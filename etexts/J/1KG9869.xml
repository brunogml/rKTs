<list>
<item><p>0a1</p><section>'dul ba</section><text>po ti 'dir skar mas mkhas pa du ma'i legs bshad dang khyad par lo ts+tsha ba chen po 'thon mi sa~M b+ho Ta bod yang dag pa'i yi ge'i phyi mo sum cu pa dang rtags 'jug gzhir byas nas tshig don mi 'gal bar legs par </text></item>
<item><p>0a2</p><section>'dul ba</section><text>yi ge re re nas phyi mo la phan pa'i dbang gis gtan la yang dag phab cing / mi go ba'i brda chad re re tsam 'dug pa ma bcos par btang snyoms su bzhag /bcos pa rnams la mtho 'tsham dang 'khon 'dzin dang / dam dang / dmod pa dang / ud </text></item>
<item><p>0a3</p><section>'dul ba</section><text>pa la dang / maud gal dang / kau 'di n+ya dang / 'phrul 'khor dang me tog rnyis pa dang / sum bcu dang 'tshang drug pa dang tho kor dang mtshams med dang kha cig lhan cig dang dus kyi/ bskal pa dang sha khon dang gzod ma dang rgyog pa dang / mi gtsang </text></item>
<item><p>0a4</p><section>'dul ba</section><text>ba bcog dang btsun pa la sogs pa rnams bcos pa gsal kha byas pa gtso cher btab pa rnams phyi mo byed pa la 'thob cing / tho 'tsham khon 'dzin smad smod ot+pa la mo 'dug la kauN+Di n+ya 'khrul 'khor me tog rnyings sum bcu bcos la 'tshang 'bru </text></item>
<item><p>0a5</p><section>'dul ba</section><text>ba thun skor/ 'tshams med kha gcig lhan gcig skal pa nor bskal sha 'khon bzod ma ma sgyogs dang brtsog pa dang brtsun pa la sogs pa rnams gong du bstan pa'i sdeb sbyor phyi mo byed nyan pa phal la bshad pa 'di rnams med cing / lung rnam dag yod </text></item>
<item><p>0a6</p><section>'dul ba</section><text>med kyi khyad yod pa na/ da 'og ma 'di rnams kyi gzugs su gong ma rnams mi bsgyur bar phyi mo la da gang 'dug ba ltar zhog cig /kho bos kyang 'di ltar du byed pa'i gnad kyis yi ge re re la brgal brtag mang du yod de mangs su dogs pas ma </text></item>
<item><p>0a7</p><section>'dul ba</section><text>bris so// sngar yang phyi mo 'ga' re dag pa la zhus dag par 'dom pa 'gas bcos nas ma dag par btang 'dug pas de ltar dus phyis su byung dogs pas mgo 'dir ma shong ba byas nas gsal kha byed pa'i rgyu mtshan yang de ltar yin no/ /</text></item>
<item><p>0a8</p><section>'dul ba</section><text>kho bos phyi mor bkod pa rnams la re re tsam blor mi 'tsham pa 'byung na'ang sdeb sbyor legs pa mang po 'thun pa dang bstun pas de rnams mthong na yid ches rnyed par 'gyur bas so/ /khyad par 'di'i ut+pa la kauN+Di n+ya la sogs pa sgra'i </text></item>
<item><p>0a9</p><section>'dul ba</section><text>lugs dang bstun na 'di ltar yin sing na'ang phal cher gyis klog mi shes par don dang mi 'phrod par 'dug pas don go ba'i byings po dang 'thun pa 'di kar 'jog pa gyis shig /phyi mo 'di phyogs phyogs mtha' da ga tu 'byon pas de </text></item>
<item><p>0a10</p><section>'dul ba</section><text>dus su mi sna mang po'i rnam gzhag byas dus yul skad kyi rjes su brda chad rnams 'brang bar 'dug bas/ de ltar byung dogs pas sus kyang bri/ gsung mi bya bar legs bshad byings dang 'thun pa dang khyad par dang /</text></item>
<item><p>0a11</p><section>'dul ba</section><text>bstan bcos dang dbus gtsang rnams thams cad kyi brda chad dang / mthun che bar yod pas rang ka'i brda chad ma byed la zhog /rjes gdams so//</text></item>
<item><p>1a1</p><section>'dul ba</section><text>(kha) @#/ ! /'dul ba lung bzhugs so/ /</text></item>
<item><p>1a2</p><section>'dul ba</section><text>(黃) 律師戒行經第二部</text></item>
<item><p>1b1</p><section>'dul ba</section><text>@#/ /'dul ba gzhi/ bam po nyi shu lnga pa/ de nas bcom ldan 'das dul ba 'khor dul ba/</text></item>
<item><p>1b2</p><section>'dul ba</section><text>zhi ba 'khor zhi ba dgra bcom pa lnga brgya dang thabs gcig tu slo ma lta bur gshegs so/ /de nas rgyal </text></item>
<item><p>1b3</p><section>'dul ba</section><text>bu rgyal byed kyi tshal na gnas pa'i lha des ba ku la'i yal ga zhig blangs te/ bcom ldan 'das la </text></item>
<item><p>1b4</p><section>'dul ba</section><text>grib ma byed cing rjes bzhin rjes bzhin du song ba dang / bcom ldan 'das kyis de'i bsam pa dang /</text></item>
<item><p>1b5</p><section>'dul ba</section><text>bag la nyal dang / khams dang / rang bzhin mkhyen nas de dang mthun pa'i 'phags pa'i bden pa bzhi </text></item>
<item><p>1b6</p><section>'dul ba</section><text>rtogs par 'gyur ba'i chos bshad pa mdzad de/ lha des 'jig tshogs la lta ba'i ri'i rtse mo nyi shu mtho ba </text></item>
<item><p>1b7</p><section>'dul ba</section><text>ye shes kyi rdo rjes bcom nas rgyun du zhugs pa'i 'bras bu mngon sum du byas par gyur to/ /ji tsam na </text></item>
<item><p>1b8</p><section>'dul ba</section><text>phyogs gzhan zhig na yugs mo lnga brgya tsam gnas pa de dag gis sangs rgyas bcom ldan 'das sku skyes </text></item>
<item><p>2a1</p><section>'dul ba</section><text>bu chen po'i mtshan sum bcu rtsa gnyis kyis kun nas brgyan pa/ dpe byad bzang po brgyad bcus mdzes par byas pa/ 'od 'dom gang gis brgyan pa/ nyi ma stong bas lhag pa'i 'od mnga' ba/ rin po che'i ri bo 'gro </text></item>
<item><p>2a2</p><section>'dul ba</section><text>ba lta bur kun nas bzang bar mthong ngo / /mthong ma thag tu yang de rnams bcom ldan 'das la sems dang ba chen po skyes so/ /'di ni chos nyid yin te/ ji ltar dge ba'i rtsa ba bsags pa'i rgyu can gyi sems can gyis dang por </text></item>
<item><p>2a3</p><section>'dul ba</section><text>sangs rgyas mthong ba ltar lo bcu gnyis su zhi gnas kyi sems goms par byas pa dang / bu med pas bu rnyed pa dang / dbul pos gter mthong ba dang / rgyal srid la mngon par dga' ba rgyal srid kyi dbang bskur ba ni de ltar nyams dga' </text></item>
<item><p>2a4</p><section>'dul ba</section><text>ba skyed pa ma yin no/ /de nas bcom ldan 'das kyis de rnams kyi gdul ba'i dus la gzigs nas dge slong gi dge 'dun gyi gung la gdan bshams pa nyid la bzhugs so/ /de rnams kyis kyang bcom ldan 'das kyi zhabs gnyis la </text></item>
<item><p>2a5</p><section>'dul ba</section><text>mgo bos phyag byas te phyogs gcig tu 'khod do/ /de nas bcom ldan 'das kyis de rnams kyi bsam pa dang / bag la nyal dang / khams dang / rang bzhin mkhyen nas shes bya ba nas rgyun du zhugs pa'i 'bras bu mngon sum du byas </text></item>
<item><p>2a6</p><section>'dul ba</section><text>so zhes bya ba'i bar gong ma bzhin du'o/ /de rnams kyis bden pa mthong nas lan gsum du ched du brjod pas ched du brjod pa/ btsun pa bdag cag la 'di lta bu ni mas ma bgyis te phas ma lags/ rgyal pos ma lags/ lhas ma lags/</text></item>
<item><p>2a7</p><section>'dul ba</section><text>sdug pas ma lags/ rang gi skye bo dang gnyen gyi tshogs kyis ma lags/ sngon gyi 'das pas ma lags/ dge sbyong dang / bram zes ma lags pa gang lags pa bcom ldan 'das kyis bdag cag la mdzad de/ khrag dang mchi ma'i rgya mtsho </text></item>
<item><p>2a8</p><section>'dul ba</section><text>ni bskams/ rus pa'i ri bo las ni bsgral/ ngan song gi sgo ni bkum/ thar pa dang mtho ris kyi sgo ni phye nas bdag cag lha dang mi rnams su ni bkod de/ btsun pa bdag cag 'phags so/ /mngon par 'phags so/ /bdag cag bcom ldan 'das dang /</text></item>
<item><p>2b1</p><section>'dul ba</section><text>chos dang / dge slong gi dge 'dun la skyabs su mchi lags kyis/ bcom ldan 'das kyis bdag cag dge bsnyen du gzung du gsol/ de dag stan las langs te/ bcom ldan 'das gang na ba de logs su thal mo sbyar ba btud nas bcom ldan 'das </text></item>
<item><p>2b2</p><section>'dul ba</section><text>la 'di skad ces gsol to/ /kye ma bcom ldan 'das bdag cag la cung zad cig stsol cig dang / de la bdag cag bgyi ba dag bgyi'o/ /de nas bcom ldan 'das kyi rdzu 'phrul gyis dbu skra dang sen mo bregs te byin no/ /de dag gis </text></item>
<item><p>2b3</p><section>'dul ba</section><text>bcom ldan 'das kyi dbu skra dang sen mo'i mchod rten zhig brtsigs so/ /de nas rgyal bu rgyal byed kyi tshal na gnas pa'i lha gang yin pa des mchod rten de'i 'khor sar ba ku la'i yal ga de bskyed de/ bcom ldan 'das la gsol pa/ bcom ldan </text></item>
<item><p>2b4</p><section>'dul ba</section><text>'das bdag ni mchod rten 'di la bgyi ba bgyid cing mchis so zhes de nyid na gnas so/ /de la kha cig gis ni yugs mo'i mchod rten no zhes bya bar shes so/ /kha cig gis ni ba ku la'i 'khor sa zhes bya bar shes te/ mchod rten la phyag </text></item>
<item><p>2b5</p><section>'dul ba</section><text>byed pa'i dge slong dag da dung yang phyag byed do/ /bcom ldan 'das gshegs pa dang / ji tsam na bsti gnas gzhan zhig na drang srong lnga brgya gnas te/ de dag gi bsti gnas de ni me tog dang 'bras bu dang chu phun sum tshogs pas de dag des </text></item>
<item><p>2b6</p><section>'dul ba</section><text>rgyags nas ci yang mi sems so/ /de nas bcom ldan 'das kyis de rnams kyi gdul ba'i dus la gzigs nas bsti gnas der gshegs te byon pa dang / rdzu 'phrul gyis bsti gnas de'i me tog dang 'bras bu ni brlag /chu ni bskams/ ne'u </text></item>
<item><p>2b7</p><section>'dul ba</section><text>gsing rnams ni glogs/ 'dug gnas dag ni brtib bo/ /de nas drang srong de dag lag pa 'gram pa la gtad nas sems khongs su chud cing 'dug go/ /de nas bcom ldan 'das kyis bka' stsal pa/ ci'i phyir sems khongs su chud cing 'dug /</text></item>
<item><p>2b8</p><section>'dul ba</section><text>de rnams kyis gsol pa/ bcom ldan 'das bsod nams kyi zhing rkang gnyis khyed 'dir gshegs nas bdag cag ni gnas skabs 'di 'dra bar gyur to/ /bcom ldan 'das kyis bka' stsal pa/ drang srong dag bsti gnas me tog dang 'bras bu dang chu </text></item>
<item><p>3a1</p><section>'dul ba</section><text>phun sum tshogs pa ci ste ma rung / ji sngon gyi ji lta ba de bzhin du bya 'am/ bcom ldan 'das mdzad du gsol/ de nas bcom ldan 'das kyis rdzu 'phrul brtul ba dang sngon gyi ji lta ba bzhin du gyur to/ /de nas de dag mchog tu ya </text></item>
<item><p>3a2</p><section>'dul ba</section><text>mtshan du gyur nas/ bcom ldan 'das la sems mngon par dad pa bskyed do/ /de nas bcom ldan 'das kyis drang srong lnga brgya po de dag gi bsam pa dang bag la nyal dang / khams dang / rang bzhin mkhyen nas de dang 'thun pa'i chos bshad pa mdzad </text></item>
<item><p>3a3</p><section>'dul ba</section><text>de/ de thos nas de dag gis phyir mi 'ong ba'i 'bras bu mngon sum du byas te rdzu 'phrul mngon par bsgrubs nas/ de nas bcom ldan 'das ga na ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag </text></item>
<item><p>3a4</p><section>'dul ba</section><text>cag legs par gsungs pa'i chos 'dul ba la rab tu byung ba dang bsnyen par rdzogs pa dge slong gi dngos po 'thob pa lta na/ bcom ldan 'das kyi spyan sngar bdag cag tshangs par spyod pa spyad par bgyi'o/ /de nas bcom ldan 'das kyis de dag </text></item>
<item><p>3a5</p><section>'dul ba</section><text>la dge slong tshur shog ces bya bas dge slong dag tshur shog tshangs par spyad pa spyod cig ces bcom ldan 'das kyis bka' stsal pa'i mod la skra byi ba dang snam sbyar gyon par gyur te/ lag na lhung bzed dang / bya ma bum thogs pa dang / skra dang kha spu zhag </text></item>
<item><p>3a6</p><section>'dul ba</section><text>bdun skyes pa tsam dang / dge slong bsnyen par rdzogs nas lo brgya lon pa'i spyod lam lta bur gnas par gyur to/ /de bzhin gshegs pas tshur shog bka' stsal pas/ skra byi snam sbyar gyon pa'i lus ldan zhing / /mod la dbang po rab zhir </text></item>
<item><p>3a7</p><section>'dul ba</section><text>gnas gyur te/ /sangs rgyas dgongs pas lus gzugs bkab par gyur/ /de dag gis 'bad pa dang brtsal bas brtson 'grus brtsams pas 'khor ba'i 'khor lo cha lnga pa g.yo ba dang mi g.yo ba 'di nyid rig ste/ 'du byed kyi rnam pa </text></item>
<item><p>3a8</p><section>'dul ba</section><text>thams cad ces bya ba nas/ mngon du smra bar bya bar gyur to zhes bya ba'i bar gong ma bzhin du'o/ /de dag la 'doms par byed pa'i drang srong gang yin pa des gsol pa/ bcom ldan 'das bdag gis cha byad 'dis skye bo'i tshogs chen po bslus pa de dag je </text></item>
<item><p>3b1</p><section>'dul ba</section><text>dad pa skyes par bgyis la slad kyis rab tu dbyung bar bgyi'o/ /de nas bcom ldan 'das drang srong lnga brgya dang sngon gyi dge slong rnams kyis zla ba kham pa lta bur bskor nas de nyid nas rdzu 'phrul gyis steng gi nam mkha' las gshegs te rim </text></item>
<item><p>3b2</p><section>'dul ba</section><text>gyis gtun ri la byon to/ /de'i tshe gtun ri la drang srong shing gos can zhes bya ba zhig gnas te/ drang srong des bcom ldan 'das skyes bu chen po'i mtshan sum bcu rtsa gnyis kyis kun nas brgyan pa zhes bya ba nas/ kun nas mdzes pa rgyang </text></item>
<item><p>3b3</p><section>'dul ba</section><text>ring po kho na nas mthong ngo zhes bya ba'i bar gong ma bzhin du'o/ /mthong ma thag tu de bcom ldan 'das la sems mngon par dad par gyur te/ de dad pa skyes nas bsams pa/ ma la bdag ri las babs te/ bcom ldan 'das blta zhing 'gror ni </text></item>
<item><p>3b4</p><section>'dul ba</section><text>bcom ldan 'das gdul ba la gzigs pas 'das par 'gyur gyis/ ma la bdag nyid mchong bar bya'o snyam nas/ des ri las bdag nyid mchongs pa dang / sangs rgyas bcom ldan 'das rnams ni bsnyel ba mi mnga' ba'i chos can yin pas </text></item>
<item><p>3b5</p><section>'dul ba</section><text>bcom ldan 'das kyi rdzu 'phrul gyis blangs so/ /de nas bcom ldan 'das kyis de'i bsam pa dang / bag la nyal dang / khams dang / rang bzhin mkhyen nas de dang mthun pa'i chos bshad pa mdzad de/ de thos nas shing gos can gyis phyir mi 'ong ba'i 'bras </text></item>
<item><p>3b6</p><section>'dul ba</section><text>bu mngon sum du byas te rdzu 'phrul mngon par bsgrubs nas/ de nas bcom ldan 'das la 'di skad ces gsol to/ /btsun pa bdag legs par gsungs pa'i chos 'dul ba la rab tu byung ba dang bsnyen par rdzogs pa dge slong gi dngos po 'thob pa </text></item>
<item><p>3b7</p><section>'dul ba</section><text>blta na zhes bya ba nas/ bcom ldan 'das kyis dge slong tshur shog ces bya bas rab tu phyung ngo zhes bya ba dang / sangs rgyas dgongs pas lus gzugs bkab pa gyur ces bya ba'i bar gong ma bzhin du'o/ /de nas bcom ldan 'das kyis dge slong </text></item>
<item><p>3b8</p><section>'dul ba</section><text>rnams la bka' stsal pa/ dge slong dag nga'i dge slong dad pas rnam par grol ba rnams kyi mchog ni 'di yin te/ 'di lta ste dge slong shing gos can no/ /de nas bcom ldan 'das dge slong stong gis yongs su bskor te/ cho 'phrul rnam pa sna tshogs mdzad cing </text></item>
<item><p>4a1</p><section>'dul ba</section><text>grong khyer slo ma lta bur gshegs so/ /bcom ldan 'das kyis dgongs pa/ gal te sgo gcig nas zhugs na gzhan dang gzhan du sems par 'gyur bas ma la nga rdzu 'phrul kho nas 'jug par bya'o snyam nas/ de nas rdzu </text></item>
<item><p>4a2</p><section>'dul ba</section><text>'phrul gyis steng gi nam mkha' las grong khyer slo ma lta bu'i dbus su gshegs so/ /de nas slo ma lta bu'i bdag po rgyal po dang / tshe dang ldan pa gang po dang / shing gi rna ca can dang / rgya skegs kyi rna ca can dang / zha nye'i rna ca can dang / rgyal po'i </text></item>
<item><p>4a3</p><section>'dul ba</section><text>sras bcu bdun po de dag kyang rang rang gi 'khor dang / srog chags brgya stong phrag du ma bcom ldan 'das gang na ba der song ngo / /de nas bcom ldan 'das srog chags brgya stong phrag du mas zham ring byas shing tsan dan gyi phreng ba'i </text></item>
<item><p>4a4</p><section>'dul ba</section><text>khang bzangs gang na ba der gshegs te byon nas dge slong gi dge 'dun gyi gung la gdan bshams pa nyid la bzhugs te/ skye bo'i tshogs chen po des bcom ldan 'das mthong ngo / /tsan dan gyi phreng ba'i khang bzangs zhig la thug pa </text></item>
<item><p>4a5</p><section>'dul ba</section><text>dang / bcom ldan 'das kyis dgongs pa/ gal te tsan dan gyi phreng ba'i khang bzangs zhig par gyur na sbyin bdag rnams kyi bsod nams kyi bar chad du 'gyur gyis/ ma la ngas 'di shel gyi rang bzhin du sprul par bya'o snyam nas/</text></item>
<item><p>4a6</p><section>'dul ba</section><text>bcom ldan 'das kyis de ji ltar skye bo'i tshogs des sangs rgyas kyi sku sgrib pa med par mthong bar 'gyur bar shel gyi rang bzhin du sprul to/ /de nas 'khor de dag gi bsam pa dang / bag la nyal dang / khams dang / rang bzhin mkhyen </text></item>
<item><p>4a7</p><section>'dul ba</section><text>nas de dang 'dra ba'i chos bshad pa mdzad de/ de thos nas srog chags brgya stong phrag du mas khyad par chen po dag rtogs te/ kha cig gis ni thar pa'i cha dang 'thun pa'i dge ba'i rtsa ba bskyed/ kha cig gis ni nges par 'byed pa'i cha dang </text></item>
<item><p>4a8</p><section>'dul ba</section><text>'thun pa/ kha cig gis ni rgyun du zhugs pa'i 'bras bu mngon sum du byas/ kha cig gis ni lan cig phyir 'ong ba'i 'bras bu/ kha cig gis ni phyir mi 'ong ba'i 'bras bu/ kha cig gis ni rab tu byung nas nyon mongs pa thams cad spangs te dgra </text></item>
<item><p>4b1</p><section>'dul ba</section><text>bcom pa mngon sum du byas/ kha cig gis ni nyan thos kyi byang chub tu sems bskyed kha cig gis ni rang sangs rgyas kyi byang chub tu/ kha cig gis ni bla na med pa yang dag par rdzogs pa'i byang chub tu'o/ /'khor de phal cher sangs rgyas </text></item>
<item><p>4b2</p><section>'dul ba</section><text>la gzhol ba dang / chos la 'bab pa dang / dge 'dun la bab par bkod do/ /de nas shing gi rna ca can dang / rgya skegs kyi rna ca can dang / zha nye'i rna ca can gyis gtsang zhing bsod pa'i bza' ba dang bca' ba dag sta gon byas nas gdan </text></item>
<item><p>4b3</p><section>'dul ba</section><text>bshams te/ nor bu'i chu snod bzhag nas bcom ldan 'das la spyan 'dren gyis dus tshod gsol pa/ btsun pa gdugs tshod lags shing mchis na/ bcom ldan 'das da de'i dus la bab par dgongs su gsol/ de'i tshe klu'i </text></item>
<item><p>4b4</p><section>'dul ba</section><text>rgyal po nag po dang / gau ta ma zhes bya ba rgya mtsho chen po na gnas pa de gnyis kyis bsams pa/ bcom ldan 'das grong khyer slo ma lta bu na chos 'chad kyis dong la mnyan par bya'o snyam mo/ /de nas de gnyis klu lnga brgya'i 'khor dang grong </text></item>
<item><p>4b5</p><section>'dul ba</section><text>khyer slo ma lta bu'i chu bo lnga brgya phab nas chas so/ /sangs rgyas bcom ldan 'das rnams ni bsnyel ba mi mnga' ba'i chos can yin pas bcom ldan 'das kyis dgongs pa/ klu'i rgyal po nag po dang / gau ta ma 'di gnyis gal te </text></item>
<item><p>4b6</p><section>'dul ba</section><text>grong khyer slo ma lta bur 'ongs par gyur na/ yul phung bar byed par 'gyur ro snyam nas/ de nas bcom ldan 'das kyis tshe dang ldan pa maud gal gyi bu chen po la bka' stsal pa/ maud gal gyi bu de bzhin gshegs pa'i rings pa'i bsod </text></item>
<item><p>4b7</p><section>'dul ba</section><text>snyoms long shig /maud gal gyi bu de ci'i phyir zhe na/ rings pa'i bsod snyoms ni lnga ste/ lnga gang zhe na/ glo bur ba dang / 'gro bar chas pa dang / nad pa dang / nad g.yog dang / dge skos so/ /skabs 'dir ni bcom ldan 'das dge skos su dgongs </text></item>
<item><p>4b8</p><section>'dul ba</section><text>te/ bcom ldan 'das rdzu 'phrul gyis de nyid nas steng gi nam mkha' las gshegs so/ /bcom ldan 'das dang maud gal gyi bu gnyis klu'i rgyal po nag po dang / gau ta ma gang na ba der gshegs te byon nas bka' stsal pa/ klu'i dbang po </text></item>
<item><p>5a1</p><section>'dul ba</section><text>grong khyer slo ma lta bu la soms la yul phung bar ma bya shig /de gnyis kyis gsol pa/ btsun pa bdag cag gang srog chags grog sbur la yang gnod pa mi bgyid pa de lta bu'i dad pas mchis na/ slo ma lta bu na gnas pa'i skye bo'i </text></item>
<item><p>5a2</p><section>'dul ba</section><text>tshogs la lta smos kyang ci 'tshal/ /de nas bcom ldan 'das kyis klu'i rgyal po nag po dang / gau ta ma la de lta bu'i chos bshad pa mdzad de/ de thos nas sangs rgyas dang chos dang dge 'dun la skyabs su song zhing bslab pa'i gzhi rnams bzung ngo / /</text></item>
<item><p>5a3</p><section>'dul ba</section><text>bcom ldan 'das kyis zhal zas gsol ba'i mdzad pa brtsams pa dang / klu re re nas bsams pa/ kye ma'o bcom ldan 'das la bdag gi chu'i btung ba gsol lo snyam mo/ /bcom ldan 'das kyis dgongs pa/ gal te gcig gi chu gsol </text></item>
<item><p>5a4</p><section>'dul ba</section><text>na ni des na gzhan dag gzhan du sems par 'gyur bas thabs shig bsham par bya'o snyam du dgongs nas/ de nas bcom ldan 'das kyis tshe dang ldan pa maud gal gyi bu chen po la bka' stsal pa/ maud gal gyi bu song la gang na chu bo lnga </text></item>
<item><p>5a5</p><section>'dul ba</section><text>brgya 'dres pa de las chu lhung bzed khong la khyer te shog shig /btsun pa bka' bzhin 'tshal zhes tshe dang ldan pa maud gal gyi bu chen pos/ bcom ldan 'das kyis ltar mnyan nas gang du chu bo lnga brgya 'dres pa de nas chus lhung bzed </text></item>
<item><p>5a6</p><section>'dul ba</section><text>bkang nas khyer te/ bcom ldan 'das gang na ba der song ste phyin nas/ bcom ldan 'das la lhung bzed bkang ba'i chu phul ba dang / bcom ldan 'das kyis bzhes te gsol lo/ /tshe dang ldan pa maud gal gyi bu chen pos bsams </text></item>
<item><p>5a7</p><section>'dul ba</section><text>pa bcom ldan 'das kyis sngon gyi bka' stsal pa/ dge slong dag pha dang mas ni bu gsos/ bsrings bskyed nu mas bsnun/ 'dzam bu'i gling gi sna tshogs ston par byed pa yin pas shin tu dka' ba byed pa ste/ bus phrag pa gcig la </text></item>
<item><p>5a8</p><section>'dul ba</section><text>ni ma bzhag gcig shos la ni pha bzhag nas lo brgya tshang bar khur du thogs sam/ sa chen po 'di'i nor bu dang / mu tig dang / bai dUr+ya dang / man shel dang / byi ru dang / dngul dang / gser dang / rdo'i snying po dang / sbug dang / pad ma rA ga dang / dung g.yas su 'khyil </text></item>
<item><p>5b1</p><section>'dul ba</section><text>pa ste/ de lta bu'i dbang phyug la bdag por bcug kyang / bus pha ma la de tsam gyis phan thogs pa 'am lan lon par mi 'gyur gyi/ gang gis pha ma dad pa med pa dad pa phun sum tshogs pa yang dag par 'dzin du 'jug la 'dul zhing 'dzud de so </text></item>
<item><p>5b2</p><section>'dul ba</section><text>sor 'god pa byed pa dang / tshul khrims 'chal ba tshul khrims phun sum tshogs pa dang / ser sna can gtong ba phun sum tshogs pa dang / shes rab 'chal ba/ shes rab phun sum tshogs pa yang dag par 'dzin du 'jug la 'dul zhing 'dzud de so </text></item>
<item><p>5b3</p><section>'dul ba</section><text>sor 'god par byed na/ de tsam gyis bus pha dang ma la phan thogs pa dang lan lon pa yin no zhes gsungs na/ bdag gis ni ma la lan gcig yang ma lon gyis/ ma la bdag gis bdag gi ma gang du skyes pa bsam mo snyam nas bsam </text></item>
<item><p>5b4</p><section>'dul ba</section><text>pa la zhugs pa dang / 'jig rten gyi khams 'od zer can du skyes par mthong ngo / /des de su'i gdul bya yin pa brtags na/ bcom ldan 'das kyi yin par mthong nas de 'di snyam du sems te/ bdag lam ring po nas 'dir 'ongs pas ci </text></item>
<item><p>5b5</p><section>'dul ba</section><text>nas kyang bdag gis bcom ldan 'das la don 'di gsol lo snyam nas/ bcom ldan 'das la 'di skad ces gsol to/ /btsun pa bcom ldan 'das kyis sngon dge slong dag pha dang ma ni bu la shin du dka' ba byed pa yin no zhes gsungs na/</text></item>
<item><p>5b6</p><section>'dul ba</section><text>bdag gi ma 'jig rten gyi khams 'od zer can du skyes te/ de yang bcom ldan 'das kyis 'dul bar 'gyur lags na/ bcom ldan 'das kyis thugs brtse ba nye bar bzung ste gdul bar gsol/ bcom ldan 'das kyis bka' stsal pa/</text></item>
<item><p>5b7</p><section>'dul ba</section><text>maud gal gyi bu su'i rdzu 'phrul gyis dong / bcom ldan 'das bdag gi'o/ /de nas bcom ldan 'das dang / tshe dang ldan pa maud gal gyi bu chen po ri rab kyi rtse mo la gom pa bor zhing gshegs pa dang / zhag bdun gyis 'jig rten gyi khams 'od zer can du </text></item>
<item><p>5b8</p><section>'dul ba</section><text>byon to/ /bu mo bzang mo des tshe dang ldan pa maud gal gyi bu rgyang ring po kho na nas mthong ngo / /mthong nas kyang dga' ba dang bcas pas de'i drung du song ste smras pa/ kye ma'o yun ring zhig lon nas bu mthong ngo / /kye ma'o yun ring mo zhig lon nas bu mthong ngo / /de nas </text></item>
<item><p>6a1</p><section>'dul ba</section><text>skye bo'i tshogs chen pos smras pa/ shes ldan dag rab tu byung ba 'di ni rgan na ji ltar bu mo 'di de'i ma yin/ tshe dang ldan pa maud gal gyi bu chen pos smras pa/ shes ldan dag kho bo'i lus 'dis bskyed de/ des na kho bo'i ma yin no/ /de nas </text></item>
<item><p>6a2</p><section>'dul ba</section><text>bcom ldan 'das kyis bu mo bzang mo de'i bsam pa dang / bag la nyal dang / khams dang / rang bzhin mkhyen nas de dang 'thun pa'i 'phags pa'i bden pa bzhi rtogs par 'gyur ba'i chos bshad pa mdzad de/ de thos nas bu mo bzang mo des 'jig tshogs </text></item>
<item><p>6a3</p><section>'dul ba</section><text>la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te/ des bden pa mthong nas lan gsum du ched du brjod pa ched du brjod do zhes bya ba nas lha dang mi rnams su rab tu bzhag ces </text></item>
<item><p>6a4</p><section>'dul ba</section><text>bya ba'i bar gong ma bzhin no/ /yang smras pa/ nyes pa mang por ldan pas mi bzad pa'i/ /ngan song lam ni khyod kyi mthus bcad de/ /mtho ris 'gro ba bsod nams bzang ldan phye/ /mya ngan 'das pa'i lam yang bdag gis thob/ /khyed la brten nas </text></item>
<item><p>6a5</p><section>'dul ba</section><text>shin tu rnam dag mig /nyes dang bral bas dag pa deng 'dir thob/ /'phags pa dgyes pa'i go 'phang zhi thob nas/ /sdug bsngal rgya mtsho'i pha rol bdag gis rgal/ /'gro bar lha min lha dang mis mchod pa/ /skye rga 'chi dang nad dang rnam bral </text></item>
<item><p>6a6</p><section>'dul ba</section><text>ba/ /srid pa stong du mthong ba rnyed dka' ba/ /thub pa khyod mthong deng 'dir 'bras bur bcas/ /btsun pa bdag ni 'phags shing mngon par 'phags te/ bdag bcom ldan 'das dang chos dang dge 'dun la skyabs su mchi lags kyis dge bsnyen du </text></item>
<item><p>6a7</p><section>'dul ba</section><text>bzung du gsol/ /deng slan chad ji srid 'tsho'i bar du bsam pa thag pas skyabs su mchi bar mngon par spro lags so/ /bcom ldan 'das maud gal gyi bu chen po dang thabs gcig tu deng bsod snyoms sbyor zhing mchis na gnang bar mdzad du gsol/</text></item>
<item><p>6a8</p><section>'dul ba</section><text>bcom ldan 'das kyis bu mo bzang mo de la cang mi gsung bas gnang ngo / /de nas bu mo bzang mos bcom ldan 'das kyis gnang bar rig ste/ bcom ldan 'das dang tshe dang ldan pa maud gal gyi bu chen po gdan la bde bar bzhugs par rig nas/ gtsang </text></item>
<item><p>6b1</p><section>'dul ba</section><text>zhing bsod pa'i bza' ba dang bca' ba dag rang gi lag nas stobs shing tshim par byed de/ rnam grangs du mar gtsang zhing bsod pa'i bza' ba dang / bca' ba dag rang gi lag nas bstabs shing tshim par byas so/ /bcom ldan 'das kyis </text></item>
<item><p>6b2</p><section>'dul ba</section><text>gsol zin nas phyag gnyis bcabs te/ lhung bzed gyur bar rig nas stan dma' ba zhig blangs te/ bcom ldan 'das kyi spyan sngar bting nas chos mnyan pa'i phyir 'dug pa dang / de la bcom ldan 'das kyis chos bshad do/ /</text></item>
<item><p>6b3</p><section>'dul ba</section><text>bcom ldan 'das kyi lhung bzed tshe dang ldan pa maud gal gyi bu chen pos blangs te lhung bzed 'khru bar byed pa na/ bcom ldan 'das kyis bka' stsal pa/ maud gal gyi bu 'dong ngam/ bcom ldan 'das gshegs so/ /su'i rdzu 'phrul gyis </text></item>
<item><p>6b4</p><section>'dul ba</section><text>bcom ldan 'das kyi'o/ /gal te de lta na rgyal bu rgyal byed kyi tshal soms shig /bcom ldan 'das skol byon lags sam/ maud gal gyi bu yu bu phyin zin no/ /de nas ngo mtshar du dad pa'i yid kyis gsol pa/ bcom ldan 'das rdzu </text></item>
<item><p>6b5</p><section>'dul ba</section><text>'phrul 'di'i ming ci lags/ maud gal gyi bu yid mgyogs yin no/ /btsun pa sangs rgyas kyi chos zab mo de lta bu ni bdag gis glo bar ma chud do/ /gal te bdag gis glo bar gyur na/ bdag gi lus til gyi phye ma ltar bgyis kyang bla na med pa yang </text></item>
<item><p>6b6</p><section>'dul ba</section><text>dag par rdzogs pa'i byang chub kyi sems las mi ldog par 'gyur ba zhig na/ da ni shing tshig pa bzhin ci bgyir yang ma mchis so/ /dge slong rnams the tshom skyes te/ the tshom thams cad gcod pa sangs rgyas bcom ldan 'das la zhus pa/</text></item>
<item><p>6b7</p><section>'dul ba</section><text>btsun pa tshe dang ldan pa gang pos las ci zhig bgyis na/ las de'i rnam par smin pas nor mang ba longs spyod che ba'i rigs su skyes lags/ las ci zhig bgyis na des bran mo'i mngal du skyes shing rab tu byung nas nyon mongs pa thams cad </text></item>
<item><p>6b8</p><section>'dul ba</section><text>spangs te dgra bcom pa mngon sum du bgyis lags/ bcom ldan 'das kyis bka' stsal pa/ dge slong dag gang po nyid kyis las tshogs rnyed pa/ rkyen yongs su bsgyur ba/ 'od pa bzhin du nye bar gnas pa gdon mi za bar 'byung bar 'gyur ba dag byas shing </text></item>
<item><p>7a1</p><section>'dul ba</section><text>bsags pas gang pos las byas shing bsags pa dag gzhan su zhig gis so sor myong bar 'gyur/ dge slong dag las byas shing bsags pa dag ni phyi rol gyi sa'i khams la rnam par smin par mi 'gyur/ chu'i khams </text></item>
<item><p>7a2</p><section>'dul ba</section><text>la mi 'gyur/ me'i khams la mi 'gyur/ rlung gi khams la mi 'gyur gyi/ 'di ltar las dge ba dang mi dge ba byas shing bsags pa dag ni zin pa'i phung po dang khams dang skye mched dag la rnam par smin par 'gyur te/ las rnams bskal pa </text></item>
<item><p>7a3</p><section>'dul ba</section><text>brgyar yang ni/ /chud mi za ba 'ang tshogs dang dus/ /rnyed nas lus can rnams la ni/ /'bras bu dag tu 'gyur ba nyid/ /dge slong dag sngon byung ba bskal pa bzang po 'di nyid la skye dgu'i tshe lo nyi khri thub pa na ston pa de bzhin gshegs pa </text></item>
<item><p>7a4</p><section>'dul ba</section><text>dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa skyes bu 'dul pa'i kha lo bsgyur ba bla na med pa/ lha dang mi rnams kyi ston pa sangs rgyas bcom ldan 'das 'od srung </text></item>
<item><p>7a5</p><section>'dul ba</section><text>zhes bya ba 'jig rten du byung ste/ de grong khyer bA rA Na sIr nye bar rten cing bzhugs so/ /de'i bstan pa la rab tu byung nas sde snod gsum par gyur te/ chos bzhin gyis dge 'dun gyi zhal ta ba byed do/ /re shig cig na dgra bcom pa zhig </text></item>
<item><p>7a6</p><section>'dul ba</section><text>la dge skos bab ste/ des gtsug lag khang phyag dar bya bar brtsams pa dang / rlung langs pas phyag dar phan tshun du khyer bar gyur to/ /des bsams pa re shig rlung zhi bar gyur gyi bar du gzhag go snyam pa las/ ji tsam na gtsug </text></item>
<item><p>7a7</p><section>'dul ba</section><text>lag khang de ma phyags pa zhal ta ba des mthong nas de kun nas dkris pa drag pos/ rtsub po'i ngag phyung ba/ bran mo'i bu gang zhig dge skos byed/ dgra bcom pa des thos nas/ des bsams pa/ 'di kun nas dkris pa yin pas re shig </text></item>
<item><p>7a8</p><section>'dul ba</section><text>bzhag la phyis go bar bya'o snyam nas/ gang gi tshe kun nas dkris pa dang bral ba de'i tshe/ de'i drung du song ste smras pa khyod kyis kho bo su yin shes sam/ des smras pa shes te khyod dang kho bo yang dag par rdzogs pa'i sangs rgyas 'od srung gi bstan pa </text></item>
<item><p>7b1</p><section>'dul ba</section><text>la rab tu byung ba yin no/ /des smras pa gal te de lta yin mod kyi kho bos ni rab tu byung ba'i bya ba byas te/ kho bo ni 'ching ba mtha' dag las grol ba yin la/ khyod ni 'ching ba mtha' dag gis bcings pa yin pas khyod kyis ngag rtsub po'i las phyung </text></item>
<item><p>7b2</p><section>'dul ba</section><text>gis nyes pa la nyes par shogs shig dang / des na las de bsrabs pa dang / yongs su zad pa dang / gtugs par 'gyur ro/ /des nyes pa la nyes par bshags pas sems can dmyal bar skye zhing bran mo'i bur 'gyur ba las/ de sems </text></item>
<item><p>7b3</p><section>'dul ba</section><text>can dmyal bar ma skyes pas/ tshe rabs lnga brgyar bran mo'i mngal du skyes te da ltar gyi bar du srid pa tha ma la yang bran mo'i mngal du skyes par gyur to/ /gang yang dge 'dun la bsnyen bkur byas pa des na phyug pa dang nor mang ba dang /</text></item>
<item><p>7b4</p><section>'dul ba</section><text>longs spyod che ba'i rigs su skyes so/ /gang yang de na blags shing bton pas phung po la mkhas pa dang / khams la mkhas pa dang / skye mched la mkhas pa dang / rten cing 'brel bar 'byung ba la mkhas par byas pa des na nga'i bstan pa la rab tu </text></item>
<item><p>7b5</p><section>'dul ba</section><text>byung ste/ nyon mongs pa thams cad spangs nas dgra bcom pa mngon sum du byas so/ /dge slong dag de lta bas na las gcig tu gnag pa rnams kyi rnam par smin pa ni gcig tu gnag pa yin/ gcig tu dkar ba rnams kyi ni gcig tu </text></item>
<item><p>7b6</p><section>'dul ba</section><text>dkar ba yin/ 'dren ma rnams kyi ni 'dren ma yin no/ /dge slong dag de lta bas na las gcig tu gnag pa rnams dang 'dren ma ni spangs la las gcig tu dkar ba la brtsal bar bya ste/ dge slong dag khyed kyis de lta bu la bslab par bya'o/ /</text></item>
<item><p>7b7</p><section>'dul ba</section><text>bcom ldan 'das kyis de skad ces bka' stsal nas dge slong de dag yid rangs te/ bcom ldan 'das kyis gsungs pa la mngon par bstod do// //gleng gzhi ni rgyal po'i khab na'o/ /de'i tshe rgyal po'i khab na klu'i rgyal po </text></item>
<item><p>7b8</p><section>'dul ba</section><text>grog mkhar dang ri bo gnas so/ /de gnyis kyi mthus dka' thub kyi chu lnga brgya yang rtag tu 'bab la/ chu mig dang mtsho dang / mtshe'u rnams kyang skam par mi 'gyur/ lhas dus dus su char gyi rgyun legs par phab pas lo tog rnams kyang </text></item>
<item><p>8a1</p><section>'dul ba</section><text>lhag par legs par 'gyur ro/ /gang gi tshe bcom ldan 'das kyis klu'i rgyal po dga' bo dang nye dga' bo gnyis btul ba na de gnyis ri rab kyi bang rim nas nyi ma re re zhing bcom ldan 'das la bsnyen bkur byed du 'ong ngo / /de nas </text></item>
<item><p>8a2</p><section>'dul ba</section><text>klu'i rgyal po grog mkhar dang ri bo 'di snyam du sems te/ klu'i rgyal po dga' bo dang nye dga' bo 'di gnyis ri rab kyi bang rim nas nyi ma re re zhing bcom ldan 'das la bsnyen bkur byed cing 'ong na/ bdag cag 'di nyid na gnas bzhin du bcom </text></item>
<item><p>8a3</p><section>'dul ba</section><text>ldan 'das la bsnyen bkur mi byed pa ni bzang po ma yin gyis/ ma la bdag cag gis kyang bcom ldan 'das la bsnyen bkur bya'o snyam nas/ de gnyis bcom ldan 'das gang na ba der dong ste phyin nas/ bcom ldan 'das kyi zhabs </text></item>
<item><p>8a4</p><section>'dul ba</section><text>gnyis la mgo bos phyag 'tshal te/ phyogs gcig tu 'dug go/ /phyogs gcig tu 'dug nas bcom ldan 'das kyis de gnyis la de 'dra ba'i chos bshad pa mdzad de/ de thos nas de gnyis sangs rgyas la skyabs su dong zhing / chos dang dge </text></item>
<item><p>8a5</p><section>'dul ba</section><text>'dun la skyabs su dong nas bslab pa'i gzhi rnams blangs so/ /gang gi tshe bcom ldan 'das las skyabs su 'gro ba dang / bslab pa'i gzhi rnams blangs pa de'i tshe/ lus dang longs spyod lhag par 'phel bar gyur to/ /de gnyis kyis </text></item>
<item><p>8a6</p><section>'dul ba</section><text>bcom ldan 'das gang na ba der dong ste phyin nas bcom ldan 'das kyi zhabs gnyis la mgo bos phyag byas nas gsol pa/ bcom ldan 'das gang gi tshe bdag cag gis bcom ldan 'das la skyabs su mchis shing / bslab pa'i gzhi rnams </text></item>
<item><p>8a7</p><section>'dul ba</section><text>mnos pa de'i tshe lus dang longs spyod lhag par 'phel bar gyur lags so/ /bcom ldan 'das gal te bcom ldan 'das kyis rjes su gnang na bdag cag rgya mtsho chen por 'jug lags so/ /bcom ldan 'das kyis bka' stsal pa/</text></item>
<item><p>8a8</p><section>'dul ba</section><text>klu'i dbang po dag khyed rgyal po'i yul na gnas pa yin gyis rgyal po la rtogs shig /de gnyis kyis bsams pa dang / don gyis na bdag cag bcom ldan 'das kyis rjes su ma gnang ngo zhes smras nas de nyid na gnas so/ /klu'i rgyal po grog </text></item>
<item><p>8b1</p><section>'dul ba</section><text>mkhar dang ri bo'i kun du spyod pa ni/ gal te nub mo bcom ldan 'das ltar 'gro na ni lha'i bu'i cha byad kyis so/ /'on te nyin par na ni khyim bdag gi cha byad kyis so/ /de gnyis khyim bdag gi cha byad du byas shing nyin re zhing bcom </text></item>
<item><p>8b2</p><section>'dul ba</section><text>ldan 'das la bsnyen bkur byed do/ /rgyal po gzugs can snying po rgyal rigs kyi mngon pa'i nga rgyal can gyi kun du spyod pa ni de gang gi tshe bcom ldan 'das lta bar 'gro ba de'i tshe 'ga' zhig bdag mthong na ldang bar mi byed pa med </text></item>
<item><p>8b3</p><section>'dul ba</section><text>grang zhes mi gnang chen gtong bar byed do/ /des mi gnang chen zhig mngags te/ kye nang rje song la bcom ldan 'das la su dag bsnyen bkur byed ltos shig /de song ba las ji tsam na khyim bdag gnyis shig mthong nas des </text></item>
<item><p>8b4</p><section>'dul ba</section><text>bsams pa/ 'di gnyis ni lha'i yul na gnas pas/ ci'i phyir ldang bar mi byed snyam nas des rgyal po la smras pa/ lha khyim bdag gnyis shig mchis pa ni lha'i yul nyid na gnas pa lags so/ /rgyal po gzugs can snying pos </text></item>
<item><p>8b5</p><section>'dul ba</section><text>bsams pa/ de gnyis kyis bdag mthong na ci'i phyir ldang bar mi byed kyis 'gro'o snyam nas de nas bcom ldan 'das gang na ba der song ba dang / klu'i rgyal po grog mkhar dang ri bos rgyal po gzugs can snying po mthong ngo / /mthong nas kyang </text></item>
<item><p>8b6</p><section>'dul ba</section><text>bcom ldan 'das la 'di skad ces gsol to/ /bcom ldan 'das rgyal po gzugs can snying po mchi na ni re shig rgyal po la bsti stang bgyi 'am/ 'on te chos la bgyi/ bcom ldan 'das kyis bka' stsal pa/ klu'i dbang po dag chos la sti </text></item>
<item><p>8b7</p><section>'dul ba</section><text>stang byos shig /dam pa'i chos la ni 'di ltar sangs rgyas bcom ldan 'das rnams kyang bla mar byed do/ /chos la ni dgra bcom pa rnams kyang bla mar byed do/ /tshigs su bcad de bka' stsal pa/ 'das pa'i sangs rgyas gang yin </text></item>
<item><p>8b8</p><section>'dul ba</section><text>dang / /ma byon sangs rgyas gang yin dang / /da ltar sangs rgyas gang yin pa/ /mang po'i mya ngan 'joms mdzad pa/ /bzhud dang bzhugs dang byon 'gyur ba/ /thams cad dam chos bla mar byed/ /'di ni sangs rgyas chos nyid yin/ /de bas 'dir </text></item>
<item><p>9a1</p><section>'dul ba</section><text>bdag phan 'dod pa/ /bdag nyid chen por 'dod pa yis/ /sangs rgyas bstan pa dran byas te/ /dam pa'i chos la bkur sti bya/ /de gnyis kyis ldang ba ma byas so/ /de nas rgyal po mi bzod pa skyes te/</text></item>
<item><p>9a2</p><section>'dul ba</section><text>des gsol pa bcom ldan 'das kyis chos bshad du gsol/ bcom ldan 'das kyis tshigs su bcad de bka' stsal pa/ zhe sdang dang ni 'khrugs pa dang / /ma dad pa yi sems kyis ni/ /rdzogs sangs rgyas kyis bshad pa </text></item>
<item><p>9a3</p><section>'dul ba</section><text>yi/ /dam chos shes par mi nus so/ /gang gis khro dang bag med pa'i/ /sems ni dul bar byas pa dang / /'di la mnar sems spangs pa des/ /legs par gsungs pa shes par nus/ /rgyal pos bsams pa/ khyim </text></item>
<item><p>9a4</p><section>'dul ba</section><text>bdag 'di gnyis 'ongs pas bcom ldan 'das kyis bdag gi chos nyan pa'i bar yang chad par gyur to snyam nas/ de stan las langs te bcom ldan 'das kyi zhabs gnyis la mgo bos phyag byas te song ngo / /de song nas blon po rnams la </text></item>
<item><p>9a5</p><section>'dul ba</section><text>bsgo ba/ lha'i zhal nas khyed cag gnyis nga'i yul na ma 'dug shig ces gsung ngo / /de gnyis kyis smras pa/ bka' bzhin 'tshal mchi'o/ /bsams pa bdag cag gnyis kyis yun ring po zhig nas </text></item>
<item><p>9a6</p><section>'dul ba</section><text>bsams pa gang yin pa de ni tshegs chung ngus grub bo snyam mo/ /de nas 'od pa'i chu chen po phyung nas grog po chung ngu'i nang du zhugs so/ /grog po chung ngu nas grog po chen por ro/ /grog po chen po nas chu bran du'o/ /chu bran nas chu chen </text></item>
<item><p>9a7</p><section>'dul ba</section><text>por ro/ /chu chen po nas rgya mtsho chen por te/ gang gi tshe rgya mtsho chen por zhugs pa de'i tshe de gnyis phyir zhing lus dang longs spyod 'phel bar gyur to/ /ji tsam dus gzhan zhig na rgyal po'i khab kyi dka' thub kyi chu lnga brgya dang /</text></item>
<item><p>9a8</p><section>'dul ba</section><text>chu mig dang mtsho dang / mtshe'u rnams kyang chung ba dang / yongs su zad pa dang / gtugs par gyur la thug /lhas kyang dus dus su char gyi rgyun legs par ma phab pas lo nyes par gyur te/ mu ge nyam nga ba dgon pa'i slongs mo pas zas rnyed par </text></item>
<item><p>9b1</p><section>'dul ba</section><text>dka' ba byung bar gyur to/ /rgyal pos bsams pa/ rgyal po'i khab 'di na klu'i rgyal po ri bo dang / grog mkhar gnas te/ de gnyis kyi mthus dka' thub kyi chu lnga brgya yang 'bab/ chu mig dang / mtsho dang / mtshe'u rnams kyang chu che/ lhas </text></item>
<item><p>9b2</p><section>'dul ba</section><text>kyang dus dus su char gyi rgyun legs par phab pa nyid kyis lo tog legs par gyur na/ da ni dka' thub kyi chu lnga brgya dang / chu mig dang mtsho dang / mtshe'u rnams kyang chung ba dang / yongs su zad pa dang / gtugs par gyur la thug /lhas kyang </text></item>
<item><p>9b3</p><section>'dul ba</section><text>dus dus su char gyi rgyun legs par ma phab pas lo nyes par gyur te/ mu ge nyam nga ba dgon pa'i slongs mo bas zas rnyed par dka' ba byung bar gyur na/ klu'i rgyal po ri bo dang / grog mkhar shi 'am/ bya'i rgyal po nam mkha' lding gis khyer </text></item>
<item><p>9b4</p><section>'dul ba</section><text>ba 'am/ sbrul khas sdigs kyis bzung ba 'am/ des 'jigs nas bros par ma gyur grang / de lta mod kyi sangs rgyas bcom ldan 'das ni thams cad mkhyen pa thams cad gzigs pa yin gyis/ ma la bdag gis bcom ldan 'das </text></item>
<item><p>9b5</p><section>'dul ba</section><text>la zhu'o snyam du bsams nas/ bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos phyag byas te/ phyogs gcig tu 'dug nas/ rgyal po gzugs can snying pos bcom ldan 'das la don </text></item>
<item><p>9b6</p><section>'dul ba</section><text>de rgyas par gsol to/ /bcom ldan 'das kyis bka' stsal pa/ rgyal po chen po de gnyis ni shi ba yang ma yin/ bya'i rgyal po nam mkha' lding gis kyang ma khyer/ sbrul khas sdigs kyis kyang ma bzung / des 'jigs pas kyang ma bros </text></item>
<item><p>9b7</p><section>'dul ba</section><text>mod kyi rgyal po khyod nyid kyis yul nas bskrad do/ /bcom ldan 'das bdag gis de gnyis mthong bar yang mi dran na de gnyis yul nas bskrad pa lta smos kyang ci 'tshal/ rgyal po chen po ngas khyod dran par bya'o/ /rgyal po chen po khyod kyis </text></item>
<item><p>9b8</p><section>'dul ba</section><text>khyim bdag gnyis shig yul nas bskrad pa dran nam/ bcom ldan 'das dran lags so/ /de gnyis ni klu'i rgyal po ri bo dang / grog mkhar yin no/ /btsun pa de gnyis gang du mchi/ rgya mtsho chen por dong ngo / /bdag gi yul ma rung bar gyur lags so/ /</text></item>
<item><p>10a1</p><section>'dul ba</section><text>rgyal po chen po de gnyis la bzod pa byin cig dang ma rung bar mi 'gyur ro/ /de gnyis rgya mtsho chen po na mchis na ji ltar bzod pa stsal/ de gnyis tshes brgyad dang bcu bzhi la khyim bdag gi cha byad du byas nas/ nga'i zhabs la </text></item>
<item><p>10a2</p><section>'dul ba</section><text>phyag 'tshal du 'ongs pa dang ngas rtags bstan gyis khyod kyis bzod pa byin cig /bcom ldan 'das ci bdag gis rkang pa gnyis la gtug par bgyi 'am/ rkang pa gnyis la gtug par mi bya ste/ 'on kyang lag pa rkyong la klu'i dbang po </text></item>
<item><p>10a3</p><section>'dul ba</section><text>bzod par gsol lo zhes smros shig dang bzod par 'gyur ro/ /rgyal pos de gnyis 'ong ba la 'bad de sdod cing 'dug pa dang / ji tsam na de gnyis khyim bdag gi cha byad du byas nas bcom ldan 'das kyi spyan sngar 'ongs pa dang de ma thag tu </text></item>
<item><p>10a4</p><section>'dul ba</section><text>rgyal po yang 'ongs nas bcom ldan 'das kyis rtags bstan pa dang rgyal pos lag pa mngon du brkyang nas smras pa/ klu'i dbang po gnyis bzod par gsol lo/ /rgyal po chen po bzod par bgyi'o/ /gal te bzod par gyur na ni 'dir spyon cig /</text></item>
<item><p>10a5</p><section>'dul ba</section><text>rgyal po chen po gang gi tshe bcom ldan 'das las bdag cag gis skyabs su 'gro ba dang / bslab pa'i gzhi rnams blangs pas de nyid kyi tshe bdag cag gi lus dang longs spyod skyes te/ gal te da che bzhin du 'dir 'ongs na yul ma ga d+har </text></item>
<item><p>10a6</p><section>'dul ba</section><text>yang mi shong bar 'gyur ro/ /'o na yul ma ga d+ha ma rung bar 'gyur mod/ ma rung bar mi 'gyur ro/ /ji ltar mi 'gyur/ khyod kyis kho bo cag gi khang bzangs gnyis rtsigs la zla ba drug cing dus mchod gyis shig dang / kho bo cag gi 'khor </text></item>
<item><p>10a7</p><section>'dul ba</section><text>bzhag la dus mchod kyi tshe yang 'du bar bya'o/ /rgyal pos de bzhin du byas pa dang / de gnyis kyis 'khor dag kyang bzhag la dus mchod kyang rang nyid nyams su myong bar byed do/ /ji tsam dus gzhan zhig na de dag gi 'khor bag med par gnas pa na </text></item>
<item><p>10a8</p><section>'dul ba</section><text>klu gdug pa dag gis glags rnyed nas/ de dag gis ser ba dbab par brtsams so/ /rgyal po'i khab na bram ze ser ba'i sngags la mkhas pa gzhan zhig yod de/ des de bab cing bab pa dag bcad pa dang / de la yul ma ga d+ha na gnas pa'i skye bo'i </text></item>
<item><p>10b1</p><section>'dul ba</section><text>tshogs kyis dbang thang byin no/ /lho phyogs na bram ze mes byin zhes bya ba ser ba'i sngags la mkhas pa zhig yod pa des byang phyogs na yul nus pa can zhes bya ba zhig yod de/ de na rgyal po sde mchog ces bya ba rgyal srid byed du 'jug go/ /</text></item>
<item><p>10b2</p><section>'dul ba</section><text>de'i yul na klu'i rgyal po rab mdzes kyi gnas yod de/ de na sman mthu che ba pha rol gnon pa yod par thos nas de'i ched du 'gro'o zhes de chas te rim gyis rgyal po'i khab tu phyin nas bram ze ser ba'i sngags 'chang ba de'i gnas su zhugs </text></item>
<item><p>10b3</p><section>'dul ba</section><text>pa dang / ji tsam na ser ba chen po bab pa bram ze gnyug mar gnas pa des gcad par ma nus nas de phyir byung nang du zhugs byed pa dang bram ze mes byin gyis dris pa/ mkhan po ci'i slad du mkhan po 'di phyir byung nang du zhugs par mdzad/</text></item>
<item><p>10b4</p><section>'dul ba</section><text>des smras pa/ bu ser ba chen po bab pa gcad par ma nus par bas mod/ bdag gis dgum mo/ /bu legs so/ /des chu nyung zhig la bzlas te gtor bas tshal ba brgyar gyes so/ /rgyal po'i khab kyi bram ze dang khyim bdag rnams mchog tu </text></item>
<item><p>10b5</p><section>'dul ba</section><text>ngo mtshar du gyur nas/ rngan pa thogs te bram ze de'i khyim du song nas smras pa/ mkhan po rgyal po'i khab kyi skye bo'i tshogs mngon par dga' bar gyur gyis rngan pa long shig /ci'i phyir/ khyod kyis ser ba chen po khums pa'i slad du'o/ /des smras </text></item>
<item><p>10b6</p><section>'dul ba</section><text>pa/ kho bos ni ma bcad de/ 'on kyang bram ze 'dis bcad do/ de dag bram ze de'i drung du dong nas bram ze'i khye'u 'di nyid du 'dug shig dang dbang thang sbyin no/ /de bzhin du gnas par bya'o zhes de gnas so/ /des ser ba de dus tha gi tsam </text></item>
<item><p>10b7</p><section>'dul ba</section><text>zhig gi bar du sngags kyis bgags te mi 'bab par gyur to/ /rgyal po'i khab kyi bram ze dang khyim bdag rnams kyis smras pa/ shes ldan dag bdag cag nyid kyi bsod nams kyis ser ba mi 'bab na ci'i phyir de la dbang thang sbyin zhes de </text></item>
<item><p>10b8</p><section>'dul ba</section><text>rnams kyis bcad do/ /bram ze des sngags brtul nas yul nus pa can du song ba dang phyir yang ser ba bab par gyur to/ /de rnams bram ze de'i drung du song ste smras pa/ mkhan po bram ze'i khye'u de gar mchis/ des smras pa/ khyed cag gis de la bkur sti ma byas </text></item>
<item><p>11a1</p><section>'dul ba</section><text>pas de song ngo / /mkhan po gal te mchis na bdag cag la sbron cig /de bzhin du bya'o/ /de yang rim gyis rgyal po sde mchog gang na ba der song ste phyin nas/ rgyal po sde mchog la rgyal ba dang tshe spel ba dag byas nas smras pa/ lha khyod kyi </text></item>
<item><p>11a2</p><section>'dul ba</section><text>yul na klu'i rgyal po rab mdzes zhes bgyi ba mchis pa de'i gnas na mod la mthu skyed pa zhes bgyi ba'i sman mchis kyis lha de ston cig /lha'i skal ba yang dbul bar bgyi'o/ /rgyal pos smras pa/ kye bram ze klu'i rgyal po rab mdzes ni </text></item>
<item><p>11a3</p><section>'dul ba</section><text>gtum po yin pas des khyod brlag par mi byed grang / lha re shig bdag la sngags kyi mthu dang sman gyi mthu mchis te/ gal te klu'i rgyal po rab mdzes dang 'dra ba'i klu rnams kyis 'dzam bu'i gling 'di lta ste/ bu ram shing gi tshal lam/</text></item>
<item><p>11a4</p><section>'dul ba</section><text>'dam bu'i tshal bzhin gnang bar gyur kyang bdag gi ba spu gcig kyang bskyod par rngo mi thog na klu'i rgyal po rab mdzes kyis lta smos kyang ci 'tshal/ 'on kyang lha'i mi dgum pa la thug pa 'ga' mchis sam/ bram ze yod do/ /lha de skra shig </text></item>
<item><p>11a5</p><section>'dul ba</section><text>dang des de'i gnas ston par 'gyur ro/ /de nas rgyal pos mi de la bos te bsgo ba/ kye nang rje bram ze 'di la klu'i rgyal po rab mdzes kyi gnas ston cig /lha bka' bzhin 'tshal zhes mi des rgyal po'i ltar mnyan nas bram ze de khrid </text></item>
<item><p>11a6</p><section>'dul ba</section><text>de chas so/ /ji tsam na mi ring ba zhig tu bsdad nas de la smras pa/ bram ze tshal sngo zhing sngo ba dag bsgrengs pa pha bi mthong ngam mthong ngo / /de ni klu'i rgyal po rab mdzes kyi gnas yin no/ /de song ste des der mod la mthu skyed pa zhes bya </text></item>
<item><p>11a7</p><section>'dul ba</section><text>ba'i sman las khur du grags nas/ des de thogs te yul nus pa can du song nas rgyal po sde mchog gi skal ba byin te/ rim gyis rgyal po'i khab tu phyin nas bram ze de nyid kyi khyim du zhugs so/ /de nas des rgyal po'i khab kyi bram </text></item>
<item><p>11a8</p><section>'dul ba</section><text>ze dang khyim bdag rnams la sbran pa dang / de dag mchod yon thogs te lhags nas bram ze'i khye'u 'di nyid du 'dug shig dbang thang sbyin no/ /des smras pa/ khyed cag gis bkur sti ma byas pas kho bo mi 'dug go/ /de rnams kyis de gzhag </text></item>
<item><p>11b1</p><section>'dul ba</section><text>par gal gyis gcu bar brtsams te gsol ba btab pa dang khas blangs nas de dag gis 'tsho ba'i ris bcad do/ /'jig rten ni phun sum tshogs pa 'dod kyi rgud pa dang mi mthun pas/ des rigs mnyam pa las chung ma blangs te/ de de dang </text></item>
<item><p>11b2</p><section>'dul ba</section><text>lhan cig rtse bar byed/ dga' bar byed/ dga' mgur spyod par byed do/ /de rtse bar byed dga' bar byed/ dga' mgur spyod par byed pa na khye'u zhig btsas te/ des de'i ming ri bo can zhes bya bar btags so/ /de yang rtse bar byed dga' </text></item>
<item><p>11b3</p><section>'dul ba</section><text>bar byed/ dga' mgur spyod par byed pa na bu mo zhig btsas te/ de'i ming ni ser ba zhes bya bar btags so/ /bram ze mo ni 'khor bral zhes bya'o/ /mna' ma ni glog ces bya'o/ /des bsams pa/ yang dang yang du ser ba gcod cing </text></item>
<item><p>11b4</p><section>'dul ba</section><text>ci las med/ yun ring rab tu sngags kyis dgag par bya'o zhes des yun ring por sngags kyis dgag pa byas te bzhag pas ser ba mi 'bab par gyur to/ /rgyal po'i khab kyi bram ze dang khyim bdag rnams kyis smras pa/ bdag cag kho </text></item>
<item><p>11b5</p><section>'dul ba</section><text>na'i bsod nams kyi mthus ser ba mi 'bab na/ ci'i phyir dbang thang sbyin zhes de rnams kyis bcad do/ /bram ze de phrag dog gi zil gyis non pas bu yang sngags kyi tshig rnams 'dzin du ma bcug go/ /bde ba la chags pas kha ton </text></item>
<item><p>11b6</p><section>'dul ba</section><text>yang ma byas la sman yang skam du ma bcug go/ /des sngags kyi tshig rnams ni bsams na brjed sman ni ma bskams pas rul bar gyur to/ /de rgyal po'i khab kyi bram ze dang khyim bdag rnams la snying na ches nas/ de rnams la </text></item>
<item><p>11b7</p><section>'dul ba</section><text>klan ka btsal ba'i phyir mu stegs kyi gnas dang dka' thub kyi tshal de dang de dag tu song nas dris pa/ shes ldan dag gang gis gang bsams pa dang / gang don du gnyer ba de la thams cad 'grub par 'gyur ba'i thabs lta ci yod/ /de na kha cig </text></item>
<item><p>11b8</p><section>'dul ba</section><text>gis smras pa/ mer zhugs shig /kha cig gis smras pa/ dug zo shig /kha cig gis smras pa/ g.yang sa nas bdag nyid mchongs shig /kha cig gis smras pa/ bdag rang gi ske la thag pa thogs te shing gi yal ga las 'phyang du chug shig ces thams cad </text></item>
<item><p>12a1</p><section>'dul ba</section><text>kyis 'chi ba'i thabs bstan gyi/ nges par 'byung ba'i thabs ni ma yin pas de rim gyis 'od ma'i tshal du song ngo / /des dge slong zhig mthong nas dris pa/ 'phags pa gang gis gang bsams pa dang / gang don du gnyer ba de </text></item>
<item><p>12a2</p><section>'dul ba</section><text>thams cad 'grub par 'gyur ba'i thabs lta 'ga' mchis sam/ des smras pa/ bcom ldan 'das las rab tu byung shig /der ci zhig bgyi/ der ji srid 'tsho'i bar du tshangs par spyod pa yang spyad par bya/ bsam gtan dang gdon </text></item>
<item><p>12a3</p><section>'dul ba</section><text>pa dang ldan par yang gnas par bya ste/ gal te re shig mthong ba'i chos nyid la kun shes pa thob na/ de nas de nyid khyod kyi sdug bsngal gyi mthar phyin pa yin no/ /'on te sbyor ba'i lhag ma dang bcas bzhin dus byed na gang </text></item>
<item><p>12a4</p><section>'dul ba</section><text>bsams pa dang / gang don du gnyer ba de thams cad 'grub par 'gyur ro/ /'phags pa de ni rngo mi thog na gzhan bstan du gsol/ bum pa bzang po lta bu'i nyan thos chen po bzhi spyan drongs la gdugs tshod gsol te smon lam </text></item>
<item><p>12a5</p><section>'dul ba</section><text>thob shig dang gang bsams pa dang / gang don du gnyer ba de thams cad 'grub bo/ /'phags pa de ni rngo thog gis bgyi'o zhes des bum pa bzang po lta bu'i nyan thos chen po bzhi spyan drangs te/ gdugs tshod gsol nas smon lam btab pa/</text></item>
<item><p>12a6</p><section>'dul ba</section><text>dge ba'i rtsa ba 'dis rab mdzes klu'i gnas nas bsad la bdag der skye zhing de nas rgyal po'i khab kyi mi rnams la gnod pa byed par gyur cig ces smon lam btab bo/ /de la chung mas dris pa/ rje'i sras smon lam ji zhig btab/ dge ba'i rtsa ba </text></item>
<item><p>12a7</p><section>'dul ba</section><text>'dis rab mdzes klu'i gnas nas bsad la bdag der skye zhing de nas rgyal po'i khab kyi mi rnams la gnod pa byed par gyur cig ces smon lam btab bo/ /legs te bdag kyang khyod kyi chung mar gyur cig /bus smras pa bdag kyang khyod kyi </text></item>
<item><p>12a8</p><section>'dul ba</section><text>bur gyur cig /de bzhin du bu mos smras pa/ bdag kyang khyod kyi bu mor gyur cig /de bzhin du mna' mas smras pa/ bdag kyang mna' mar gyur cig ces byas nas de rnams khyim rnying pa zhig tu zhugs te nyal ba dang sprin kha dog lnga pa las </text></item>
<item><p>12b1</p><section>'dul ba</section><text>char pa bab ste/ rtsig pa 'gyel bas non te kha dag go/ /klu rab mdzes shi 'phos nas 'khor klu drug khri dang der skyes nas de yang rab mdzes zhes bya bar grags so/ /chung ma ni 'khor bral zhes bya'o/ /bu ni ri bo can zhes bya'o/ /bu mo ni ser </text></item>
<item><p>12b2</p><section>'dul ba</section><text>ba zhes bya'o/ /mna' ma ni glog ces bya'o/ /chos nyid kyis klu 'am klu'i bu mo skyes na ring po ma lon par gsum dran par 'gyur te/ gang nas shi 'phos pa dang / gang du skyes pa dang / las gang gis yin pa'o/ /des bltas na mi las shi 'phos </text></item>
<item><p>12b3</p><section>'dul ba</section><text>so/ /gang du skyes she na/ klu rnams su'o/ /las gang gis she na/ smon lam gyi dbang gis so/ /ci'i phyir snyam na/ rgyal po'i khab kyi mi rnams la gnod par bya ba'i phyir ro/ /des bsams pa/ ci lo tog ci lta ba bzhin du skyes pa la byas na mi rnams </text></item>
<item><p>12b4</p><section>'dul ba</section><text>kyi sdug bsngal skye bar 'gyur ram/ 'on te ma skyes pa rnams la 'gyur snyam na/ des ji ltar skyes pa la byas pa ltar ma skyes pa la ni de lta ma yin par mthong nas/ des 'khor rnams la bsgo ba shes ldan dag tshur sheg /yul ma ga d+har deng la char pas </text></item>
<item><p>12b5</p><section>'dul ba</section><text>lo tog thams cad bskrun pa dang / de nas drug stong gi 'khor dang gshol mda' tsam gyi char gyi rgyun gyis ji ltar yul ma ga d+har sog ma yang khyer ba de lta bu'i char gyi rgyun dbab par brtsams so/ /de nas de dag phan tshun du smras pa/ sog ma yang klu 'dis </text></item>
<item><p>12b6</p><section>'dul ba</section><text>phrogs so zhes de'i ming sog ma med ces bya bar thogs so// // sdom la/ rgyal po'i khab dang na lan da/ /'od ma'i dbyug pa dmar bu'i grong / /chu bo gang gA sprin brtsegs dang / /sgra chen yangs pa tha ma yin/ /sangs rgyas bcom ldan </text></item>
<item><p>12b7</p><section>'dul ba</section><text>'das rgyal po'i khab 'od ma'i tshal bya ka lan ta ka gnas pa na bzhugs so/ /gang gi tshe gzhon nu ma skyes dgra lha sbyin gyis sbad nas pha chos kyi rgyal po chos dang ldan pa bsad de rang nyid kyis cod pan bcings nas rgyal por zhugs pa de'i tshe de </text></item>
<item><p>12b8</p><section>'dul ba</section><text>bcom ldan 'das la bkur sti ma yin pa mang po bya bar brtsams te/ dgrongs pa man chad bya ba'i phyir glang po che nor skyong dang khyi gtum po za ba dag sbad pa dang / de'i ma lus 'phags mas smras pa/ bu bcom ldan 'das la bkur sti ma yin pa ma byed cig /</text></item>
<item><p>13a1</p><section>'dul ba</section><text>sangs rgyas bcom ldan 'das rnams ni bkur sti ma yin pas bsnyengs pa yin gyis/ rgyal po'i khab nas bzhud de gnod par gyur ta re/ bcom ldan 'das kyi mthus yul ang ga dang / ma ga d+ha rnams 'byor cing nyams dga' ba </text></item>
<item><p>13a2</p><section>'dul ba</section><text>yin no/ /snying rnyog pa can des smras pa/ ci gang na bcom ldan 'das med pa'i yul de dag zhig pa dang stongs par gyur tam/ de mas thams cad kyi thams cad du bzlog kyang ma btub nas bcom ldan 'das kyis dgongs pa/ gzhon nu ma skyes dgra 'di </text></item>
<item><p>13a3</p><section>'dul ba</section><text>bsod nams ma yin pa mang du sogs kyis ngas 'di gzhi med pa'i dad pa la gzhag tu re shig de'i dus la ma bab pas mnyan yod du gshegs so snyam nas/ de nas bcom ldan 'das nyan thos kyi dge 'dun dang thabs gcig tu mnyan yod gang na ba der </text></item>
<item><p>13a4</p><section>'dul ba</section><text>rgyu zhing gshegs te rim gyis rgyu zhing gshegs pa na mnyan yod du byon nas/ mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /mtha'i rgyal phran dag gis bcom ldan 'das la ma skyes dgras </text></item>
<item><p>13a5</p><section>'dul ba</section><text>bkur sti ma yin pa byas pas de bkur sti ma yin pas bsnyengs nas rgyal po'i khab nas gshegs te mnyan yod du byon to zhes thos nas/ de dag 'di snyam du sems te/ re shig rgyal po sdig can des pha chos kyi rgyal po chos dang ldan pa bsad na/</text></item>
<item><p>13a6</p><section>'dul ba</section><text>des kyang ma chog nas bcom ldan 'das lha dang lha ma yin dang / mi rnams kyis mchod pa de la yang bkur sti ma yin pa byas te/ sangs rgyas bcom ldan 'das rnams ni bkur sti ma yin pas bsnyengs pa yin pas/ des na bcom ldan 'das rgyal </text></item>
<item><p>13a7</p><section>'dul ba</section><text>po'i khab nas gshegs te mnyan yod du byon par gyur pas de yong ye rgyal srid las dbyung bar bya'o snyam nas de dag gis phan tshun pho nyas bzlugs nas blo gros gcig tu byas te dpung gi tshogs yan lag bzhi pa go bskon pa glang po che'i tshogs dang /</text></item>
<item><p>13a8</p><section>'dul ba</section><text>rta pa'i tshogs dang / shing rta'i tshogs dang / dpung bu chung gi tshogs dang / rgyal po'i khab tu dong ste/ lo bcom nas phru mar bskor te 'khod do/ /klu'i rgyal po sog ma med kyis kyang ser ba'i rgyun phab pas lo tog lhag ma rnams ma rung bar byas so/ /dka' </text></item>
<item><p>13b1</p><section>'dul ba</section><text>thub kyi chu lnga brgya dang / chu mig dang / mtsho dang / mtshe'u rnams skams la thug pas mu ge byung bar gyur to/ /chu lhag ma gzhan dag kyang mtha'i rgyal phran dag gis ma rung bar byas so/ /de nas ma skyes dgra sdug bsngal mi bzad pa nyam nga bar </text></item>
<item><p>13b2</p><section>'dul ba</section><text>gyur pa la mi ma yin pa dag gis glags rnyed de/ rma la thal ba btab pa ltar mi ngas byung ste/ khyogs dang khyogs 'drud par gyur to/ /de nas rgyal po ma skyes dgra gnod pa brgya phrag du mas snying dkrugs pas lag pa 'gram pa la gtad de </text></item>
<item><p>13b3</p><section>'dul ba</section><text>sems khongs su chud cing 'dug go/ /de nas lus 'phags mas smras pa/ bu ci'i phyir sems khongs su chud/ yum gnod pa brgya phrag du ma dag byung bar gyur to/ /bu kho mos sngar khyod la bcom ldan 'das la bkur sti ma yin pa ma byed cig / //</text></item>
<item><p>13b4</p><section>'dul ba</section><text>'dul ba gzhi/ bam po nyi shu drug pa/ sangs rgyas bcom ldan 'das rnams ni bkur sti ma yin pas bsnyengs pa yin gyis/ bcom ldan 'das rgyal po'i khab nas bzhud de gnod par gyur ta re zhes ma smras sam/ de ni 'di yin no/ /</text></item>
<item><p>13b5</p><section>'dul ba</section><text>yum de la ji ltar bsgrub par bgyi/ bu bcom ldan 'das la bzod par gsol cig /yum bcom ldan 'das kyi spyan sngar mchis pa'i rngo mi thog lags so/ /bu khyod kyis sangs rgyas bcom ldan 'das rnams ni tsan dan dang ste'ur mnyam pa </text></item>
<item><p>13b6</p><section>'dul ba</section><text>khong khro ba dang rjes su chags pa spangs pa yin no zhes ma thos sam/ gal te 'ga' zhig gis bcom ldan 'das kyi phyag dpung pa gcig la ste'u yis bzhog par byed la/ gcig shos la tsan dan sa mchog gis nyug par byed na/</text></item>
<item><p>13b7</p><section>'dul ba</section><text>de la bcom ldan 'das rjes su chags pa yang mi mnga'/ khong khro ba yang mi mnga'o/ /de nas lus 'phags ma'i bu rgyal po ma skyes dgras mi zhig la smras pa/ kye nang rje tshur shog /khyod bcom ldan 'das gang na ba der song la/ son nas kho bo'i tshig </text></item>
<item><p>13b8</p><section>'dul ba</section><text>gis bcom ldan 'das kyi zhabs gnyis la spyi bos phyag byas te gnod pa chung ngam/ nyam nga ba nyung ngam/ bskyod pa yang ngam/ 'tsho 'am gnod pa mi mnga' 'am/ stobs dang bde ba la reg par bzhugs sam zhes snyun gsol la 'di skad ces kyang gsol cig /btsun pa lus 'phags ma'i </text></item>
<item><p>14a1</p><section>'dul ba</section><text>bu yul ma ga d+ha'i rgyal po ma skyes dgra'i mchid nas btsun pa bu ngan pa ni mchis kyi pha ngan pa ni ma mchis pas bcom ldan 'das thugs brtse ba nye bar bzung ste rgyal po'i khab tu gshegs par gsol/ gal te bcom </text></item>
<item><p>14a2</p><section>'dul ba</section><text>ldan 'das ma gshegs na ring po mi thogs pa kho nar rgyal po'i khab kyi grong khyer stongs te ming lus par 'gyur ro zhes gsol cig lha bka' bzhin 'tshal zhes mi des ma ga d+ha'i rgyal po ma skyes dgra'i ltar mnyan nas chas te rim </text></item>
<item><p>14a3</p><section>'dul ba</section><text>gyis mnyan yod du phyin nas bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug nas mi des bcom ldan 'das la 'di skad </text></item>
<item><p>14a4</p><section>'dul ba</section><text>ces gsol to/ /btsun pa lus 'phags ma'i bu yul ma ga d+ha'i rgyal po ma skyes dgra bcom ldan 'das kyi zhabs gnyis la mgo bos phyag 'tshal te/ gnod pa chung ngam/ nyam nga ba nyung ngam zhes bya ba nas reg par bzhugs sam </text></item>
<item><p>14a5</p><section>'dul ba</section><text>zhes snyun gsol lags so zhes bya ba'i bar gong ma bzhin du'o/ /kye mi khyod dang lus 'phags ma'i bu yul ma ga d+ha'i rgyal po ma skyes dgra bde bar gyur cig /btsun pa lus 'phags ma'i bu yul ma ga d+ha'i rgyal po ma skyes </text></item>
<item><p>14a6</p><section>'dul ba</section><text>dgra'i mchid nas btsun pa bu ngan pa ni mchis kyi pha ngan pa ni ma mchis pas bcom ldan 'das thugs brtse ba nye bar bzung ste rgyal po'i khab tu gshegs su gsol/ gal te bcom ldan 'das ma gshegs na zhes bya ba </text></item>
<item><p>14a7</p><section>'dul ba</section><text>nas ming lus par 'gyur ro/ /zhes bya ba'i bar gong ma bzhin du'o/ /bcom ldan 'das cang mi gsung bas mi de la gnang ngo / /de nas mi des bcom ldan 'das cang mi gsung bas gnang bar rig nas bcom ldan 'das kyi </text></item>
<item><p>14a8</p><section>'dul ba</section><text>spyan snga nas song ngo / /de nas bcom ldan 'das ji srid bzhed kyi bar du mnyan yod du bzhugs nas nyan thos kyi dge 'dun dang thabs cig tu rgyal po'i khab gang na ba der rgyu zhing gshegs te/ rim gyis rgyu zhing gshegs pa na yul ma ga </text></item>
<item><p>14b1</p><section>'dul ba</section><text>d+har byon to/ /bcom ldan 'das kyi mthus rlung gtong ba'i lha'i bu rnams kyis ni dug gis ma rung bar byas pa'i chu de dag bskams so/ /char pa 'bebs pa'i lha'i bu rnams kyis ni yan lag brgyad dang ldan pa'i chus bkang ngo / /lha </text></item>
<item><p>14b2</p><section>'dul ba</section><text>rnams ni char pa 'bebs pa la zhugs so/ /sangs rgyas la mngon par dad pa'i lha rnams kyis ni rgyal po'i khab nas mi ma yin pa rnams bskrad nas mi ngas zhi bar gyur to/ /mtha'i rgyal phran dag gis ni bcom ldan 'das gshegs </text></item>
<item><p>14b3</p><section>'dul ba</section><text>pa mthong nas grong khyer bskor ba btang ste dong ngo / /tshong pa rnams kyis ni zong dag bkram mo/ /bzo phal pa gzhan dag gis ni rang rang byed par brtsams so/ /yul so so na gnas pa'i tshong pa rnams dang / ded dpon rnams ni zong dang 'jug </text></item>
<item><p>14b4</p><section>'dul ba</section><text>par brtsams so/ /lo ni legs par gyur to/ /lam po che dang srang dang / sum mdo dang / bzhi mdo rnams su ni bcom ldan 'das kyi bdag nyid chen po sgrogs par gyur to/ /mu stegs pa rnams ni bag 'khums par gyur to/ /skye bo'i </text></item>
<item><p>14b5</p><section>'dul ba</section><text>tshogs rnams ni rab tu dga' bar gyur to/ /lus 'phags ma'i bu yul ma ga d+ha'i rgyal po ma skyes dgras bcom ldan 'das yul ma ga d+har gshegs so zhes thos so/ /thos nas kyang snying dga' ba dang / mgu ba dang / rab tu dga' ba dang /</text></item>
<item><p>14b6</p><section>'dul ba</section><text>dga' ba rgya chen po dang / yid bde ba skyes nas blon po rnams la smras pa/ shes ldan dag deng la bcom ldan 'das kyi phyir dpag tshad phyed dang gsum gyi lam bstar ba dang / grong khyer dag bzang por byos shig /rgyal po'i </text></item>
<item><p>14b7</p><section>'dul ba</section><text>khab kyi grong khyer thams cad kyang rdo ba dang / gseg ma dang / gyo mo sol te tsan dan gyi chus chag chag thob la dar gyi chun 'phyang mang po spyongs shig /dri zhim po'i pog phor dag shoms la/ gdugs dang / rgyal mtshan dag tshugs </text></item>
<item><p>14b8</p><section>'dul ba</section><text>shig /bar bar du me tog gi gzhal med khang mdzes pa dag byos shig /lha bka' bzhin 'tshal zhes blon po rnams kyis lus 'phags ma'i bu yul ma ga d+ha'i rgyal po ma skyes dgra'i ltar mnyan nas thams cad rgyas par byed du bcug go/ /</text></item>
<item><p>15a1</p><section>'dul ba</section><text>de nas lus 'phags ma'i bu yul ma ga d+ha'i rgyal po ma skyes dgra rgyal po chen po'i 'byor ba dang / rgyal po chen po'i mthus bdag nyid dpung gi tshogs yan lag bzhi dang bsur song ngo / /de nas bcom ldan 'das dul ba </text></item>
<item><p>15a2</p><section>'dul ba</section><text>'khor dul ba/ zhi ba 'khor zhi ba grol ba 'khor grol ba/ dbugs phyin pa 'khor dbugs phyin pa/ rnam par dul ba 'khor rnam par dul ba/ dgra bcom pa 'khor dgra bcom pa/ 'dod chags dang bral ba 'khor 'dod chags dang </text></item>
<item><p>15a3</p><section>'dul ba</section><text>bral ba/ mdzes pa 'khor mdzes pa/ khyu mchog ba glang gi tshogs kyis bskor ba lta bu/ glang po che glang po che'i phru gu'i tshogs kyis bskor ba lta bu/ seng ge mche ba can gyi tshogs kyis bskor ba lta bu/ ngang pa'i rgyal po ngang pa'i </text></item>
<item><p>15a4</p><section>'dul ba</section><text>tshogs kyis bskor ba lta bu/ nam mkha' lding 'dab chags kyi tshogs kyis bskor ba lta bu/ bram ze slob ma'i tshogs kyis bskor ba lta bu/ sman pa mkhas pa nad pa'i tshogs kyis bskor ba lta bu/ dpa' bo dmag mi'i tshogs kyis </text></item>
<item><p>15a5</p><section>'dul ba</section><text>bskor ba lta bu/ lam mkhan 'gron po'i tshogs kyis bskor ba lta bu/ ded dpon tshong pa'i tshogs kyis bskor ba lta bu/ tshong dpon rang gi skye bos bskor ba lta bu/ rgyal phran blon po'i tshogs kyis bskor ba lta bu/ 'khor los </text></item>
<item><p>15a6</p><section>'dul ba</section><text>sgyur ba bu stong gis bskor ba lta bu/ zla ba rgyu skar gyis bskor ba lta bu/ nyi ma 'od zer stong gis bskor ba lta bu/ yul 'khor skyong dri za'i tshogs kyis bskor ba lta bu/ lus 'phags po grul bum gyi tshogs kyis bskor ba </text></item>
<item><p>15a7</p><section>'dul ba</section><text>lta bu/ mig mi bzang klu'i tshogs kyis bskor ba lta bu/ nor sbyin gnod sbyin gyi tshogs kyis bskor ba lta bu/ thags zangs ris lha ma yin gyi tshogs kyis bskor ba lta bu/ brgya byin sum bcu rtsa gsum pa'i tshogs kyis bskor ba </text></item>
<item><p>15a8</p><section>'dul ba</section><text>lta bu/ tshangs pa tshangs ris kyi tshogs kyis bskor ba lta bu/ rgya mtsho mi g.yo ba lta bu/ sprin chu dang bcas pa lta bu/ glang po che dam pa rgyags pa dang bral ba ltar dbang po rnams shin tu dul bas ma g.yengs pa'i spyod lam gyi spyod pa can/ sku skyes bu chen </text></item>
<item><p>15b1</p><section>'dul ba</section><text>po'i mtshan sum bcu rtsa gnyis kyis kun nas brgyan pa/ dpe byad bzang po brgyad bcus mdzes par byas pa/ sku 'od mdom gang gis brgyan pa/ nyi ma stong gi 'od zer bas lhag pa/ rin po che'i ri bo 'gro ba ltar kun nas mdzes pa/ stobs </text></item>
<item><p>15b2</p><section>'dul ba</section><text>bcu dang mi 'jigs pa bzhi dang / ma 'dres pa'i dran pa nye bar gzhag pa gsum dang / thugs rje chen po dang ldan pa/ dge slong gi dge 'dun rab tu mang po dang lus 'phags ma'i bu yul ma ga d+ha'i rgyal po ma skyes dgra dang / lha brgya stong phrag du mas </text></item>
<item><p>15b3</p><section>'dul ba</section><text>zham ring byas te rgyal po'i khab kyi grong khyer du gshegs so/ /gang gi tshe bcom ldan 'das rgyal po'i khab tu zhugs te/ mngon par 'du byed pa dang bcas pas grong khyer gyi sgo'i them pa la zhabs g.yas pas mnan pa de'i tshe sa rnam pa </text></item>
<item><p>15b4</p><section>'dul ba</section><text>drug tu g.yos par gyur te/ sa chen po 'di g.yos/ rab tu g.yos/ kun du rab tu g.yos/ ldeg rab tu ldeg /kun du rab tu ldeg cing / shar phyogs mtho na nub phyogs dma'/ nub phyogs mtho na shar phyogs dma'/ lho phyogs </text></item>
<item><p>15b5</p><section>'dul ba</section><text>mtho na byang phyogs dma'/ byang phyogs mtho na lho phyogs dma'/ mtha' mtho na dbus dma'/ dbus mtho na mtha' dma' bar gyur to/ /'jig rten 'di 'jig rten gyi bar dang bcas pa thams cad kyang snang ba rgya chen pos gsal </text></item>
<item><p>15b6</p><section>'dul ba</section><text>bar gyur to/ /lhas kyang bar snang la rnga dag brdungs so/ /nam mkha' la gnas pa'i lha rnams kyis ni bcom ldan 'das kyi steng nas lha'i me tog ud pa la dang / pad ma dang / ku mu ta dang / pad ma dkar po dang / a ga ru'i phye ma dang /</text></item>
<item><p>15b7</p><section>'dul ba</section><text>rgya spos kyi phye ma dang / gur kum gyi phye ma dang / ta ma la'i lo ma'i phye ma dang / lha'i me tog man d+hA ra ba dang / gos dag 'thor bar byed de/ bcom ldan 'das grong khyer du gshegs pa na de lta bu'i ya mtshan dag byung bar gyur to/ /</text></item>
<item><p>15b8</p><section>'dul ba</section><text>gzhan yang dog pa dag ni yangs par gyur to/ /dma' ba dag ni mtho bar gyur to/ /mtho ba dag ni phya le bar gyur to/ /glang po che dag ni skad 'byin par gyur to/ /rta dag kyang skad 'byin par gyur to/ /khyu mchog dag kyang skad </text></item>
<item><p>16a1</p><section>'dul ba</section><text>'byin par gyur to/ /khyim gyi nang na bzhag pa'i snod sna tshogs dag ni ma brdungs par rang sgra 'byin par gyur to/ /long ba rnams kyis ni mig thob par gyur to/ /'on pa rnams ni rna bas thos/ lkug pa rnams ni </text></item>
<item><p>16a2</p><section>'dul ba</section><text>smra nus par gyur to/ /dbang po lhag ma ma tshang ba rnams ni dbang po so sor thob par gyur to/ /chang gis myos pa rnams ni myos pa dang bral bar gyur to/ /dug 'thungs pa dag ni dug zhi bar gyur to/ /phan tshun khon byung ba </text></item>
<item><p>16a3</p><section>'dul ba</section><text>rnams ni mdza' bar gyur to/ /sbrum pa dag ni bde bar btsas par gyur to/ /btson du bcings pa dag ni thar bar gyur to/ /nor med pa dag ni nor rnyed par gyur to/ /de lta bu'i 'byor ba de mthong nas dge bsnyen zhig gis </text></item>
<item><p>16a4</p><section>'dul ba</section><text>tshigs su bcad de smras pa/ yul gang zhig tu 'jig rten gtso bo gshegs pa der/ /lo nyes mi ngas dang ni phyi dgra'i 'jigs pa med/ /lha rnams char 'bebs skye bo bsod nams rab tu byed/ /der ni ya mtshan </text></item>
<item><p>16a5</p><section>'dul ba</section><text>brgya phrag gzhan yang 'byung bar 'gyur/ /de nas bcom ldan 'das rgyal po'i khab tu zhugs te/ skye bo'i tshogs dbugs phyung nas rgyal po'i khab nas byung ste 'od ma'i tshal du gshegs so/ /de nas lus 'phags </text></item>
<item><p>16a6</p><section>'dul ba</section><text>ma'i bu yul ma ga d+ha'i rgyal po ma skyes dgra bcom ldan 'das gang na ba der song ste phyin nas/ bcom ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug pa dang / bcom ldan 'das kyis </text></item>
<item><p>16a7</p><section>'dul ba</section><text>lus 'phags ma'i bu yul ma ga d+ha'i rgyal po ma skyes dgra la chos dang ldan pa'i gtam gyis yang dag par ston par mdzad/ yang dag par 'dzin du 'jug par mdzad/ yang dag par gzengs bstod par mdzad ces bya ba nas yang dag par rab tu </text></item>
<item><p>16a8</p><section>'dul ba</section><text>dga' bar mdzad nas cang mi gsung ngo zhes bya ba'i bar gong ma bzhin du'o/ /de nas lus 'phags ma'i bu yul ma ga d+ha'i rgyal po ma skyes dgra bcom ldan 'das kyis bka' stsal pa la mngon par bstod de rjes su yi rang nas stan las langs te bla gos phrag pa gcig </text></item>
<item><p>16b1</p><section>'dul ba</section><text>tu bzar nas/ bcom ldan 'das gang na ba de logs su thal mo sbyar ba btud de/ bcom ldan 'das la 'di skad ces gsol to/ /bcom ldan 'das dge slong gi dge 'dun dang thabs gcig la bdag gis dgung zla gsum du na bza' </text></item>
<item><p>16b2</p><section>'dul ba</section><text>chos gos dang / bsod snyoms dang / gzims cha dang / snyun dpyad kyi rkyen sman dang / yo byad rnams 'bul zhing mchis na gnang bar mdzad du gsol/ bcom ldan 'das kyis lus 'phags ma'i bu yul ma ga d+ha'i rgyal po ma skyes dgra </text></item>
<item><p>16b3</p><section>'dul ba</section><text>la cang mi gsung bas gnang ngo / /de nas lus 'phags ma'i bu yul ma ga d+ha'i rgyal po ma skyes dgras bcom ldan 'das cang mi gsung bas gnang bar rig nas bcom ldan 'das kyi zhabs gnyis la mgo bos phyag 'tshal te stan las </text></item>
<item><p>16b4</p><section>'dul ba</section><text>langs te song ngo / /bcom ldan 'das dge slong gi dge 'dun dang thabs gcig tu lus 'phags ma'i bu yul ma ga d+ha'i rgyal po ma skyes dgras zla ba gsum du na bza' chos gos dang / bsod snyoms dang / gzims cha dang / snyun dpyad </text></item>
<item><p>16b5</p><section>'dul ba</section><text>kyi rkyen sman dang / yo byad rnams kyis bsnyen bkur byas so/ /de nas sangs rgyas la mngon par dga' ba'i lha rnams kyis mi ngas de bskrad nas rgyal po'i khab nas byung nas sgra sgrogs zhes bya ba'i nang du byung ste/ yangs pa can </text></item>
<item><p>16b6</p><section>'dul ba</section><text>gyi skye bo'i tshogs la mi ngas byung bar gyur te/ khyogs dang khyogs 'drud par gyur to/ /yangs pa can na bram ze mdun na 'don mda' bo che zhes bya ba zhig gnas pa de'i rmi lam na yangs pa can na gnas pa'i lha zhig gis smras pa/</text></item>
<item><p>16b7</p><section>'dul ba</section><text>gal te mi 'dul kha lo sgyur ba'i mchog /shAkya'i rigs dag pa yi bcom ldan 'das/ /yangs pa can du gshegs par gyur na ni/ /gnod pa rnams ni rnam par 'jig par 'gyur/ /des nam nangs nas yangs pa can gyi </text></item>
<item><p>16b8</p><section>'dul ba</section><text>lid tsa bi rnams la smras pa/ shes ldan dag bdag gis rmi lam 'di 'dra ba zhig mthong ngo / /de rnams kyis smras pa/ shes ldan dag de la ji ltar bsgrub par bya/ bcom ldan 'das kyi spyan sngar pho nya su zhig gtang zhes phan tshun bgro </text></item>
<item><p>17a1</p><section>'dul ba</section><text>bar brtsams pa dang / mdun na 'don mda' bo che 'di nyid thams cad du nus pa yin la/ bdag cag la yang byams pa yin gyis gtang ngo / /de la de dag gis smras pa/ bcom ldan 'das gang na ba der song la phyin nas bdag </text></item>
<item><p>17a2</p><section>'dul ba</section><text>cag gi tshig gis bcom ldan 'das kyi zhabs gnyis la mgo bos phyag byos la/ gnod pa chung ngam/ nyam nga ba nyung ngam zhes bya ba nas snyun gsol la zhes bya ba'i bar gong ma bzhin du'o/ /'di skad ces kyang gsol cig /btsun pa </text></item>
<item><p>17a3</p><section>'dul ba</section><text>yangs pa can gyi tshogs kyi mchid nas bcom ldan 'das yangs pa can du gshegs su gsol/ gal te bcom ldan 'das yangs pa can du ma gshegs na ring por mi thogs pa kho nar yangs pa can stongs shing ming lus par 'gyur </text></item>
<item><p>17a4</p><section>'dul ba</section><text>ro zhes gsol cig /des smras pa/ shes ldan dag lus 'phags ma'i bu yul ma ga d+ha'i rgyal po ma skyes dgra ni khyed la yun ring du gnod pa byed pa phyir rgol ba dgra bor gyur pa yin pas bdag la gnod pa byed par mi 'gyur grang /</text></item>
<item><p>17a5</p><section>'dul ba</section><text>de dag gis tshigs su bcad de smras pa/ yul 'khor gzhan yang 'gyed par yang / /pho nya mi gsod ces grag na/ /khyod ni rgyal ba'i pho nya yin/ /kun gyis mi gsod smos ci dgos/ /de nas mdun na 'don mda' bo </text></item>
<item><p>17a6</p><section>'dul ba</section><text>che dge mtshan dang bkra shis dang bde legs su 'gyur ba dag byas te/ rim gyis rgyal po'i khab tu phyin nas de lam gyis dub pa bsal te/ bcom ldan 'das gang na ba der song ste phyin nas/ bcom ldan 'das dang lhan cig </text></item>
<item><p>17a7</p><section>'dul ba</section><text>mngon du yang dag par dga' bar 'gyur ba dang / yang dag par mgu bar 'gyur ba'i gtam rnam pa sna tshogs byas nas phyogs gcig tu 'dug go/ /phyogs gcig tu 'dug nas mdun na 'don mda' bo ches bcom ldan 'das la </text></item>
<item><p>17a8</p><section>'dul ba</section><text>'di skad ces gsol to/ /kye gau ta ma yangs pa can gyi tshogs bcom ldan 'das gau ta ma'i zhabs gnyis la mgo bos phyag 'tshal te/ gnod pa chung ngam/ nyam nga ba nyung ngam/ bskyod pa yang ngam/ 'tsho 'am/ gnod pa ma mchis sam/ stobs dang </text></item>
<item><p>17b1</p><section>'dul ba</section><text>bde ba la reg par spyod dam zhes snyun gsol lags so/ /mda' bo che khyod dang yangs pa can gyi tshogs bde bar gyur cig /kye gau ta ma yangs pa can gyi tshogs kyi mchid nas bcom ldan 'das yangs pa can du gshegs su gsol/</text></item>
<item><p>17b2</p><section>'dul ba</section><text>gal te bcom ldan 'das yangs pa can du ma gshegs na ring po mi thogs pa kho nar yangs pa can stongs shing ming tsam lus par 'gyur ro zhes mchi'o/ /bcom ldan 'das kyis bka' stsal pa/ mda' bo che 'dir nga nyan thos kyi </text></item>
<item><p>17b3</p><section>'dul ba</section><text>dge 'dun dang thabs gcig la lus 'phags ma'i bu yul ma ga d+ha'i rgyal po ma skyes dgras zla ba gsum du yo byad thams cad kyis bstabs pas rgyal po la rtogs shig /gal te rgyal pos gnang na nga de bzhin du gshegs par bya'o/ /</text></item>
<item><p>17b4</p><section>'dul ba</section><text>des yangs pa can du bcom ldan 'das ni 'di skad ces gsung ngo zhes spring ngo / /de rnams kyis kyang spring ba de nyid kyi phyir khyod lus 'phags ma'i bu yul ma ga d+ha'i rgyal po ma skyes dgra la gnod pa chung ngam/ nyam nga ba nyung ngam/ bskyod </text></item>
<item><p>17b5</p><section>'dul ba</section><text>pa yang ngam/ 'tsho 'am/ gnod pa ma mchis sam/ stobs dang bde ba la reg par gnas sam zhes kyang dris la 'di skad ces/ lha bcom ldan 'das yangs pa can du gshegs par bcom ldan 'das la rjes su gnang bar mdzad </text></item>
<item><p>17b6</p><section>'dul ba</section><text>du gsol/ lhas gal te bcom ldan 'das la rjes su ma gnang na ring po mi thogs pa kho nar yangs pa can stongs shing ming lus par 'gyur ro zhes smros shig /de nas mdun na 'don mda' bo ches bsams pa/ ci re shig rgyal po </text></item>
<item><p>17b7</p><section>'dul ba</section><text>la bsnyen par bya 'am/ 'on te blon po rnams la bya snyam du bsams pa dang / de 'di snyam du sems te/ 'ga' zhig gi dngags las bsnyen par mi bya ste/ 'on kyang bsnyen pa byed pa la bsnyen par bya'o zhes 'byung bas/ mdor na </text></item>
<item><p>17b8</p><section>'dul ba</section><text>blon po rnams la bsnyen par bya'o snyam nas/ des blon po rnams la bsnyen par bya bar brtsams so/ /de nas blon po rnams kyis smras pa/ mdun na 'don dgos pa ci zhig la 'ongs des smras pa/ shes ldan dag kho bo ni </text></item>
<item><p>18a1</p><section>'dul ba</section><text>bcom ldan 'das kyi phyir lha la gsol ba 'debs su mchis kyis khyed cag gis grogs mdzod cig /de rnams kyis smras pa/ de bzhin du byas kho bo cag gis ji tsam na bos pa de'i tshe khyod shog cig /de nas de dag gis </text></item>
<item><p>18a2</p><section>'dul ba</section><text>skabs shes nas bos pa dang de nas mdun na 'don mda' bo che lus 'phags ma'i bu yul ma ga d+ha'i rgyal po ma skyes dgra gang na ba der song ste song nas lus 'phags ma'i bu yul ma ga d+ha'i rgyal po ma skyes dgra la rgyal ba dang tshe spel </text></item>
<item><p>18a3</p><section>'dul ba</section><text>ba dag byas nas phyogs gcig tu 'dug go/ /phyogs gcig tu 'dug nas mdun na 'don mda' bo ches lus 'phags ma'i bu yul ma ga d+ha'i rgyal po ma skyes dgra la 'di skad ces smras so/ /lha yangs pa can gyi tshogs kyi mchid nas </text></item>
<item><p>18a4</p><section>'dul ba</section><text>lha la gnod pa chung ngam/ reg par gnas sam zhes bya ba rgyas par snyun gsol lo/ /mda' bo che khyod dang / yangs pa can gyi tshogs bde bar gyur cig /lha yangs pa can gyi tshogs kyi mchid nas 'di skad ces/ lha bcom ldan </text></item>
<item><p>18a5</p><section>'dul ba</section><text>'das yangs pa can du gshegs par bcom ldan 'das la rjes su gnang bar mdzad du gsol/ lhas gal te bcom ldan 'das la rjes su ma gnang na ring po mi thogs pa kho nar yangs pa can stongs shing ming lus par </text></item>
<item><p>18a6</p><section>'dul ba</section><text>'gyur ro zhes mchi'o/ /rgyal pos smras pa/ mda' bo che kho bos yun ring mo zhig nas kye ma yangs pa can gyi gnas stongs kyang ci ma rung snyam du bsams pa de gal te yangs pa can gyi gnas stongs par gyur na kho bo yid la </text></item>
<item><p>18a7</p><section>'dul ba</section><text>bsam pa tshegs chung dus rdzogs par ma gyur tam/ de skad ces smras pa dang / mda' bo che song ngo / /blon po rnams kyis smras pa/ lha bcom ldan 'das kyis sems can gcig kyang yongs su btang ba lta mchis </text></item>
<item><p>18a8</p><section>'dul ba</section><text>sam/ shes ldan dag med do/ /de lta na lhas bcom ldan 'das la bkur sti ma lags pa bgyis so/ /lhas bcom ldan 'das la rjes su gnang yang rung / ma gnang yang rung ste/ bcom ldan 'das ni yangs pa can gyi sems can la </text></item>
<item><p>18b1</p><section>'dul ba</section><text>thugs brtse ba'i phyir gshegs par 'gyur ba nyid do/ /rgyal pos smras pa/ shes ldan dag kho bos ma shes kyis gal te de lta na khug shig /de dag gis mda' bo che bkug nas rgyal pos smras pa/ mda' bo che kho bos dam bcas te </text></item>
<item><p>18b2</p><section>'dul ba</section><text>bcom ldan 'das rjes su gnang bar bya'o/ /gal te kho bos bcom ldan 'das la mchod pa dang bsnyen bkur ci 'dra ba byas pa de kho na 'dra bar yangs pa can gyi tshogs kyis bya na/ de lta na kho bos rjes su gnang ngo / /des yangs pa can </text></item>
<item><p>18b3</p><section>'dul ba</section><text>rnams la rgyal po 'di skad ces gsung ngo zhes spring ngo / /de rnams kyis smras pa/ rgyal po mi gcig pur gyur pas bcom ldan 'das la mchod pa dang bkur sti byed na/ bdag cag tshogs su gyur pas ci ste mi bya zhes de dag </text></item>
<item><p>18b4</p><section>'dul ba</section><text>gis bcom ldan 'das gshegs su gsol cig dang / bdag cag gis bcom ldan 'das la de bas kyang ches khyad par du 'phags pa'i mchod pa dang bkur sti bgyi'o zhes spring ngo / /de nas mda' bo ches don de dag rgyal po la rig </text></item>
<item><p>18b5</p><section>'dul ba</section><text>par byas so/ /de nas lus 'phags ma'i bu yul ma ga d+ha'i rgyal po ma skyes dgra bcom ldan 'das gang na ba der song ste phyin nas/ bcom ldan 'das kyi zhabs gnyis la mgo bos phyag byas te phyogs gcig tu 'dug go/ /</text></item>
<item><p>18b6</p><section>'dul ba</section><text>phyogs gcig tu 'dug nas lus 'phags ma'i bu yul ma ga d+ha'i rgyal po ma skyes dgras bcom ldan 'das la 'di skad ces gsol to/ /btsun pa bcom ldan 'das dge slong gi dge 'dun dang thabs gcig la bdag ji srid 'tsho'i </text></item>
<item><p>18b7</p><section>'dul ba</section><text>bar du na bza' chos gos dang / bsod snyoms dang / gzims cha dang / snyun dpyad kyi rkyen sman dang / yo byad rnams kyis bsnyen bkur bgyid par spro lags mod kyi/ bcom ldan 'das sems can rnams la thugs brtse bas gnang </text></item>
<item><p>18b8</p><section>'dul ba</section><text>bar mi 'gyur lags na/ bcom ldan 'das bdag gi gdugs tshod gsol bar gnang bar mdzad du gsol/ bcom ldan 'das kyis lus 'phags ma'i bu yul ma ga d+ha'i rgyal po ma skyes dgra la cang mi gsung bas gnang ngo / /de nas </text></item>
<item><p>19a1</p><section>'dul ba</section><text>lus 'phags ma'i bu yul ma ga d+ha'i rgyal po ma skyes dgras bcom ldan 'das cang mi gsung bas gnang bar rig nas stan las langs te/ bcom ldan 'das kyi zhabs gnyis la mgo bos phyag byas te song ngo / /de nas </text></item>
<item><p>19a2</p><section>'dul ba</section><text>lus 'phags ma'i bu yul ma ga d+ha'i rgyal po ma skyes dgras de nyid kyi mtshan mo nas zhes bya ba nas/ bcom ldan 'das kyis gsol zin nas phyag bcabs te lhung bzed gyu bar rig nas zhes bya ba'i bar gong ma bzhin du'o/ /</text></item>
<item><p>19a3</p><section>'dul ba</section><text>gser gyi bya ma bum blangs te bcom ldan 'das la gsol ba 'debs pa la zhugs pa/ btsun pa bcom ldan 'das kyis klu gdug pa dang / gnod sbyin gdug pa de dang de rnams ni btul lags na/ btsun pa klu'i rgyal po sog ma </text></item>
<item><p>19a4</p><section>'dul ba</section><text>med 'di yun ring po zhig nas bdag cag la sha khon ma mchis par ni sha khon bgyid/ 'gran zla ma mchis par ni 'gran zlar gyur/ gnod pa ma mchis par ni gnod par bgyid par gyur te/ lo tog gang dag skyes shing skyes pa rnams </text></item>
<item><p>19a5</p><section>'dul ba</section><text>chud gzon par bgyid lags na/ bcom ldan 'das thugs brtse ba nye bar bzung ste klu'i rgyal po sog ma med legs par gdul bar gsol/ /bcom ldan 'das kyis lus 'phags ma'i bu yul ma ga d+ha'i rgyal po ma skyes dgra </text></item>
<item><p>19a6</p><section>'dul ba</section><text>la cang mi gsung bas gnang ngo / /de nas bcom ldan 'das kyis lus 'phags ma'i bu yul ma ga d+ha'i rgyal po ma skyes dgra la yon bsngo ba mdzad nas gshegs te/ gtsug lag khang du byon nas dge slong gi dge 'dun gyi gung la gdan </text></item>
<item><p>19a7</p><section>'dul ba</section><text>bshams pa nyid la bzhugs so/ /bzhugs nas bcom ldan 'das kyis tshe dang ldan pa kun dga' bo la bka' stsal pa/ kun dga' bo byang phyogs su klu'i rgyal po sog ma med 'dul du 'dong ngo / /byang phyogs na ni phan yon lnga yod de/ lnga gang zhe na/</text></item>
<item><p>19a8</p><section>'dul ba</section><text>me tog phun sum tshogs pa dang / 'bras bu phun sum tshogs pa dang / chu phun sum tshogs pa dang / bsod snyoms mod pa dang / skye bo'i tshogs drang po yod do zhes gsungs nas bcom ldan 'das nang du yang dag 'jog gi phyir gtsug lag khang du zhugs so/ /</text></item>
<item><p>19b1</p><section>'dul ba</section><text>de nas lus 'phags ma'i bu yul ma ga d+ha'i rgyal po ma skyes dgras rgyal po'i khab nas chu bo gang gA'i bar gyi lam dang grong khyer dag che thang du stor du bcug ste lam rdo ba dang / gseg ma dang / gyo mo thams cad bsal nas tsan dan gyi chus chag </text></item>
<item><p>19b2</p><section>'dul ba</section><text>chag btab dri zhim po sna tshogs kyi pog phor dag bshams/ dar gyi chun phyang mang po spyangs/ bar bar du me tog gi gzhal med khang dag byas so/ /yangs pa can gyi lid tsa bi rnams kyis ni chu bo gang gA nas yangs pa can gyi bar du de bas lhag par </text></item>
<item><p>19b3</p><section>'dul ba</section><text>khyad par du 'phags par lam dang grong khyer dag stor du bcug go/ /de nas bcom ldan 'das dgongs ka nang du yang dag 'jog las bzhengs te tshe dang ldan pa kun dga' bo la bka' stsal pa/ kun dga' bo na lan da gang na ba der 'dong ngo / /</text></item>
<item><p>19b4</p><section>'dul ba</section><text>btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas/ de nas bcom ldan 'das dang yul ma ga d+ha'i ljongs rgyu zhing gshegs pa na/ na lan dar byon nas na lan da na a mra'i tshal dgag </text></item>
<item><p>19b5</p><section>'dul ba</section><text>dbye can zhes bya ba na bzhugs so/ /de'i tshe na lan da na kun du rgyu 'dam bu'i tshong pa zhes bya ba rgas pa/ 'khogs pa/ gtugs pa btsas nas lo brgya nyi shu lon pa zhig gnas pa la/ na lan da'i bram ze dang khyim bdag rnams bkur </text></item>
<item><p>19b6</p><section>'dul ba</section><text>sti byed/ bla mar byed/ ri mor byed/ mchod par byed de/ dgra bcom par bkur ro/ /de nas kun du rgyu 'dam bu'i tshong pa'i sngon gyi grogs po dang / blon po dang / gnyen dang / gnag gi gnyen mtshams su gyur pa'i lha gang yin pa de </text></item>
<item><p>19b7</p><section>'dul ba</section><text>'di snyam du sems te/ gal te bdag gis kun du rgyu 'dam bu'i tshong pa la 'di skad ces/ drang srong khyod tshur shog /bcom ldan 'das kyi spyan sngar tshangs par spyad pa spyod cig ces smras na/ gang yang bdag gi tshig mi nyan pa de srid </text></item>
<item><p>19b8</p><section>'dul ba</section><text>pas/ ma la bdag de'i drung du song ste yid kyi dri ba 'dzin du gzhug go snyam nas/ de nas lha de kun du rgyu 'dam bu'i tshong pa gang na ba der song ste phyin nas/ kun du rgyu 'dam bu'i tshong pa la 'di skad ces smras so/ /drang srong tshur shog /kho bo las yid </text></item>
<item><p>20a1</p><section>'dul ba</section><text>kyi dri ba long la kun chub par gyis shig /ji ltar mdza' bo ma yin pa la mdza' bo ltar bcos pa yin par blta bar bya/ ji ltar bdag dang 'dra ba'i mdza' bo yin par rig par bya/ ci'i phyir spong / ji ltar nad med pa 'thob/</text></item>
<item><p>20a2</p><section>'dul ba</section><text>drang srong gang zhig khyod kyi yid kyi dri ba yid kyis mngon par 'dus byas pa 'di dag tshig gis lung bstan pas sems rangs par byed pa de'i thad du khyod tshangs par spyad pa spyod cig ces smras nas de nyid du mi snang bar gyur to/ /de nas </text></item>
<item><p>20a3</p><section>'dul ba</section><text>kun du rgyu 'dam bu'i tshong pas lha de las yid kyi dri ba bzung ste kun chub par byas nas 'od srung rdzogs byed gang na ba der song ste phyin nas 'od srung rdzogs byed kyi drung du yid kyi dri ba yid kyis mngon par 'dus byas pa/ ji ltar mdza' bo ma yin </text></item>
<item><p>20a4</p><section>'dul ba</section><text>pa la mdza' bo ltar bcos pa yin par blta bar bya zhes bya ba nas ji ltar nad med pa 'thob par 'gyur zhes bya ba'i bar gong ma bzhin du'o/ /'od srung rdzogs byed kyis de'i yid kyi dri ba yid kyis mngon par 'dus byas pa rnams kyang </text></item>
<item><p>20a5</p><section>'dul ba</section><text>mi shes rnam par mi shes na lan glan pa lta smos kyang ci dgos/ de nas kun du rgyu 'dam bu'i tshong pa 'di snyam du sems te/ 'od srung rdzogs byed kyis bdag gi yid kyi dri ba yid kyis mngon par 'dus byas pa rnams kyang mi shes/</text></item>
<item><p>20a6</p><section>'dul ba</section><text>rnam par mi shes na lan glan pa lta smos kyang ci dgos snyam nas/ de kun du rgyu gnag lhas kyi bu dang / smra 'dod kyi bu mo'i bu yang dag rgyal ba can dang / mi pham skra'i la ba can dang / ka t+ya'i bu nog can dang / gcer bu pa gnyen </text></item>
<item><p>20a7</p><section>'dul ba</section><text>gyi bu gang na ba der song ste phyin nas gcer bu pa gnyen gyi bu'i mdun du yid kyi dri ba yid kyis mngon par 'dus byas pa/ ji ltar mdza' bo ma yin pa la mdza' bo ltar bcos pa yin par blta bar bya zhes bya ba nas gcer bu pa gnyen gyi </text></item>
<item><p>20a8</p><section>'dul ba</section><text>bu'i bar gyis kyang bdag gi yid kyi dri ba yid kyis mngon par 'dus byas pa rnams kyang mi shes/ rnam par mi shes na lan glan pa lta smos kyang ci dgos snyam mo zhes bya ba'i bar gong ma bzhin du'o/ /de nas kun du rgyu 'dam bu'i tshong pa 'di snyam du </text></item>
<item><p>20b1</p><section>'dul ba</section><text>sems te/ gang la yid kyi dri ba yid kyis mngon par 'dus byas pa'i tshig gis lung bstan pa mi thob pa de 'dra ba'i rab tu byung bas bdag la ci zhig bya/ bdag gi nye du rnams la longs spyod rgya cher yod pas/ ma la bdag 'dug la 'dod pa </text></item>
<item><p>20b2</p><section>'dul ba</section><text>yang longs spyad cing sbyin pa yang btang / bsod nams kyang bya'o snyam mo yang de'i blo skyes pa/ ma la bdag dge sbyong gau ta ma gang na ba der 'gro bar bya'o snyam nas de chas pa na yang bsams pa/ re shig dge sbyong dang bram ze rgan rabs </text></item>
<item><p>20b3</p><section>'dul ba</section><text>gang dag yin pa 'di lta ste/ 'od srung rdzogs byed nas gcer bu pa gnyen gyi bu'i bar gong ma bzhin te/ de rnams kyis re shig yid kyi dri ba yid kyis mngon par 'dus byas pa rnams kyang mi shes rnam par mi shes na dge sbyong gau ta ma nas </text></item>
<item><p>20b4</p><section>'dul ba</section><text>gzhon pa gsar du rab tu byung bas lta smos kyang ci dgos snyam du bsams te slar ldog par 'dod pa las/ yang de 'di snyam du sems te/ sngon gyi kun du rgyu rnying pa rgan po 'khogs pa spyod pa'i slob dpon dag las bdag gis dge slong </text></item>
<item><p>20b5</p><section>'dul ba</section><text>gzhon nu la brnyas par mi bya/ dge slong gzhon nu la zil gyis mnan par mi bya ste/ dge slong gzhon yang de ni dbang che ba mthu che bar gyur pa yin no zhes thos so snyam du bsams nas bcom ldan 'das gang na ba der song ste </text></item>
<item><p>20b6</p><section>'dul ba</section><text>phyin pa dang / bcom ldan 'das kyi spyan sngar yid kyi zhu ba yid kyis mngon par 'dus byas pa/ ji ltar mdza' bo ma yin pa la mdza' bo ltar bcos pa yin par blta bar bya zhes bya ba nas ji ltar nad med pa 'thob ces bya ba'i bar </text></item>
<item><p>20b7</p><section>'dul ba</section><text>gong ma bzhin du'o/ /de nas bcom ldan 'das kyi thugs kyis kun du rgyu 'dam bu'i tshong pa'i bsam pa mkhyen nas de'i tshe tshigs su bcad de bka' stsal pa/ mdza' bo gzhan la rnam par smod byed cing / /de ni bdag tu zad </text></item>
<item><p>20b8</p><section>'dul ba</section><text>do zhes smra la/ /las kyang sla dgu 'dam zhing byed pa de/ /bdag gi bshes ma yin par shes par bya/ /gang zhig bden pa ma yin tshig /mdza' bo dag la smra byed cing / /smra la las su mi byed pa'ang / /mkhas pa </text></item>
<item><p>21a1</p><section>'dul ba</section><text>rnams kyis yongs shes te/ /de lta bu ni mdza' bo ma yin pa la mdza' bo ltar bcos pa yin par shes par bya'o/ /ji ltar bdag dang 'dra ba'i mdza' bo yin par bya zhe na/ gang zhig rtag tu bag med dbye ba yi/ /bsam pas glags lta </text></item>
<item><p>21a2</p><section>'dul ba</section><text>de ni mdza' min gyi/ /gang zhig 'dir ni snying dang 'drar gyur par/ /gzhan gyis mi phyed de ni mdza' bo yin/ /de lta bu ni bdag dang 'dra ba'i mdza' bo yin par rig par bya'o/ /ci'i phyir spong zhe na/ skyes bu gces pa mthar 'byin cing / /</text></item>
<item><p>21a3</p><section>'dul ba</section><text>'bras bu lta bar byed pa ni/ /rab tu dga' ba skyed pa'i gnas/ /rab bsngags 'dren pa'i zhi ba sgom/ /de don du gnyer bar bsgom mo/ /ji ltar nad med pa 'thob ce na/ rab tu dben pa'i ro dang ni/ /nye bar zhi ba'i ro shes nas/ /chos la dga' </text></item>
<item><p>21a4</p><section>'dul ba</section><text>ba'i ro 'thung ba/ /nad med sdig pa med par 'gyur/ /de ltar na nad med pa 'thob bo/ /de nas kun du rgyu 'dam bu'i tshong pa 'di snyam du sems te/ dge sbyong gau ta ma'i thugs kyis ni bdag gi bsam pa mkhyen no snyam du rig nas bcom ldan 'das </text></item>
<item><p>21a5</p><section>'dul ba</section><text>la 'di skad ces gsol to/ /gau ta ma bdag legs par gsungs pa'i chos 'dul ba la rab tu byung ba dang bsnyen par rdzogs pa dge slong gi dngos po 'thob pa lta na/ bcom ldan 'das dge sbyong gau ta ma'i spyan sngar bdag gis tshangs par spyod </text></item>
<item><p>21a6</p><section>'dul ba</section><text>pa spyad par bgyi'o/ /kun du rgyu 'dam bu'i tshong pa legs par gsungs pa'i chos 'dul ba la rab tu byung zhing bsnyen par rdzogs pa dge slong gi dngos po thob ste/ de ltar rab tu byung nas tshe dang ldan pa des shes bya ba nas de sems shin </text></item>
<item><p>21a7</p><section>'dul ba</section><text>du rnam par grol ba'i dgra bcom par gyur to zhes bya ba'i bar gong ma bzhin du'o/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo dmar bu can gyi grong du 'dong ngo / /btsun pa bka' </text></item>
<item><p>21a8</p><section>'dul ba</section><text>bzhin 'tshal zhes tshe dang ldan pa kun dga' bos bcom ldan 'das kyi ltar mnyan to/ /de nas bcom ldan 'das dge slong gi dge 'dun dang thabs gcig tu dmar bu can gyi grong khyer dang rgyal po'i khab kyi bar gyi dbus na </text></item>
<item><p>21b1</p><section>'dul ba</section><text>rgyal po'i gnas 'od ma'i dbyug pa can du nub mo nye bar rten cing bzhugs so/ /de nas bcom ldan 'das kyis dge slong rnams la bka' stsal pa/ dge slong dag nga dang khyed cag kho nas 'phags pa'i bden pa bzhi po dag ma shes/</text></item>
<item><p>21b2</p><section>'dul ba</section><text>ma mthong / khong du ma chud/ so sor ma rtogs pas lam ring po 'dir rgyug cing 'khor bar gyur to/ /bzhi po de dag gang zhe na/ nga dang khyed cag kho nas zhes bya ba nas/ sdug bsngal 'phags pa'i bden pa ma shes ma mthong zhes bya ba'i bar gong ma </text></item>
<item><p>21b3</p><section>'dul ba</section><text>bzhin du'o/ /nga dang khyed cag kho nas zhes pa nas/ sdug bsngal kun 'byung ba dang / sdug bsngal 'gog par 'gro ba'i lam ma shes ma mthong zhes bya ba'i bar gong ma bzhin du'o/ /ngas sdug bsngal 'phags pa'i bden pa rjes su rtogs shing so sor rtogs pas srid pa'i sred </text></item>
<item><p>21b4</p><section>'dul ba</section><text>pa bcad pas 'khor ba'i skye ba zad do da ni srid pa gzhan med do/ /ngas sdug bsngal kun 'byung ba dang / sdug bsngal 'gog par 'gro ba'i lam 'phags pa'i bden pa rjes su rtogs shing so sor rtogs pas srid pa'i sred pa bcad pas 'khor ba'i </text></item>
<item><p>21b5</p><section>'dul ba</section><text>skye ba zad do da ni srid pa gzhan med do/ /bcom ldan 'das kyis de skad ces bka' stsal te/ bde bar gshegs pas de skad gsungs nas ston pas gzhan yang 'di skad ces bka' stsal to/ /nga dang khyed cag kho na yis/ /'phags pa'i </text></item>
<item><p>21b6</p><section>'dul ba</section><text>bden pa bzhi po dag /ji lta ba bzhin ma mthong bas/ /lam ni ring du 'khor bar gyur/ /bden pa de dag mthong nas ni/ /srid pa'i sred pa bcad nas su/ /'khor ba'i skye ba zad pas na/ /da ni srid pa gzhan med do/ /bcom </text></item>
<item><p>21b7</p><section>'dul ba</section><text>ldan 'das kyis de skad ces bka' stsal nas/ dge slong de dag yid rangs te/ bcom ldan 'das kyis gsungs pa la mngon par bstod do/ /de nas bcom ldan 'das kyis tshe dang ldan pa kun dga' bo la bka' stsal pa/</text></item>
<item><p>21b8</p><section>'dul ba</section><text>kun dga' bo dmar bu can gyi grong ga na ba der 'dong ngo / /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to/ /de nas bcom ldan 'das dang yul ma ga d+ha'i ljongs rgyu zhing gshegs pa </text></item>
<item><p>22a1</p><section>'dul ba</section><text>na dmar bu can gyi grong du byon to/ /dmar bu can gyi grong gi dmar bu can gyi mchod rten na bzhugs so/ /dmar bu can gyi grong gi bram ze dang khyim bdag rnams kyis bcom ldan 'das yul ma ga d+hA'i ljongs rgyu zhing gshegs </text></item>
<item><p>22a2</p><section>'dul ba</section><text>nas dmar bu can gyi grong du byon te/ dmar bu can gyi mchod rten na bzhugs so zhes thos so/ /thos nas kyang tshogs nas tshogs dang / khyu nas khyur phrad cing 'dug nas dmar bu can gyi grong nas byung ste bcom ldan 'das gang na ba </text></item>
<item><p>22a3</p><section>'dul ba</section><text>der dong ste lhags nas/ bcom ldan 'das kyi zhabs gnyis la mgo bos phyag byas nas phyogs gcig tu 'dug go/ /phyogs gcig tu 'dug nas bcom ldan 'das kyis dmar bu can gyi grong gi bram ze dang khyim bdag rnams la </text></item>
<item><p>22a4</p><section>'dul ba</section><text>'di skad ces bka' stsal to/ /bram ze dang khyim bdag dag lnga po 'di dag ni bag med pa'i nyes dmigs dag yin te/ lnga gang zhe na/ bram ze dang khyim bdag dag 'di la bag med pa bag med pa la gnas pa'i rgyus longs spyod chen </text></item>
<item><p>22a5</p><section>'dul ba</section><text>po las nyams par 'gyur te/ bram ze dang khyim bdag dag bag med pa bag med pa la gnas pa'i rgyus longs spyod chen po las nyams par 'gyur ba gang yin pa 'di ni bag med pa'i nyes dmigs dang po yin no/ /bram ze dang khyim bdag dag gzhan yang bag </text></item>
<item><p>22a6</p><section>'dul ba</section><text>med pa bag med pa la gnas pa'i rgyus phyogs dang phyogs mtshams su sdig pa dang / bsngags pa ma yin pa dang / grags pa ma yin pa'i sgra dang tshigs su bcad pa grags par 'gyur te/ bram ze dang khyim bdag dag bag med </text></item>
<item><p>22a7</p><section>'dul ba</section><text>pa bag med pa la gnas pa'i rgyus phyogs dang phyogs mtshams su sdig pa dang / bsngags pa ma yin pa dang / grags pa ma yin pa'i sgra dang tshigs su bcad pa grags par 'gyur ba gang yin pa 'di ni/ bag med pa'i nyes </text></item>
<item><p>22a8</p><section>'dul ba</section><text>dmigs gnyis pa yin no/ /bram ze dang khyim bdag dag gzhan yang bag med pa bag med pa la gnas pa'i rgyus rgyal rigs kyi 'khor du'ang rung / bram ze'i 'khor du'ang rung / khyim bdag gi 'khor du'ang rung / dge sbyong gi 'khor du'ang rung /</text></item>
<item><p>22b1</p><section>'dul ba</section><text>'khor gang dang gang du 'gro ba'i 'khor de dang der zhum zhum por gyur nas dga' ba med pa dang / bag tsha bas 'gro bar 'gyur te/ bram ze dang khyim bdag dag bag med pa bag med pa la gnas pa'i rgyus gang dang gang du zhes bya ba nas bag tsha </text></item>
<item><p>22b2</p><section>'dul ba</section><text>bas zhes bya ba'i bar gong ma bzhin du'o/ /'di ni bag med pa'i nyes dmigs gsum pa yin no/ /bram ze dang khyim bdag dag gzhan yang bag med pa bag med pa la gnas pa'i rgyus gang dang gang du zhes bya ba nas bag med pa'i rgyus </text></item>
<item><p>22b3</p><section>'dul ba</section><text>yid la gcags bzhin 'chi bar 'gyur te/ bram ze dang khyim bdag dag bag med pa bag med pa la gnas pa'i rgyus yid la gcags bzhin 'chi bar 'gyur ba gang yin pa 'di ni bag med pa'i nyes dmigs bzhi pa yin no/ /</text></item>
<item><p>22b4</p><section>'dul ba</section><text>bram ze dang khyim bdag dag gzhan yang bag med pa bag med pa la gnas pa'i rgyus lus zhig nas shi ba'i 'og tu ngan song ngan 'gro log par ltung ba sems can dmyal ba rnams su skye bar 'gyur te/ bram ze dang khyim bdag </text></item>
<item><p>22b5</p><section>'dul ba</section><text>dag bag med pa bag med pa la gnas pa'i rgyus lus zhig nas shi ba'i 'og tu ngan song ngan 'gro log par ltung ba sems can dmyal ba rnams su skye bar 'gyur ba gang yin pa 'di ni bag med pa'i nyes dmigs lnga pa </text></item>
<item><p>22b6</p><section>'dul ba</section><text>yin no/ /bram ze dang khyim bdag dag lnga po 'di dag ni bag yod pa'i phan yon yin te/ lnga gang zhe na/ bram ze dang khyim bdag dag bag yod pa bag yod pa la gnas pa'i rgyus longs spyod chen po las nyams par </text></item>
<item><p>22b7</p><section>'dul ba</section><text>mi 'gyur te/ bram ze dang khyim bdag dag bag yod pa bag yod pa la gnas pa'i rgyus longs spyod chen po las nyams par mi 'gyur ba gang yin pa 'di ni bag yod pa'i phan yon dang po yin no/ /bram ze dang </text></item>
<item><p>22b8</p><section>'dul ba</section><text>khyim bdag dag gzhan yang bag yod pa bag yod pa la gnas pa'i rgyus phyogs dang phyogs mtshams su dge ba dang / grags pa dang / sgra dang / tshigs su bcad pa rgya chen po grags par 'gyur te/</text></item>
<item><p>23a1</p><section>'dul ba</section><text>bram ze dang khyim bdag dag bag yod pa bag yod pa la gnas pa'i rgyus phyogs dang phyogs mtshams su dge ba dang / grags pa dang / sgra dang / tshigs su bcad pa rgya chen po grags par 'gyur ba gang yin pa 'di ni bag yod pa'i </text></item>
<item><p>23a2</p><section>'dul ba</section><text>phan yon gnyis pa yin no/ /bram ze dang khyim bdag dag gzhan yang bag yod pa bag yod pa la gnas pa'i rgyus rgyal rigs kyi 'khor du'ang rung / bram ze'i 'khor du'ang rung / khyim bdag gi 'khor du'ang rung / dge sbyong gi 'khor </text></item>
<item><p>23a3</p><section>'dul ba</section><text>du'ang rung / 'khor gang dang gang du 'gro ba'i 'khor de dang der zhum zhum po ma yin pa dang / dga' ba dang bag tsha ba med pas 'gro bar 'gyur te/ /bram ze dang khyim bdag dag bag yod pa bag yod pa la gnas pa'i rgyus zhes bya ba </text></item>
<item><p>23a4</p><section>'dul ba</section><text>nas/ bag tsha ba med pa zhes bya ba'i bar gong ma bzhin du gang yin pa 'di ni bag yod pa'i phan yon gsum pa yin no/ /bram ze dang khyim bdag dag gzhan yang bag yod pa bag yod pa la gnas pa'i rgyus yid la gcags pa </text></item>
<item><p>23a5</p><section>'dul ba</section><text>med par 'chi bar 'gyur te/ bram ze dang khyim bdag dag bag yod pa bag yod pa la gnas pa'i rgyus yid la gcags pa med par 'chi bar 'gyur ba gang yin pa 'di ni bag yod pa'i phan yon bzhi pa yin no/ /</text></item>
<item><p>23a6</p><section>'dul ba</section><text>bram ze dang khyim bdag dag gzhan yang bag yod pa bag yod pa la gnas pa'i rgyus lus zhig nas bde 'gro mtho ris kyi 'jig rten lha rnams su skye bar 'gyur te/ bram ze dang khyim bdag dag bag yod pa bag yod </text></item>
<item><p>23a7</p><section>'dul ba</section><text>pa la gnas pa'i rgyus lus zhig nas bde 'gro mtho ris kyi 'jig rten lha rnams su skye bar 'gyur ba gang yin pa 'di ni bag yod pa'i phan yon lnga pa yin no/ /de nas dmar bu can gyi grong gi bram ze dang khyim bdag rnams </text></item>
<item><p>23a8</p><section>'dul ba</section><text>stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de/ bcom ldan 'das la 'di skad ces gsol to/ /bcom ldan 'das bdag cag gi gnas su do mod bzhugs </text></item>
<item><p>23b1</p><section>'dul ba</section><text>par gsol/ bcom ldan 'das kyis dmar bu can gyi grong gi bram ze dang khyim bdag rnams la cang mi gsung bas gnang ngo / / de nas dmar bu can gyi bram ze dang khyim bdag rnams kyis bcom ldan 'das cang mi gsung bas gnang bar rig </text></item>
<item><p>23b2</p><section>'dul ba</section><text>nas bcom ldan 'das kyi zhabs gnyis la mgo bos phyag 'tshal te bcom ldan 'das kyi spyan snga nas dong ngo / /ma ga d+ha'i sna chen po la gtogs pa bram ze dbyar byed kyis dge sbyong gau ta ma ma ga d+ha'i ljongs rgyu zhing gshegs pa na dmar bu </text></item>
<item><p>23b3</p><section>'dul ba</section><text>can gyi grong du gshegs nas dmar bu can gyi grong gi dmar bu can gyi mchod rten na bzhugs te/ de la dmar bu can gyi grong gi bram ze dang khyim bdag rnams kyis bkur sti byas so zhes thos so/ /thos nas kyang rta rgod ma dang ldan </text></item>
<item><p>23b4</p><section>'dul ba</section><text>pa'i shing rta thams cad nas dkar ba'i nang du zhugs nas gser gyi khar ba dang ril ba spyi blugs thogs te bram ze'i khye'u yi tshogs kyis yongs su bskor cing / bram ze'i khye'u yi tshogs kyis mdun gyis bltas nas dmar bu can </text></item>
<item><p>23b5</p><section>'dul ba</section><text>gyi grong nas byung ste/ bcom ldan 'das la blta ba dang bsnyen bkur bya ba'i phyir song ngo / /de ji tsam bzhon pa'i sa'i bar du bzhon pas song nas bzhon pa las babs te rkang pas kun dga' ra bar zhugs nas bcom ldan 'das gang na ba </text></item>
<item><p>23b6</p><section>'dul ba</section><text>der song ste phyin nas/ bcom ldan 'das dang lhan cig mngon du yang dag par dga' ba dang / yang dag par mgu bar 'gyur ba'i gtam rnam pa sna tshogs byas nas phyogs gcig tu 'dug go/ /phyogs gcig tu 'dug nas bcom ldan </text></item>
<item><p>23b7</p><section>'dul ba</section><text>'das kyis ma ga d+ha'i sna chen po la gtogs pa bram ze dbyar byed la chos dang ldan pa'i gtam gyis yang dag par ston par mdzad/ yang dag par gzeng bstod par mdzad/ yang dag par 'dzin du 'jug par mdzad/ yang dag par rab </text></item>
<item><p>23b8</p><section>'dul ba</section><text>tu dga' bar mdzad de/ rnam grangs du mar chos dang ldan pa'i gtam gyis yang dag par bstan/ yang dag par 'dzin du bcug /yang dag par gzeng bstod/ yang dag par rab tu dga' bar mdzad nas cang mi gsung ngo / /de nas ma ga d+ha'i </text></item>
<item><p>24a1</p><section>'dul ba</section><text>sna chen po la gtogs pa bram ze dbyar byed stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de/ bcom ldan 'das la 'di skad ces gsol to/ /bcom ldan 'das gau </text></item>
<item><p>24a2</p><section>'dul ba</section><text>ta ma dge slong gi dge 'dun dang thabs gcig tu sang bdag gi sdum par gdugs tshod sbyor zhing mchis na gnang bar mdzad du gsol/ bcom ldan 'das kyis ma ga d+ha'i sna chen po la gtogs pa bram ze dbyar byed la cang mi gsung bas gnang </text></item>
<item><p>24a3</p><section>'dul ba</section><text>ngo / /de nas ma ga d+ha'i sna chen po la gtogs pa bram ze dbyar byed kyis bcom ldan 'das cang mi gsung bas gnang bar rig nas bcom ldan 'das kyi spyan snga nas song ngo / /de nas bcom ldan 'das kyis ma ga d+ha'i sna chen po la gtogs </text></item>
<item><p>24a4</p><section>'dul ba</section><text>pa bram ze dbyar byed song nas ring po ma lon par thugs su chud nas 'dug gnas gang na ba der gshegs te byon nas/ 'dug gnas kyi phyi rol du zhabs gnyis bkrus te 'dug gnas su zhugs nas gdan bshams pa nyid la </text></item>
<item><p>24a5</p><section>'dul ba</section><text>bzhugs te/ dkyil mo dkrung bcas nas sku drang por bsrang ste dgongs pa mngon du phyogs par bzhag go/ /bcom ldan 'das 'dug gnas na nyin par gyi gnas pas bzhugs pa na lha'i spyan rnam par dag pa mi'i las </text></item>
<item><p>24a6</p><section>'dul ba</section><text>'phags pas dmar bu can gyi grong na mthu che ba mthu che ba'i lha rnams gnas kyis 'bre ba gzigs so/ /gzigs nas kyang dgongs ka nang du yang dag 'jog las bzhengs te 'dug gnas nas byung nas/ 'dug gnas kyi grib ma la dge </text></item>
<item><p>24a7</p><section>'dul ba</section><text>slong gi dge 'dun gyi gung la gdan bshams pa nyid la bzhugs so/ /bzhugs nas bcom ldan 'das kyis tshe dang ldan pa kun dga' bo la bka' stsal pa/ kun dga' bo khyod kyis dmar bu can gyi grong gi grong khyer rtsig </text></item>
<item><p>24a8</p><section>'dul ba</section><text>par brtson pa su yin ci thos/ btsun pa bdag gis ma ga d+ha'i sna chen po la gtogs pa bram ze dbyar byed lags par thos so/ /kun dga' bo legs so/ /legs so/ /ma ga d+ha'i sna chen po la gtogs pa bram ze dbyar </text></item>
<item><p>24b1</p><section>'dul ba</section><text>byed ni mkhas pa yin te/ 'di ltar sum bcu rtsa gsum pa'i lha rnams dang lhan cig bgros pa lta zhig /kun dga' bo 'di na nga 'dug gnas na nyin par gyi gnas pas bzhugs pa na lha'i spyan rnam par dag pa mi'i las 'das pas dmar bu can </text></item>
<item><p>24b2</p><section>'dul ba</section><text>gyi grong na mthu che ba mthu che ba'i lha rnams gnas kyis 'bre ba gzigs so/ /kun dga' bo phyogs gang du mthu che ba mthu che ba'i lha rnams kyis gnas kyi sa bres pa'i phyogs der 'di lta ste/ gnas kyi phyir mthu che ba mthu che ba'i mi rnams </text></item>
<item><p>24b3</p><section>'dul ba</section><text>kyi sems gzhol bar 'gyur ro/ /phyogs gang du lha bar ma dang phal pas gnas kyi sa bres pa'i phyogs der ni 'di lta ste/ gnas kyi phyir mi bar ma dang phal pa rnams kyi sems gzhol bar 'gyur ro/ kun dga' bo phyogs 'dir </text></item>
<item><p>24b4</p><section>'dul ba</section><text>ni mthu che ba mthu che ba'i lha rnams kyis gnas kyi sa bres pas phyogs 'dir 'di lta ste/ gnas kyi phyir dbang che ba dbang che bar grags pa'i mi rnams kyi sems gzhol bar 'gyur te/ kun dga' bo ya rabs kyi gnas dang / ya </text></item>
<item><p>24b5</p><section>'dul ba</section><text>rabs kyi tha snyad ji snyed pa dang / zong 'grems pa rnams kyi nang na yang 'di lta ste/ dmar bu can gyi grong khyer 'di mchog tu 'gyur ro/ /kun dga' bo 'di la bar chad gsum 'byung bar rig par bya ste/ me dang / chu dang / nang 'khrug gis so/ /</text></item>
<item><p>24b6</p><section>'dul ba</section><text>de nas ma ga d+ha'i sna chen po la gtogs pa bram ze dbyar byed kyis de nyid kyi nub mo nas gtsang zhing bsod pa zhes bya ba nas/ phyag bcabs te lhung bzed gyu bar rig nas zhes bya ba'i bar gong ma bzhin te/ gser gyi bya ma bum </text></item>
<item><p>24b7</p><section>'dul ba</section><text>thogs te gsol ba 'debs shing spyan sngar 'dug go/ /'di skad ces kyang gsol te/ kye gau ta ma sbyin pa 'di las bsod nams kyi rgyu 'thun pa dang / dge ba'i rgyu 'thun pa dang / bde ba'i gzhi ci mchis pa de dmar bu can na </text></item>
<item><p>24b8</p><section>'dul ba</section><text>gnas pa'i lha rnams kyi yun ring po'i don dang / phan pa dang bde ba'i slad du yon bsngo ba mdzad du gsol/ de nas bcom ldan 'das kyis de'i tshe tshigs su bcad de bka' stsal pa/ skyes bu gang zag dad pa can/ /gang zhig lha rnams mchod </text></item>
<item><p>25a1</p><section>'dul ba</section><text>byed pa/ /ston pa'i bka' bzhin byed pa ste/ /de ni sangs rgyas rnams kyis bsngags/ /mkhas shing yid ni gzhungs pa yis/ /gang gi phyogs su gnas 'cha' ba/ /tshul khrims ldan pa bshos gsol nas/ /de yi 'og tu </text></item>
<item><p>25a2</p><section>'dul ba</section><text>yon bsngo bya/ /de rnams rjed pas rjed 'gyur zhing / /mchod pas kyang ni mchod par 'gyur/ /de nas lto nas byung ba yi/ /bu la ma bzhin 'di la brtse/ /lha rnams brtse ba'i skyes bus ni/ /bde ba bzang po mthong bar 'gyur/ /</text></item>
<item><p>25a3</p><section>'dul ba</section><text>de nas bcom ldan 'das kyis ma ga d+ha'i sna chen po la gtogs pa bram ze dbyar byed la chos dang ldan pa'i gtam yang dag par bstan yang dag par 'dzin du bcug /yang dag par gzeng bstod/ yang dag par rab tu dga' bar </text></item>
<item><p>25a4</p><section>'dul ba</section><text>mdzad nas gdan las bzhengs te gshegs so/ /de nas ma ga d+ha'i sna chen po la gtogs pa bram ze dbyar byed kyis der rgyu lhag gang yin pa de thams cad sbyin par btang nas bcom ldan 'das kyi rjes bzhin rjes bzhin du 'brang zhing /</text></item>
<item><p>25a5</p><section>'dul ba</section><text>'di snyam du sems kyis sems la mngon par 'du byed de/ bcom ldan 'das gau ta ma dmar bu can gyi grong gi sgo gang nas phyir gshegs pa de ni bdag gis gau ta ma'i sgo zhes gdags so/ /chu bo gang gA'i 'jug ngogs gang nas rgal ba </text></item>
<item><p>25a6</p><section>'dul ba</section><text>de yang gau ta ma'i 'jug ngogs zhes gdags so snyam mo/ /de nas bcom ldan 'das kyi thugs kyis ma ga d+ha'i sna chen po la gtogs pa bram ze dbyar byed kyi bsam pa mkhyen nas/ dmar bu can gyi grong gi dbus thog thag /</text></item>
<item><p>25a7</p><section>'dul ba</section><text>gshegs nas byang phyogs su rgyu ste/ chu bo gang gA gang na bar gshegs so/ /de nas lus 'phags ma'i bu ma ga d+hA'i rgyal po ma skyes dgra 'di snyam du sems te/ ma la bdag nyid kho nas bcom ldan 'das mchod pa bya ba la lhag par </text></item>
<item><p>25a8</p><section>'dul ba</section><text>spro bar bya'o snyam du bsams nas/ rtsibs brgya dang ldan pa'i gdugs lnga brgya bcom ldan 'das kyi dbu'i gtsug gi steng du bzung ba dang / yangs pa can gyi lid tsa bi rnams kyis bsams pa/ lus 'phags ma'i bu ma ga d+ha'i rgyal po ma </text></item>
<item><p>25b1</p><section>'dul ba</section><text>skyes dgra 'di bcom ldan 'das mchod pa la rang nyid lhag par spro bar gyur na/ ci'i phyir na bdag cag gis spro bar mi bya snyam nas de rnams kyis kyang rtsibs brgya dang ldan pa'i gdugs lnga brgya bcom ldan 'das kyi dbu'i gtsug gi steng du </text></item>
<item><p>25b2</p><section>'dul ba</section><text>bzung ngo / /klu rnams kyis bsams pa/ re shig mi 'di rnams bcom ldan 'das mchod pa bya ba la lhag par spro bar gyur na/ bdag cag klu rnams ni rnam par lhung ba'i lus can yin na ci'i phyir bdag cag spro bar mi bya snyam nas/ de dag </text></item>
<item><p>25b3</p><section>'dul ba</section><text>gis kyang rtsibs brgya dang ldan pa'i gdugs lnga brgya bcom ldan 'das kyi dbu'i gtsug gi steng du bzung ngo / /rgyal chen bzhi'i ris kyi lha rnams kyis bsams pa/ re shig mi bsod nams mngon sum du ma mthong ba 'di dag kyang </text></item>
<item><p>25b4</p><section>'dul ba</section><text>bcom ldan 'das mchod pa bya ba la lhag par spro bar gyur na/ mngon sum du mthong ba bdag cag gis lta ci'i phyir spro bar mi bya snyam nas/ de rnams kyis kyang rtsibs brgya dang ldan pa'i lha'i gdugs lnga brgya bcom ldan 'das kyi dbu'i </text></item>
<item><p>25b5</p><section>'dul ba</section><text>gtsug gi steng du bzung ngo / /sum bcu rtsa gsum pa'i lha rnams kyis bsams pa/ lha dang mi 'di rnams bcom ldan 'das mchod pa bya ba la spro bar gyur na/ bdag cag gis ci'i phyir spro bar mi bya snyam nas/ de dag gis kyang rtsibs </text></item>
<item><p>25b6</p><section>'dul ba</section><text>brgya dang ldan pa'i gdugs lnga brgya bcom ldan 'das kyi dbu'i gtsug gi steng du bzung ngo / /bcom ldan 'das kyis dgongs pa/ ji ltar 'di dag phyir zhing dad pa mngon par 'phel bar 'gyur ba de ltar byin gyis brlab bo snyam nas de nas </text></item>
<item><p>25b7</p><section>'dul ba</section><text>bcom ldan 'das kyis ji ltar re re'i yid la bcom ldan 'das kyi dbu'i gtsug gi steng na bdag gdugs 'dzin to snyam pa de ltar byin gyis brlabs te/ de nas bcom ldan 'das mngon par rdzogs par byang chub pa la gdugs nyis </text></item>
<item><p>25b8</p><section>'dul ba</section><text>stong lnga brgya lha dang mi rnams kyis steng du bzung ngo / /dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa bcom ldan 'das kyis 'phrin las ci zhig mdzad na/ des na bcom ldan 'das mngon par </text></item>
<item><p>26a1</p><section>'dul ba</section><text>rdzogs par byang chub pa la gdugs nyis stong lnga brgya lha dang mi rnams kyis dbu'i gtsug gi steng du bzung bar gyur lags/ bcom ldan 'das kyis bka' stsal pa/ dge slong dag de bzhin gshegs pa nyid kyis sngon gyi </text></item>
<item><p>26a2</p><section>'dul ba</section><text>tshe rabs gzhan na las byas shing bsags pa tshogs rnyed pa zhes bya ba nas/ lus can rnams la 'bras bur 'gyur zhes bya ba'i bar gong ma bzhin du'o/ /dge slong dag sngon byung ba 'khor los bsgyur ba'i rgyal po mtha' bzhir </text></item>
<item><p>26a3</p><section>'dul ba</section><text>rnam par rgyal ba chos dang ldan pa/ chos kyi rgyal po rin po che sna bdun dang ldan pa legs mthong chen po zhes bya ba byung ste/ rgyal po de la bu stong du gcig gis ma tshang ba zhig yod do/ /rgyal po de'i kun du spyod pa ni bu btsas </text></item>
<item><p>26a4</p><section>'dul ba</section><text>shing btsas pa dag phyi bzhin khrid de 'khyam par byed do/ /btsun mo rnams kyis bsams pa/ rgyal po 'di'i kun du spyod pa ni sras btsas shing btsas pa dag phyi bzhin khrid nas 'khyam par mdzad pas bdag cag bu yod </text></item>
<item><p>26a5</p><section>'dul ba</section><text>bzhin du bu med pa dang 'dras/ da ni nang khrims zhig bca' ste/ gal te bdag cag las 'ga' zhig sems can dang ldan par gyur na/ des rgyal po la gdas par mi bya'o zhes bcas so/ /ji tsam na btsun mo zhig sems </text></item>
<item><p>26a6</p><section>'dul ba</section><text>can dang ldan par gyur nas/ de dag gis phyogs dben pa zhig tu bzhag ste/ de zla ba brgyad dam dgu 'das pa dang khye'u gzugs bzang ba/ blta na sdug pa/ mdzes pa/ lpags pa'i mdog gser 'dra ba mgo gdugs lta bu/</text></item>
<item><p>26a7</p><section>'dul ba</section><text>lag pa ring ba/ 'phral ba'i dbyes che ba/ smin ma 'jar ba sna'i gzangs mtho ba/ yan lag dang nying lag thams cad dang ldan pa zhig btsas so/ /ji tsam na chen por gyur pa dang btsun mo de dag thams cad khye'u de la bu'i sdug pa skyes so// //</text></item>
<item><p>26a8</p><section>'dul ba</section><text>'dul ba gzhi/ bam po nyi shu bdun pa/ de nas dus gzhan zhig na rgyal po legs mthong chen po shar gyi lus 'phags kyi gling nas rin po che sna bdun gyis sna drangs shing khams kyi rgyal phran stong gis yongs su bskor te bu stong du gcig </text></item>
<item><p>26b1</p><section>'dul ba</section><text>gis ma tshang bas zla ba kham pa lta bur bskor nas/ gzi brjid nyi ma'i 'od zer stong bas lhag par spa zhing 'ong ba gzhon nu khang bzangs kyi steng na 'dug pa des mthong nas/ des ma la dris/ yum mchi ba pha bi su lags/ bu khyod kyi yab rgyal </text></item>
<item><p>26b2</p><section>'dul ba</section><text>po legs mthong chen po yin no/ /yum de 'das na bdag rgyal por 'gyur ram/ bu rgyal po de'i sras stong du gcig gis ma tshang ba zhig yod pa de dag thams cad kyi phu bo gang yin pa de de 'das na rgyal por 'gyur na khyod ni thams cad kyi nu bo yin no/ /</text></item>
<item><p>26b3</p><section>'dul ba</section><text>des smras pa/ yum gal te de 'das na bdag rgyal por mi 'gyur na gnang bar mdzod cig dang / bdag dad pa yang dag pa kho nas khyim nas khyim med par rab tu 'byung bar bgyi'o/ /btsun mo de dag thams cad kyis smras pa/ bu khyod la bdag </text></item>
<item><p>26b4</p><section>'dul ba</section><text>cag gis bu'i sdug pa nyams su myong gis de ltar ma byed cig /yum gdon mi 'tshal bar rab tu 'byung bar bgyi'o/ /de dag gis de gdon mi za bar gal gyis 'chu bar shes nas smras pa/ bu gal te de lta na dam zhig bcas nas gnang bar </text></item>
<item><p>26b5</p><section>'dul ba</section><text>bya ste/ gang yang khyod kyis yon tan gyi tshogs cung zad rtogs na de khyod kyis bdag cag la smros shig /de bzhin du bgyi'o/ /de de dag gis gnang nas des mtha' gcig tu song ste/ mkhan po dang slob dpon med par byang chub kyi </text></item>
<item><p>26b6</p><section>'dul ba</section><text>phyogs sum bcu rtsa bdun gyi chos bskyed nas rang byang chub mngon sum du byas so/ /rang sangs rgyas des bsams pa/ bdag gis ma de rnams la khas blangs pa smra dgos pas song la sngon gyi dam bcas pa mthar dbyung ngo snyam nas/</text></item>
<item><p>26b7</p><section>'dul ba</section><text>bdag nyid chen po de dag ni ngag gis chos mi ston gyi lus kyis yin pas des de rnams kyi mdun du 'bar ba dang / gsal ba dang / char 'bebs pa dang / glog 'byin pa dag gi cho 'phrul dag bya bar brtsams so/ /so so'i skye bo ni rdzu 'phrul la </text></item>
<item><p>26b8</p><section>'dul ba</section><text>myur du sems gtod pa yin pas de dag shing rtsa ba nas bcad pa bzhin rkang pa gnyis la gtugs nas smras pa/ 'phags pa khyod kyis yon tan gyi tshogs 'di lta bu rtogs sam/ rtogs so/ /'phags pa khyod ni bsod snyoms bzhed pa </text></item>
<item><p>27a1</p><section>'dul ba</section><text>lags la/ bdag cag kyang bsod nams 'tshal ba lags na/ khyod 'di nyid du bskyed mos tshal du bzhugs shig /bdag cag gis rgyun du bsod snyoms dbul bar bgyi'o/ /rang sangs rgyas de khas blangs nas de dag gis </text></item>
<item><p>27a2</p><section>'dul ba</section><text>rang sangs rgyas la bsod snyoms kyis bkur stir bya bar brtsams so/ /rang sangs rgyas des bsams pa/ bdag gi lus rnag can 'dis bya ba gang yin pa de ni byas kyis/ ma la bdag phung po lhag ma med pa'i mya ngan las 'das pa'i dbyings su </text></item>
<item><p>27a3</p><section>'dul ba</section><text>'jug go snyam nas/ de nas de ngang pa'i rgyal po 'dab ma brgyang ba ltar steng gi nam mkha' la mngon par 'phags nas 'bar ba dang / gsal ba dang / char 'bebs pa dang / glog 'byin pa'i cho 'phrul dag kyang bstan nas phung po lhag ma med pa'i </text></item>
<item><p>27a4</p><section>'dul ba</section><text>mya ngan las 'das pa zhi ba'i dbyings su zhugs so/ /de nas de dag gis shing dri zhim po thams cad spungs te/ spungs nas bsregs te me'i phung po de 'o mas bsad nas rus pa de dag gser gyi bum pa'i nang du bcug ste/ bskyed mos </text></item>
<item><p>27a5</p><section>'dul ba</section><text>tshal de nyid du rus pa'i mchod rten brtsigs te mgul gdub dang / gdu bu rgyan can dang / gzhan yang rgyan rnam pa sna tshogs kyis brgyan cing gdugs dang / rgyal mtshan dang / ba dan dag btsugs so/ /de nas dus gzhan zhig na rgyal </text></item>
<item><p>27a6</p><section>'dul ba</section><text>po legs mthong chen po btsun mo'i 'khor gyis bskor nas so ka'i dus la bab pa na me tog gi shing rnams kha 'bus shing ngang pa dang / krung krung dang / rma bya dang / ne tso dang / ri skegs dang / bya ko ki la dang / shang shang de'u skad 'byin pa'i tshal </text></item>
<item><p>27a7</p><section>'dul ba</section><text>gseb tu bskyed mos tshal gyis gzhir song nas/ de bskyed mos tshal na 'khyam pa las dgra bcom pa'i mchod rten de mthong ngo / /de nas bskyed mos tshal srung ba'i mi la smras pa/ kwa'i nang rje 'di ci yin/ des smras pa/ lha bdag gis </text></item>
<item><p>27a8</p><section>'dul ba</section><text>ni ma 'tshal te/ 'on kyang 'di'i don ni btsun mos 'tshal to/ /de nas des btsun mo'i 'khor rnams la smras pa dang / de dag gis rkang pa gnyis la gtugs te smras pa/ lha mi 'jigs pa stsal du gsol/ des smras pa/ de bzhin du sbyin no/ /</text></item>
<item><p>27b1</p><section>'dul ba</section><text>de dag gis skabs de rgyas par smras pa dang rgyal pos smras pa/ khyed cag gis bu rgyal srid la mngon par dga' na de kho bo la ma gsol ba bzang po ma yin pa zhig byas so/ /gal te gsol bar gyur pa dang kho bo de kho na la rgyal srid dbang bskur bar 'gyur ba </text></item>
<item><p>27b2</p><section>'dul ba</section><text>zhig /'on kyang ngas bdag nyid chen po de mya ngan las 'das par gyur pa gdugs dang / cod pan dang / thor tshugs gdags so zhes de nas des bu la byams pas rang sangs rgyas kyi mchod rten de la gdugs dang / cod pan dang / thor tshugs rnams </text></item>
<item><p>27b3</p><section>'dul ba</section><text>btags so/ /dge slong dag ji snyam du sems/ de'i tshe de'i dus kyi rgyal po chen po legs mthong gang yin pa de ni nga nyid yin no/ /gang yang ngas de na bu la byams pas rang sangs rgyas kyi mchod rten de la gdugs dang / cod pan dang / thor tshugs btags </text></item>
<item><p>27b4</p><section>'dul ba</section><text>te/ las de'i rnam par smin pas ngas 'khor los bsgyur ba'i rgyal po nyis stong lnga brgya byas so/ /las de kho na'i lhag mas da ltar nga mngon par rdzogs par byang chub pa na lha dang mi rnams kyis rtsibs brgya dang ldan pa'i gdugs nyis stong </text></item>
<item><p>27b5</p><section>'dul ba</section><text>lnga brgya dbu'i gtsug gi steng du bzung bar gyur to/ /gal te ngas yon tan gyi tshogs 'di lta bu rtogs par ma gyur na gzhan du yang ngas 'khor los bsgyur ba'i rgyal po nyis stong lnga brgya byed par 'gyur ro/ /de lta bas na nga'i bsod nams kyi rnam </text></item>
<item><p>27b6</p><section>'dul ba</section><text>par smin pa can gang yin pa de ngas nyan thos rnams kyi longs spyod du rnam par smin par bsngos te/ gal te mu tig bre gang gis 'bras bre gang khugs kyang 'on kyang nga'i nyan thos rnams ni bsod snyoms kyis phongs par mi 'gyur ro/ /</text></item>
<item><p>27b7</p><section>'dul ba</section><text>dge slong dag de lta bas na las gcig tu gnag pa rnams kyi rnam par smin pa ni gcig tu gnag pa yin la zhes bya ba nas btsal bar bya ste/ dge slong dag khyed kyis de lta bu la bslab par bya'o zhes bya ba'i bar gong ma bzhin du'o/ /</text></item>
<item><p>27b8</p><section>'dul ba</section><text>bcom ldan 'das kyis de skad ces bka' stsal nas/ dge slong de dag yi rangs te bcom ldan 'das kyis gsungs pa la mngon par bstod do/ /lus 'phags ma'i bu yul ma ga d+ha'i rgyal po ma skyes dgras gru zam 'jugs </text></item>
<item><p>28a1</p><section>'dul ba</section><text>su bcug pa dang / yangs pa can gyi lid tsa bi rnams kyis kyang de bzhin du bcom ldan 'das kyi phyir gru zam btsugs so/ /klu rnams kyis bsams pa/ bdag cag klu rnams ni rnam par ltung ba'i lus can yin pas/ ma la </text></item>
<item><p>28a2</p><section>'dul ba</section><text>bdag cag gis gdengs ka'i zam pas bcom ldan 'das chu bo gang gA bsgral bar bya'o snyam nas de rnams kyis gdengs ka'i zam pa btsugs so/ /de nas bcom ldan 'das kyis dge slong rnams la bka' stsal pa/ dge slong </text></item>
<item><p>28a3</p><section>'dul ba</section><text>dag khyed cag las gang zhig lus 'phags ma'i bu yul ma ga d+ha'i rgyal po ma skyes dgra'i gru zam las chu bo gang gA rgal bar spro ba de ni de las rgol cig /gang zhig yangs pa can gyi lid tsa bi rnams kyis gru zam btsugs pa </text></item>
<item><p>28a4</p><section>'dul ba</section><text>las spro ba gang yin pa de yang de las rgol cig /nga yang dge slong kun dga' bo dang thabs gcig klu rnams kyi gdengs ka'i zam pa las chu bo gang gA brgal bar bya'o/ /de na kha cig ni lus 'phags ma'i bu yul ma ga d+ha'i rgyal po </text></item>
<item><p>28a5</p><section>'dul ba</section><text>ma skyes dgra'i gru zam las rgal to/ /kha cig ni yangs pa can gyi lid tsa bi rnams kyi gru zam las rgol to/ /bcom ldan 'das kyis kyang tshe dang ldan pa kun dga' bo dang thabs cig tu klu rnams kyi gdengs ka'i zam pa las </text></item>
<item><p>28a6</p><section>'dul ba</section><text>rgal to/ /de nas dge bsnyen zhig gis de'i tshe tshigs su bcad de smras pa/ kha cig zam pa btsugs nas chu bran bor te rgya mtsho rgal/ /skye bo rnams ni gzings 'cha' mkhas pa'i skye bo rnams chu rgal/ /sangs rgyas </text></item>
<item><p>28a7</p><section>'dul ba</section><text>bcom ldan 'das bram ze rgal bar gyur nas skam la bzhugs/ /dge slong dag 'dir khrus byed nyan thos rnams ni gzings 'cha'o/ /gal te kun na chu yod na/ /khron pa'i chus ni ci zhig bya/ /sred pa'i rtsa ba bcad nas ni/ /</text></item>
<item><p>28a8</p><section>'dul ba</section><text>su zhig spyod pa tshol bar byed/ /bcom ldan 'das kyis sa phyogs gzhan zhig na mtho zhing mtho ba'i sa phyogs zhig gzigs so/ /gzigs nas kyang tshe dang ldan pa kun dga' bo la bka' stsal pa/ kun dga' bo khyod rgyal po </text></item>
<item><p>28b1</p><section>'dul ba</section><text>sgra chen 'dzin gyi lha'i mchod sdong srid du 'dom stong yod la sboms su 'dom drug bcu yod pa/ thams cad gser las byas pa/ rin po che sna tshogs kyis spras pa zhig yod de/ sbyin pa dag byin/ bsod nams dag byas nas chu bo </text></item>
<item><p>28b2</p><section>'dul ba</section><text>gang gA'i nang du bor ba gang yin pa de lta bar 'dod dam/ bcom ldan 'das de lta ba'i dus la bab lags so/ /bde bar gshegs pa de'i tshod la bab lags te/ bcom ldan 'das kyis gang mchod sdong de bsgreng na dge slong rnams lta </text></item>
<item><p>28b3</p><section>'dul ba</section><text>bar 'gyur lags so/ /de nas bcom ldan 'das kyis 'khor lo dang bkra shis dang / g.yung drung 'khyil pa dang / dra bas 'brel ba/ bsod nams brgya phrag du mas bskyed pa/ 'jigs pa rnams dbugs 'byin par mdzad pa'i phyag </text></item>
<item><p>28b4</p><section>'dul ba</section><text>gis sa la reg par mdzad pa dang / klu rnams kyis bsams pa/ bcom ldan 'das ci'i phyir sa la reg par mdzad snyam na/ mchod sdong gzigs par bzhed par mthong ngo / /de nas de dag gis bsgreng ba dang / dge slong rnams kyis </text></item>
<item><p>28b5</p><section>'dul ba</section><text>mchod sdong blta bar brtsams so/ /tshe dang ldan pa legs ldan ni 'dod pa chung ba yin pas mtha' gcig tu song nas phyag dar khrod pa dag 'tshem mo/ /de nas bcom ldan 'das kyis dge slong rnams la bka' stsal pa/ dge slong </text></item>
<item><p>28b6</p><section>'dul ba</section><text>dag mchod sdong nub par 'gyur gyis rtags zung shig ces pa las de nub par gyur to/ /sangs rgyas bcom ldan 'das la dge slong rnams kyis zhus pa/ btsun pa dge slong rnams mchod sdong la lta bar bgyid na/ tshe dang ldan pa legs </text></item>
<item><p>28b7</p><section>'dul ba</section><text>ldan ni 'dod pa chung bas mtha' gcig tu mchis nas phyag dar khrod pa 'tshem pa la gzigs/ ci lags re shig 'dod chags dang bral ba'i slad du 'am/ 'on te sngon bsten pa'i slad du lags/ gal te re shig 'dod chags dang bral ba'i </text></item>
<item><p>28b8</p><section>'dul ba</section><text>slad du lags na ni gzhan yang 'dod chags dang bral ba mchis lags so/ /'on te sngon bsten pa'i slad du lags na ni/ 'dis gang du bsten lags/ bcom ldan 'das kyis bka' stsal pa/ dge slong dag 'dod chags dang bral ba'i phyir yang yin la </text></item>
<item><p>29a1</p><section>'dul ba</section><text>sngon yang bsten pa'i phyir yang yin no/ /'dis sngon gang du bsten lags/ dge slong dag sngon byung ba rgyal po rab sgrogs zhes bya ba zhig byung ste/ de lha'i dbang po brgya byin dang grogs por gyur to/ /de bu 'dod kyang bu med nas lag pa la </text></item>
<item><p>29a2</p><section>'dul ba</section><text>'gram pa gtad de sems khongs su chud cing 'dug ste nor rdzas mang po zhig bsags na bdag la bu med pas bdag shi na rgyal po'i gdung rgyud chad par 'gyur ro snyam mo/ /de nas brgya byin gyis mthong nas dris pa/ grogs po khyod ci'i phyir </text></item>
<item><p>29a3</p><section>'dul ba</section><text>lag pa la 'gram pa gtad nas sems khongs su chud cing 'dug /des smras pa/ kau sh-i ka nor rdzas 'di snyed cig bsags na bdag la bu med pas bdag shi nas rgyal po gdung rgyud chad par 'gyur bas so/ /brgya byin gyis smras pa/</text></item>
<item><p>29a4</p><section>'dul ba</section><text>grogs po khyod sems khongs su chud par ma byed cig /gal te lha'i bu 'ga' zhig 'chi 'pho'i chos byung bar gyur na/ de khyod kyi bur bsko bar bya'o/ /chos nyid kyis lha'i bu 'chi 'pho'i chos 'byung ba la ni snga ltas lnga 'byung bar 'gyur te gos ma rnyings </text></item>
<item><p>29a5</p><section>'dul ba</section><text>pa rnams rnyings par 'gyur ba dang / me tog gi phreng ba ma rnyings pa rnams rnyings par 'gyur ba dang / lus las dri mi zhim pa 'byung ba dang / mchan khung nas rngul 'dzag pa dang / rang gi stan la mi dga' bar 'gyur ba'o/ /ji tsam na lha'i bu zhig la snga ltas </text></item>
<item><p>29a6</p><section>'dul ba</section><text>lnga byung bar gyur nas de la lha'i dbang po brgya byin gyis smras pa/ grogs po rgyal po rab sgrogs kyi btsun mo dam pa'i mngal du nying mtshams sbyor cig /des smras pa/ kau shi ka de ni bag med pa'i gnas yin te/ kau shi ka rgyal po rnams ni nyes pa </text></item>
<item><p>29a7</p><section>'dul ba</section><text>mang po byed pa yin pas chos ma yin pas rgyal srid byas nas sems can dmyal bar gzhol bar gyur na mi rung ngo / /brgya byin gyis smras pa/ grogs po khyod la ngas dran par bya'o/ /kau shi ka lha rnams ni dga' ba mang pos bag med pa yin no/ /</text></item>
<item><p>29a8</p><section>'dul ba</section><text>grogs po de ni bden na 'on kyang kho bos khyod la dran par bya'o/ /des rgyal po rab sgrogs kyi btsun mo dam pa'i mngal du nying mtshams sbyar to/ /gang gi nyi ma kho na la nying mtshams blangs pa de'i nyi ma kho na la skye bo'i tshogs chen pos </text></item>
<item><p>29b1</p><section>'dul ba</section><text>sgra phyung bar gyur to/ /de zla ba brgyad dam dgu 'das nas khye'u zhig btsas te zhes bya ba nas/ sna'i gzangs mtho ba zhes bya ba'i bar gong ma bzhin no/ /de'i nye du dag 'dus shing tshogs nas ming 'dogs par byed de/ khye'u yi ming cir gdags/</text></item>
<item><p>29b2</p><section>'dul ba</section><text>gnyen rnams kyis smras pa/ gang gi nyi ma kho na la khye'u 'di ma'i mngal du zhugs pa de'i nyi ma kho na la skye bo'i tshogs chen pos sgra phyung bar gyur pas/ de bas na khye'u yi ming sgra chen zhes bya bar gdags so zhes de'i ming sgra chen zhes bya bar </text></item>
<item><p>29b3</p><section>'dul ba</section><text>btags te/ khye'u sgra chen ma ma brgyad la rjes su gtad nas zhes bya ba nas brtag pa brgyad dang / dbye ba dang / klog pa la mkhas shing bshes gnyen can du gyur to zhes bya ba'i bar gong ma bzhin du'o/ /de rgyal rigs spyi bo nas dbang bskur cing </text></item>
<item><p>29b4</p><section>'dul ba</section><text>yul gyi dbang phyug dang mthu dang / brtson 'grus thob pa/ sa'i dkyil 'khor chen po mngon par zil gyis mnan nas gnas pa rnams kyi bzo'i gnas dang las kyi gnas tha dad pa gang yin pa 'di lta ste/ glang po che'i gnyar zhon pa dang / rta la </text></item>
<item><p>29b5</p><section>'dul ba</section><text>zhon pa dang / shing rta'i thabs dang / ral gri'i thabs dang / mda' gzhu dang / phyir bsnur ba dang / mdun du bsnur ba dang / lcags kyus sgyur thabs dang / zhags pas gdab pa dang / mda' bo che 'phen pa dang / dbyug pas rdeg pa dang / 'dzin stangs dang /</text></item>
<item><p>29b6</p><section>'dul ba</section><text>gom stangs dang / gcod pa dang / dral ba dang / dbug pa dang / rgyang nas phog pa dang / sgra grag par phog pa dang / gnad du phog pa dang / mi 'chor bar phog pa dang / tshabs che ba dag ste/ gnas lnga po de rnams la shin tu byang bar gyur to/ /chos nyid </text></item>
<item><p>29b7</p><section>'dul ba</section><text>kyis re shig pha ji tsam gson gyi bar du bu'i ming mi grag pa yin no/ /dus gzhan zhig na rgyal po rab sgrogs shi nas sgra chen rgyal srid la bzhag pa dang / des tha gi tsam zhig chos bzhin gyis rgyal srid byed du bcug nas/ de nas chos </text></item>
<item><p>29b8</p><section>'dul ba</section><text>bzhin ma yin pas rgyal srid byed du bcug par gyur to/ /de nas brgya byin gyis smras pa/ grogs po kho bos khyod rgyal po rab sgrogs kyi bur bskos te chos bzhin ma yin pas rgyal srid ma byed cig /sems can dmyal bar gzhol </text></item>
<item><p>30a1</p><section>'dul ba</section><text>bar gyur ta re zhes ma bsgo 'am/ des tha gi tsam zhig chos bzhin gyis rgyal srid byed du bcug nas slar yang chos bzhin ma yin pas rgyal srid byed du bcug par gyur to/ /lan gnyis su yang brgya byin gyis smras </text></item>
<item><p>30a2</p><section>'dul ba</section><text>pa/ grogs po kho bos khyod rgyal po rab sgrogs kyi bur bskos te chos bzhin ma yin pas rgyal srid ma byed cig /sems can dmyal bar gzhol bar gyur ta re zhes ma bsgo 'am/ des smras pa/ kau shi ka bdag cag rgyal po rnams </text></item>
<item><p>30a3</p><section>'dul ba</section><text>ni dga' ba mang pos bag med pas skad cig tu brjed par 'gyur gyis/ bdag la khyod kyis mtshan ma zhig zhog shig dang / bdag gis mthong nas nges par sbyin pa dag sbyin/ bsod nams dag bgyi'o/ /de nas lha'i dbang po </text></item>
<item><p>30a4</p><section>'dul ba</section><text>brgya byin gyis lha'i bu las thams cad pa la bsgo ba/ las thams cad pa song la khyod kyis rgyal po sgra chen gyi gnas su lha'i 'khor gyi khyams dang / lha'i mchod sdong srid du 'dom stong yod la/ sboms su 'dom drug bcu yod pa/ thams cad </text></item>
<item><p>30a5</p><section>'dul ba</section><text>gser las byas shing rin po che sna tshogs kyis spras pa zhig sprul cig /de nas lha'i bu las thams cad pas rgyal po sgra chen gyi gnas su lha'i 'khor gyi khyams dang / lha'i mchod sdong srid du 'dom stong yod pa/ sboms su 'dom </text></item>
<item><p>30a6</p><section>'dul ba</section><text>drug bcu yod pa/ thams cad gser las byas pa/ rin po che sna tshogs kyis spras pa zhig sprul to/ /de nas rgyal po sgra chen gyis mchod sbyin gyi khang pa rtsig tu bcug nas rang gi zhang po mya ngan med ces bya ba mchod sdong gi </text></item>
<item><p>30a7</p><section>'dul ba</section><text>zhal ta bar bzhag go/ /de nas mchod sdong la 'dzam bu'i gling na gnas pa'i mi thams cad lta bar spro bas lhags nas zas zos shing mchod sdong lta bas rang gi las sgrub par mi byed do/ /de nas zhing las kyi mtha' rnams </text></item>
<item><p>30a8</p><section>'dul ba</section><text>bar chad byas pas rgyal po'i dpya thang bzhin mi 'du bar gyur to/ /blon po rnams kyis dpya nyung ngu phul ba dang rgyal po sgra chen gyis smras pa/ shes ldan dag ci'i phyir dpya nyung zad gcig 'bul/ lha 'dzam bu'i gling na gnas </text></item>
<item><p>30b1</p><section>'dul ba</section><text>pa'i skye bo'i tshogs mchis nas 'tshal ma 'tshal cing mchod sdong la lta zhing mchis te rang gi las sgrub par mi byed pas zhing las kyi mtha' rnams kyi bar chad bgyis pas dpya thang bzhin mi 'du lags so/ /rgyal pos smras pa/ mchod </text></item>
<item><p>30b2</p><section>'dul ba</section><text>sbyin gyi khang pa drol cig /de rnams kyis de dral na yang de bzhin du skye bo'i tshogs de rang rang gi rgyags blangs nas za zhing mchod sdong la rtog cing 'dug ste/ rang rang gi las sgrub par mi byed pas zhing las kyi mtha' rnams kyi bar </text></item>
<item><p>30b3</p><section>'dul ba</section><text>chad byas pas de bzhin rgyal po'i dpya thang bzhin mi 'du bar gyur to/ /rgyal pos dris pa/ shes ldan dag mchod sbyin gyi khang pa dral na ci'i phyir da dung dpya nyung bar gyur/ blon po rnams kyis smras pa/ lha skye bo'i tshogs rang rang gi </text></item>
<item><p>30b4</p><section>'dul ba</section><text>rgyags blangs nas 'tshal zhing mchod sdong la rtog cing mchis te rang gi las sgrub par mi bgyid pas/ zhing las kyi mtha' rnams kyi bar chad bgyis pas des na dpya nyung bar gyur to/ /de nas rgyal po sgra chen gyis sbyin pa dag </text></item>
<item><p>30b5</p><section>'dul ba</section><text>sbyin/ bsod nams dag byas nas mchod sdong chu bo gang gA'i nang du bor ro/ /dge slong dag ji snyam du sems/ rgyal po rab sgrogs kyi zhang po mya ngan med ces bya ba gang yin pa de ni dge slong legs ldan 'di nyid yin te/ 'dis </text></item>
<item><p>30b6</p><section>'dul ba</section><text>sngon 'di bsten to/ /btsun pa mchod sdong 'di gang du zhig par 'gyur lags/ bcom ldan 'das kyis bka' stsal pa/ dge slong dag ma 'ongs pa na mi rnams kyis tshe lo brgyad khri thub par 'gyur te/ mi tshe lo brgyad khri pa rnams </text></item>
<item><p>30b7</p><section>'dul ba</section><text>kyi rgyal po dung zhes bya ba yang dag par sdom pa/ 'khor los bsgyur ba mtha' bzhir rnam par rgyal ba/ chos dang ldan pa chos kyi rgyal po rin po che sna bdun dang ldan pa zhig 'byung bar 'gyur ro/ /de'i rin po che sna bdun ni 'di lta bu dag </text></item>
<item><p>30b8</p><section>'dul ba</section><text>'byung bar 'gyur te/ 'di lta ste/ 'khor lo rin po che dang / glang po rin po che dang / rta rin po che dang / nor bu rin po che dang / bud med rin po che dang / khyim bdag rin po che dang / bdun pa ni blon po rin po che nyid do/ /de la bu dpa' ba/</text></item>
<item><p>31a1</p><section>'dul ba</section><text>rtul phod pa/ yan lag mchog gi gzugs dang ldan pa/ pha rol gyi sde rab tu 'joms par byed pa stong yang tshang bar 'byung bar 'gyur te/ de rgya mtsho la thug pa'i sa chen po ma lus par gnod par sdo ba med </text></item>
<item><p>31a2</p><section>'dul ba</section><text>cing 'tshe ba med pa 'di nyid chad pa med cing mtshon gyis bda' ba med la/ chos dang 'thun zhing snyoms pas legs par phab ste gnas par 'gyur ro/ /rgyal po dung gi mdun na 'don bram ze tshangs pa'i tshe zhes bya ba zhig 'byung </text></item>
<item><p>31a3</p><section>'dul ba</section><text>ste/ de'i chung ma ni tshangs ldan ma zhes bya ba zhig 'byung ngo / /de byams pa tshad med pa'i yan lag gis rgyas par byas pas bu byams pa zhes bya ba zhig btsa' bar 'gyur ro/ /bram ze tshangs pa'i tshe bram ze'i khye'u brgyad khri la bram </text></item>
<item><p>31a4</p><section>'dul ba</section><text>ze rnams kyi gsang tshig klog tu 'jug go/ /des bram ze'i khye'u de rnams byams pa la gtad nas bram ze'i khye'u byams pas bram ze'i khye'u brgyad khri po rnams bram ze rnams kyi gsang tshig klog tu 'jug go/ /de nas rgyal po </text></item>
<item><p>31a5</p><section>'dul ba</section><text>chen po bzhi po rnams kyis gter chen po bzhi po/ ka ling ka nas dmar ser te/ /mi thi la nas skya bo yi/ /sa 'dzin nas ni e la'i 'dab/ /bA rA Na sI'i grong nas dung / /mchod sdong 'di yang khyer nas rgyal po dung la 'bul bar 'gyur ro/ /</text></item>
<item><p>31a6</p><section>'dul ba</section><text>rgyal po dung gis kyang bram ze tshangs pa'i tshe la sbyin par 'gyur ro/ /bram ze tshangs pa'i tshes kyang bram ze'i khye'u byams pa la'o/ /bram ze'i khye'u byams pas kyang bram ze'i khye'u de rnams la'o/ /de nas bram ze'i khye'u de rnams </text></item>
<item><p>31a7</p><section>'dul ba</section><text>kyis mchod sdong de dum bu dum bur bcad nas 'ged par 'gyur ro/ /de nas bram ze'i khye'u byams pas mchod sdong de'i mi rtag pa nyid mthong nas/ de nyid kyis skyo ba skyes nas nags su 'gro bar 'gyur ro/ /gang gi nyi ma kho na la </text></item>
<item><p>31a8</p><section>'dul ba</section><text>nags su song ba de kho na'i nyi ma la byams pa tshad med pa'i yan lag gis rgyas par byas nas bla na med pa'i ye shes thob par 'gyur te/ de'i mtshan bla na med pa yang dag par rdzogs pa'i sangs rgyas byams pa/ bla na med pa yang dag </text></item>
<item><p>31b1</p><section>'dul ba</section><text>par rdzogs pa'i sangs rgyas byams pa zhes bya bar 'gyur ro/ /gang gi nyi ma kho na la yang dag par rdzogs pa'i sangs rgyas byams pas bla na med pa'i ye shes thob par 'gyur ba de kho na'i nyi ma la rgyal po dung gi rin po che sna bdun nub par </text></item>
<item><p>31b2</p><section>'dul ba</section><text>'gyur ro/ /rgyal po dung yang khams kyi rgyal phran brgyad khri'i 'khor dang bla na med pa yang dag par rdzogs pa'i sangs rgyas byams pa rab tu 'byung ba'i rjes su rab tu 'byung bar 'gyur ro/ /de'i chung ma rin po che sa ga zhes bya ba yang bud med brgyad </text></item>
<item><p>31b3</p><section>'dul ba</section><text>khri'i 'khor dang bla na med pa yang dag par rdzogs pa'i sangs rgyas byams pa rab tu 'byung ba'i rjes su rab tu 'byung bar 'gyur ro/ /bram ze tshangs pa'i tshe yang bram ze'i khye'u brgyad khri'i 'khor dang bla na med pa yang dag par rdzogs pa'i </text></item>
<item><p>31b4</p><section>'dul ba</section><text>sangs rgyas byams pa rab tu 'byung ba'i rjes su rab tu 'byung bar 'gyur ro/ /de nas yang dag par rdzogs pa'i sangs rgyas byams pa 'khor dge slong 'bum phrag dgu bcu rtsa drug dang ri bya gag rkang gang na ba der gshegs par 'gyur ro/ /</text></item>
<item><p>31b5</p><section>'dul ba</section><text>de na dge slong 'od srung gi rus pa'i tshogs ma zhig pa 'dug pas ri bya gag rkang bla na med pa yang dag par rdzogs pa'i sangs rgyas byams pa la kha dbye bar 'gyur ro/ /de nas bla na med pa yang dag par rdzogs pa'i sangs rgyas byams pas dge </text></item>
<item><p>31b6</p><section>'dul ba</section><text>slong 'od srung gi rus pa'i tshogs ma zhig pa phyag g.yas pas blangs nas phyag g.yon par bzhag ste nyan thos rnams la 'di skad ces/ dge slong dag skye dgu rnams kyi tshe lo brgya thub pa na ston pa shAkya thub pa zhes bya ba 'jig rten du </text></item>
<item><p>31b7</p><section>'dul ba</section><text>byung ba de'i nyan thos rnams las chog shes pa dang 'dod pa chung ba dang / sbyangs pa'i yon tan dang ldan pa rnams kyi mchog ni 'od srung yin no zhes bstan pa gang yin pa de ni 'di yin te/ shAkya thub pa yongs su mya ngan las 'das nas de'i </text></item>
<item><p>31b8</p><section>'dul ba</section><text>bstan pa yang 'dis yang dag par bsdus so zhes chos ston par 'gyur ro/ /de rnams kyis mthong nas skyo ba skyes te/ 'di 'dra ba'i lus kyis ji ltar 'di lta bu'i yon tan gyi tshogs thob par gyur snyam nas de rnams skyo ba de nyid kyis dgra </text></item>
<item><p>32a1</p><section>'dul ba</section><text>bcom pa mngon sum du byed par 'gyur te/ 'bum phrag dgu bcu rtsa drug dgra bcom pa nyid dang / sbyangs pa'i yon tan mngon du bya ba la brtson par 'gyur ro/ /mchod sdong de ni der zhig par 'gyur ro/ /btsun pa rgyu gang dang rkyen gang </text></item>
<item><p>32a2</p><section>'dul ba</section><text>gis dkon mchog gnyis 'jig rten du 'byung bar 'gyur lags/ bcom ldan 'das kyis bka' stsal pa/ smon lam gyi dbang gis so/ /bcom ldan 'das gang du smon lam btab lags/ dge slong dag sngon byung ba yul dbus su rgyal po </text></item>
<item><p>32a3</p><section>'dul ba</section><text>gos sbyin zhes bya ba 'byor pa dang / rgyas pa dang bde ba dang lo legs pa dang skye bo dang / mi mang pos rab tu gang ba na rgyal srid byed du 'jug go/ /de'i shing rnams me tog dang 'bras bu rtag pa dang / lhas dus dus su char gyi rgyun legs par phab </text></item>
<item><p>32a4</p><section>'dul ba</section><text>pas lhag par lo tog rnams phun sum tshogs par gyur to/ /byang phyogs na rgyal po nor ldan zhes bya ba 'byor pa dang / rgyas pa dang bde ba dang lo legs pa dang / skye bo dang mi mang pos rab tu gang ba na rgyal srid byed du 'jug go/ /de'i shing rnams </text></item>
<item><p>32a5</p><section>'dul ba</section><text>me tog dang 'bras bu rtag pa dang / lhas dus su char gyi rgyun legs par phab pas lhag par lo tog rnams phun sum tshogs par gyur to/ /de dus gzhan zhig na rgyal po gos sbyin gyi mdun na 'don las khye'u spyi gtsug rin po ches </text></item>
<item><p>32a6</p><section>'dul ba</section><text>brgyan pa zhig btsas te/ de'i btsas ston rgya cher byas nas de'i ming rin chen gtsug tor can zhes btags so/ /de dus gzhan zhig na rga ba dang na ba dang 'chi ba yang dag par mthong nas skyo ba skyes te nags su song ngo / /gang gi nyi ma kho na la </text></item>
<item><p>32a7</p><section>'dul ba</section><text>nags su song ba de kho na'i nyi ma la des bla na med pa'i ye shes thob nas de'i ming yang dag par rdzogs pa'i sangs rgyas rin chen gtsug tor can yang dag par rdzogs pa'i sangs rgyas rin chen gtsug tor can zhes bya bar gyur to/ /de nas </text></item>
<item><p>32a8</p><section>'dul ba</section><text>dus gzhan zhig na rgyal po nor ldan steng gi khang bzangs kyi gzhir song ste blon po'i tshogs kyis bskor nas 'dug go/ /des blon po rnams la smras pa/ shes ldan dag nga'i ci 'dra ba de ltar rgyal po gzhan 'ga'i yul na 'byor pa dang /</text></item>
<item><p>32b1</p><section>'dul ba</section><text>rgyas pa dang bde ba dang lo legs pa dang / skye bo dang mi mang pos rab tu gang ba dang / shing rnams me tog dang 'bras bu rtag pa dang / lhas dus dus su char gyi rgyun legs par phab pas lo tog rnams phun sum tshogs par 'gyur ba lta </text></item>
<item><p>32b2</p><section>'dul ba</section><text>yod dam/ yul dbus nas tshong pa zong thogs te byang phyogs su 'ongs pa de rnams kyis smras pa/ lha yul dbus na rgyal po gos sbyin zhes bya ba zhig mchis so/ /rgyal po nor ldan gyis thos ma thag tu mi bzod pa chen po skyes te/</text></item>
<item><p>32b3</p><section>'dul ba</section><text>de mi bzod pa skyes nas blon po rnams la smras pa/ shes ldan dag dpung gi tshogs yan lag bzhi pa go skon cig dang yul 'khor gzhom par bya'o/ /de nas rgyal po nor ldan dpung gi tshogs yan lag bzhi pa glang po che'i tshogs </text></item>
<item><p>32b4</p><section>'dul ba</section><text>dang rta pa'i tshogs dang shing rta pa'i tshogs dang / dpung bu chung gi tshogs go skon te/ yul dbus su dong nas chu bo gang gA'i lho phyogs kyi 'gram na 'khod do/ /rgyal po gos sbyin gyis rgyal po nor ldan dpung gi tshogs yan lag bzhi </text></item>
<item><p>32b5</p><section>'dul ba</section><text>pa glang po che'i tshogs dang rta pa'i tshogs dang / shing rta pa'i tshogs dang dpung bu chung gi tshogs go bskon nas yul dbus su 'ongs te chu bo gang gA'i lho phyogs kyi 'gram na 'khod do zhes thos so/ /thos nas kyang des kyang dpung gi </text></item>
<item><p>32b6</p><section>'dul ba</section><text>tshogs yan lag bzhi pa glang po che'i tshogs dang / rta pa'i tshogs dang shing rta pa'i tshogs dang dpung bu chung gi tshogs go bskon nas chu bo gang gA'i byang phyogs logs kyi 'gram na 'dug go/ /de nas yang dag par rdzogs pa'i sangs </text></item>
<item><p>32b7</p><section>'dul ba</section><text>rgyas rin chen gtsug tor can gyis de gnyis kyi gdul ba'i dus mkhyen nas chu bo gang gA'i 'gram du nub mo nye bar rten cing bzhugs so/ /de nas yang dag par rdzogs pa'i sangs rgyas rin chen gtsug tor can gyis 'jig rten pa'i </text></item>
<item><p>32b8</p><section>'dul ba</section><text>thugs bskyed do/ /chos nyid kyis gang gi tshe sangs rgyas bcom ldan 'das rnams kyis 'jig rten pa'i thugs bskyed pa de'i tshe brgya byin dang / tshangs pa la sogs pa'i lha rnams kyi sems kyis bcom ldan 'das kyi </text></item>
<item><p>33a1</p><section>'dul ba</section><text>dgongs pa shes par 'gyur ro/ /de nas brgya byin dang tshangs pa la sogs pa lha rnams yang dag par rdzogs pa'i sangs rgyas rin chen gtsug tor can gang na ba der song ste phyin nas/ yang dag par rdzogs </text></item>
<item><p>33a2</p><section>'dul ba</section><text>pa'i sangs rgyas rin chen gtsug tor can gyi zhabs gnyis la mgo bos phyag byas te phyogs gcig tu 'dug nas/ de rnams kyi kha dog gi mthus snang ba rgya chen po byung bar gyur pa rgyal po nor ldan gyis mthong ngo / /mthong </text></item>
<item><p>33a3</p><section>'dul ba</section><text>nas kyang blon po rnams la dris pa/ shes ldan dag rgyal po gos sbyin gyi yul na snang ba rgya chen po byung ba 'di ci yin/ de rnams kyis smras pa/ lha rgyal po gos sbyin gyi yul du yang dag par rdzogs pa'i sangs rgyas rin </text></item>
<item><p>33a4</p><section>'dul ba</section><text>chen gtsug tor can byung ste/ de la blta ba'i phyir brgya byin dang tshangs pa la sogs pa mchis pa des na snang ba chen po 'di byung ste/ de ni rdzu 'phrul che zhing mthu che ba lags pas 'di ni de'i mthu lags so/ /rgyal po nor ldan </text></item>
<item><p>33a5</p><section>'dul ba</section><text>gyis smras pa/ shes ldan dag gang gi yul du gang la brgya byin dang tshangs pa la sogs pa yang blta ba'i phyir 'ong ba'i rkang gnyis bsod nams kyi zhing de lta bu byung ba de la bdag gis gnod pa ci 'dra ba zhig bya zhes/</text></item>
<item><p>33a6</p><section>'dul ba</section><text>des de la pho nya btang ste/ grogs po khyod de la bdag cung zad kyang mi byed kyis tshur spyon/ khyod ni bsod nams kyi mthu chen po can zhig pas khyod kyi yul na gang la brgya byin dang / tshangs pa la sogs pa yang blta ba'i phyir 'ong ba </text></item>
<item><p>33a7</p><section>'dul ba</section><text>rkang gnyis bsod nams kyi zhing yang dag par rdzogs pa'i sangs rgyas rin chen gtsug tor can bzhugs so/ /'on kyang khyod kyi mgul nas 'khyud nas 'gro bar bya ste/ de lta na bdag cag phan tshun yid bde bar 'gyur ro </text></item>
<item><p>33a8</p><section>'dul ba</section><text>zhes spring ngo / /rgyal po gos sbyin yid ma ches nas de yang dag par rdzogs pa'i sangs rgyas rin chen gtsug tor can gang na ba der song ste phyin nas/ yang dag par rdzogs pa'i sangs rgyas rin chen gtsug tor can gyi zhabs </text></item>
<item><p>33b1</p><section>'dul ba</section><text>gnyis la mgo bos phyag byas te phyogs gcig tu 'dug go/ /phyogs gcig tu 'dug nas rgyal po gos sbyin gyis yang dag par rdzogs pa'i sangs rgyas rin chen gtsug tor can la 'di skad ces gsol to/ /btsun </text></item>
<item><p>33b2</p><section>'dul ba</section><text>pa bdag la rgyal po nor ldan gyis spring pa/ grogs po sdug pa khyod la bdag cag ci yang mi byed kyis tshur shog /khyod kyi mgul pa nas 'khyud nas 'gro bar bya ste/ de lta na bdag cag phan tshun yid bde bar 'gyur ro </text></item>
<item><p>33b3</p><section>'dul ba</section><text>zhes mchi na de la bdag gis ji ltar bsgrub par bgyi/ yang dag par rdzogs pa'i sangs rgyas rin chen gtsug tor can gyis bka' stsal pa/ rgyal po chen po song shig dang khyod la legs par 'gyur ro/ /bcom ldan 'das ci </text></item>
<item><p>33b4</p><section>'dul ba</section><text>bdag gis de'i rkang pa gnyis la gtug par bgyi 'am/ rgyal po chen po rgyal po dpung chen po rnams la ni gtug par bya dgos so/ /de nas rgyal po gos sbyin stan las langs te/ yang dag par rdzogs pa'i sangs rgyas rin </text></item>
<item><p>33b5</p><section>'dul ba</section><text>chen gtsug tor can gyi zhabs gnyis la mgo bos phyag byas nas chas te rgyal po nor ldan gang na ba der song ste phyin nas rgyal po nor ldan gyi rkang pa gnyis la gtugs so/ /de nas rgyal po nor ldan gyis mgul nas 'khyud </text></item>
<item><p>33b6</p><section>'dul ba</section><text>de yid gcugs par byas te btang ngo / /de nas rgyal po gos sbyin yang dag par rdzogs pa'i sangs rgyas rin chen gtsug tor can gang na ba der song ste phyin nas/ yang dag par rdzogs pa'i sangs rgyas rin chen gtsug tor can </text></item>
<item><p>33b7</p><section>'dul ba</section><text>gyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug nas/ rgyal po gos sbyin gyis yang dag par rdzogs pa'i sangs rgyas rin chen gtsug tor can la 'di skad ces gsol to/ /</text></item>
<item><p>33b8</p><section>'dul ba</section><text>btsun pa rgyal po thams cad kyis rkang pa gnyis la gtugs pa'i rgyal po gang lags/ rgyal po chen po 'khor los sgyur ba yin no/ /de nas rgyal po gos sbyin stan las langs te bla gos phrag pa gcig tu gzar </text></item>
<item><p>34a1</p><section>'dul ba</section><text>nas yang dag par rdzogs pa'i sangs rgyas rin chen gtsug tor can gang na ba de logs su thal mo sbyar ba btud de/ yang dag par rdzogs pa'i sangs rgyas rin chen gtsug tor can la 'di skad ces gsol to/ /bcom ldan </text></item>
<item><p>34a2</p><section>'dul ba</section><text>'das dge slong gi dge 'dun dang thabs gcig sang bdag gi sdum par gdugs tshod sbyor zhing mchis na gnang bar mdzad du gsol/ yang dag par rdzogs pa'i sangs rgyas rin chen gtsug tor can gyis gos sbyin la cang mi gsung </text></item>
<item><p>34a3</p><section>'dul ba</section><text>bas gnang ngo / /de nas rgyal po gos sbyin yang dag par rdzogs pa'i sangs rgyas rin chen gtsug tor can cang mi gsung bas gnang bar rig nas yang dag par rdzogs pa'i sangs rgyas rin chen gtsug tor can gyi spyan snga nas dong </text></item>
<item><p>34a4</p><section>'dul ba</section><text>ngo de nas rgyal po gos sbyin gyis de nyid kyi nub mo nas gtsang zhing bsod pa'i bza' ba dang bca' ba dag sta gon byas te/ nang par sngar langs nas gdan bshams te nor bu'i chu snod bzhag nas/ yang dag par rdzogs pa'i sangs </text></item>
<item><p>34a5</p><section>'dul ba</section><text>rgyas rin chen gtsug tor can la spyan 'dren gyis dus tshod gsol pa/ btsun pa gdugs tshod bshams lags shing mchis na/ bcom ldan 'das da de'i dus la bab par dgongs su gsol/ de nas yang dag par rdzogs pa'i sangs </text></item>
<item><p>34a6</p><section>'dul ba</section><text>rgyas rin chen gtsug tor can snga dro sham thabs mnabs lhung bzed dang chos gos bsnams te/ dge slong gi tshogs kyis yongs su bskor cing dge slong gi dge 'dun gyis mdun gyis bltas nas/ rgyal po gos sbyin gyi bkad </text></item>
<item><p>34a7</p><section>'dul ba</section><text>sa gang na ba der gshegs te byon nas dge slong gi dge 'dun gyi gung la gdan bshams pa nyid la bzhugs so/ /de nas rgyal po gos sbyin gyis yang dag par rdzogs pa'i sangs rgyas rin chen gtsug tor can la sogs pa dge </text></item>
<item><p>34a8</p><section>'dul ba</section><text>slong gi dge 'dun bde bar bzhugs par rig nas gtsang zhing bsod pa'i bza' ba dang bca' ba dag rang gi lag nas stobs shing tshim par byed de/ rnam pa du mar gtsang zhing bsod pa'i bza' ba dang bca' ba dag rang gi lag </text></item>
<item><p>34b1</p><section>'dul ba</section><text>nas bstabs shing tshim par byas so/ /yang dag par rdzogs pa'i sangs rgyas rin chen gtsug tor can gyis gsol nas phyag gnyis bcabs te lhung bzed gyu bar rig nas zhabs gnyis la gtugs te smon lam gdab par </text></item>
<item><p>34b2</p><section>'dul ba</section><text>brtsams pa/ btsun pa sbyin pa'i dge ba'i rtsa ba 'dis bdag 'khor los sgyur ba'i rgyal por gyur cig ces smras nas de ma thag dung yang bus so/ /de nas yang dag par rdzogs pa'i sangs rgyas rin chen gtsug tor can gyis rgyal </text></item>
<item><p>34b3</p><section>'dul ba</section><text>po gos sbyin la 'di skad ces bka' stsal to/ /rgyal po chen po khyod skye dgu'i tshe lo brgyad khri thub pa na 'khor los bsgyur ba'i rgyal po dung zhes bya bar 'gyur ro/ /de nas skad chen po'i sgra dag byung ngo / /rgyal po nor ldan </text></item>
<item><p>34b4</p><section>'dul ba</section><text>gyis ca co'i sgra dag thos nas blon po rnams la smras pa/ shes ldan dag rgyal po gos sbyin gyi yul na ca co'i sgra grag pa de ci zhig yin/ de rnams kyis legs par brtags nas smras pa/ lha yang dag par rdzogs pa'i </text></item>
<item><p>34b5</p><section>'dul ba</section><text>sangs rgyas rin chen gtsug tor can gyis rgyal po gos sbyin 'khor los bsgyur ba'i rgyal por lung bstan pas skye bo'i tshogs dga' ba dang / mgu ba dang rab tu dga' bas des na ca co'i sgra grag pa lags so/ /de nas </text></item>
<item><p>34b6</p><section>'dul ba</section><text>rgyal po nor ldan yang dag par rdzogs pa'i sangs rgyas rin chen gtsug tor can gang na ba der song ste phyin nas/ yang dag par rdzogs pa'i sangs rgyas rin chen gtsug tor can gyi zhabs gnyis la mgo bos phyag byas </text></item>
<item><p>34b7</p><section>'dul ba</section><text>te phyogs gcig tu 'dug go/ /phyogs gcig tu 'dug nas rgyal po nor ldan gyis yang dag par rdzogs pa'i sangs rgyas rin chen gtsug tor can la 'di skad ces gsol to/ /btsun pa 'khor los bsgyur ba thams cad kyis rkang </text></item>
<item><p>34b8</p><section>'dul ba</section><text>pa gnyis la gtug par bgyi ba gang lags/ rgyal po chen po de bzhin gshegs pa dgra bcom pa yang dag par rdzogs pa'i sangs rgyas yin no/ /de nas rgyal po nor ldan stan las langs te bla gos phrag pa gcig tu gzar </text></item>
<item><p>35a1</p><section>'dul ba</section><text>nas/ yang dag par rdzogs pa'i sangs rgyas rin chen gtsug tor can gang na ba de logs su thal mo sbyar ba btud nas 'di skad ces gsol to/ /bcom ldan 'das dge slong gi dge 'dun dang thabs gcig sang bdag gi </text></item>
<item><p>35a2</p><section>'dul ba</section><text>sdum par gdugs tshod sbyor zhing mchis na gnang bar mdzad du gsol/ yang dag par rdzogs pa'i sangs rgyas rin chen gtsug tor can gyis rgyal po nor ldan la cang mi gsung bas gnang ngo / /de nas rgyal po nor ldan yang dag par rdzogs </text></item>
<item><p>35a3</p><section>'dul ba</section><text>pa'i sangs rgyas rin chen gtsug tor can cang mi gsung bas gnang bar rig nas/ yang dag par rdzogs pa'i sangs rgyas rin chen gtsug tor can gyi zhabs gnyis la mgo bos phyag byas te/ yang dag par rdzogs pa'i sangs rgyas rin </text></item>
<item><p>35a4</p><section>'dul ba</section><text>chen gtsug tor can gyi spyan snga nas song ngo / /de nas rgyal po nor ldan gyis de nyid kyi nub mo nas gtsang zhing bsod pa'i bza' ba dang bca' ba dag sta gon byas nas nang par sngar langs te gdan bshams shing nor bu'i chu snod bzhag nas/</text></item>
<item><p>35a5</p><section>'dul ba</section><text>yang dag par rdzogs pa'i sangs rgyas rin chen gtsug tor can la spyan 'dren gyis dus tshod gsol pa/ btsun pa gdugs tshod bshams lags shing mchis na bcom ldan 'das da de'i dus la bab par dgongs su gsol/ /de nas </text></item>
<item><p>35a6</p><section>'dul ba</section><text>yang dag par rdzogs pa'i sangs rgyas rin chen gtsug tor can snga dro sham thabs mnabs lhung bzed dang chos gos bsnams te/ dge slong gi tshogs kyis yongs su bskor cing </text></item>
<item><p>35a7</p><section>'dul ba</section><text>dge slong gi dge 'dun gyis mdun gyis bltas te rgyal po nor ldan gyi bkad sa gang na ba der gshegs te byon nas/ dge slong gi dge 'dun gyi gung la gdan bshams pa nyid la bzhugs </text></item>
<item><p>35a8</p><section>'dul ba</section><text>so/ /de nas rgyal po nor ldan gyis yang dag par rdzogs pa'i sangs rgyas rin chen gtsug tor can la sogs pa dge slong gi dge 'dun bde bar bzhugs par rig nas gtsang zhing bsod pa'i bza' ba dang bca' ba dag rang gi lag nas </text></item>
<item><p>35b1</p><section>'dul ba</section><text>stobs shing tshim par byed de/ rnam pa du mar gtsang zhing bsod pa'i bza' ba dang bca' ba dag rang gi lag nas bstabs shing tshim par byas so/ /yang dag par rdzogs pa'i sangs rgyas rin chen gtsug tor can gyis gsol nas phyag </text></item>
<item><p>35b2</p><section>'dul ba</section><text>bcabs te lhung bzed gyu bar rig nas zhabs gnyis la gtugs te 'jig rten 'di dag thams cad la byams pa tshad med pa'i yan lag gis rgyas par byas nas smon lam gdab par brtsams pa/ dge ba'i rtsa ba 'dis bdag </text></item>
<item><p>35b3</p><section>'dul ba</section><text>'jig rten gyi ston pa de bzhin gshegs pa dgra bcom pa yang dag par rdzogs pa'i sangs rgyas su gyur cig ces btab bo/ /yang dag par rdzogs pa'i sangs rgyas rin chen gtsug tor can gyis bka' stsal pa/ rgyal po chen </text></item>
<item><p>35b4</p><section>'dul ba</section><text>po khyod skye dgu'i tshe lo brgyad khri thub pa na de bzhin gshegs pa dgra bcom pa yang dag par rdzogs pa'i sangs rgyas byams pa zhes bya bar 'gyur ro/ /dge slong dag de ltar na smon lam gyi dbang gis dkon mchog </text></item>
<item><p>35b5</p><section>'dul ba</section><text>gnyis gcig car 'jig rten du 'byung bar 'gyur ro/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo grong spyil bu can zhes bya ba gang na ba der 'dong ngo / /btsun pa bka' </text></item>
<item><p>35b6</p><section>'dul ba</section><text>bzhin 'tshal zhes tshe dang ldan pa kun dga' bos bcom ldan 'das 'das kyi ltar mnyan nas/ de nas bcom ldan 'das yul spong byed ces bya ba nas ljongs rgyu zhing gshegs pa dang / grong spyil bu can du byon to/ /</text></item>
<item><p>35b7</p><section>'dul ba</section><text>grong spyil bu can gyi grong khyer gyi byang phyogs kyi shing sha pa'i tshal na bzhugs so/ /de nas bcom ldan 'das kyis dge slong rnams la bka' stsal pa/ dge slong dag 'di ni tshul khrims yin no/ /'di ni ting nge 'dzin yin no 'di ni shes </text></item>
<item><p>35b8</p><section>'dul ba</section><text>rab yin no/ /dge slong dag tshul khrims goms par byas na ting nge 'dzin yun ring du gnas par 'gyur ro/ /ting nge 'dzin goms par byas na shes rab yun ring du gnas par 'gyur ro/ /shes rab goms par byas na 'di lta ste/</text></item>
<item><p>36a1</p><section>'dul ba</section><text>'dod chags dang zhe sdang dang gti mug dag las sems yang dag pa kho nar rnam par grol bar 'gyur ro/ /de ltar sems yang dag pa kho nar rnam par grol ba'i 'phags pa'i nyan thos kyis ni bdag gi zag </text></item>
<item><p>36a2</p><section>'dul ba</section><text>pa ni zad do/ /tshangs par spyod pa ni bsten to bya ba ni byas so/ /'di las srid pa gzhan mi shes so zhes yang dag pa kho nar shes par 'gyur ro/ /bcom ldan 'das kyis de skad ces bka' stsal nas/ dge slong de dag yi rangs te bcom </text></item>
<item><p>36a3</p><section>'dul ba</section><text>ldan 'das kyis gsungs pa la mngon par bstod do/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo sgra can gang na bar 'dong ngo / /btsun pa bka' bzhin 'tshal zhes tshe dang </text></item>
<item><p>36a4</p><section>'dul ba</section><text>ldan pa kun dga' bos bcom ldan 'das kyi ltar mnyan to/ /de nas bcom ldan 'das dang spong byed nas ljongs rgyu zhing gshegs pa dang / sgra can du byon nas sgra can gyi drang srong sgra sgrogs kyi gnas na bzhugs so/ /de'i </text></item>
<item><p>36a5</p><section>'dul ba</section><text>tshe sgra can gyi skye bo'i tshogs la mi ngas byung nas de'i tshe dge bsnyen brtan pa yang shi nye ba dang lhag par brtson dang / brtson pa'i khyu mchog dang mdzes pa dang / nye mdzes dang yid 'ong dang nye bar yid 'ong dang bzang po dang shin </text></item>
<item><p>36a6</p><section>'dul ba</section><text>tu bzang dang grags pa dang grags byin dang dge bsnyen grags mchog kyang shi'o/ /de nas dge slong rab tu mang po snga dro sham thabs bgos lhung bzed dang chos gos thogs te sgra can du bsod snyoms kyi phyir zhugs so/ /dge </text></item>
<item><p>36a7</p><section>'dul ba</section><text>slong rab tu mang po sgra can du bsod snyoms kyi phyir rgyu bas sgra can gyi skye bo'i tshogs la mi ngas byung ste/ de'i tshe dge bsnyen brtan pa yang shi nye ba dang lhag par brtson dang / brtson pa'i khyu mchog dang mdzes pa dang nye mdzes dang /</text></item>
<item><p>36a8</p><section>'dul ba</section><text>yid 'ong dang nye bar yid 'ong dang bzang po dang shin tu bzang dang grags pa dang grags byin dang dge bsnyen grags mchog kyang shi'o zhes thos so/ /thos nas kyang sgra can du bsod snyoms la rgyus te zas kyi bya ba byas nas zas </text></item>
<item><p>36b1</p><section>'dul ba</section><text>phyi ma'i bsod snyoms spangs shing / lhung bzed dang chos gos mkhos su phab nas rkang pa gnyis bkrus te bcom ldan 'das gang na ba der dong nas lhags pa dang / bcom ldan 'das kyi zhabs gnyis la mgo bos phyag byas </text></item>
<item><p>36b2</p><section>'dul ba</section><text>te phyogs gcig tu 'dug go/ /phyogs gcig tu 'dug nas dge slong rab tu mang pos bcom ldan 'das la 'di skad ces gsol to/ /btsun pa bcom ldan 'das bdag cag dge slong rab tu mang po 'dir snga dro sham thabs </text></item>
<item><p>36b3</p><section>'dul ba</section><text>'tshal lhung bzed dang chos gos thogs nas sgra can du bsod snyoms kyi phyir zhugs te/ btsun pa bdag cag dge slong rab tu mang po sgra can du bsod snyoms kyi phyir rgyu ba na sgra can 'dir skye bo'i tshogs la mi ngas byung nas/ de'i tshe </text></item>
<item><p>36b4</p><section>'dul ba</section><text>dge bsnyen brtan pa yang gum/ nye ba dang lhag par brtson dang brtson pa'i khyu mchog dang / mdzes pa dang nye mdzes dang yid 'ong dang nye bar yid 'ong dang bzang po dang shin tu bzang dang / grags pa dang grags byin dang dge bsnyen grags mchog </text></item>
<item><p>36b5</p><section>'dul ba</section><text>kyang gum mo zhes thos lags na/ btsun pa de rnams kyi 'gro ba ni gang skye ba ni gang / sngon du 'gro ba ni gang lags/ dge slong dag dge bsnyen brtan pa ni tha ma'i cha dang 'thun pa'i kun du sbyor ba lnga rnams spangs pas rdzus te </text></item>
<item><p>36b6</p><section>'dul ba</section><text>skyes te der yongs su mya ngan las 'da' zhing 'jig rten 'dir yang phyir mi ldog pa'i chos can gyi phyir mi 'ong bar 'gyur ro/ /nye ba dang lhag par brtson dang brtson pa'i khyu mchog dang mdzes pa dang nye mdzes dang yid 'ong dang nye bar </text></item>
<item><p>36b7</p><section>'dul ba</section><text>yid 'ong dang bzang po dang shin tu bzang dang grags pa dang grags byin dang / dge bsnyen grags mchog kyang tha ma'i cha dang 'thun pa'i kun du sbyor ba lnga spangs pas brdzus te skyes te der yongs su mya ngan las 'da' zhing 'jig rten </text></item>
<item><p>36b8</p><section>'dul ba</section><text>'dir yang phyir mi 'ong ba'i chos can gyi phyir mi 'ong bar 'gyur ro/ /dge slong dag sgra can 'di nyid du dge bsnyen nyis brgya lnga bcu lhag cig shi ba de dag kyang tha ma'i cha dang 'thun pa'i kun du sbyor ba lnga rnams spangs pas rdzus </text></item>
<item><p>37a1</p><section>'dul ba</section><text>te skyes te der yongs su mya ngan las 'da' zhing 'jig rten 'dir yang phyir mi 'ong ba'i chos can gyi phyir mi 'ong bar 'gyur ro/ /dge slong dag sgra can 'di nyid du dge bsnyen sum brgya shi ba de dag ni kun du sbyor ba gsum yang </text></item>
<item><p>37a2</p><section>'dul ba</section><text>spangs la 'dod chags dang zhe sdang dang / gti mug dag kyang bsrabs pa'i phyir lan cig phyir 'ong ba yin te/ 'jig rten 'dir lan cig phyir 'ongs nas sdug bsngal mthar byed par 'gyur ro/ /dge slong dag grong khyer sgra can </text></item>
<item><p>37a3</p><section>'dul ba</section><text>'di nyid du dge bsnyen lnga brgya lhag cig shi ba de dag ni kun du sbyor ba gsum spangs pas rgyun du zhugs pa rnam par mi ltung ba'i chos can rdzogs pa'i byang chub la nges par gzhol ba/ re ltar thogs na srid pa bdun pa </text></item>
<item><p>37a4</p><section>'dul ba</section><text>yin te/ lha dang mi rnams kyi nang du lan bdun du nying mtshams sbyar zhing 'khor nas sdug bsngal gyi mthar byed par 'gyur ro/ /dge slong dag khyed dus las 'das shing shi bar gyur pa rnams de bzhin gshegs pa la zhu ba zhu bar byed pa ni </text></item>
<item><p>37a5</p><section>'dul ba</section><text>de bzhin gshegs pa la tho 'tsham pa yin te/ des na de bzhin gshegs pa bde bar mi 'gyur ro/ /'on kyang skye ba yod na 'chi ba'i dus byed pa yin na ngo mtshar ci zhig yod/ /de bzhin gshegs pa rnams byung yang rung ma byung yang rung chos </text></item>
<item><p>37a6</p><section>'dul ba</section><text>rnams kyi chos nyid dang chos gnas pa nyid dang / chos kyi dbyings 'di ni gnas pa ste/ de bzhin gshegs pa nyid kyi mngon par mkhyen pas mngon par byang chub nas gsungs te/ 'dogs par mdzad rab tu 'jog par mdzad rnam par 'byed par mdzad/</text></item>
<item><p>37a7</p><section>'dul ba</section><text>rnam par 'grel par mdzad gsal bar mdzad 'chad par mdzad/ yang dag par rab tu 'chad par mdzad pa yin te 'di lta ste/ 'di yod pas 'di 'byung 'di skyes pas 'di skye bar 'gyur te/ 'di lta ste/ ma rig pa'i rkyen gyis 'du byed </text></item>
<item><p>37a8</p><section>'dul ba</section><text>rnams 'du byed kyi rkyen gyis rnam par shes pa rnam par shes pa'i rkyen gyis ming dang gzugs/ ming dang gzugs kyi rkyen gyis skye mched drug /skye mched drug gi rkyen gyis reg pa reg pa'i rkyen gyis tshor ba/ tshor ba'i rkyen gyis sred pa </text></item>
<item><p>37b1</p><section>'dul ba</section><text>sred pa'i rkyen gyis len pa len pa'i rkyen gyis srid pa/ srid pa'i rkyen gyis skye ba skye ba'i rkyen gyis rga shi dang mya ngan dang / smre sngags 'don pa dang sdug bsngal ba dang / yid mi bde ba dang 'khrugs pa rnams rab tu </text></item>
<item><p>37b2</p><section>'dul ba</section><text>'byung bar 'gyur te/ de ltar na sdug bsngal gyi phung po chen po 'ba' zhig pa 'di 'byung bar 'gyur ro/ /'di lta ste 'di med na 'di mi 'byung la 'di 'gag na 'di 'gag par 'gyur te 'di lta ste ma rig pa 'gags pas 'du byed 'gag 'du byed </text></item>
<item><p>37b3</p><section>'dul ba</section><text>'gags pas rnam par shes pa 'gag /rnam par shes pa 'gags pas ming dang gzugs 'gag /ming dang gzugs 'gags pas skye mched drug 'gag /skye mched drug 'gags pas reg pa 'gag reg pa 'gags pas </text></item>
<item><p>37b4</p><section>'dul ba</section><text>tshor ba 'gag tshor ba 'gags pas sred pa 'gag /sred pa 'gags pas len pa 'gag /len pa 'gags pas srid pa 'gag /srid pa 'gags pas skye ba 'gag /skye ba 'gags pas rga shi dang mya ngan dang smre sngags </text></item>
<item><p>37b5</p><section>'dul ba</section><text>'don pa dang sdug bsngal ba dang yid mi bde ba dang / 'khrug pa rnams 'gag par 'gyur te/ de ltar na sdug bsngal gyi phung po chen po 'ba' zhig po 'di 'gag par 'gyur ro/ /dge slong dag 'on kyang khyed la chos kyi </text></item>
<item><p>37b6</p><section>'dul ba</section><text>me long gi chos kyi rnam grangs bshad kyis de legs par rab tu nyon la yid la zung shig dang bshad do/ /chos kyi me long gi chos kyi rnam grangs gang zhe na/ sangs rgyas dang chos dang dge 'dun la shes nas dad pa ni chos kyi </text></item>
<item><p>37b7</p><section>'dul ba</section><text>me long gi chos kyi rnam grangs yin no/ /'phags pa dgyes pa'i tshul khrims ni chos kyi me long gi chos kyi rnam grangs yin te/ ngas khyed la chos kyi me long gi chos kyi rnam grangs bshad do zhes gang gsungs pa </text></item>
<item><p>37b8</p><section>'dul ba</section><text>bshad pa ni de yin no/ /a mra skyong mas bcom ldan 'das spong byed nas ljongs rgyu zhing gshegs pa na sgra can du byon nas/ sgra can gyi drang srong sgra sgrogs kyi gnas na bzhugs so/ /zhes thos so thos nas kyang a mra skyong </text></item>
<item><p>38a1</p><section>'dul ba</section><text>ma de la ne tso bzhin rgyas zhes bya ba mi skad shes pa zhig yod de/ ne tso bzhin rgyas la 'di skad ces smras so/ /bzhin rgyas tshur shog /khyod bcom ldan 'das gang na ba der song la phyin nas kho mo'i tshig gis bcom ldan 'das kyi zhabs </text></item>
<item><p>38a2</p><section>'dul ba</section><text>gnyis la mgo bos phyag byos la/ gnod pa nyung ngam nyam nga ba chung ngam/ bskyod pa yang ngam 'tsho 'am gnod pa ma mchis sam/ stobs dang bde bar rig par spyod dam zhes snyun gsol la/ 'di skad ces a mra skyong ma'i mchid nas/ btsun pa bcom </text></item>
<item><p>38a3</p><section>'dul ba</section><text>ldan 'das nam yangs pa can du gshegs pa de'i tshe thugs brtse bar dgongs te/ thog mar bdag gi a mra'i tshal du gshegs par gsol cig /de nas ne tso bzhin rgyas kyis a mra skyong ma'i ltar mnyan nas/ bcom ldan 'das gang na ba der </text></item>
<item><p>38a4</p><section>'dul ba</section><text>song ba de yangs pa can gyi li tsa bi'i khye'u dag gis mthong nas de dag gis smras pa/ shes ldan dag ne tso 'gro ba 'di ni smad 'tshong ma'i yin no zhes de dag gis de la mda' 'phang bar brtsams pa na/ de yang de dag gi steng du babs so/ /de nas </text></item>
<item><p>38a5</p><section>'dul ba</section><text>ne tso des tshigs su bcad de smras pa/ yul 'khor gzhan yang 'gyed par yang / pho nya mi gsod ces grag na/ /bdag lta rgyal ba'i pho nya bas/ /lus can kun gyis ga la sod/ /de rnams kyis kyang tshigs su bcad de smras pa/ khyod </text></item>
<item><p>38a6</p><section>'dul ba</section><text>kyi tshig gis mda' 'phangs pa/ /ldog na bdag cag smos ci dgos/ /khyod ni rdzu 'phrul ches bskyabs pas/ /'jigs pa med par 'gro bar gyis/ /de nas ne tso bzhin rgyas bcom ldan 'das gang na ba der song ste phyin nas/ bcom </text></item>
<item><p>38a7</p><section>'dul ba</section><text>ldan 'das kyi zhabs gnyis la mgo bos phyag byas te bcom ldan 'das la 'di skad ces gsol to/ /btsun pa bcom ldan 'das kyi zhabs gnyis la a mra skyong ma mgo bos phyag 'tshal nas gnod pa chung ngam/ nyam nga ba chung ngam </text></item>
<item><p>38a8</p><section>'dul ba</section><text>bskyod pa yang ngam 'tsho 'am gnod pa ma mchis sam/ stobs dang bde ba la reg par gnas sam zhes snyun gsol lags so/ /bzhin rgyas khyod dang a mra skyong ma bde bar gyur cig /btsun pa a mra skyong ma'i mchid nas bcom </text></item>
<item><p>38b1</p><section>'dul ba</section><text>ldan 'das nam yangs pa can du gshegs pa de'i tshe thugs brtse ba nye bar bzung ste/ thog mar bdag gi a mra'i tshal du gshegs su gsol zhes de skad mchi lags so/ /bcom ldan 'das kyis ne tso bzhin rgyas la cang mi gsung bas gnang ngo / /</text></item>
<item><p>38b2</p><section>'dul ba</section><text>de nas ne tso bzhin rgyas kyis bcom ldan 'das cang mi gsung bas gnang bar rig nas/ bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas song ngo / /de bcom ldan 'das la dang ba bskyed nas </text></item>
<item><p>38b3</p><section>'dul ba</section><text>song ba las ring po ma lon pa kho nar 'ol bas srog dang phral te dus byas nas rgyal chen bzhi'i ris kyi lha rnams su skyes so/ /chos nyid kyis skyes nas ring po ma lon pa'i lha'i bu 'am lha'i bu mo ni sems gsum skye bar 'gyur </text></item>
<item><p>38b4</p><section>'dul ba</section><text>te/ gang nas shi 'phos pa dang gang du skyes pa dang las gang gis yin pa'o/ /des bltas nas dud 'gro las shi 'phos pa dang / rgyal chen bzhi'i ris kyi lha rnams su skyes pa dang / bcom ldan 'das la sems mngon par dad pas so/ /</text></item>
<item><p>38b5</p><section>'dul ba</section><text>de nas sngon ne tso byed pa'i lha'i bu 'di snyam du sems te/ bdag zhag lon nas bcom ldan 'das la blta ba'i phyir 'gro ba ni bdag la rigs pa ma yin gyis/ ci nas kyang bdag zhag ma lon pa kho nar bcom ldan 'das la blta ba'i phyir </text></item>
<item><p>38b6</p><section>'dul ba</section><text>'gro'o snyam nas/ de nas sngon ne tso byed pa'i lha'i bu rna cha gdub 'khor dri ma med pa g.yo ba thogs shing se mo do dang / do shal gyis lus brgyan nas/ de nyid kyi nub mo lha rnams kyi me tog ud pa la dang / pad ma </text></item>
<item><p>38b7</p><section>'dul ba</section><text>dang / ku mu da dang / pad ma dkar po dang / man dA ra ba'i me tog gis/ thu ba bkang nas shin tu 'phags shing mngon par 'phags pa'i kha dog gis/ de'i nub mo bcom ldan </text></item>
<item><p>38b8</p><section>'dul ba</section><text>'das gang na ba der song ste phyin nas/ bcom ldan 'das la me tog gis gtor te/ bcom ldan </text></item>
<item><p>39a1</p><section>'dul ba</section><text>'das kyi spyan sngar 'dug go/ /de'i tshe sngon ne tso byed pa'i lha'i bu'i kha dog gi mthus snang ba rgya chen pos sgra sgrogs kyi 'dug gnas thams cad gsal bar gyur to// //'dul ba gzhi bam po nyi shu brgyad pa/ de nas bcom </text></item>
<item><p>39a2</p><section>'dul ba</section><text>ldan 'das kyis sngon ne tso byed pa'i lha'i bu'i bsam pa dang / bag la nyal dang khams dang rang bzhin mkhyen nas de dang mthun pa'i 'phags pa'i bden pa bzhi so sor rtogs par 'gyur ba'i chos bshad pa mdzad de de thos pas sngon ne tso </text></item>
<item><p>39a3</p><section>'dul ba</section><text>byed pa'i lha'i bus 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te bden pa mthong nas lan gsum du ched du brjod pas ched du brjod pa/ btsun pa 'di lta bu </text></item>
<item><p>39a4</p><section>'dul ba</section><text>ni bdag la mas ma bgyis te/ phas ma lags sdug pas ma lags rang gi skye bo dang gnyen gyi tshogs kyis ma lags/ rgyal pos ma lags lha rnams kyis ma lags/ snga ma 'das pa rnams kyis ma lags/ dge sbyong dang bram ze </text></item>
<item><p>39a5</p><section>'dul ba</section><text>rnams kyis ma lags pa gang lags pa de bcom ldan 'das kyis bdag la mdzad de/ sems can dmyal ba dang dud 'gro dang / yi dgas rnams nas ni rkang pa drangs/ lha dang mi rnams la ni rab tu bzhag /'khor ba las ni ring du mdzad/</text></item>
<item><p>39a6</p><section>'dul ba</section><text>khrag dang / mchi ma'i rgya mtsho ni bskams/ rus pa'i ri bo las ni bsgral/ /ngan song gi sgo rnams ni bkum/ mtho ris dang thar pa'i sgo rnams ni phye/ thog ma med pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes </text></item>
<item><p>39a7</p><section>'dul ba</section><text>bcom nas rgyun du zhugs pa'i 'bras bu mngon sum du bgyis lags te/ btsun pa bdag ni 'phags so/ /mngon par 'phags so/ /bdag bcom ldan 'das dang chos dang dge slong gi dge 'dun la skyabs su mchi lags kyis bdag dge bsnyen du gzung du gsol/</text></item>
<item><p>39a8</p><section>'dul ba</section><text>deng slan chad ji srid 'tsho ba'i bar du srog dang yang bsdos te skyabs su mchi bar mngon par dad lags so/ /de nas sngon ne tso byed pa'i lha'i bu bcom ldan 'das kyis gsungs pa la mngon par dga' zhing rjes su yi rang nas tshong pa zong rnyed pa lta bu dang / zhing pa lo </text></item>
<item><p>39b1</p><section>'dul ba</section><text>tog legs pa lta bu dang / dpa' bo g.yul ngor rgyal ba lta bu dang / nad pa nad thams cad las yongs su thar pa bzhin du 'byor pa gang gis bcom ldan 'das kyi spyan sngar 'ongs pa'i 'byor pa de nyid dang rang gi gnas su song ngo / /de nas bcom ldan 'das kyis tshe </text></item>
<item><p>39b2</p><section>'dul ba</section><text>dang ldan pa kun dga' bo la bka' stsal pa/ kun dga' bo yangs pa can gang na ba der 'dong ngo / btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas/ de nas bcom ldan 'das spong byed nas ljongs rgyu zhing gshegs </text></item>
<item><p>39b3</p><section>'dul ba</section><text>pa na yangs pa can du byon nas yangs pa can gyi a mra'i tshal na a mra skyong mas bcom ldan 'das spong byed nas ljongs rgyu zhing gshegs pa na yangs pa can du byon nas yangs pa can gyi bdag gi a mra'i tshal kho na na bzhugs so zhes thos so/ /thos nas kyang </text></item>
<item><p>39b4</p><section>'dul ba</section><text>rgyan thams cad kyis rgyan nas bud med kyi 'khor gyis yongs su bskor te/ bzhon pa bzang po la zhon nas yangs pa can nas byung ste/ bcom ldan 'das la blta ba dang bsnyen bkur bya ba'i phyir bcom ldan 'das kyi spyan sngar song ste/ des ji tsam bzhon pa'i </text></item>
<item><p>39b5</p><section>'dul ba</section><text>sa'i bar du bzhon pas song nas bzhon pa las babs te rkang pa kho nas kun dga' ra bar zhugs so/ /de'i tshe bcom ldan 'das dge slong gi 'khor brgya phrag du ma'i gung la chos 'chad cing bzhugs pa na/ bcom ldan 'das kyis a mra skyong ma rgyang ring po kho na nas </text></item>
<item><p>39b6</p><section>'dul ba</section><text>gzigs so/ /gzigs nas kyang yang dge slong rnams la bka' stsal pa/ a mra skyong ma pha bi 'ong gis brtson 'grus dang shes bzhin dang dran pa dang ldan pas gnas par gyis shig /ngas rjes su bstan pa ni 'di yin no/ /ji ltar na dge slong brtson 'grus la gnas pa </text></item>
<item><p>39b7</p><section>'dul ba</section><text>yin zhe na/ 'di la dge slong gis sdig pa mi dge ba'i chos skyes pa rnams spang ba'i phyir 'dun pa skyed do 'bad do brtson 'grus rtsom mo sems rab tu 'dzin to rab tu 'jog go sdig pa mi dge ba'i chos ma skyes pa rnams mi bskyed pa'i phyir 'dun pa skyed do 'bad do brtson </text></item>
<item><p>39b8</p><section>'dul ba</section><text>'grus rtsom mo sems rab tu 'dzin to rab tu 'jog go dge ba'i chos ma skyes pa rnams bskyed pa'i phyir 'dun pa skyed do/ 'bad do brtson 'grus rtsom mo sems rab tu 'dzin to rab tu 'jog go dge ba'i chos skyes pa rnams gnas pa dang nyams par mi 'gyur </text></item>
<item><p>40a1</p><section>'dul ba</section><text>ba dang goms par yongs su rdzogs par bya ba dang phyir zhing 'byung bar bya ba dang / ye shes rgya chen po mngon sum du bya ba'i phyir 'dun pa skyed do 'bad do/ /brtson 'grus rtsom mo/ /sems rab tu 'dzin cing rab tu 'jog pa ste/ de ltar na dge slong </text></item>
<item><p>40a2</p><section>'dul ba</section><text>brtson 'grus can yin no/ /ji ltar na dge slong shes bzhin can yin zhe na/ 'di la dge slong gis 'gro ba dang / ldog pa la shes bzhin gyis gnas shing lta ba dang / rnam par lta ba dang bskum pa dang brkyang ba dang snam sbyar dang /</text></item>
<item><p>40a3</p><section>'dul ba</section><text>chos gos dang lhung bzed thogs pa dang 'gro ba dang / 'greng ba dang 'dug pa dang nyal ba dang / gnyid ma log pa dang smra ba dang mi smra ba dang / gnyid kyis snyom pas dub pa rnams la shes bzhin gyis gnas pa ste/ de ltar na dge slong </text></item>
<item><p>40a4</p><section>'dul ba</section><text>shes bzhin can yin no/ /ji ltar na dge slong dran pa dang ldan pa yin zhe na/ 'di la dge slong nang gi lus la lus kyi rjes su lta zhing brtson 'grus dang / shes bzhin dang dran pa dang ldan pas 'jig rten la gnod sems dang </text></item>
<item><p>40a5</p><section>'dul ba</section><text>yid mi bde ba spangs nas gnas so/ /phyi'i lus dang nang dang phyi'i lus dang / nang gi tshor ba rnams dang phyi'i tshor ba rnams dang nang dang phyi'i tshor ba rnams dang / nang gi sems dang phyi'i sems dang nang dang phyi'i sems dang / nang gi </text></item>
<item><p>40a6</p><section>'dul ba</section><text>chos rnams dang phyi'i chos rnams dang nang dang phyi'i chos rnams la chos rjes su lta zhing brtson 'grus dang / shes bzhin dang dran pa dang ldan pas 'jig rten la gnod sems dang yid mi bde ba spangs nas gnas pa ste/ de ltar </text></item>
<item><p>40a7</p><section>'dul ba</section><text>na dge slong dran pa dang ldan pa yin no/ /dge slong dag ngas a mra skyong ma pha bi 'ong gis btson 'grus dang / shes bzhin dang dran pa dang ldan pas gnas par gyis shig /ngas rjes su bstan pa ni 'di yin zhes ngas gang gsungs </text></item>
<item><p>40a8</p><section>'dul ba</section><text>pa bshad pa ni de yin no/ /de nas a mra skyong ma bcom ldan 'das gang na ba der song ste phyin nas bcom ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug nas bcom ldan </text></item>
<item><p>40b1</p><section>'dul ba</section><text>'das kyis a mra skyong ma la chos dang ldan pa'i gtam gyis yang dag par ston par mdzad/ yang dag par 'dzin du 'jug par mdzad/ yang dag par gzeng bstod par mdzad/ yang dag par rab tu dga' bar mdzad de/ rnam grangs du mar </text></item>
<item><p>40b2</p><section>'dul ba</section><text>chos dang ldan pa'i gtam gyis yang dag par bstan/ yang dag par 'dzin du bcug /yang dag par gzeng bstod/ yang dag par rab tu dga' bar mdzad nas cang mi gsung ngo / /de nas a mra skyong ma stan las langs te bla gos phrag pa </text></item>
<item><p>40b3</p><section>'dul ba</section><text>gcig tu gzar nas bcom ldan 'das gang na ba de logs su thal mo sbyar ba btud de/ bcom ldan 'das la 'di skad ces gsol to/ /bcom ldan 'das dge slong gi dge 'dun dang thabs gcig tu sang bdag gi sdum par </text></item>
<item><p>40b4</p><section>'dul ba</section><text>gdugs tshod/ sbyor zhing mchis na gnang bar mdzad du gsol/ bcom ldan 'das kyis a mra skyong ma la cang mi gsung bas gnang ngo / /de nas a mra skyong mas bcom ldan 'das cang mi gsung bas gnang bar rig nas </text></item>
<item><p>40b5</p><section>'dul ba</section><text>bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas song ngo / /yangs pa can gyi lid tsa bi rnams kyis bcom ldan 'das spong byed nas ljongs rgyu zhing gshegs pa dang yangs pa </text></item>
<item><p>40b6</p><section>'dul ba</section><text>can du phyin te/ yangs pa can gyi a mra skyong ma'i tshal na bzhugs so zhes thos so thos nas kyang so so nas shing rta dang rta rnams la zhon te/ kha cig ni rta sngon po dang / shing rta sngon po dang / srab skyogs dang / lcag sngon po dang / thor tshugs dang /</text></item>
<item><p>40b7</p><section>'dul ba</section><text>gdugs dang / ral gri shubs sngon po dang / rnga yab nor bu'i yu ba can dang / gos dang / rgyan dang / byug pa sngon po dang / 'khor sngon por/ kha cig ni rta ser po dang / shing rta ser po dang / srab skyogs dang / lcag ser po dang / thor tshugs </text></item>
<item><p>40b8</p><section>'dul ba</section><text>dang / gdugs dang / ral gri shubs ser po dang / rnga yab nor bu'i yu ba can dang / gos dang / rgyan dang / byug pa ser po dang / 'khor ser por/ kha cig ni rta dmar po dang / shing rta dmar po dang / srab skyogs dang / lcag dmar po dang / thor tshugs </text></item>
<item><p>41a1</p><section>'dul ba</section><text>dang gdugs dang / ral gri shubs dmar po dang / rnga yab nor bu'i yu ba can dang / gos dang rgyan dang / byug pa dmar po dang / 'khor dmar por/ kha cig ni rta dkar po dang / shing rta dkar po dang / srab skyogs dang / lcag dkar po dang / thor tshugs </text></item>
<item><p>41a2</p><section>'dul ba</section><text>dang / gdugs dang / ral gri shubs dkar po dang / rnga yab nor bu'i yu ba can dang / gos dang / rgyan dang / byug pa dkar po dang / 'khor dkar por chas te skad mthon po dang / skad chen por slar khyer ces zer zhing yangs pa can nas byung ste/</text></item>
<item><p>41a3</p><section>'dul ba</section><text>bcom ldan 'das la blta ba dang bsnyen bkur bya ba'i phyir bcom ldan 'das kyi spyan sngar dong ngo / /bcom ldan 'das kyis yangs pa can gyi lid tsa bi rnams rgyang ring po kho na nas 'ong ba gzigs so/ /gzigs nas kyang dge slong rnams </text></item>
<item><p>41a4</p><section>'dul ba</section><text>la bka' stsal pa/ dge slong dag khyed cag las sus sum bcu rtsa gsum pa'i lha rnams bskyed mos tshal gyi gnas su 'gro ba ma mthong ba de yangs pa can gyi lid tsa bi rnams la ltos shig /de ci'i phyir zhe na/ dge slong dag </text></item>
<item><p>41a5</p><section>'dul ba</section><text>sum bcu rtsa gsum pa'i lha rnams kyang ji ltar da ltar gyi yangs pa can gyi lid tsa bi dag bzhin du rdzu 'phrul 'di dang / 'byor pa 'di dang / cha lugs 'dis bskyed mos tshal gyi gnas su 'gro'o/ /ji tsam bzhon pa'i sa'i bar du </text></item>
<item><p>41a6</p><section>'dul ba</section><text>bzhon pas song nas bzhon pa las babs te rkang pa kho nas kun dga'i ra bar zhugs so/ /de nas yangs pa can gyi lid tsa bi rnams bcom ldan 'das gang na ba der dong ste lhags nas bcom ldan 'das kyi zhabs la mgo bos phyag </text></item>
<item><p>41a7</p><section>'dul ba</section><text>byas te phyogs gcig tu 'khod do/ /phyogs gcig tu 'khod nas bcom ldan 'das kyis yangs pa can gyi lid tsa bi rnams la chos dang ldan pa'i gtam gyis yang dag par ston par mdzad/ yang dag par 'dzin du 'jug par mdzad/ yang </text></item>
<item><p>41a8</p><section>'dul ba</section><text>dag par gzeng bstod par mdzad/ yang dag par rab tu dga' bar mdzad de/ rnam grangs du mar chos dang ldan pa'i gtam gyis yang dag par bstan/ yang dag par 'dzin du bcug /yang dag par gzeng bstod/ /yang dag par rab tu dga' bar mdzad nas </text></item>
<item><p>41b1</p><section>'dul ba</section><text>cang mi gsung ngo / /de'i tshe bram ze'i khye'u ser skya'i bu 'khor 'dus pa de nyid du 'dug par gyur to/ /de nas bram ze'i khye'u ser skya'i bu stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba </text></item>
<item><p>41b2</p><section>'dul ba</section><text>btud de/ bcom ldan 'das la 'di skad ces gsol to/ /bcom ldan 'das bdag ni spobs lags so/ /bde bar gshegs pa bdag ni spobs lags so/ /bcom ldan 'das kyis ser skya'i bu khyod spobs par gyis shig ces bka' stsal pa dang /</text></item>
<item><p>41b3</p><section>'dul ba</section><text>de nas bram ze'i khye'u ser skya'i bus de'i tshe tshigs su bcad de gsol pa/ ang ga'i rgyal po nor bu'i go 'chang ba/ /ma ga'i dbang pos rnyed pa rab rnyed de/ /de yi yul du byung ba'i sangs rgyas ni/ /grags pa'i sgra dag gangs kyi ri bo bzhin/ /</text></item>
<item><p>41b4</p><section>'dul ba</section><text>ji ltar pad ma bzang po legs 'khrungs pa/ /rgongs ka kha 'bye dri zhim ldan pa bzhin/ /bar snang la ni nyi ma lhag ge bar/ /snang ba lta bur nyi ma'i rgyud la ltos/ /de bzhin gshegs pa rnams kyi shes rab stobs/ /ji ltar mtshan mo </text></item>
<item><p>41b5</p><section>'dul ba</section><text>me 'bar lta bu ltos/ /de ni mig byed snang ba byed pa ste/ /lhags pa rnams kyi the tshom rnam par 'dul/ /lid tsa bi lnga brgyas bram ze'i khye'u ser skya'i bu legs par smras so/ /bram ze'i khye'u ser skya'i bu legs par smras so/ /</text></item>
<item><p>41b6</p><section>'dul ba</section><text>zhes bla gos lnga brgya legs par smras pa'i phyir byin no/ /de nas yangs pa can gyi lid tsa bi rnams stan las langs te bla gos phrag pa gcig tu gzar nas bcom ldan 'das gang na ba der logs su thal mo sbyar ba btud de bcom </text></item>
<item><p>41b7</p><section>'dul ba</section><text>ldan 'das la 'di skad ces gsol to/ /bcom ldan 'das dge slong gi dge 'dun dang thabs gcig tu sang bdag gi sdum par gdugs tshod sbyor zhing mchis na gnang bar mdzad du gsol/ /gnas 'jog dag nga sngar a mra skyong mas spyan </text></item>
<item><p>41b8</p><section>'dul ba</section><text>drangs so/ /btsun pa a mra skyong ma dman pa shes rab dman pa des bdag cag bslus lags te/ des na bdag cag gis bcom ldan 'das thog ma nyid du blta ba dang / bsnyen bkur bgyid cing mchi ba'i rngo ma thog mod kyi da dung yang bdag cag bcom ldan 'das </text></item>
<item><p>42a1</p><section>'dul ba</section><text>dang dge slong gi dge 'dun la bsnyen bkur 'tshal lo/ /bcom ldan 'das kyis de dag la gnas 'jog de ni legs par smras so zhes bka' stsal to/ /de nas yangs pa can gyi lid tsa bi rnams bcom ldan 'das kyis gsungs pa la mngon </text></item>
<item><p>42a2</p><section>'dul ba</section><text>par dga' ste rjes su yi rang nas/ bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas dong ngo / /bram ze'i khye'u ser skya'i bu ni de nyid na 'dug go/ /de nas bram ze'i khye'u ser skya'i bus yangs pa </text></item>
<item><p>42a3</p><section>'dul ba</section><text>can gyi lid tsa bi rnams dong nas ring po ma lon par shes nas stan las langs nas bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de/ bcom ldan 'das la 'di skad ces gsol to/ /</text></item>
<item><p>42a4</p><section>'dul ba</section><text>btsun pa 'dir bdag la lid tsa bi lnga brgyas bla gos lnga brgya legs par smras pa'i phyir stsal ba 'di dag bcom ldan 'das kyis thugs brtse ba nye bar bzung ste bzhes su gsol/ bcom ldan 'das kyis bram ze'i khye'u ser skya'i </text></item>
<item><p>42a5</p><section>'dul ba</section><text>bu la thugs brtse ba nye bar bzung ste bla gos lnga brgya bzhes so/ /de nas bcom ldan 'das kyis bram ze'i khye'u ser skya'i bu la bka' stsal pa/ de bzhin gshegs pa dgra bcom pa yang dag par rdzogs pa'i sangs rgyas 'jig </text></item>
<item><p>42a6</p><section>'dul ba</section><text>rten du byung na ngo mtshar rmad du byung ba'i chos rnam pa lnga 'jig rten du 'byung bar 'gyur te/ lnga gang zhe na/ ser skya'i bu 'di la ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/</text></item>
<item><p>42a7</p><section>'dul ba</section><text>bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'jig rten du 'byung zhing de chos thog mar dge ba/ bar du dge ba tha mar dge ba/</text></item>
<item><p>42a8</p><section>'dul ba</section><text>don bzang po/ tshig 'bru bzang po ma 'dres pa/ yongs su rdzogs pa/ yongs su dag pa/ yongs su byang ba/ tshangs par spyod pa ston par 'gyur te/ ser skya'i bu 'di ni de bzhin gshegs pa dgra bcom pa yang dag par rdzogs pa'i </text></item>
<item><p>42b1</p><section>'dul ba</section><text>sangs rgyas 'jig rten du byung na ngo mtshar rmad du byung ba'i chos 'jig rten du 'byung ba dang po yin no/ /gang dag chos de zhe sa dang bcas pas nyan cing bla mar byed/ dam par byed/ yid la byed cing sems rtse gcig tu rna blags nas sems thams </text></item>
<item><p>42b2</p><section>'dul ba</section><text>cad bsdus nas nyan par byed pa 'di ni ser skya'i bu de bzhin gshegs pa dgra bcom pa yang dag par rdzogs pa'i sangs rgyas 'jig rten du byung na ngo mtshar rmad du byung ba'i chos 'jig rten du 'byung ba gnyis pa yin no/ /chos de gang dag </text></item>
<item><p>42b3</p><section>'dul ba</section><text>gis thos nas de lta de ltar sgrub par byed pa 'di ni ser skya'i bu de bzhin gshegs pa dgra bcom pa yang dag par rdzogs pa'i sangs rgyas 'jig rten du byung na ngo mtshar rmad du byung ba'i chos 'jig rten du 'byung ba gsum pa </text></item>
<item><p>42b4</p><section>'dul ba</section><text>yin no/ /chos de gang dag gis thos nas dga' ba dang mgu ba dang / nges par 'byung ba dang ldan pa'i dge ba rgya chen po 'thob pa 'di ni ser skya'i bu de bzhin gshegs pa dgra bcom pa yang dag par rdzogs pa'i sangs rgyas 'jig rten du </text></item>
<item><p>42b5</p><section>'dul ba</section><text>byung na ngo mtshar rmad du byung ba'i chos 'jig rten du 'byung ba bzhi pa yin no/ /chos de gang dag gis thos nas don zab mo'i gzhi shes kyis so sor rtogs par byed pa 'di ni ser skya'i bu de bzhin gshegs pa dgra bcom pa yang </text></item>
<item><p>42b6</p><section>'dul ba</section><text>dag par rdzogs pa'i sangs rgyas 'jig rten du byung na ngo mtshar rmad du byung ba'i chos 'jig rten du 'byung ba lnga pa yin no/ /ser skya'i bu skyes bu dam pa dag ni byas pa gzo ba dang byas pa tshor ba can yin te/ de dag cung zad tsam </text></item>
<item><p>42b7</p><section>'dul ba</section><text>byas na yang chud gzon par mi byed na mang po lta smos kyang ci dgos/ de lta bas na ser skya'i bu khyod kyis 'di ltar byas pa gzo ba dang byas pa tshor ba can du bslab par bya ste/ cung zad tsam byas na yang chud mi gzon na </text></item>
<item><p>42b8</p><section>'dul ba</section><text>mang po lta smos kyang ci dgos te/ ser skya'i bu khyod kyis de lta bur bslab par bya'o/ /de nas bram ze'i khye'u ser skya'i bu bcom ldan 'das kyis gsungs pa la mngon par dga' ste yi rang nas bcom ldan 'das kyi zhabs </text></item>
<item><p>43a1</p><section>'dul ba</section><text>gnyis la mgo bos phyag 'tshal te/ bcom ldan 'das kyi spyan snga nas song ngo / /de nas a mra skyong mas de nyid kyi mtshan mo nas gtsang zhing bsod pa'i bza' ba dang bca' ba dag sta gon byas te/ nang par sngar langs nas gdan bshams </text></item>
<item><p>43a2</p><section>'dul ba</section><text>te nor bu'i chu snod dag bzhag nas bcom ldan 'das la spyan 'dren gyis dus tshod gsol pa/ btsun pa gdugs tshod bshams lags na bcom ldan 'das da de'i dus la bab par dgongs su gsol/ de nas bcom ldan 'das snga dro </text></item>
<item><p>43a3</p><section>'dul ba</section><text>sham thabs mnabs/ lhung bzed dang na bza' chos gos bsnams te dge slong gi tshogs kyis yongs su bskor cing dge slong gi dge 'dun gyis mdun gyis bltas nas a mra skyong ma'i bkad sa gang na ba der gshegs te byon nas </text></item>
<item><p>43a4</p><section>'dul ba</section><text>dge slong gi dge 'dun gyi gung la gdan bshams pa nyid la bzhugs so/ /de nas a mra skyong mas sangs rgyas la sogs pa dge slong gi dge 'dun bde bar bzhugs par rig nas gtsang zhing bsod pa'i bza' ba dang bca' ba dag rang gi </text></item>
<item><p>43a5</p><section>'dul ba</section><text>lag nas stobs shing tshim par byed de/ rnam grangs du mar gtsang zhing bsod pa'i bza' ba dang bca' ba dag rang gi lag nas bstabs shing tshim par byas so/ /bcom ldan 'das kyis gsol zin nas phyag bcabs te lhung bzed </text></item>
<item><p>43a6</p><section>'dul ba</section><text>gyu bar rig nas stan dma' ba zhig blangs nas/ bcom ldan 'das kyi spyan sngar chos mnyan pa'i phyir 'dug go/ /de nas bcom ldan 'das kyis a mra skyong mas sbyin pa phul ba de la rjes su yi rang bas rjes su yi rang bar </text></item>
<item><p>43a7</p><section>'dul ba</section><text>mdzad de/ gang zhig sbyin la dga' 'gyur skye bo sten/ /snyan pa 'thob cing de yi grags pa 'phel/ /ser sna med cing tshogs par 'gro ba na/ /zhum par mi 'gyur 'jigs pa med par 'gyur/ /de lta bas na mkhas pa bde </text></item>
<item><p>43a8</p><section>'dul ba</section><text>'dod pas/ /ser sna'i dri ma spangs te sbyin pa gtong / /de dag yun ring sum bcu rtsa gsum gnas/ /lha rnams dang ni skal pa mnyam par dga'/ /sbyin gtong dge byed de ni shi 'phos nas/ /rang gi 'od kyi dga' ba'i </text></item>
<item><p>43b1</p><section>'dul ba</section><text>tshal na rgyu/ /de na de gnyis rtsen cing dga' byed pa/ /'dod pa'i yon tan lnga po dag dang ldan/ /ma bcings skyob pa de yi gsung thos nas/ /bde bar gshegs pa'i nyan thos mtho ris dga'/ /de nas bcom ldan 'das kyis </text></item>
<item><p>43b2</p><section>'dul ba</section><text>a mra skyong ma la chos dang ldan pa'i gtam gyis yang dag par bstan/ yang dag par 'dzin du bcug /yang dag par gzeng bstod/ yang dag par rab tu dga' bar mdzad nas stan las langs te song ngo / /dge slong rnams the tshom skyes te the tshom </text></item>
<item><p>43b3</p><section>'dul ba</section><text>thams cad gcod pa sangs rgyas bcom ldan 'das la zhus pa/ btsun pa yangs pa can gyi lid tsa bi rnams kyis las ci zhig bgyis na/ des gal te lha rnams su skyes na yang lha mthu che bar 'gyur la/ gal te mi rnams su </text></item>
<item><p>43b4</p><section>'dul ba</section><text>skyes na yang mi mthu chen por gyur cing / da ltar sum bcu rtsa gsum pa'i lha rnams kyi dper yang bstan lags/ bcom ldan 'das kyis bka' stsal pa/ dge slong dag yangs pa can gyi lid tsa bi rnams kyis las tshogs </text></item>
<item><p>43b5</p><section>'dul ba</section><text>rnyed pa/ rkyen yongs su bsgyur ba/ 'od pa bzhin du nye bar gnas pa/ gdon mi za bar 'byung bar 'gyur ba'i las dag byas shing bsags pas/ 'di dag nyid kyis las byas shing bsags pa dag gzhan su zhig gis so sor </text></item>
<item><p>43b6</p><section>'dul ba</section><text>myong bar 'gyur te/ dge slong dag las byas shing bsags pa dag ni phyi rol gyi sa'i khams la rnam par smin par mi 'gyur/ chu'i khams la mi 'gyur/ me'i khams la mi 'gyur/ rlung gi khams la mi 'gyur gyi/ 'di ltar </text></item>
<item><p>43b7</p><section>'dul ba</section><text>dge ba dang mi dge ba byas shing bsags pa dag ni zin pa'i phung po dang / khams dang / skye mched rnams la rnam par smin par 'gyur te/ las rnams bskal pa brgyar yang ni/ /chud mi za ba 'ang tshogs dang dus/ /rnyed na lus can </text></item>
<item><p>43b8</p><section>'dul ba</section><text>rnams la ni/ /'bras bu dag tu 'gyur ba nyid/ /dge slong dag sngon byung ba bskal pa bzang po 'di nyid la skye dgu rnams kyi tshe lo nyi khri thub pa na ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs </text></item>
<item><p>44a1</p><section>'dul ba</section><text>su ldan pa bde bar gshegs pa 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa sangs rgyas bcom ldan 'das 'od srung zhes bya ba 'jig rten du byung bar gyur te/ de 'khor dge slong </text></item>
<item><p>44a2</p><section>'dul ba</section><text>nyi khri dang grong khyer bA rA Na sI drang srong smra ba ri dgas kyi nags na nye bar brten cing bzhugs so/ /de'i tshe bA rA Na sI na dge bsnyen lnga brgya gnas so/ /de rnams kyis rgya mtsho chen por 'dong ba'i zong sta gon byas te/ rgya mtsho chen po'i gru bo che </text></item>
<item><p>44a3</p><section>'dul ba</section><text>bsgrubs nas rim gyis rgya mtsho chen por zhugs pa dang / rjes su 'thun pa'i rlung gis rin po che'i gling du phyin to/ /de nas rin po che rnams kyis gru bo che yongs su bkang nas chas pa dang de nas rlung gis bdas nas rgya mtsho chen po'i klong </text></item>
<item><p>44a4</p><section>'dul ba</section><text>zhig tu phyin to/ /de rnams bred cing re ba med par gyur nas yang dag par rdzogs pa'i sangs rgyas 'od srung gi phyir bye ma las mchod rten byas nas rin po che sna tshogs kyis mchod pa byas so/ /de nas lha zhig gis smras pa/ khyed cag </text></item>
<item><p>44a5</p><section>'dul ba</section><text>ma 'jigs par bag yod par byos shig dang / zhag bdun gyi nyin par dus rlabs 'ong bar 'gyur te/ des khyed cag bde legs su 'dzam bu'i gling du phyin par 'gyur ro/ /nam nangs nas de rnams phan tshun du smra zhing gros bya bar </text></item>
<item><p>44a6</p><section>'dul ba</section><text>brtsams te/ shes ldan dag bdag cag la lhas mi 'jigs pa bstan pa gang yin pa de ni yang dag par rdzogs pa'i sangs rgyas 'od srung gi mthu yin pas yang dag par rdzogs pa'i sangs rgyas 'od srung gi mchod rten la bdag </text></item>
<item><p>44a7</p><section>'dul ba</section><text>cag gis rin po che phul ba dag slar blangs te 'dong ba ni mi rigs so/ /zhes de rnams kyis gtugs te smon lam gdab par brtsams pa/ gang yang bdag cag gis yang dag par rdzogs pa'i sangs rgyas bcom ldan 'das 'od </text></item>
<item><p>44a8</p><section>'dul ba</section><text>srung bsod nams kyi zhing bla na med pa la bya ba byas pa'i dge ba'i rtsa ba 'dis gal te bdag cag lha rnams su skyes par gyur na bdag cag mthu che ba kho nar gyur cig gal te mi'i nang du mi rnams su skyes par gyur na mthu che ba dang mi rnams su </text></item>
<item><p>44b1</p><section>'dul ba</section><text>skyes na yang sum bcu rtsa gsum gyi lha rnams kyi dper rung bar gyur cig ces byas so/ /dge slong dag ji snyam du sems/ dge bsnyen lnga brgya po gang yin pa de dag ni lid tsa bi lnga brgya po 'di dag nyid yin te/ 'di dag gis yang dag par rdzogs pa'i </text></item>
<item><p>44b2</p><section>'dul ba</section><text>sangs rgyas 'od srung gi phyir bye ma'i mchod rten byas shing rin po che dag gi mchod pa byas pas des na mi mthu chen po rnams su skyes par gyur te/ sum bcu rtsa gsum pa'i lha rnams kyi yang dper rung bar gyur to/ /dge slong dag de lta </text></item>
<item><p>44b3</p><section>'dul ba</section><text>bas na las gcig tu gnag pa rnams kyi rnam par smin pa ni gcig tu gnag pa yin/ 'dren ma rnams kyi ni 'dren ma yin/ gcig tu dkar ba rnams kyi ni gcig tu dkar ba yin no/ /dge slong dag de lta bas na gang yang las gcig tu </text></item>
<item><p>44b4</p><section>'dul ba</section><text>gnag pa rnams dang 'dren ma rnams ni spongs la/ las gcig tu dkar ba rnams la brtsal bar bya ste/ dge slong dag khyed kyis de lta bu la bslab par bya'o/ /de nas bcom ldan 'das kyis tshe dang ldan pa kun dga' bo la bka' stsal pa/</text></item>
<item><p>44b5</p><section>'dul ba</section><text>kun dga' bo yangs pa can gyi grong khyer du song la sgo'i them pa la rkang pa zhog la gsang sngags kyi tshig 'di dang / tshigs su bcad pa 'di smros shig /bi sa ra ta/ bi sa ra ta/ bi sa ra ta/ bi sa ra ta/ sangs rgyas 'jig rten la thugs </text></item>
<item><p>44b6</p><section>'dul ba</section><text>brtse ba can gyis bka' stsal to/ /sangs rgyas thams cad kyis dgongs pa/ rang sangs rgyas thams cad kyis dgongs pa/ dgra bcom pa thams cad kyis bsams pa/ slob pa thams cad kyis bsams pa nyan thos thams </text></item>
<item><p>44b7</p><section>'dul ba</section><text>cad kyis bsams pa/ bden pa'i tshig smra ba thams cad kyis bsams pa/ chos rnams kyis bsams pa/ 'dod pa'i dbang phyug gis bsams pa/ tshangs pas bsams pa/ tshangs pa so sos bsams pa dbang pos </text></item>
<item><p>44b8</p><section>'dul ba</section><text>bsams pa/ lhas bsams pa/ lha ma yin gyi dbang pos bsams pa/ lha ma yin thams cad kyis bsams pa lha ma yin gyi mngag gzhug pas bsams pa/ 'byung po thams cad kyis bsams pa/ bi sa ra ta/ bi sa ra ta/ bi sa ra ta/ bi sa ra </text></item>
<item><p>45a1</p><section>'dul ba</section><text>ta sangs rgyas 'jig rten la thugs brtse ba can gyis bka' stsal to/ /mun tsa ta/ mun tsa ta/ ma 'dug shig yams kyi nad nye bar zhi bar 'dug par gyur cig /nir gad tsha ta/ nir gad tsha ta/ nir gad tsha ta/ nir gad tsha ta sangs </text></item>
<item><p>45a2</p><section>'dul ba</section><text>rgyas lha chen po lha'i yang lha lha'i bla ma gshegs te/ dbang po dang bcas pa'i lha rnams dang / tshangs pa dang bcas pa rnams dang / dbang bdag dang bcas pa rnams dang / skye dgu'i bdag po dang bcas pa rnams dang / 'jig rten skyong ba bzhi </text></item>
<item><p>45a3</p><section>'dul ba</section><text>po dag kyang 'jug par 'gyur ro/ /lha brgya stong phrag du ma dag dang / lha ma yin gyi dbang po rnams dang lha ma yin brgya stong phrag du ma dag kyang 'jug par 'gyur ro/ /bcom ldan 'das la mngon par dad pa'i 'byung po brgya stong phrag mang po </text></item>
<item><p>45a4</p><section>'dul ba</section><text>dag kyang sems can thams cad kyi don gyi phyir 'jug ste/ de dag gis khyed rnams la gnod pa byed par 'gyur gyis/ nir gad tsha ta/ nir gad tsha ta/ nir gad tsha ta/ nir gad tsha ta/ myur du byer cig /khyed cag las gang </text></item>
<item><p>45a5</p><section>'dul ba</section><text>dag sdang ba'i sems dang ldan pa de dag ni brlag par gyur cig /gang dag byams pa'i sems dang ldan zhing nyes par mi 'dod la srung bar byed par 'dod pa de dag ni 'khod cig /dgongs pa la yang 'jug par gyur cig /sangs </text></item>
<item><p>45a6</p><section>'dul ba</section><text>rgyas 'jig rten la thugs brtse ba can gyis 'di skad ces bka' stsal to/ /su mu su mu/ su mu su mu/ su mu ru/ su mu ru/ su mu ru/ su mu ru/ mu ru mu ru/ mu ru mu ru/ mu ru mu ru/ mu ru mu ru/ mu ru mu ru/ mi ri mi ri/</text></item>
<item><p>45a7</p><section>'dul ba</section><text>mi ri mi ri mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri ti/ ri ri ri ri ri ri/ rI rI rI rI rI rI ti/ mi ri mi ri/ mi ri mi ri/ mi ri mi </text></item>
<item><p>45a8</p><section>'dul ba</section><text>ri ti/ ha si/ mi ri mi rI hI/ mi rI mi rI sI sI mi/ kang ka ra/ kang ka ra ta kang ka ra/ kang ka ra ka tshA/ kang ka rA kang ka rA/ kang ka rA kang ka rA/ kang ka rA kang ka rA/ kang ka rA kang ka rA/ kang ka rA kang ka rA ti/ ku rI she/ kang ka rI she/ kang ka rI she/ ri ri ri ri ri ri/ re phA sA ri ri pu ri pu ri pu ri pu ri pu ri pu ri gA nA thA na thA thA/</text></item>
<item><p>45b1</p><section>'dul ba</section><text>ri pu ri pu nA thA thA nir gad tsha ta/ ri pu ri pu nir gad tsha ta/ pa la yA ta/ ri pu ri pu pa la yA ta/ sangs rgyas 'jig rten la thugs brtse ba can/ sems can thams cad la phan par lhag par dgongs pa/ byams pa la gnas pa/ thugs rje dang dga' ba la gnas pa/ btang </text></item>
<item><p>45b2</p><section>'dul ba</section><text>snyoms la gnas pa gshegs te/ lha thams cad dang / 'byung po thams cad kyi bla ma sangs rgyas kyis chos nyid kyi ye shes kyi gsang sngags kyi tshig grub pa grub pa'i tshigs su bcad pa 'di dag gsungs so/ /gang gi srid pa 'chags pa dag /</text></item>
<item><p>45b3</p><section>'dul ba</section><text>rnam par bcom nas bral mdzad pa/ /thugs zhi gnod pa mi mnga' de/ /khyed la bde legs mdzad par 'gyur/ /'dren pa gang zhig 'gro ba rnams/ /thar pa'i lam du 'dzud mdzad cing / /chos rnams thams cad ston pa de/ /khyed la bde legs mdzad </text></item>
<item><p>45b4</p><section>'dul ba</section><text>par 'gyur/ /ston pa 'gro ba rnams kyi rten/ /sems can kun gyi don gyi phyir/ /gang gis bde ba mnga' mdzad de/ /khyed la bde legs mdzad par 'gyur/ /skyob pa gang zhig byams pa yi/ /thugs kyis 'gro ba 'di dag kun/ /bu gcig </text></item>
<item><p>45b5</p><section>'dul ba</section><text>bzhin du rtag bskyangs de/ /khyed la bde legs mdzad par 'gyur/ /gang zhig 'khor bar 'khor ba yi/ /sems can kun gyi skyob gyur pa/ /gling dang dpung gnyen gyur pa de/ /khyed la bde legs mdzad par 'gyur/ /gang zhig </text></item>
<item><p>45b6</p><section>'dul ba</section><text>chos kun mngon sum gyur/ /gtsang zhing slu ba mi mnga' ba/ /gsung gtsang gtsang bar mdzad pa de/ /khyed la bde legs mdzad par 'gyur/ /dpa' bo chen po gang skyes pas/ /phun sum tshogs don 'byor gyur cing / /</text></item>
<item><p>45b7</p><section>'dul ba</section><text>don grub tshogs kyang grub pa de/ /khyed la bde legs mdzad par 'gyur/ /gang zhig skyes pas sa rnams dang / nags tshal bcas par rab g.yos nas/ /sems can thams cad rab dga' de/ /khyed la bde legs mdzad par </text></item>
<item><p>45b8</p><section>'dul ba</section><text>'gyur/ /byang chub snying por gang zhig gis/ /sa rnams rnam drug g.yos gyur cing / /bdud yid mi bder gyur pa de/ /khyed la bde legs mdzad par 'gyur/ /chos kyi 'khor lo bskor ba na/ /'phags pa'i bden pa gsung ba </text></item>
<item><p>46a1</p><section>'dul ba</section><text>gang / /thub pa grags pa 'byung ba de/ /khyed la bde legs mdzad par 'gyur/ /gang gis chos kyi yid 'phrog pas/ /mu stegs byed rnams pham mdzad la/ /tshogs kun dbang du mdzad pa de/ /khyed la bde legs mdzad par </text></item>
<item><p>46a2</p><section>'dul ba</section><text>'gyur/ /sangs rgyas khyed la bde legs mdzad/ /brgya byin lhar bcas bde legs dang / /'byung po kun gyi bde legs ni/ /khyed la dus kun sbyin gyur cig /sangs rgyas bsod nams mthu dag dang / /lha rnams kyis ni bsams </text></item>
<item><p>46a3</p><section>'dul ba</section><text>pa yis/ /khyed rnams don 'dod gang yin pa/ /don de de ring grub gyur cig /rkang gnyis khyed cag bde legs shog /khyed cag lam 'gro bde legs shog /phyir 'ong dag kyang bde legs shog /nyin mo bde legs mtshan bde legs/ /</text></item>
<item><p>46a4</p><section>'dul ba</section><text>nyi ma gung la gnas par shog /khyed cag kun du bde legs shog /khyed cag sdig par ma gyur cig /sangs rgyas lha ni stong rnams kyis/ /yongs su bskor te gshegs mdzad kyis/ /sdang sems can rnams byer gyur cig /</text></item>
<item><p>46a5</p><section>'dul ba</section><text>snying rje'i bdag nyid can rnams 'khod/ /sangs rgyas rang sangs rgyas rnams dang / /dgra bcom slob pa'i bden tshig gis/ /'jig rten mi phan byed pa rnams/ /grong khyer 'di ni gtong gyur cig /sems can kun dang </text></item>
<item><p>46a6</p><section>'dul ba</section><text>srog chags kun/ /'byung po kun dang khyed cag kun/ /bde ba 'ba' shig ldan gyur cig /thams cad nad ni med gyur cig /kun gyis bzang po mthong gyur cig /gang yang sdig par ma gyur cig /'byung po gang dag 'dir </text></item>
<item><p>46a7</p><section>'dul ba</section><text>ni lhags gyur cing / /sa 'am 'on te bar snang gnas pa rnams/ /skye dgu rnams la rtag tu byams byed cing / /nyin dang mtshan du chos kyang spyod gyur cig /ces brjod cig /btsun pa bka' bzhin 'tshal zhes tshe dang ldan </text></item>
<item><p>46a8</p><section>'dul ba</section><text>pa kun dga' bos bcom ldan 'das kyi ltar mnyan nas yangs pa can du song ste grong khyer gyi them pa la rkang pa bzhag nas gsang sngags kyi tshig 'di dag dang / tshigs su bcad pa 'di dag smras so/ /bi sa ra ta bi sa ra ta bi sa ra </text></item>
<item><p>46b1</p><section>'dul ba</section><text>ta bi sa ra ta/ sangs rgyas 'jig rten la thugs brtse ba can gyis bka' stsal to/ /sangs rgyas thams cad kyis dgongs pa/ rang sangs rgyas thams cad kyis dgongs pa/ dgra bcom pa thams cad kyis bsams pa/ slob pa </text></item>
<item><p>46b2</p><section>'dul ba</section><text>thams cad kyis bsams pa/ nyan thos thams cad kyis bsams pa/ bden pa'i tshig smra ba thams cad kyis bsams pa/ chos rnams kyis bsams pa/ 'dod pa'i dbang phyug gis bsams pa/ tshangs pas </text></item>
<item><p>46b3</p><section>'dul ba</section><text>bsams pa/ tshangs pa so sos bsams pa/ dbang pos bsams pa/ lhas bsams pa/ lha ma yin gyi dbang pos bsams pa/ lha ma yin thams cad kyis bsams pa/ lha ma yin gyi mngag gzhug pas </text></item>
<item><p>46b4</p><section>'dul ba</section><text>bsams pa/ 'byung po thams cad kyis bsams pa/ bi sa ra ta bi sa ra ta bi sa ra ta bi sa ra ta/ sangs rgyas 'jig rten la thugs brtse ba can gyis bka' stsal to/ /mun tsa ta mun tsa ta ma 'dug shig /yams kyi </text></item>
<item><p>46b5</p><section>'dul ba</section><text>nad nye bar zhi bar 'dug par gyur cig /nir gad tsha ta/ nir gad tsha ta/ nir gad tsha ta/ nir gad tsha ta/ sangs rgyas lha chen po lha'i yang lha lha'i bla ma gshegs te dbang po dang bcas pa'i lha rnams dang / tshangs pa dang bcas pa'i </text></item>
<item><p>46b6</p><section>'dul ba</section><text>lha rnams dang / dbang bdag dang bcas pa rnams dang / skye dgu'i bdag po dang bcas pa rnams dang / 'jig rten skyong ba bzhi po dag kyang 'jug par 'gyur ro/ /lha brgya stong phrag du ma dag dang / lha ma yin gyi dbang po rnams dang / lha ma yin </text></item>
<item><p>46b7</p><section>'dul ba</section><text>brgya stong phrag du ma dag kyang 'jug par 'gyur ro/ /bcom ldan 'das la mngon par dad pa'i 'byung po brgya stong mang po dag kyang sems can thams cad kyi don gyi phyir 'jug ste/ de dag gis khyed rnams la gnod par byed par 'gyur </text></item>
<item><p>46b8</p><section>'dul ba</section><text>gyis/ nir gad tsha ta/ nir gad tsha ta/ nir gad tsha ta/ nir gad tsha ta/ myur du byer cig /khyed cag las gang dag sdang ba'i sems dang ldan pa de dag ni brlag par gyur cig /gang dag byams pa'i sems dang ldan zhing nyes par mi 'dod la srung ba </text></item>
<item><p>47a1</p><section>'dul ba</section><text>byed par 'dod pa de dag ni 'khod cig /dgongs pa la yang 'jug par gyur cig /sangs rgyas 'jig rten la thugs brtse ba can gyis 'di skad ces bka' stsal to/ /su mu su mu/ su mu/ su mu/ su mu ru/ su mu ru/ su mu ru/ mu ru mu ru/</text></item>
<item><p>47a2</p><section>'dul ba</section><text>mu ru mu ru/ mu ru mu ru/ mu ru mu ru/ mu ru mu ru/ mi ri mi ri/ mi ri mi ri/ mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri ti/ ri ri ri ri ri ri/</text></item>
<item><p>47a3</p><section>'dul ba</section><text>rI rI rI rI rI rI ti/ mi ri/ mi ri/ mi ri mi ri/ mi ri mi ri ti/ ha si/ mi ri mi ri ti/ mi ri mi ri/ si si mi/ kang ka ra kang ka ra ta/ kang ka ra kang ka ra ka tsA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA ti/</text></item>
<item><p>47a4</p><section>'dul ba</section><text>ku rI she/ kang ka rI she/ kang ka rI she/ ri ri ri ri ri ri/ re phA sA ri/ ri pu ri pu/ ri pu ri pu/ ri pu ri pu ri pu/ na thA na thA thA/ ri pu ri pu na thA thA/ nir gad tsha ta/ nir gad tsha ta/ nir gad tsha ta/ nir gad tsha ta/ pa lA ya tha/ ri pu ri pu pa lA ya tha/ sangs rgyas </text></item>
<item><p>47a5</p><section>'dul ba</section><text>'jig rten la thugs brtse ba can/ sems can thams cad la phan par lhag par dgongs pa/ byams pa la gnas pa/ thugs rje dang dga' ba la gnas pa/ btang snyoms la gnas pa gshegs te/ lha thams cad dang / 'byung po thams </text></item>
<item><p>47a6</p><section>'dul ba</section><text>cad kyi bla ma sangs rgyas kyi chos nyid kyi ye shes kyi gsang sngags kyi tshig grub pa grub pa'i tshigs su bcad pa 'di dag gsungs so/ /gang gi sred pa'i chags pa dag /rnam par bcom nas 'dul mdzad pa/ thugs zhi gnod pa mi mnga' de/ /</text></item>
<item><p>47a7</p><section>'dul ba</section><text>khyed la bde legs mdzad par 'gyur/ /'dren pa gang zhig 'gro ba rnams/ /thar pa'i lam du 'dzud mdzad cing / /chos rnams thams cad ston pa de/ /khyed la bde legs mdzad par 'gyur/ /ston pa 'gro ba rnams kyi rten/ /sems can </text></item>
<item><p>47a8</p><section>'dul ba</section><text>kun gyi don gyi phyir/ /gang gis bde ba mnga' mdzad de/ /khyed la bde legs mdzad par 'gyur/ /skyob pa gang zhig byams pa yi/ /thugs kyis 'gro ba 'di dag kun/ /bu gcig bzhin du rtag bskyangs de/ /khyed la bde legs mdzad par 'gyur/ /</text></item>
<item><p>47b1</p><section>'dul ba</section><text>gang zhig 'khor bar 'khor ba yi/ /sems can kun gyi skyob gyur pa/ /gling dang dpung gnyen gyur pa de/ /khyed la bde legs mdzad par 'gyur/ /gang zhig chos kun mngon sum gyur/ /gtsang zhing slu ba mi mnga' ba/ /gsung gtsang gtsang bar mdzad pa de/ /</text></item>
<item><p>47b2</p><section>'dul ba</section><text>khyed la bde legs mdzad par 'gyur/ /dpa' bo chen po gang skyes pas/ /phun sum tshogs don 'byor gyur cing / /don grub tshogs kyang grub pa de/ /khyed la bde legs mdzad par 'gyur/ /gang zhig skyes pas sa rnams dang / /nags </text></item>
<item><p>47b3</p><section>'dul ba</section><text>tshal bcas par rab g.yos nas/ /sems can thams cad rab dga' de/ /khyed la bde legs mdzad par 'gyur/ /byang chub snying por gang zhig gis/ /sa rnams rnam drug g.yos gyur cing / /bdud yid mi bder gyur pa de/ /khyed </text></item>
<item><p>47b4</p><section>'dul ba</section><text>la bde legs mdzad par 'gyur/ /chos kyi 'khor lo bskor ba na/ /'phags pa'i bden pa gsung ba gang / /thub pa grags pa 'byung ba de/ /khyed la bde legs mdzad par 'gyur/ /gang gis chos kyi yid 'phrog pas/ /mu stegs byed </text></item>
<item><p>47b5</p><section>'dul ba</section><text>rnams pham mdzad la/ /tshogs kun dbang du mdzad pa de/ /khyed la bde legs mdzad par 'gyur/ /sangs rgyas khyed la bde legs mdzad/ /brgya byin lhar bcas bde legs dang / /'byung po kun gyi bde legs ni/ /khyed la dus </text></item>
<item><p>47b6</p><section>'dul ba</section><text>kun sbyin gyur cig /sangs rgyas bsod nams mthu dag dang / /lha rnams kyis ni bsams pa yis/ /khyed rnams don 'dod gang yin pa/ /don de de ring grub gyur cig /rkang gnyis khyed cag bde legs shog /rkang bzhi khyed cag </text></item>
<item><p>47b7</p><section>'dul ba</section><text>bde legs shog /khyed cag lam 'gro bde legs shog /phyir 'ong dag kyang bde legs shog /nyin mo bde legs mtshan bde legs/ /nyi ma'i gung la gnas par shog /khyed cag kun du bde legs shog /khyed cag sdig </text></item>
<item><p>47b8</p><section>'dul ba</section><text>par ma gyur cig /sangs rgyas lha ni stong rnams kyis/ /yongs su bskor te gshegs mdzad kyis/ /sdang sems can rnams byer gyur cig /snying rje'i bdag nyid can rnams 'khod/ /sangs rgyas rang sangs rgyas rnams dang / /</text></item>
<item><p>48a1</p><section>'dul ba</section><text>dgra bcom slob pa'i bden tshig gis/ /'jig rten mi phan byed pa rnams/ /grong khyer 'di ni gtong gyur cig /sems can kun dang srog chags kun/ /'byung po kun dang khyed cag kun/ /bde ba 'ba' shig ldan gyur </text></item>
<item><p>48a2</p><section>'dul ba</section><text>cig /thams cad nad ni med gyur cig /kun gyis bzang po mthong gyur cig /gang yang sdig par ma gyur cig /'byung po gang dag 'dir ni lhags gyur cing / /sa 'am 'on te bar snang gnas pa rnams/ /skye dgu rnams la </text></item>
<item><p>48a3</p><section>'dul ba</section><text>rtag tu byams byed cing / /nyin dang mtshan du chos kyang spyod gyur cig /ces brjod pa dang / der sangs rgyas bcom ldan 'das rnams kyi sangs rgyas kyi mthu dang / lha rnams kyi lha'i mthus mi ngas zhi bar gyur to/ / sdom la 'od ma dang ni dbus kyi </text></item>
<item><p>48a4</p><section>'dul ba</section><text>grong / /mi thi la dang lus 'phags dang / /sA la khron pa ngan spong bu/ /ngur smrig gtsug phud bsngags ldan dang / /gnag lhas dang ni sdig can dang / /ku shi'i grong khyer tha ma yin/ /de nas bcom ldan 'das kyis tshe dang ldan pa kun dga' bo la bka' </text></item>
<item><p>48a5</p><section>'dul ba</section><text>stsal pa/ kun dga' bo 'od ma can gyi grong gang na bar 'dong ngo / /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas/ de nas bcom ldan 'das spong byed nas ljongs rgyu zhing gshegs pa </text></item>
<item><p>48a6</p><section>'dul ba</section><text>dang 'od ma can gyi grong du byon nas/ 'od ma can gyi grong gi byang phyogs kyi grong shing sha pa'i tshal na bzhugs so/ /de'i tshe mu ge nyam nga ba dgon pa slongs mo pas zas rnyed par dka' ba byung bar gyur to/ /de nas bcom ldan 'das kyis dge </text></item>
<item><p>48a7</p><section>'dul ba</section><text>slong rnams la bka' stsal pa/ dge slong dag da ltar 'dir mu ge nyam nga ba dgon pa slongs mo pas zas rnyed par dka' ba byung gis/ dge slong dag tshur khyed las smos 'drin ji lta bu yod pa dang / gtam 'dres pa ji lta bu yod pa dang /</text></item>
<item><p>48a8</p><section>'dul ba</section><text>grogs bshes ji lta bu yod pa de dag ni yangs pa can gyi nye 'khor gyi spong byed kyi grong du dbyar gnas par dam chos shig /nga yang bsnyen bkur ba dge slong kun dga' bo dang / 'od ma can gyi grong 'di nyid du dbyar bzhugs par dam bcas na </text></item>
<item><p>48b1</p><section>'dul ba</section><text>thams cad bsod snyoms kyis phongs par mi 'gyur grang / btsun pa bka' bzhin 'tshal zhes dge slong de rnams kyis bcom ldan 'das kyi ltar mnyan nas smos 'drin ji lta bu yod pa dang / gtam 'dres pa ji lta bu yod pa dang / 'grogs bshes </text></item>
<item><p>48b2</p><section>'dul ba</section><text>ji lta bu yod pa dag ni yangs pa can gyi nyen kor spong byed kyi grong du dbyar gnas par dam bcas so/ /bcom ldan 'das kyang bsnyen bkur ba dge slong kun dga' bo dang / 'od ma can gyi grong khyer de nyid du dbyar bzhugs par dam bcas so/ /</text></item>
<item><p>48b3</p><section>'dul ba</section><text>dbyar gyi gnas der bcom ldan 'das snyun tshabs chen po mi bzad pa drag pa grongs la thug pa zhig gis thebs so/ /de nas bcom ldan 'das 'di snyam du dgongs te/ bdag nad tshabs chen po mi bzad pa drag pa shi la thug pas thebs </text></item>
<item><p>48b4</p><section>'dul ba</section><text>la/ dge slong gi dge 'dun yang 'thor bar gyur na/ dge slong gi dge 'dun 'thor ba na/ bdag yongs su mya ngan las 'da' ba ni bdag gi cha ma yin gyis/ ma la bdag gis tshor ba gcig po de brtson 'grus kyis bcil la/ mtshan ma thams </text></item>
<item><p>48b5</p><section>'dul ba</section><text>cad yid la mi bya bar sems kyi ting nge 'dzin mtshan ma med pa la lus kyis mngon sum du bsgrubs te gnas par bya'o/ /snyam du dgongs so/ /de nas bcom ldan 'das kyis tshor ba gcig po de brtson 'grus kyis slar bcil nas/</text></item>
<item><p>48b6</p><section>'dul ba</section><text>mtshan ma thams cad yid la mi mdzad pas sems kyi ting nge 'dzin mtshan ma med pa skus mngon sum du mdzad de bsgrubs nas bzhugs te/ de nas bcom ldan 'das lhag par spyod pa dang lhag par 'tsho bar gyur to/ /de nas tshe </text></item>
<item><p>48b7</p><section>'dul ba</section><text>dang ldan pa kun dga' bo rgongs ka nang du yang dag 'jog las langs nas bcom ldan 'das gang na ba der song ste phyin nas/ bcom ldan 'das kyi zhabs gnyis la mgo bos phyag byas te/ phyogs gcig tu 'dug go/ /phyogs gcig tu </text></item>
<item><p>48b8</p><section>'dul ba</section><text>'dug nas tshe dang ldan pa kun dga' bos bcom ldan 'das la 'di skad ces gsol to/ /btsun pa bcom ldan 'das snyun tshabs chen po mi bzad pa drag pa grongs la thug pas thebs par glo bar chud nas bdag gi/</text></item>
<item><p>49a1</p><section>'dul ba</section><text>lus dug 'tshal ba bzhin du phyogs kyang bslad/ bdag gis thos pa'i chos rnams kyang bskyud par gyur lags te/ de la bdag glo ba re bar na re shig bcom ldan 'das kyis dge slong gi dge 'dun gyi slad du zhal chems cung zad </text></item>
<item><p>49a2</p><section>'dul ba</section><text>bka' ma stsal gyi bar du yongs su mya ngan las mi 'da'o snyam du bgyid do/ /kun dga' bo gang zhig 'di snyam du dge slong gi dge 'dun ni bdag yin te/ bdag gis dge slong gi dge 'dun bstan par bya'o/ /bdag gis dge </text></item>
<item><p>49a3</p><section>'dul ba</section><text>slong gi dge 'dun drang ngo snyam du sems pa de ni dge slong gi dge 'dun gyi phyir kha chems cung zad smra bar 'gyur ba nyid na/ kun dga' bo nga la 'di snyam du dge slong gi dge 'dun ni nga'i yin te/ ngas dge slong gi dge 'dun bstan par bya'o/ /</text></item>
<item><p>49a4</p><section>'dul ba</section><text>ngas dge slong gi dge 'dun drang ngo snyam du dgongs pa mi mnga' na/ ngas dge slong gi dge 'dun gyi phyir zhal chems kho na cung zad bstan du ci yod/ gzhan yang kun dga' bo nga la dge slong gi dge 'dun gyi rag lus pa ci zhig yod/</text></item>
<item><p>49a5</p><section>'dul ba</section><text>kun dga' bo ngas rtag tu goms par bya ba'i chos 'di lta ste/ dran pa nye bar gzhag pa bzhi pa dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun </text></item>
<item><p>49a6</p><section>'dul ba</section><text>dang / 'phags pa'i lam yan lag brgyad pa ni bshad zin to// //'dul ba gzhi/ bam po nyi shu dgu pa/ kun dga' bo de bzhin gshegs pa la ni gang zhig </text></item>
<item><p>49a7</p><section>'dul ba</section><text>gzhan dag gis shes na mi rung bas de bzhin gshegs pas bcab bo snyam du dgongs pa'i slob dpon gyi dpe mkhyud mi mnga'o/ /kun dga' bo 'on kyang gang gi tshe de bzhin gshegs pa snyun tshabs chen po </text></item>
<item><p>49a8</p><section>'dul ba</section><text>mi bzad pa drag pos grongs la thug pas thebs pa de la nga 'di snyam du sems te/ bdag nad tshabs chen po mi bzad pa drag pa shi la thug pas thebs la/ dge slong gi dge 'dun yang 'thor bar gyur na dge slong gi </text></item>
<item><p>49b1</p><section>'dul ba</section><text>dge 'dun 'thor ba na/ bdag yongs su mya ngan las 'da' ba ni bdag gi cha ma yin gyis/ ma la bdag gis tshor ba gcig po de brtson 'grus kyis slar bcil la/ mtshan ma thams cad yid la mi bya bar sems kyi ting nge </text></item>
<item><p>49b2</p><section>'dul ba</section><text>'dzin mtshan ma med pa la lus kyis mngon sum du bsgrubs te gnas par bya'o snyam nas ngas tshor ba gcig po de brtson 'grus kyis slar bcil nas mtshan ma thams cad yid la mi mdzad par sems kyi ting nge 'dzin mtshan ma med </text></item>
<item><p>49b3</p><section>'dul ba</section><text>pa skus mngon sum du bsgrubs nas bzhugs te/ des na de bzhin gshegs pa lhag par spyod pa dang ldan zhing lhag par 'tsho bar gyur to/ /gzhan yang kun dga' bo da ni de bzhin gshegs pa na tshod lo brgyad bcu lon pas sku </text></item>
<item><p>49b4</p><section>'dul ba</section><text>bsgres 'khogs gtugs par gyur te/ rnam pa gnyis la brten nas 'tsho'o/ /dper na shing rta rnying pa rnam pa gnyis la brten nas brtan pa de bzhin du/ de bzhin gshegs pa yang na tshod lo brgyad bcu lon pas sku bgres 'khogs </text></item>
<item><p>49b5</p><section>'dul ba</section><text>gtugs par gyur te/ rnam pa gnyis la brten nas 'tsho'o/ /de lta bas na kun dga' bo khyod mya ngan ma byed cig /nyon mongs par ma byed cig /smre sngags ma 'don cig /skye ba dang / byung ba dang / byas pa dang / 'dus byas pa dang /</text></item>
<item><p>49b6</p><section>'dul ba</section><text>bsags pa gang yin pa de rten cing 'brel bar 'byung ba rnam par 'gyes pa'i chos can de la mi 'jig pa de lta bu lta ga la rnyed de/ de ni gnas med do/ /kun dga' bo gang yang ngas khyod la sdug pa dang / phangs pa dang / dga' ba dang / yid du 'ong ba thams cad </text></item>
<item><p>49b7</p><section>'dul ba</section><text>dang 'bral ba dang / 'jig pa dang / 'gyes pa dang / mi ldan par 'gyur bar snga nas bshad zin to/ /kun dga' bo de lta bas na da lta 'am/ nga 'das kyang rung / bdag nyid gling dang / bdag nyid skyabs dang / chos kyi gling dang chos kyi skyabs kyis gnas par bya'o gling </text></item>
<item><p>49b8</p><section>'dul ba</section><text>gzhan dang skyabs gzhan gyis ni ma yin no/ /de ci'i phyir zhe na/ kun dga' bo da lta 'am/ nga 'das kyang rung gang su dag bdag nyid gling dang / bdag nyid skyabs dang / chos kyi gling dang chos kyi skyabs kyis gnas par byed kyi/ gling gzhan dang / skyabs gzhan gyis ni ma yin </text></item>
<item><p>50a1</p><section>'dul ba</section><text>de dag ni 'di lta ste/ nga'i nyan thos bslab pa 'dod pa rnams kyi mchog yin no/ /kun dga' bo ji ltar na dge slong gis bdag nyid gling dang / bdag nyid skyabs dang / chos kyi gling dang / chos kyi skyabs kyis gnas par bya'i/ gling gzhan dang / skyabs </text></item>
<item><p>50a2</p><section>'dul ba</section><text>gzhan gyis ni ma yin zhe na/ kun dga' bo 'di la dge slong nang gi lus la lus kyi rjes su lta zhing brtson 'grus dang / shes bzhin dang / dran pa dang ldan pas 'jig rten la gnod sems dang yid mi bde ba spangs nas gnas so/ /phyi'i lus </text></item>
<item><p>50a3</p><section>'dul ba</section><text>dang / nang dang phyi'i lus dang / nang gi tshor ba rnams dang / phyi'i tshor ba rnams dang / nang dang phyi'i tshor ba rnams dang / nang gi sems dang / phyi'i sems dang / nang dang phyi'i sems dang / nang gi chos rnams dang / phyi'i chos rnams dang / nang dang phyi'i </text></item>
<item><p>50a4</p><section>'dul ba</section><text>chos rnams la chos kyi rjes su lta zhing brtson 'grus dang / shes bzhin dang / dran pa dang ldan pas 'jig rten la gnod sems dang / yid mi bde ba spangs nas gnas pa ste/ kun dga' bo dge slong 'di lta bu ni bdag nyid gling dang bdag </text></item>
<item><p>50a5</p><section>'dul ba</section><text>nyid skyabs dang / chos kyi gling dang / chos kyi skyabs kyis gnas kyi/ gling gzhan dang / skyabs gzhan gyis ni ma yin pa yin no/ /de nas bcom ldan 'das kyis tshe dang ldan pa kun dga' bo la bka' stsal pa/</text></item>
<item><p>50a6</p><section>'dul ba</section><text>kun dga' bo dbus kyi grong gang na bar 'dong ngo / /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to/ /de nas bcom ldan 'das kyis phyogs gzhan zhig tu 'dzum pa mdzad </text></item>
<item><p>50a7</p><section>'dul ba</section><text>do/ /chos nyid kyis gang gi tshe sangs rgyas bcom ldan 'das rnams 'dzum pa mdzad pa de'i tshe bcom ldan 'das kyi zhal nas 'od zer sngon po dang / ser po dang dmar po dang / dkar po dag 'byung zhing kha cig ni 'og tu 'gro'o/ /kha cig ni steng du 'gro'o/ /</text></item>
<item><p>50a8</p><section>'dul ba</section><text>gang dag 'og tu song ba de dag ni yang sos dang / thig nag dang bsdud 'joms dang / ngu 'bod dang / ngu 'bod chen po dang tsha ba dang rab tu tsha ba dang mnar med pa dang chu bur can dang chu bur rdol ba dang so thams thams dang / kyi hud zer ba dang a cu zer ba dang ud pa la ltar </text></item>
<item><p>50b1</p><section>'dul ba</section><text>gas pa dang / pad+ma ltar gas pa dang pad+ma ltar gas pa chen po'i sems can dmyal ba rnams su song nas tsha ba'i sems can dmyal ba gang dag yin pa de dag la ni bsil bar 'bab bo/ /grang ba'i sems can dmyal ba gang dag yin pa de dag la ni dro bar </text></item>
<item><p>50b2</p><section>'dul ba</section><text>'bab bo/ /des sems can de rnams kyi gnod pa'i khyad par dag so sor bcil lo/ /de rnams 'di snyam du sems te/ shes ldan dag ci bdag cag 'di nas shi 'phos sam 'on te gzhan du skyes snyam pa dang / de rnams dad pa bskyed pa'i phyir bcom ldan 'das </text></item>
<item><p>50b3</p><section>'dul ba</section><text>kyis sprul pa zhig btang ngo / /de rnams kyis sprul pa mthong nas 'di snyam du sems te/ shes ldan dag bdag cag ni 'di nas shi 'phos pa yang med la/ gzhan du skyes pa med mod kyi/ 'on kyang sngon ma mthong ba'i sems can 'di'i mthus bdag cag gi </text></item>
<item><p>50b4</p><section>'dul ba</section><text>sdug bsngal gyi khyad par rnams so sor bcil lo/ /zhes de rnams sprul pa la sems mngon par dad par gyur pas dmyal ba myong bar 'gyur ba'i las de zad par byas nas gang du bden pa rnams kyi snod du rung bar 'gyur ba lha dang mi rnams kyi nang du nying </text></item>
<item><p>50b5</p><section>'dul ba</section><text>mtshams sbyor ba bzung ngo / /gang dag steng du song ba de dag ni rgyal chen bzhi'i ris dang / sum bcu rtsa gsum pa dang / 'thab bral dang / dga' ldan dang / 'phrul dga' dang / gzhan 'phrul dbang byed dang / tshangs ris dang / tshangs pa'i mdun na 'don dang /</text></item>
<item><p>50b6</p><section>'dul ba</section><text>tshangs pa chen po dang / 'od chung dang / tshad med 'od dang / 'od gsal dang / dge chung dang / tshad med dge dang / dge rgyas dang / sprin med dang / bsod nams skyes dang / 'bras bu che ba dang / mi che ba dang / mi gdung ba dang / gya nom snang ba dang / shin tu mthong </text></item>
<item><p>50b7</p><section>'dul ba</section><text>ba dang / 'og min gyi lha rnams kyi nang du song nas mi rtag pa dang / sdug bsngal ba dang / stong pa nyid dang / bdag med pa'i dbyangs sgrog cing tshigs su bcad pa gnyis kyis kyang bsgrags so/ /brtsam par bya zhing 'byung bar bya/ /sangs rgyas </text></item>
<item><p>50b8</p><section>'dul ba</section><text>bstan la 'jug par bya/ /'dam bu'i khyim la glang chen bzhin/ /'chi bdag sde ni gzhom par bya/ /gang zhig rab tu bag yod pas/ /chos 'dul 'di la brtson gyur na/ /skye ba'i 'khor ba rab spangs nas/ /</text></item>
<item><p>51a1</p><section>'dul ba</section><text>sdug bsngal tha mar byed par 'gyur/ /de nas 'od zer de dag gis stong gsum gyi stong chen po'i 'jig rten gyi khams byul nas bcom ldan 'das kyi rjes bzhin du 'gro'o/ /de la gal te bcom ldan 'das kyis 'das pa'i </text></item>
<item><p>51a2</p><section>'dul ba</section><text>las lung ston par bzhed na ni bcom ldan 'das kyi snam logs su nub par 'gyur ro/ /ma 'ongs pa lung ston par bzhed na ni mdun logs su nub par 'gyur ro/ /dmyal bar skye bar lung ston par bzhed na ni zhabs kyi mthil du nub </text></item>
<item><p>51a3</p><section>'dul ba</section><text>par 'gyur ro/ /dud 'gror skye bar lung ston par bzhed na ni zhabs kyi rting par nub par 'gyur ro/ /yi dgas su skye bar lung ston par bzhed na ni zhabs kyi mthe bor nub par 'gyur ro/ /mir skye bar lung ston par bzhed na ni zhabs kyi pus </text></item>
<item><p>51a4</p><section>'dul ba</section><text>mor nub par 'gyur ro/ /stobs kyi 'khor los sgyur ba'i rgyal por lung ston par bzhed na ni phyag g.yon pa'i mthil du nub par 'gyur 'khor los sgyur ba'i rgyal por lung ston par bzhed na ni phyag g.yas pa'i mthil du nub par 'gyur/</text></item>
<item><p>51a5</p><section>'dul ba</section><text>lhar skye bar lung ston par bzhed na ni lte bar nub par 'gyur/ nyan thos kyi byang chub tu lung ston par bzhed na ni zhal gyi nang du nub par 'gyur/ rang sangs rgyas kyi byang chub tu lung ston par bzhed na ni mdzod spur nub par 'gyur/</text></item>
<item><p>51a6</p><section>'dul ba</section><text>bla na med pa yang dag par rdzogs pa'i byang chub tu lung ston par bzhed na ni dbu'i gtsug tu nub par 'gyur ro/ /de nas 'od zer de dag gis bcom ldan 'das la lan gsum bskor ba byas nas bcom ldan 'das kyi dbu'i gtsug tu </text></item>
<item><p>51a7</p><section>'dul ba</section><text>nub bo/ /de nas bcom ldan 'das la tshe dang ldan pa kun dga' bos thal mo sbyar nas zhus pa/ kha dog sna tshogs stong gis bkra ba yi/ /tshogs rnams zhal gyi nang nas byung gyur pa/ /ji ltar gdugs ni shar bar gyur pa bzhin/ /de </text></item>
<item><p>51a8</p><section>'dul ba</section><text>yis phyogs rnams kun du snang bar bgyis/ /yang tshigs su bcad pa dag gis gsol to/ /rgod bral zhum dang rgyags pa spangs pa yis/ /sangs rgyas 'gro nang mchog gi rgyur gyur pa/ /rgyal ba dgra thul byed rgyu ma mchis pa/ /rtsa lag dung ltar dkar </text></item>
<item><p>51b1</p><section>'dul ba</section><text>'dzum ston mi mdzad/ /de slad brtan pa nyid blos dus mkhyen nas/ /rgyal ba'i dbang po thub pa skyes kyi mchog /nyan par 'tshal ba'i nyan pa po rnams kyi/ /the tsom skyes pa gsung tshig brtan pa dang / /dam pa bzang po dag gis bsal du gsol/ /tshwa chu'i ri bo </text></item>
<item><p>51b2</p><section>'dul ba</section><text>lta bur brtan pa'i mchog /rdzogs sangs rgyas rnams glo bur 'dzum mi ston/ /brtan pa ji slad 'dzum pa ston mdzad pa/ /skye bo phal chen 'di dag de nyan 'tshal/ /bcom ldan 'das kyis bka' stsal pa/ kun dga' bo de de bzhin no/ /de de bzhin te/</text></item>
<item><p>51b3</p><section>'dul ba</section><text>kun dga' bo de bzhin gshegs pa dgra bcom pa yang dag par rdzogs pa'i sangs rgyas ni rgyu med rkyen med par 'dzum pa mi mdzad do/ /kun dga' bo khyod kyis sa phyogs 'di mthong ngam/ btsun pa 'di mthong lags so/ /kun dga' bo phyogs </text></item>
<item><p>51b4</p><section>'dul ba</section><text>'dir yang dag par rdzogs pa'i sangs rgyas gsum bzhugs par gyur to/ /de nas tshe dang ldan pa kun dga' bos myur ba myur bar bla gos bzhi ltab tu byas te bting nas bcom ldan 'das la 'di skad ces gsol to/ /bcom ldan 'das gdan </text></item>
<item><p>51b5</p><section>'dul ba</section><text>bshams pa kho na la bzhugs shig dang / sa phyogs 'di yang dag par rdzogs pa'i sangs rgyas bzhis yongs su longs spyad par 'gyur lags so/ /bcom ldan 'das gdan bshams pa nyid la bzhugs so/ /skad cig gcig </text></item>
<item><p>51b6</p><section>'dul ba</section><text>bzhugs nas tshe dang ldan pa kun dga' bo la bka' stsal pa/ kun dga' bo grong khyer mi thi la gang na bar 'dong ngo / /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to/ /de nas bcom ldan </text></item>
<item><p>51b7</p><section>'dul ba</section><text>'das lus 'phags kyi ljongs rgyu zhing gshegs pa na mi thi lar byon nas/ mi thi la'i lha chen po'i a mra'i tshal na bzhugs so/ /de nas bcom ldan 'das kyis sa phyogs gzhan zhig tu 'dzum pa mdzad do/ /tshe dang ldan pa kun dga' </text></item>
<item><p>51b8</p><section>'dul ba</section><text>bos bcom ldan 'das 'dzum pa mdzad pa mthong ngo / /mthong nas kyang bcom ldan 'das la 'di skad ces gsol to/ /btsun pa de bzhin gshegs pa dgra bcom pa yang dag par rdzogs pa'i sangs rgyas rnams ni rgyu ma mchis rkyen ma mchis par 'dzum pa mi </text></item>
<item><p>52a1</p><section>'dul ba</section><text>mdzad na btsun pa bcom ldan 'das 'dzum pa mdzad pa de'i rgyu gang lags rkyen gang lags/ kun dga' bo de de bzhin no/ /de de bzhin te/ de bzhin gshegs pa dgra bcom pa yang dag par rdzogs pa'i </text></item>
<item><p>52a2</p><section>'dul ba</section><text>sangs rgyas rnams ni rgyu med rkyen med par 'dzum pa mi mdzad do/ /kun dga' bo sngon byung ba mi rnams kyi tshe lo brgyad khri thub par gyur te/ mi tshe lo brgyad khri pa rnams kyi 'dzam bu'i gling 'di 'byor pa dang / rgyas pa dang / bde ba dang / lo legs </text></item>
<item><p>52a3</p><section>'dul ba</section><text>pa dang / skye bo dang / mi mang pos gang ba/ grong dang / grong rdal dang / yul 'khor dang / rgyal po'i pho brang gi bar bya gag gi 'phur stabs kyis chod pa byung bar gyur to/ /mi tshe lo brgyad khri pa rnams la lus kyi gnod pa ni 'di lta bu dag 'byung ste/ 'di </text></item>
<item><p>52a4</p><section>'dul ba</section><text>lta ste grang ba dang / tsha ba dang / bkres pa dang / skom pa dang / 'dod pa dang / yi ga 'chus pa dang / rga ba yin no/ /mi tshe lo brgyad khri pa rnams kyi bu mo ni btsas nas lo lnga brgya lon pa dang khyo la gtong bar byed de/ dper na da ltar gyi lo bcwa lnga 'am lo bcu drug </text></item>
<item><p>52a5</p><section>'dul ba</section><text>lon pa bzhin no/ /kun dga' bo mi rnams kyi tshe lo brgyad khri thub pa na 'khor los sgyur ba'i rgyal po lha chen po zhes bya ba mtha' bzhir rnam par rgyal ba chos dang ldan pa chos kyi rgyal po rin po che sna bdun dang ldan pa zhig byung ngo / /de'i rin po che sna </text></item>
<item><p>52a6</p><section>'dul ba</section><text>bdun ni 'di lta bu dag byung ste/ 'di lta ste/ 'khor lo rin po che dang / glang po rin po che dang / rta rin po che dang / nor bu rin po che dang / bud med rin po che dang / khyim bdag rin po che dang / bdun pa ni blon po rin po che nyid yin no/ /de la yang bu dpa' ba/ rtul phod </text></item>
<item><p>52a7</p><section>'dul ba</section><text>pa/ yan lag mchog gi gzugs dang ldan pa/ pha rol gyi sde rab tu 'joms pa stong yang tshang bar byung ste/ de rgya mtsho la thug pa'i sa chen po ma lus pa gnod par sdo ba med cing 'tshe ba med pa 'di nyid chad pa med cing mtshon gyis bda' ba med la/</text></item>
<item><p>52a8</p><section>'dul ba</section><text>chos dang 'thun zhing snyoms pas legs par phab ste gnas so/ /de nas rgyal po lha chen po'i skra dang kha spu 'breg mkhan gyi mis skra dang kha spu 'chos pa na 'breg mkhan gyi mi la smras pa/ kye nang rje nga'i dbu la skra dkar po skyes pa khyod kyis mthong dang lha'i pho nya byung ba yin </text></item>
<item><p>52b1</p><section>'dul ba</section><text>gyis de'i tshe nga'i snyan du gsol cig /lha bka' bzhin 'tshal zhes 'breg mkhan gyi mis rgyal po lha chen po'i ltar mnyan to/ /dus gzhan zhig na 'breg mkhan gyis rgyal po lha chen po'i skra dang kha spu 'chos pa na rgyal po lha chen po'i mgo la skra dkar </text></item>
<item><p>52b2</p><section>'dul ba</section><text>po skyes pas lha'i pho nya byung bar mthong ngo / /mthong nas kyang rgyal po lha chen po la 'di skad ces smras so/ /lha mkhyen par mdzad du gsol/ khyod kyi dbu la dbu skra dkar po skyes pas lha'i pho nya byung lags so/ /des smras pa/ kye nang rje khyod kyis </text></item>
<item><p>52b3</p><section>'dul ba</section><text>skra dkar po de dag mi breg par dal bu dal bus phyung la nga'i lag tu byin cig /lha bka' bzhin 'tshal zhes 'breg mkhan gyis rgyal po lha chen po'i ltar mnyan nas skra dkar po de gser gyi smang tsher gyis mi drag par dal gyis dal gyis phyung nas rgyal </text></item>
<item><p>52b4</p><section>'dul ba</section><text>po lha chen po'i lag par bzhag go/ /de nas rgyal po lha chen pos skra dkar po de lag pa gnyis kyis drangs nas tshigs su bcad de smras pa/ da ni bdag gi mgo bo la/ /na tshod 'joms pa'i skra skyes te/ /lha yi pho nya byung gyur pas/ /bdag gi rab byung </text></item>
<item><p>52b5</p><section>'dul ba</section><text>dus la bab/ /bdag gis mi rnams kyi 'dod pa ni spyad zin gyis bdag gis lha'i 'dod pa dag btsal ba'i dus la bab kyis/ ma la bdag gis gzhon nu thu bo rgyal srid kyi dbang phyug la dbang byed du bcug la rgyal po'i drang srong gi tshangs par spyad </text></item>
<item><p>52b6</p><section>'dul ba</section><text>do snyam nas/ de nas rgyal po lha chen pos gzhon nu pho nyas bkug nas 'di skad ces smras so/ /bu gzhon nu shes par gyis shig /nga'i mgo la skra dkar po skyes pas lha'i pho nya byung bar gyur te/ ngas mi rnams kyi 'dod pa ni spyad zin pas ngas lha'i 'dod pa dag </text></item>
<item><p>52b7</p><section>'dul ba</section><text>btsal ba'i dus la bab ste/ ngas bu gzhon nu khyod la rgya mtsho'i mthas klas pa'i sa chen po 'di gtad kyis de khyod kyis chos bzhin gyis rjes su bskyang bar bya'i chos ma yin pas ni ma yin no/ /'ga' zhig chos ma yin pa spyod dam 'dren mar spyod na </text></item>
<item><p>52b8</p><section>'dul ba</section><text>khyod kyis yul 'khor du gnas su ma gzhug shig /bu gzhon nu gang gi tshe khyod kyang mgo la skra dkar po skyes pa mthong ba dang lha'i pho nya 'ongs pa yin gyis/ de'i tshe khyod kyis kyang gzhon nu thu bo rgyal srid kyi dbang phyug la dbang byed du chug la rgyal </text></item>
<item><p>53a1</p><section>'dul ba</section><text>po'i drang srong gi tshangs par spyad pa spyod cig /'di ltar bu gzhon nu khyod kyi dge ba'i lam nges pa srol dod pa de lta bu'i rjes bsab par bya'i rgyun chad par ma byed cig /skyes bu tha shal du gyur ta re/ bu gzhon nu 'ga' </text></item>
<item><p>53a2</p><section>'dul ba</section><text>zhig 'di lta bu'i skyes bu bzang po rgyud du byung ba'i dge ba'i lam nges pa srol dod pa de lta bu'i rjes mi 'tshob pa gang yin pa de de rnams kyi rgyun gcod pa yin zhing de de rnams kyi nang na skyes bu tha shal du gyur pa yin no/ /de lta bas na da khyod la 'di skad </text></item>
<item><p>53a3</p><section>'dul ba</section><text>ces/ gang gi tshe khyod kyis 'di lta bu'i skyes bu bzang po rgyud du byung ba'i dge ba'i lam nges pa srol dod pa de lta bu'i rjes sobs la rgyun chad par ma byed cig /skyes bu thal shal du gyur par ma byed cig ces smra'o/ /de nas rgyal po lha chen pos gzhon </text></item>
<item><p>53a4</p><section>'dul ba</section><text>nu thu bo rgyal srid kyi dbang phyug la dbang byed du bcug nas mi thi la'i lha chen po'i a mra'i tshal de nyid du rgyal po'i drang srong gi tshangs par spyod pa spyad do/ /kun dga' bo rgyal po lha chen pos gzhon nu thu bo gang yin pa de rgyal srid kyi dbang </text></item>
<item><p>53a5</p><section>'dul ba</section><text>phyug la dbang byed du bcug pa de'i ming yang 'khor los sgyur ba'i rgyal po lha chen po zhes bya ba mtha' bzhir rnam par rgyal ba zhes bya ba nas gnas so zhes bya ba'i bar gong ma bzhin du'o/ /de nas rgyal po lha chen po'i skra dang kha spu 'breg </text></item>
<item><p>53a6</p><section>'dul ba</section><text>mkhan gyi mis skra dang kha spu 'chos pa na zhes bya ba nas/ de de rnams kyi nang na skyes bu tha shal du gyur pa yin no zhes bya ba'i bar gong ma bzhin du'o/ /de nas rgyal po lha chen pos gzhon nu thu bo rgyal srid kyi dbang phyug la dbang byed du bcug </text></item>
<item><p>53a7</p><section>'dul ba</section><text>nas rgyal po'i drang srong gi tshangs par spyod pa spyad do/ /kun dga' bo bu dang / tsha bo dang / yang tsha dang / sum tsha la sogs pa de ltar brgyud pas lha chen po brgyad khri bzhi stong mi thi la'i lha chen po'i a mra'i tshal 'di nyid du rgyal po'i drang srong gi tshangs par </text></item>
<item><p>53a8</p><section>'dul ba</section><text>spyod pa spyad do/ /de rnams kyi tha ma rgyal po mu khyud ces bya ba chos kyi rgyal po chos dang ldan pa chos la gnas pa'i rgyal po chen po zhig byung ste/ de btsun mo dang / gzhon nu dang / blon po dang / khrom gyi ru pa dang / grong mi dang / yul mi dag dang chos spyod de sbyin pa dag gtong / bsod </text></item>
<item><p>53b1</p><section>'dul ba</section><text>nams dag byed cing bsnyen gnas la gnas te tshul khrims yang dag par blangs nas 'dug go/ /de'i tshe lha'i dbang po brgya byin lha'i 'dun sa chos bzang du sum bcu rtsa gsum pa'i lha 'dus shing 'khod pa rnams kyi mdun du bsngags pa rjod par </text></item>
<item><p>53b2</p><section>'dul ba</section><text>byed de/ grogs po dag lus 'phags kyi mi rnams kyis rnyed pa legs par rnyed de/ lus 'phags kyi mi de rnams kyi rgyal po mu khyud ni chos kyi rgyal po chos dang ldan pa chos la gnas pa'i rgyal po chen po de btsun mo dang zhes bya ba nas tshul </text></item>
<item><p>53b3</p><section>'dul ba</section><text>khrims yang dag par blangs te 'dug go zhes bya ba'i bar gong ma bzhin du'o/ /grogs po dag khyed cag rgyal po mu khyud lta bar 'dod dam/ kau shi ka shin du 'tshal lo/ /grogs po dag de'i phyir khyed cag sdod cig dang kho bos re shig rgyal po mu </text></item>
<item><p>53b4</p><section>'dul ba</section><text>khyud blta'o/ /de nas lha'i dbang po brgya byin dper na skyes bu stobs dang ldan pa'i lag pa bskum pa las brkyang ba 'am/ brkyang ba las bskum pa tsam gyis sum bcu rtsa gsum pa'i lha rnams kyi lha'i mdun sa chos bzang nas mi snang bar gyur </text></item>
<item><p>53b5</p><section>'dul ba</section><text>te/ mi thi lar rgyal po mu khyud kyi khang bzangs su 'dug go/ /'di skad ces kyang smras te/ mu khyud khyod la lha'i mdun sa chos bzang du sum bcu rtsa gsum pa'i lha 'dus shing 'dug pa rnams bsngags pa rjod pa ni khyod kyis rnyed pa legs par </text></item>
<item><p>53b6</p><section>'dul ba</section><text>rnyed do/ /grogs po lus 'phags kyi mi rnams kyis rnyed pa zhes bya ba nas tshul khrims yang dag par blangs te 'dug par byed do zhes bya ba'i bar gong ma bzhin du'o/ /mu khyud khyod sum bcu rtsa gsum pa'i lha rnams blta ba'i phyir 'gro </text></item>
<item><p>53b7</p><section>'dul ba</section><text>'dod dam/ kau shi ka bdag sum bcu rtsa gsum pa'i lha rnams blta ba'i phyir mchi bar 'tshal lo/ /mu khyud de'i phyir sdod cig dang re shig kho bos khyod la rta cang shes stong dang ldan pa'i shing rta bskur gyis de'i nang du khyod zhugs la ma g.yo bar </text></item>
<item><p>53b8</p><section>'dul ba</section><text>shog shig /de bzhin du bgyi'o zhes rgyal po mu khyud kyis lha'i dbang po brgya byin gyi ltar mnyan to/ /de nas lha'i dbang po brgya byin sum bcu rtsa gsum pa'i lha rnams kyi nang du song nas kha lo sgyur ba ma la gdu la smras pa/ ma la gdu khyod song la </text></item>
<item><p>54a1</p><section>'dul ba</section><text>myur ba kho nar rta cang shes stong dang ldan pa'i shing rta shoms te rgyal po mu khyud gang na ba der song la phyin nas 'di skad ces/ mu khyud khyod la lha'i dbang po brgya byin gyis rta cang shes stong dang ldan pa'i shing rta bskur ba 'di yin gyis/ 'dir </text></item>
<item><p>54a2</p><section>'dul ba</section><text>khyod zhugs la ma g.yo bar shog shig ces smros shig /kau shi ka khyod kyis gsungs pa shin tu bzang ngo zhes kha lo sgyur ba ma la gdus lha'i dbang po brgya byin gyi ltar mnyan nas myur ba kho nar rta cang shes stong dang ldan pa'i shing rta bshams nas rgyal </text></item>
<item><p>54a3</p><section>'dul ba</section><text>po mu khyud gang na ba der song ste phyin pa dang 'di skad ces smras so/ /mu khyud khyod la lha'i dbang po brgya byin gyis rta cang shes stong dang ldan pa'i shing rta bskur ba 'di yin gyis/ 'dir khyod zhugs la ma g.yo bar shog shig ces zer ro/ /kun dga' </text></item>
<item><p>54a4</p><section>'dul ba</section><text>bo rgyal po mu khyud rta cang shes stong dang ldan pa'i shing rta'i nang du mi g.yo bar zhugs pa dang / de nas kha lo sgyur ba ma la gdus rgyal po mu khyud la 'di skad ces smras so/ /mu khyud khyod kyi shing rta gang logs su drang / gang na sems </text></item>
<item><p>54a5</p><section>'dul ba</section><text>can sdig pa'i las can rnams sdig pa mi dge ba'i las kyi rnam par smin pa so sor nyams su myong ba logs su 'am/ gang na sems can dge ba'i las can rnams las dge ba'i rnam par smin pa so sor nyams su myong ba logs su </text></item>
<item><p>54a6</p><section>'dul ba</section><text>drang / ma la gdu de'i phyir kho bos gang du gnyi ga mthong bar 'gyur ba gang na sems can sdig pa'i las can rnams sdig pa mi dge ba'i las kyi rnam par smin pa so sor nyams su myong ba dag yod pa dang / gang na sems can dge ba'i </text></item>
<item><p>54a7</p><section>'dul ba</section><text>las can rnams las dge ba'i rnam par smin pa so sor nyams su myong ba dag yod pa der shing rta drongs shig /de nas kha lo sgyur ba ma la gdus rgyal po mu khyud kyi shing rta rgyal po mu khyud kyis gang na sems can sdig pa'i las can rnams </text></item>
<item><p>54a8</p><section>'dul ba</section><text>sdig pa mi dge ba'i las kyi rnam par smin pa so sor nyams su myong ba dag yod pa dang / gang na sems can dge ba'i las can rnams las dge ba'i rnam par smin pa so sor nyams su myong ba dag yod pa gnyi ga rgyal po mu khyud kyis ji ltar mthong </text></item>
<item><p>54b1</p><section>'dul ba</section><text>bar 'gyur ba de ltar drangs so/ /kun dga' bo rgyal po mu khyud sum bcu rtsa gsum pa'i lha rnams kyi nang du song nas rgyal po mu khyud lha'i 'dun sa chos bzang du zhugs pa dang / lha'i dbang po brgya byin gyis rgyal po mu khyud la stan phyed bstabs nas </text></item>
<item><p>54b2</p><section>'dul ba</section><text>rgyal po mu khyud dang lha'i dbang po brgya byin stan phyed phyed la 'khod do/ /kun dga' bo rgyal po mu khyud dang lha'i dbang po brgya byin stan phyed phyed la 'khod pa na khyad par ram bsam pa 'am tha dad du bya ba med kyi/ gzhan du na lha'i dbang po brgya byin ni mig </text></item>
<item><p>54b3</p><section>'dul ba</section><text>'dzums par mi byed do/ /de nas lha'i dbang po brgya byin gyis rgyal po mu khyud la 'di skad ces smras so/ /mu khyud 'di nyid du 'dug la mu khyud khyod dga' bar spyod cig /'dod pa'i yon tan lnga 'byor cing ldan pa la rtsed mo byos shig /</text></item>
<item><p>54b4</p><section>'dul ba</section><text>dga' bar spyod cig /dga' mgur spyod cig /de nas rgyal po mu khyud kyis de'i tshe tshigs su bcad de smras pa/ ji ltar snod dang shing rta dag /re shig dus kyi brnyan po ltar/ /gzhan dag dbang sgyur gang yin pa'i/ /gnas kyang de dang </text></item>
<item><p>54b5</p><section>'dul ba</section><text>'dra ba yin/ /'di nas mi thi lar song la/ /dge ba mang po rnams bya ste/ /bsod nams byas shing 'byor byas nas/ /mtho ris su ni 'gro bar bya/ /kun dga' bo de'i tshe de'i dus na rgyal po lha chen po zhes bya ba gang gis dge ba'i </text></item>
<item><p>54b6</p><section>'dul ba</section><text>lam nges pa de la zhugs shing / gang dge ba'i lam nges pa la zhugs pa la brten nas lha chen po brgyad khri bzhi stong mi thi la'i lha chen po'i a mra'i tshal 'di nyid du rgyal po'i drang srong gi tshangs par spyod pa spyad par gyur pa byung ba gang yin pa de gzhan </text></item>
<item><p>54b7</p><section>'dul ba</section><text>yin pa snyam du sems na khyod kyis de ltar mi blta'o/ /de ci'i phyir zhe na/ kun dga' bo nga nyid de'i tshe de'i dus na rgyal po lha chen po zhes bya bar gyur te/ nga nyid kyis dge ba'i lam nges pa de srol btod cing dge ba'i lam nges pa srol dod pa la </text></item>
<item><p>54b8</p><section>'dul ba</section><text>brten nas lha chen po brgyad khri bzhi stong gis mi thi la 'di nyid na lha chen po'i a mra'i tshal 'di nyid du rgyal po'i drang srong gi tshangs par spyod pa spyad do/ /de ci'i phyir zhe na/ kun dga' bo de'i tshe nga 'dod chags dang bcas/ zhe sdang dang bcas/ gti </text></item>
<item><p>55a1</p><section>'dul ba</section><text>mug dang bcas par gyur te/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa las yongs su ma grol zhing sdug bsngal las yongs su ma grol </text></item>
<item><p>55a2</p><section>'dul ba</section><text>lo zhes gsung ngo / /kun dga' bo da ni nga 'jig rten du ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo </text></item>
<item><p>55a3</p><section>'dul ba</section><text>sgyur ba bla na med pa/ lha dang mi rnams kyi ston pa/ sangs rgyas bcom ldan 'das su byung nas 'dod chags dang bral/ zhe sdang dang bral/ gti mug dang bral bas skye ba dang / rga ba dang / na ba dang / 'chi ba dang / mya ngan dang / smre sngags 'don pa dang /</text></item>
<item><p>55a4</p><section>'dul ba</section><text>sdug bsngal ba dang / yid mi bde ba dang / 'khrug pa las yongs su grol zhing sdug bsngal las yongs su grol lo zhes gsung ngo / /kun dga' bo da ltar na yang ngas dge ba'i lam nges pa srol btod pa de la brten nas sems can skye ba'i chos can rnams ni skye ba'i </text></item>
<item><p>55a5</p><section>'dul ba</section><text>chos nyid las yongs su grol bar 'gyur/ sems can rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa'i chos can rnams ni 'khrug </text></item>
<item><p>55a6</p><section>'dul ba</section><text>pa'i chos nyid las yongs su grol bar 'gyur/ ngas dge ba'i lam nges pa la zhugs shing dge ba'i lam nges pa la zhugs pa de la brten nas sems can skye ba'i chos can nas sems can 'khrug pa'i chos can gyi bar dag 'khrug pa'i chos </text></item>
<item><p>55a7</p><section>'dul ba</section><text>nyid las yongs su grol bar 'gyur ba de gang yin zhe na 'di lta ste/ 'phags pa'i lam yan lag brgyad pa yin te/ 'di lta ste/ yang dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag </text></item>
<item><p>55a8</p><section>'dul ba</section><text>pa'i 'tsho ba dang / yang dag pa'i rtsol ba dang / yang dag pa'i dran pa dang / yang dag pa'i ting nge 'dzin te/ 'di ni ngas dge ba'i lam nges pa la zhugs/ dge ba'i lam nges pa la zhugs pa de la brten nas sems can skye ba'i chos can nas gong ma bzhin du 'khrug pa'i chos nyid </text></item>
<item><p>55b1</p><section>'dul ba</section><text>las yongs su grol bar 'gyur ba'i bar yin no/ /kun dga' bo khyod kyis kyang de bzhin du dge ba'i lam nges pa srol dod pa de lta bu'i rjes bsab par bya'i rgyun chad par ma byed cig /skyes bu tha shal du gyur par ma byed cig /kun dga' bo gang la </text></item>
<item><p>55b2</p><section>'dul ba</section><text>la de lta bu'i nyan thos bzang po rgyud du byung ba'i dge ba'i lam nges pa srol dod pa de lta bu'i rjes mi 'tshob pa de ni de rnams kyi rgyun gcod pa yin zhing / de de rnams kyi skyes bu tha shal du gyur pa yin no/ /de bas na nga khyod la 'di skad du ci nas </text></item>
<item><p>55b3</p><section>'dul ba</section><text>kyang khyod kyis de lta bu'i nyan thos bzang po rgyud du byung ba'i lam nges pa srol dod pa de lta bu de'i rjes sobs shig /rgyun chad par ma byed cig /skyes bu tha shal du gyur par ma byed cig ces smra'o/ /de nas bcom ldan 'das </text></item>
<item><p>55b4</p><section>'dul ba</section><text>kyis tshe dang ldan pa kun dga' bo la bka' stsal pa/ kun dga' bo lus 'phags gang na ba der 'dong ngo / /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to/ /de nas bcom ldan 'das lus </text></item>
<item><p>55b5</p><section>'dul ba</section><text>'phags su byon nas lus 'phags kyi phyogs gzhan zhig tu 'dzum pa mdzad do/ /zhes bya ba nas sangs rgyas bzhi'i gdan yin no zhes bya ba dang / skad cig gcig bzhugs nas zhes bya ba rgyas par gong ma bzhin no/ /tshe dang ldan pa </text></item>
<item><p>55b6</p><section>'dul ba</section><text>kun dga' bo la bka' stsal pa/ kun dga' bo sa la gang na bar 'dong ngo / /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas bcom ldan 'das spong byed nas ljongs rgyu </text></item>
<item><p>55b7</p><section>'dul ba</section><text>zhing gshegs pa dang sa lar byon nas sa la'i bram ze'i grong na bzhugs so/ /de nas bcom ldan 'das snga dro na bza' sham thabs mnabs/ lhung bzed dang chos gos bsnams te sa lar bsod snyoms la zhugs so/ /de nas </text></item>
<item><p>55b8</p><section>'dul ba</section><text>bdud sdig can 'di snyam du sems te/ dge sbyong gau ta ma 'dis sa la'i bram ze'i grong na 'dug ste/ de snga dro sham thabs bgos/ lhung bzed dang chos gos thogs te sa lar bsod snyoms la zhugs kyis/ ma la bdag gis sa la'i bram ze dang khyim bdag rnams ji ltar dge </text></item>
<item><p>56a1</p><section>'dul ba</section><text>sbyong gau ta mas ji ltar lhung bzed bkrus te sa lar bsod snyoms la zhugs pa bkrus pa de kho na bzhin bsod snyoms kham 'ga' yang ma rnyed par phyir ldog pa de ltar de ltar byin gyis brlab bo snyam mo/ /de nas bdud sdig can </text></item>
<item><p>56a2</p><section>'dul ba</section><text>gyis sa la'i bram ze dang khyim bdag rnams ji ltar bcom ldan 'das kyis ji ltar lhung bzed bkrus te sa lar bsod snyoms la zhugs pa bkrus pa de kho na bzhin du bsod snyoms kham 'ga' yang ma rnyed par slar byon pa de ltar de ltar byin gyis </text></item>
<item><p>56a3</p><section>'dul ba</section><text>brlabs so/ /de nas bdud sdig can gyis bdag nyid bram ze'i khye'u'i cha byad du mngon par sprul nas bcom ldan 'das kyi rjes bzhin du 'brang zhing 'di skad ces kyang smras so/ /dge sbyong bsod snyoms kham 'ga' yang ma rnyed dam/ de nas </text></item>
<item><p>56a4</p><section>'dul ba</section><text>bcom ldan 'das 'di snyam du dgongs te/ kye ma nye bar 'ongs pa 'di ni bdud sdig can yin te/ 'di lta ste rnam par dkrug pa'i las byed do snyam du thugs su chud nas tshigs su bcad de bka' stsal pa/ de bzhin gshegs la khyad bsad </text></item>
<item><p>56a5</p><section>'dul ba</section><text>pas/ /khyod kyis bsod rnams min mang bsags/ /sangs rgyas rnams ni brgal dka' bar/ /sdig can ci ga mi shes sam/ /dge sbyong de'i phyir slar yang sa lar bsod snyoms la bzhud cig dang ci nas kyang bsod snyoms rnyed pa de ltar </text></item>
<item><p>56a6</p><section>'dul ba</section><text>bgyi'o/ /de nas bcom ldan 'das kyis de'i tshe tshigs su bcad de bka' stsal pa/ nga la ci yang mi bdog pa/ /kye ma shin tu bder 'tsho ste/ /'od gsal lha rnams ji lta bar/ /dga' ba yi ni zas bza'o/ /nga la ci yang </text></item>
<item><p>56a7</p><section>'dul ba</section><text>mi bdog pa/ /kye ma shin tu bder 'tsho ste/ /'jig tshogs lta la mi rten pas/ /dga' ba yi ni zas bza'o/ /de nas bdud sdig can 'di snyam du sems te/ dge sbyong gau ta ma'i sems kyis bdag gi bsam pa shes so </text></item>
<item><p>56a8</p><section>'dul ba</section><text>snyam du rig nas sdug bsngal dang yid mi bde ba dang 'gyod pas de nyid du mi snang bar gyur to/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo khron pa can gang na bar 'dong ngo / /</text></item>
<item><p>56b1</p><section>'dul ba</section><text>btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to/ /de nas bcom ldan 'das khron pa can du byon to/ /khron pa can na bud med gzhan zhig phyang thag dang chu dang chu snod khyer te khron </text></item>
<item><p>56b2</p><section>'dul ba</section><text>pa'i drung du song ba dang / skyes pa gzhan zhig de la chags pa'i kun nas dkris pa'i sems kyis rjes bzhin rjes bzhin du 'brang ba dang / de yang lhag par de la chags pas de gnyis phan tshun du 'tham zhing khron par dong ngo / /de'i bu khye'u </text></item>
<item><p>56b3</p><section>'dul ba</section><text>chung ngu ma zhig de dang lhan cig phyi bzhin 'brang zhing song ngo / /de nas de skyes pa la rtog cing chu snod gtang ngo snyam ste/ khye'u chung ngu de'i mgul nas thag pas btags te btang ba las shi bar gyur to/ /des sngon ma thos pa'i </text></item>
<item><p>56b4</p><section>'dul ba</section><text>tshigs su bcad pa thos pa/ 'dod pa khyod rtsa ngas shes te/ /rtog pa las ni 'dod pa skye/ /khyod la rtog pa ma byas dang / /de nas nga la mi 'byung ngo / /bcom ldan 'das kyang lam de nas gshegs te/ de nas bcom ldan 'das kyis tshe dang ldan </text></item>
<item><p>56b5</p><section>'dul ba</section><text>pa kun dga' bo la bka' stsal pa/ kun dga' bo tshigs su bcad pa 'di zung shig /tshigs su bcad pa 'di ni 'das pa'i yang dag par rdzogs pa'i sangs rgyas kyis gsungs pa yin te/ 'di ni so so'i skye bo'i lag tu 'ongs pas mi </text></item>
<item><p>56b6</p><section>'dul ba</section><text>snang mi gsal/ rnam par mi gsal lo/ /bcom ldan 'das kyis bka' stsal pa/ ngas ji ltar sems 'di myur du 'gyur ba de lta bu'i chos ni gcig kyang ma mthong ngo / /de nas bud med de bu'i mya ngan gyis gdung nas bcom </text></item>
<item><p>56b7</p><section>'dul ba</section><text>ldan 'das kyi zhabs gnyis la gtugs pa dang / bcom ldan 'das kyis de'i bsam pa dang / bag la nyal dang / khams dang / rang bzhin mkhyen nas de dang 'thun pa'i chos bshad pa mdzad de/ de thos pas bud med des 'jig </text></item>
<item><p>56b8</p><section>'dul ba</section><text>tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te/ bden pa mthong nas lan gsum du ched du brjod pas ched du brjod pa/ btsun pa bdag la 'di lta bu ni mas </text></item>
<item><p>57a1</p><section>'dul ba</section><text>ma bgyis te/ phas ma lags/ rgyal pos ma lags/ lha rnams kyis ma lags/ snga ma 'das pa rnams kyis ma lags/ dge sbyong dang bram ze rnams kyis ma lags/ sdug pas ma lags/ rang gi skye bo dang gnyen gyi tshogs kyis </text></item>
<item><p>57a2</p><section>'dul ba</section><text>ma lags pa gang lags pa bcom ldan 'das kyis bdag la mdzad de/ bdag gis dge ba'i bshes gnyen bcom ldan 'das la brten nas ngan song rnams kyi sgo ni bkum/ mtho ris dang thar pa'i sgo rnams ni phye/ sems can dmyal </text></item>
<item><p>57a3</p><section>'dul ba</section><text>ba dang / dud 'gro dang / yi dgas nas ni rkang pa drangs/ lha dang mi rnams su ni rab tu bzhag /'khor ba las ni thag bsrings/ /khrag dang mchi ma'i rgya mtsho ni bskams/ rus pa'i ri bo las ni bsgral/ thog ma med pa'i dus </text></item>
<item><p>57a4</p><section>'dul ba</section><text>nas bsags pa'i 'jig tshogs la lta ba'i ri'i rtse mo nyi shu mtho ba ni ye shes kyi rdo rjes bcom nas rgyun du zhugs pa'i 'bras bu mngon sum du bgyis te/ btsun pa bdag ni 'phags so/ /mngon par 'phags so/ /bdag bcom </text></item>
<item><p>57a5</p><section>'dul ba</section><text>ldan 'das dang / chos dang / dge slong gi dge 'dun la skyabs su mchi lags kyis/ bdag dge bsnyen du gzung du gsol/ deng slan chad ji srid 'tsho'i bar du srog dang yang bsdos te skyabs su mchi bar mngon par dad lags so/ /de nas </text></item>
<item><p>57a6</p><section>'dul ba</section><text>bcom ldan 'das kyis tshe dang ldan pa kun dga' bo la bka' stsal pa/ kun dga' bo nga byang chub sems dpar gyur pa na phyogs 'di nyid du drang srong ngan spong gi bus gdan dang rtsa ba dang 'bras bu la spyan drangs so/ /phyogs gzhan zhig </text></item>
<item><p>57a7</p><section>'dul ba</section><text>tu yang bcom ldan 'das kyis bka' stsal pa/ kun dga' bo nga byang chub sems dpar gyur pa na rga ba la sogs pas yid byung ste/ phyogs 'di nyid du lha'i dbang po brgya byin rngon pa'i cha byad du byas pa la ka shi ka'i ras phran byin nas gos ngur smrig blangs </text></item>
<item><p>57a8</p><section>'dul ba</section><text>pa yin te/ bram ze dang khyim bdag dad pa can rnams kyis ngur smrig blangs pa zhes bya ba'i mchod rten brtsigs te/ da dung du yang dge slong mchod rten la phyag 'tshal ba dag phyag byed do/ /lha'i dbang po brgya byin gyis kyang ka shi ka'i ras phran </text></item>
<item><p>57b1</p><section>'dul ba</section><text>sum bcu rtsa gsum pa'i lha'i nang du khyer te bzhag nas ka shi ka'i dus mchod chen po btsugs te/ da dung du yang de la sum bcu rtsa gsum pa'i lha dag bya ba byed do/ /phyogs gzhan zhig tu yang bcom ldan 'das kyis bka' stsal pa/</text></item>
<item><p>57b2</p><section>'dul ba</section><text>kun dga' bo nga byang chub sems dpar gyur pa na phyogs 'dir ral gri ud pa la sngon po 'dra bas dbu skra bregs nas steng gi nam mkha' la 'phangs pa yin te/ bram ze dang khyim bdag dad pa can rnams kyis dbu skra blangs pa zhes bya ba'i </text></item>
<item><p>57b3</p><section>'dul ba</section><text>mchod rten brtsigs te/ da dung du yang dge slong mchod rten la phyag 'tshal ba dag phyag byed do/ /lha'i dbang po brgya byin gyis kyang dbu skra sum bcu rtsa gsum pa'i lha'i nang du khyer te bzhag nas gtsug phud kyi dus mchod chen po btsugs te da dung du yang </text></item>
<item><p>57b4</p><section>'dul ba</section><text>de la sum bcu rtsa gsum pa'i lha rnams bya ba byed do/ /phyogs gzhan zhig tu yang bcom ldan 'das kyis bka' stsal pa/ kun dga' bo phyogs 'dir rta'i rgyal po bsngags ldan 'dun pas bkri nas slar btang ba yin te/ bram ze dang khyim bdag </text></item>
<item><p>57b5</p><section>'dul ba</section><text>dad pa can rnams kyis bsngags ldan slar btang ba zhes bya ba'i mchod rten brtsigs te/ da dung du yang dge slong mchod rten la phyag 'tshal ba dag phyag byed do/ /de nas bcom ldan 'das yul gnag lhas can du byon nas de nas bcom ldan </text></item>
<item><p>57b6</p><section>'dul ba</section><text>'das kyis tshe dang ldan pa kun dga' bo la bka' stsal pa/ kun dga' bo gnag lhas can 'dir rigs kyi bu 'dun pa btsas nas 'di nyid du chen por gyur to/ /de nas bcom ldan 'das sdig can du byon te/ sdig can gyi gyad rnams kyis bcom </text></item>
<item><p>57b7</p><section>'dul ba</section><text>ldan 'das sdig can du gshegs so zhes thos so/ /thos nas kyang rgan rabs rgan rabs rnams kyis smras pa/ gzhon nu gang yin pa de dag gis ni lam bzang por byos shig /bdag cag gis ni grong khyer bzang por bya'o/ /de nas gzhon nu </text></item>
<item><p>57b8</p><section>'dul ba</section><text>rnams kyis lam bzang por bya bar brtsams pa na/ de rnams kyis pha bong zhig mthong nas de rnams kyis de dor bar brtsams pa las dor bar ma nus so/ /bcom ldan 'das kyang phyogs de nyid du gshegs nas bka' stsal pa/ gnas </text></item>
<item><p>58a1</p><section>'dul ba</section><text>'jog dag 'di ci bya/ bcom ldan 'das kyi slad du shul bzang por bgyi lags na pha bong 'di dor bar rngo ma thog go/ /bcom ldan 'das kyis bka' stsal pa/ gal te de lta na ngas dor ram/ bcom ldan 'das dor du gsol/ de nas bcom ldan 'das kyi </text></item>
<item><p>58a2</p><section>'dul ba</section><text>zhabs g.yas pa'i mthe bos pha bong steng gi nam mkha' la 'phangs te mig rgyang gis kyang mi sod par bor ba dang de'i sgras gyad rnams sngangs par gyur to/ /bcom ldan 'das kyis bka' stsal pa/ gnas 'jog dag ma 'jigs shig /</text></item>
<item><p>58a3</p><section>'dul ba</section><text>de nas bcom ldan 'das kyi rdzu 'phrul gyi stobs kyis pha bong de phye mar blags nas rdul 'bab par brtsams so/ /gyad rnams kyis gsol pa/ bcom ldan 'das rdul ga las 'bab lags/ bcom ldan 'das kyis bka' </text></item>
<item><p>58a4</p><section>'dul ba</section><text>stsal pa/ de bzhin gshegs pas pha bong de phye mar blags pa yin no/ /bcom ldan 'das ma legs pa zhig bgyis so/ /ci slar mtshams sbyar ram/ bcom ldan 'das slar mtshams sbyar du gsol/ de nas bcom ldan 'das kyis </text></item>
<item><p>58a5</p><section>'dul ba</section><text>mos pa'i stobs kyis slar sbyar nas gnas ji lta ba bzhin du bzhag ste/ bcom ldan 'das kyang de nyid na bzhugs so/ /gyad lnga brgya po de dag kyang de nyid du tshogs nas gsol pa/ bcom ldan 'das bcom ldan 'das kyis pha </text></item>
<item><p>58a6</p><section>'dul ba</section><text>bong de stobs gang gis 'phangs lags/ bcom ldan 'das kyis bka' stsal pa/ gnas 'jog dag yab dang yum las byung ba'i stobs kyis so/ /de rnams kyis gsol pa/ stobs gang gis phye mar blags lags/</text></item>
<item><p>58a7</p><section>'dul ba</section><text>bcom ldan 'das kyis bka' stsal pa/ rdzu 'phrul gyi stobs kyis so/ /gang gis slar mtshams sbyar lags/ mos pa'i stobs kyis so/ /bcom ldan 'das kyi yab dang yum las byung ba'i stobs kyi tshad ji tsam lags/</text></item>
<item><p>58a8</p><section>'dul ba</section><text>gnas 'jog dag mi bcu'i stobs gang yin pa de ni glang phal pa gcig gi yin no/ /glang phal pa bcu'i stobs gang yin pa de ni ba men sngon po gcig gi yin no/ /ba men sngon po bcu'i stobs gang yin pa de ni glang po che phru gu </text></item>
<item><p>58b1</p><section>'dul ba</section><text>gcig gi yin no/ /glang po che phru gu bcu'i gang yin pa de ni glang po che mo gcig gi yin no/ /glang po che mo bcu'i gang yin pa de ni glang po che phal gcig gi yin no/ /glang po che phal bcu'i gang yin pa de ni glang po che mche ba med gcig </text></item>
<item><p>58b2</p><section>'dul ba</section><text>gi yin no/ /glang po che mche ba med bcu'i gang yin pa de ni sngon po gcig gi yin no/ /sngon po bcu'i gang yin pa de ni ser po gcig gi yin no/ /ser po bcu'i gang yin pa de ni dmar po gcig gi yin no/ /dmar po bcu'i gang yin pa </text></item>
<item><p>58b3</p><section>'dul ba</section><text>de ni dkar po gcig gi yin no/ /dkar po bcu'i gang yin pa de ni 'bigs byed kyi glang po che gcig gi yin no/ /'bigs byed kyi glang po che bcu'i gang yin pa de ni spos kyi glang po che gcig gi yin no/ /spos kyi glang po che bcu'i gang </text></item>
<item><p>58b4</p><section>'dul ba</section><text>yin pa de ni tshan po che gcig gi yin no/ /tshan po che bcu'i gang yin pa de ni tshan po che chen po gcig gi yin no/ /tshan po che chen po bcu'i gang yin pa de ni rab gnon gcig gi yin no/ rab gnon bcu'i gang yin pa de ni stobs </text></item>
<item><p>58b5</p><section>'dul ba</section><text>mchog gcig gi yin no/ /stobs mchog bcu'i gang yin pa de ni sred med kyi bu'i stobs phyed do/ /sred med kyi bu'i stobs phyed gnyis gang yin pa de ni sred med kyi bu'i stobs yin te/ de de bzhin gshegs pa'i tshigs dang </text></item>
<item><p>58b6</p><section>'dul ba</section><text>tshigs phran dag na yod pas gnas 'jog dag de bzhin gshegs pa dgra bcom pa yang dag par rdzogs pa'i sangs rgyas rnams ni sred med kyi bu'i stobs kyi tshogs can yin no/ /bar sdom la/ mi dang glang dang ba men dang ni de bzhin </text></item>
<item><p>58b7</p><section>'dul ba</section><text>glang chen phru gu dang / /glang chen mo dang phal dang mche ba med dang de bzhin bzhi tshan dang / /'bigs byed glang chen spos kyi glang chen dang ni tshan po che gnyis dang / /rab gnon dang ni stobs mchog dag dang sred med bu yi stobs gnyis so/ /</text></item>
<item><p>58b8</p><section>'dul ba</section><text>sred med kyi bu'i stobs gang lags pa 'di de bzhin gshegs pa'i yab dang yum las byung ba'i stobs lags na/ btsun pa yab dang yum las byung ba'i stobs dang ting nge 'dzin gyi stobs dang / mos pa'i stobs las stobs gzhan mchis </text></item>
<item><p>59a1</p><section>'dul ba</section><text>lags sam/ gnas 'jog dag yod de/ 'di lta ste bsod nams kyi stobs zhes bya ba yin te/ gnas 'jog dag bsod nams kyi stobs dang ldan pas de bzhin gshegs pas byang chub kyi shing drung du bdud 'khor </text></item>
<item><p>59a2</p><section>'dul ba</section><text>'byung po bye ba sum bcu rtsa drug can bcom nas bla na med pa'i ye shes brnyes so/ /btsun pa yab dang yum las byung ba'i stobs dang / ting nge 'dzin gyi stobs dang / mos pa'i stobs dang / bsod nams kyi stobs 'di bas lhag </text></item>
<item><p>59a3</p><section>'dul ba</section><text>pa'i stobs gzhan lta mchis lags sam/ gnas 'jog dag yod de/ 'di lta ste ye shes kyi stobs shes bya ba yin te/ ye shes kyi stobs dang ldan pas de bzhin gshegs pas thog ma med pa'i dus nas bsags pa'i nyon </text></item>
<item><p>59a4</p><section>'dul ba</section><text>mongs pa'i tshogs bor spangs bsal te so sor spangs so/ /btsun pa yab dang yum las byung ba'i stobs dang ting nge 'dzin gyi stobs dang / mos pa'i stobs dang / bsod nams kyi stobs dang / ye shes kyi stobs 'di bas lhag </text></item>
<item><p>59a5</p><section>'dul ba</section><text>pa'i stobs gzhan lta mchis lags sam/ gnas 'jog dag yod de/ 'di lta ste rdzu 'phrul gyi stobs shes bya ba yin te/ gnas 'jog dag rdzu 'phrul gyi stobs dang ldan pas de bzhin gshegs pas 'od srung rdzogs byed </text></item>
<item><p>59a6</p><section>'dul ba</section><text>la sogs pa ston pa drug po thams cad mkhyen pa ma yin par thams cad mkhyen par mngon pa'i nga rgyal byed pa dag spobs pa med par byas so/ /btsun pa 'di ltar yab dang yum las byung ba'i stobs dang ting nge 'dzin gyi stobs dang /</text></item>
<item><p>59a7</p><section>'dul ba</section><text>mos pa'i stobs dang / bsod nams kyi stobs dang / ye shes kyi stobs dang / rdzu 'phrul gyi stobs 'di bas lhag pa'i stobs gzhan lta mchis lags sam/ gnas 'jog dag yod de/ 'di lta ste mi rtag pa'i stobs shes bya ba yin te/ gnas </text></item>
<item><p>59a8</p><section>'dul ba</section><text>'jog dag mi rtag pa'i stobs dang ldan pas de bzhin gshegs pa'i yab dang yum las byung ba'i stobs gang yin pa dang / bsod nams kyi stobs gang yin pa dang / ting nge 'dzin gyi stobs gang yin pa dang / mos pa'i stobs gang yin pa dang / ye </text></item>
<item><p>59b1</p><section>'dul ba</section><text>shes kyi stobs gang yin pa dang / rdzu 'phrul gyi stobs gang yin pa de dag thams cad shing sa la zung gi bar du gzi med par 'gyur ro/ tshigs su bcad de yang bka' stsal pa/ ye shes stobs dang bsod nams stobs dang ni/ /rdzu 'phrul stobs dang </text></item>
<item><p>59b2</p><section>'dul ba</section><text>sku yi stobs pas kyang / /nga yi gzi brjid 'joms par byed pa yi/ /mi rtag nyid ni ches stobs ldan par 'dod/ /gang du gser gyi ri dbang rtse mo lta bur 'dug pa'i sku/ /'di 'dra mi rtag nyid kyi gzi yis bcom nas 'jig 'gyur ba/ /mi rtag </text></item>
<item><p>59b3</p><section>'dul ba</section><text>shin tu stobs dang ldan par mkhas pas shes bya ste/ /gang du mi rtag nyid kyis rdzi ba med pa de thob bya// //'dul ba gzhi/ bam po sum bcu pa/ gnas 'jog dag da ltar gyi mi rnams tshe dang / kha dog dang / stobs dang / longs sbyod </text></item>
<item><p>59b4</p><section>'dul ba</section><text>kyi bar dag nyams pa la ltos/ rdo 'di ni bskal pa dang po'i mi rnams kyi phang tshad kyi rdo yin te/ 'di la lag rjes kyang snang ngo / /de rnams shin tu ya mtshan skyes nas de rnams kyi stobs kyi dregs pa gang yin pa de med par gyur to/ /de nas </text></item>
<item><p>59b5</p><section>'dul ba</section><text>bcom ldan 'das kyis gyad de rnams kyi bsam pa dang / bag la nyal dang / khams dang / rang bzhin mkhyen nas de dang 'thun pa'i 'phags pa'i bden pa bzhi rtogs par 'gyur ba'i chos bshad pa mdzad de/ de thos </text></item>
<item><p>59b6</p><section>'dul ba</section><text>nas 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te/ de rnams kyis bden pa mthong nas lan gsum du ched du brjod pas ched du brjod pa/ btsun pa </text></item>
<item><p>59b7</p><section>'dul ba</section><text>'di lta bu ni bdag cag la mas ma bgyis te/ phas ma lags/ rgyal pos ma lags/ lha rnams kyis ma lags/ sngon gyi 'das pas ma lags/ dge sbyong dang bram zes ma lags/ sdug pas ma lags/ rang gi skye bo dang gnyen </text></item>
<item><p>59b8</p><section>'dul ba</section><text>gyi tshogs kyis ma lags pa gang lags pa bdag cag la mdzad de/ bdag cag gis dge ba'i bshes gnyen bcom ldan 'das la brten nas sems can dmyal ba dang / dud 'gro dang / yi dgas rnams kyi gnas nas ni rkang pa drangs/</text></item>
<item><p>60a1</p><section>'dul ba</section><text>lha dang mi rnams su ni rab tu bkod/ 'khor ba las ni ring du mdzad/ thog ma med pa nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum </text></item>
<item><p>60a2</p><section>'dul ba</section><text>du bgyis te/ btsun pa bdag cag ni 'phags so/ /mngon par 'phags so/ /de lta bas na bdag cag ni bcom ldan 'das dang / chos dang / dge slong gi dge 'dun la skyabs su mchi lags kyis/ bdag cag dge bsnyen du gzung </text></item>
<item><p>60a3</p><section>'dul ba</section><text>du gsol/ deng slan chad ji srid 'tsho'i bar du srog dang yang bsdos te skyabs su mchi bar mngon par dad lags so/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo ku sha'i grong khyer gang na </text></item>
<item><p>60a4</p><section>'dul ba</section><text>bar 'dong ngo / /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan to/ /de nas bcom ldan 'das grong khyer sdig can du ma bzhud par ku sha'i grong khyer gang na bar rgyu zhing gshegs te/ rim </text></item>
<item><p>60a5</p><section>'dul ba</section><text>gyis rgyu zhing gshegs pa dang ku sha'i grong khyer du byon nas/ de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo ku sha'i grong khyer 'dir shing sA la zung gi bar du ring po mi thogs pa kho nar de bzhin </text></item>
<item><p>60a6</p><section>'dul ba</section><text>gshegs pa yongs su mya ngan las 'da' bar 'gyur ro// // sdom la/ ste'u dang lhas bltas lum bi ni/ /ser skya dang ni shing 'da' dang / /gser thub zhing pa chos gos dang / /khrus dang bya can bcu tshogs yin/ /bcom ldan 'das sgra </text></item>
<item><p>60a7</p><section>'dul ba</section><text>ngan na sgra ngan rnams kyi grong rdal khra bo 'dul na bzhugs so/ /de nas bcom ldan 'das kyis dge slong rnams la bka' stsal pa/ dge slong dag ngas zag pa zad pa shes shing mthong nas gsungs te/ rgyas par yang dag par ldan </text></item>
<item><p>60a8</p><section>'dul ba</section><text>pa'i lung las phung po'i le'u las ste'u lta bu'i mdo 'byung ba yin no/ /lhas bltas su byon nas der tshe dang ldan pa kun dga' bo la 'di skad ces bka' stsal to/ /kun dga' bo lhas bltas 'dir shAkya shin tu blo gsal </text></item>
<item><p>60b1</p><section>'dul ba</section><text>btsas te 'di nyid du chen por gyur to/ /lum bi nir gshegs nas de na tshe dang ldan pa kun dga' bo la bka' stsal pa/ kun dga' bo lum bi ni'i tshal 'di rang btsas nas ring po ma lon zhing sus kyang ma blangs par gom pa bdun </text></item>
<item><p>60b2</p><section>'dul ba</section><text>bor nas ngas phyogs bzhir bltas te nga'i srid pa'i skye ba'i mtha' ni 'di yin no zhes tshig tu smras so/ /ser skya'i gnas su byon nas der tshe dang ldan pa kun dga' bo la bka' stsal pa/ kun dga' bo ser skya'i </text></item>
<item><p>60b3</p><section>'dul ba</section><text>gnas 'dir rgyal po zas gtsang btsas te 'di nyid du chen por gyur to/ /shing bal gyi 'da' ba can du byon nas/ de nas bcom ldan 'das kyis dge slong rnams la bka' stsal pa/ dge slong dag chos ma yin pa dang /</text></item>
<item><p>60b4</p><section>'dul ba</section><text>chos kyi 'khor bshad kyis de legs par rab tu nyon la yid la zung shig dang bshad do/ /chos ma yin pa'i 'khor gang zhe na/ 'khor gang zhig 'dun pas 'gro ba dang / zhe sdang dang / gti mug dang / 'jigs pas 'gro ba ste/</text></item>
<item><p>60b5</p><section>'dul ba</section><text>'di ni chos ma yin pa'i 'khor zhes bya'o/ / chos kyi 'khor gang zhe na/ 'khor gang zhig 'dun pas 'gro ba ma yin/ zhe sdang gis ma yin/ gti mug gis ma yin/ 'jigs pas 'gro ba ma yin pa ste/ 'di ni chos kyi 'khor </text></item>
<item><p>60b6</p><section>'dul ba</section><text>ces bya'o/ /dge slong dag ngas khyed la chos ma yin pa dang / chos kyi 'khor ngas bshad do zhes gang gsungs pa bshad pa ni de yin no/ /mtshams can gyi grong du byon nas/ de nas bcom ldan 'das kyis tshe dang ldan pa kun </text></item>
<item><p>60b7</p><section>'dul ba</section><text>dga' bo la bka' stsal pa/ kun dga' bo mtshams can gyi grong 'dir yang dag par rdzogs pa'i sangs rgyas gser thub bltams te/ 'di nyid du yongs su mya ngan las 'das so/ /zhing pa'i grong khyer du byon nas/ de nas bcom ldan 'das kyis </text></item>
<item><p>60b8</p><section>'dul ba</section><text>tshe dang ldan pa kun dga' bo la bka' stsal pa/ kun dga' bo nga byang chub sems dpar gyur pa na zhing pa'i grong 'dir yab zas gtsang gi las kyi mtha' rnams la bltas nas shing 'dzam bu'i grib ma la zag pa med pa dang 'dra ba bsam gtan dang po la snyoms </text></item>
<item><p>61a1</p><section>'dul ba</section><text>par zhugs so/ /phyogs gzhan zhig na yang tshe dang ldan pa kun dga' bo la bka' stsal pa/ kun dga' bo phyogs 'dir yang dag par rdzogs pa'i sangs rgyas gser thub kyi na bza' chos gos brkyang ba yin no/ /khrus kyi grong du byon </text></item>
<item><p>61a2</p><section>'dul ba</section><text>nas/ de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo khrus kyi grong 'dir yang dag par rdzogs pa'i sangs rgyas gser thub kyis khrus mdzad pas de bas na 'di'i ming khrus kyi grong </text></item>
<item><p>61a3</p><section>'dul ba</section><text>khrus kyi grong zhes bya bar grags so/ /bye ma can du byon nas bye ma can du shing 'dzeg gi shing lta bu'i mdo'i lam gyi tshogs rgyas par bsdus so// //</text></item>
<item><p>61a4</p><section>'dul ba</section><text>sdom la/ 'dod pa 'thun dang shas che dang / /lo ma bdun dang 'char ka dang / /mnyan </text></item>
<item><p>61a5</p><section>'dul ba</section><text>yod gdu bu sa can dang / /seng ge'i grong dang grong gsar dang / /grong khyer dang ni khre'u brtsegs/ /phyi ma n+ya gro d+ha grong ste/ /grong khyer de dag bcu gnyis gsungs/ /bcom ldan 'das 'dod pa 'thun pa na 'dod pa 'thun pa'i nags khrod na </text></item>
<item><p>61a6</p><section>'dul ba</section><text>bzhugs so/ /de nas bcom ldan 'das kyis dge slong rnams la bka' stsal pa/ dge slong dag nga zla ba gsum po 'di la nang du yang dag 'jog par bzhed kyis/ nga la bsod snyoms stobs pa dang / bcwa lnga pa'i gso sbyong de nyid ma </text></item>
<item><p>61a7</p><section>'dul ba</section><text>gtogs par dge slong su yang ma 'ong shig /bcom ldan 'das zla ba gsum po de la nang du yang dag 'jog la zhugs nas bsod snyoms stobs pa'i dge slong dang / bcwa lnga pa'i gso sbyong de nyid ma gtogs par dge slong su yang der mi 'gro'o/ /</text></item>
<item><p>61a8</p><section>'dul ba</section><text>de nas bcom ldan 'das kyis zla ba gsum po de kho na 'das nas dge slong gi dge 'dun gyi gung la gdan bshams pa nyid la bzhugs so/ /bzhugs nas bcom ldan 'das kyis dge slong rnams la bka' stsal pa/ dge slong dag </text></item>
<item><p>61a9</p><section>'dul ba</section><text>khyed la gal te gzhan mu stegs can dang kun du rgyu rnams nye bar lhags nas 'di skad ces 'dri ste/ dge sbyong gau ta ma gnas pa gang zhig gis zla ba gsum po 'di la nang du yang dag bzhag par gyur ces 'dri na/ de skad ces dris pa la </text></item>
<item><p>61b1</p><section>'dul ba</section><text>dbugs rngub pa dang 'byung bas bzhugs so zhes brjod par bya'o/ /de ci'i phyir zhe na/ dge slong dag nga ni zla ba gsum po 'di la dbugs rngub pa dang dbugs 'byung ba dran pa'i gnas pas nang du yang dag bzhag ste/ ngas dran bzhin du dbugs </text></item>
<item><p>61b2</p><section>'dul ba</section><text>brngubs na yang dran bzhin du brngubs so snyam du yang dag pa ji lta ba bzhin du rab tu shes so/ /dran bzhin du dbugs phyung na yang dran bzhin du dbugs phyung ngo snyam du yang dag pa ji lta ba bzhin du rab tu shes so/ /ring po dang thung ngu dang /</text></item>
<item><p>61b3</p><section>'dul ba</section><text>lus thams cad yang dag par myong nas dbugs brngubs na lus thams cad yang dag par myong nas dbugs brngubs so snyam du yang dag pa ji lta ba bzhin du rab tu shes so/ /lus thams cad yang dag par myong nas dbugs phyung na </text></item>
<item><p>61b4</p><section>'dul ba</section><text>yang lus thams cad yang dag par myong nas dbugs phyung ngo snyam du yang dag pa ji lta ba bzhin du rab tu shes so/ /lus kyi 'du byed shin tu sbyangs nas dbugs brngubs pa dang / lus kyi 'du byed shin tu sbyangs nas dbugs phyung na yang </text></item>
<item><p>61b5</p><section>'dul ba</section><text>dbugs phyung ngo dbugs brngubs so snyam du yang dag pa ji lta ba bzhin du rab tu shes so zhes bya ba nas/ 'gog par rjes su lta zhing dbugs phyung ngo snyam du yang dag pa ji lta ba bzhin du rab tu shes so zhes bya ba'i bar gong </text></item>
<item><p>61b6</p><section>'dul ba</section><text>ma bzhin du'o/ /dge slong dag de la nga 'di snyam du sems te/ bdag gis gnas pa rags pa mngon par 'dus byas shing bsams kyis ma la bdag gis gnas pa de nyid las yang dag par 'das te bor nas ches phra ba 'dis </text></item>
<item><p>61b7</p><section>'dul ba</section><text>lan mang du gnas par bya'o snyam nas/ ngas gnas pa de nyid las yang dag par 'da' bar bya ba'i phyir bor nas gnas pa ches phra ba 'dis lan mang du gnas so/ /de nas lha gsum zhig nga gang na ba der 'ongs te phyin nas lha </text></item>
<item><p>61b8</p><section>'dul ba</section><text>gcig ni 'di skad ces/ dge sbyong gau ta ma nongs so zhes zer ro/ /gnyis pa ni 'di skad ces 'di nongs pa ni ma yin te/ 'on kyang nongs par mdzad pa yin no zhes zer ro/ /lha gsum pa ni 'di skad ces nongs pa yang ma yin </text></item>
<item><p>62a1</p><section>'dul ba</section><text>nongs par mdzad pa yang ma yin te/ 'on kyang dgra bcom pa rnams kyi gnas pa ni 'di lta bur zhi ba kho na yin no zhes zer ro/ /dge slong dag gang yang dag par smra ba na 'phags pa'i gnas pa dang / lha'i gnas pa dang / tshangs </text></item>
<item><p>62a2</p><section>'dul ba</section><text>pa'i gnas pa dang / mi slob pa'i gnas pa zhes bya bar smra bar 'gyur ba gang yin pa de ni de bzhin gshegs pa'i gnas pa yin te/ slob pa'i gang zag rnams ma thob pa thob par bya ba dang / ma rtogs pa rtogs par bya ba dang / mngon </text></item>
<item><p>62a3</p><section>'dul ba</section><text>sum du ma byas pa mngon sum du bya ba'i phyir zhugs pa yin/ mi slob pa'i gang zag rnams mthong ba'i chos kho na la bde bar gnas par bya ba'i phyir zhugs pa yin no/ /de yang dag par smra ba na dbugs rngub pa dang / dbugs </text></item>
<item><p>62a4</p><section>'dul ba</section><text>'byung ba'i dran pas gnas pa smra bar 'gyur ro/ /de ci'i phyir zhe na/ dge slong dag dbugs rngub pa dang / 'byung ba dran pas gnas pa ni 'phags pa'i gnas pa dang zhes bya ba nas/ mi slob pa rnams mthong ba'i chos la bde </text></item>
<item><p>62a5</p><section>'dul ba</section><text>bar gnas pa'i phyir zhugs pa yin no zhes bya ba'i bar gong ma bzhin du'o/ /bcom ldan 'das ko sa la nas ljongs rgyu zhing gshegs pa na 'dod pa 'thun par byon nas/ 'dod pa 'thun pa na 'dod pa 'thun pa'i nags </text></item>
<item><p>62a6</p><section>'dul ba</section><text>khrod na bzhugs so/ /de'i tshe bram ze pad ma'i snying po zhes bya ba la ko sa la'i rgyal po gsal rgyal gyis dpya rgyu rtswa dang / shing dang / chur bcas par bram ze'i sbyin gtong du byin nas shas chen po rgyas pa la longs spyod do/ /</text></item>
<item><p>62a7</p><section>'dul ba</section><text>bram ze pad ma'i snying po'i slob ma bram ze'i khye'u ma sdug ces bya ba mang du thos pa/ tshig gsal ba/ thags thogs med par smra ba zhig yod de/ bram ze pad ma'i snying po'i bram ze'i khye'u lnga brgya la bram ze rnams kyi gsang </text></item>
<item><p>62a8</p><section>'dul ba</section><text>tshig 'don du 'jug go/ /bram ze pad ma'i snying pos dge sbyong gau ta ma shAkya'i sras shAkya'i rigs las skra dang kha spu bregs nas gos ngur smrig bgos te dad pa yang dag pa kho nas khyim nas khyim med par rab tu byung ba de bla na med pa </text></item>
<item><p>62b1</p><section>'dul ba</section><text>yang dag par rdzogs pa'i byang chub tu mngon par rdzogs par sangs rgyas nas shes ldan gau ta ma de'i dge ba dang / grags pa dang sgra dang / tshigs su bcad pa rgya chen po 'di lta bu 'di phyogs dang phyogs mtshams su grags te 'di </text></item>
<item><p>62b2</p><section>'dul ba</section><text>ltar bcom ldan 'das gau ta ma de ni de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na </text></item>
<item><p>62b3</p><section>'dul ba</section><text>med pa/ lha dang mi rnams kyi ston pa/ sangs rgyas bcom ldan 'das de ni 'jig rten lha dang bcas/ bdud dang bcas/ tshangs pa dang bcas dge sbyong dang bram ze'i skye dgu dang bcas/ lha dang mi'i skye dgu dang bcas pa 'di la mthong ba'i </text></item>
<item><p>62b4</p><section>'dul ba</section><text>chos kho na la rang nyid kyis mngon par shes pas mngon sum du byas te bsgrubs nas ni nga'i zag pa zad do/ /tshangs par spyod pa la bsten to/ /bya ba byas so/ /'di las srid pa gzhan mi shes so/ /zhes go bar byed pa de gsang tshig </text></item>
<item><p>62b5</p><section>'dul ba</section><text>las kyang 'byung ste/ skyes bu chen po'i mtshan sum bcu rtsa gnyis po de dag dang ldan pa'i skyes bu chen po'i 'gro ba ni gnyis las gzhan du mi 'gyur te/ gal te khyim na gnas na ni 'khor los sgyur ba'i rgyal po mtha' </text></item>
<item><p>62b6</p><section>'dul ba</section><text>bzhir rnam par rgyal ba chos dang ldan pa chos kyi rgyal po rin po che sna bdun dang ldan par 'gyur te/ de'i rin po che sna bdun ni 'di lta bu dag yin te/ 'di lta ste/ 'khor lo rin po che dang / glang po rin po che dang / rta rin po che dang /</text></item>
<item><p>62b7</p><section>'dul ba</section><text>nor bu rin po che dang / bud med rin po che dang / khyim bdag rin po che dang / bdun pa ni blon po rin po che nyid yin no/ /de la yang bu dpa' ba/ rtul phod pa/ yan lag mchog gi gzugs dang ldan pa/ pha rol gyi sde rab tu </text></item>
<item><p>62b8</p><section>'dul ba</section><text>'joms pa stong yang tshang bar 'byung bar 'gyur zhing de rgya mtsho la thug pa'i sa chen po ma lus pa gnod par sdo ba med cing 'tshe ba med pa 'di nyid chad pa med cing mtshon gyis bda' ba med la chos dang 'thun zhing snyoms pas legs </text></item>
<item><p>63a1</p><section>'dul ba</section><text>par phab ste gnas par 'gyur ro/ /gal te skra dang kha spu bregs nas gos ngur smrig bgos te/ dad pa yang dag pa kho nas khyim nas khyim med par rab tu byung na ni de bzhin gshegs pa dgra bcom pa yang dag par </text></item>
<item><p>63a2</p><section>'dul ba</section><text>rdzogs pa'i sangs rgyas shes bya bar 'jig rten du sgra rnam par grags par 'gyur ba de ko sa lar ljongs rgyu zhing gshegs pa na 'dod pa 'thun par byon nas/ 'dod pa 'thun pa na 'dod pa 'thun pa'i nags khrod na bzhugs so </text></item>
<item><p>63a3</p><section>'dul ba</section><text>zhes thos so/ /thos nas kyang bram ze'i khye'u ma sdug la smras pa/ ma sdug shes sam/ kho bos dge sbyong gau ta ma shAkya'i sras shAkya'i rigs las skra dang kha spu bregs nas gos ngur smrig bgos te dad pa yang dag </text></item>
<item><p>63a4</p><section>'dul ba</section><text>pa kho nas khyim nas khyim med par rab tu byung nas zhes bya ba nas/ tshangs par spyod pa rab tu ston to zhes bya ba'i bar du ste/ kho bos de gsang tshig dag las bton pa skyes bu chen po'i mtshan sum bcu rtsa gnyis po </text></item>
<item><p>63a5</p><section>'dul ba</section><text>de dag dang ldan pa'i skyes bu chen po'i 'gro ba ni gnyis las gzhan du mi 'gyur te/ gal te khyim na gnas na ni 'khor los sgyur ba'i rgyal po mtha' bzhir rnam par rgyal ba chos dang ldan pa chos kyi rgyal po zhes bya ba nas/ 'jig rten </text></item>
<item><p>63a6</p><section>'dul ba</section><text>du sgra rnam par grags par 'gyur ro zhes bya ba'i bar du ste/ de ko sa la nas ljongs rgyu zhing gshegs pa na 'dod pa 'thun par byon nas/ 'dod pa 'thun pa na 'dod pa 'thun pa'i nags khrod na bzhugs so zhes thos kyis bram ze'i khye'u tshur/ khyod shes ldan gau </text></item>
<item><p>63a7</p><section>'dul ba</section><text>ta ma gang na ba der song shig dang / phyin nas ji ga shes ldan gau ta ma de'i dge ba dang / grags pa dang / sgra dang / tshigs su bcad pa rgya chen po phyogs dang phyogs mtshams su ji ltar grags pa de kho na bzhin yin nam ma yin pa dang / de'i </text></item>
<item><p>63a8</p><section>'dul ba</section><text>mtshan rnams grags pa yang dag pa yin nam ma yin pa rang nyid kyis rab tu shes par 'gyur grang bram ze'i khye'u ma sdug gis bram ze pad ma'i snying po'i ltar mnyan nas shas che ba'i bram ze rgan rabs rgan rabs mang po dang lhan cig tu shas </text></item>
<item><p>63b1</p><section>'dul ba</section><text>che ba nas byung nas/ bcom ldan 'das gang na ba der dong ste lhags nas phyogs gcig tu 'dug go de nas shas che ba'i bram ze rgan rabs rgan rabs rnams bcom ldan 'das dang lhan cig mngon du yang dag par dga' bar 'gyur ba </text></item>
<item><p>63b2</p><section>'dul ba</section><text>dang yang dag par mgu bar 'gyur ba'i gtam sna tshogs byas te phyogs gcig tu 'dug go/ /phyogs gcig tu 'dug nas bcom ldan 'das kyis shas che ba'i bram ze rgan rabs rgan rabs rnams la chos dang ldan pa'i gtam </text></item>
<item><p>63b3</p><section>'dul ba</section><text>gyis yang dag par ston par mdzad/ yang dag par 'dzin du 'jug par mdzad/ yang dag par gzeng stod par mdzad/ yang dag par rab tu dga' bar mdzad de/ bcom ldan 'das shas che ba'i bram ze rgan rabs rgan rabs rnams la </text></item>
<item><p>63b4</p><section>'dul ba</section><text>chos dang ldan pa'i gtam gsung ba na bram ze'i khye'u ma sdug mchil lham dang bcas pas 'chag cing glo bur du gtam dag gleng bar byed la/ gtam mthar phyin par mi sdod par ma gus pas snyems shing bzlogs par </text></item>
<item><p>63b5</p><section>'dul ba</section><text>sems so/ /de nas bcom ldan 'das kyis bram ze'i khye'u ma sdug la 'di skad ces bka' stsal to/ /bram ze'i khye'u khyod bram ze gsum rig pa rnams dang lhan cig glo bur gyi gtam de lta bu smra 'am/ kye dge sbyong gau ta </text></item>
<item><p>63b6</p><section>'dul ba</section><text>ma gtam ji lta bu zhig ji ltar de bzhin gshegs pa shas che ba'i bram ze rgan rabs rgan rabs rnams la chos dang ldan pa'i gtam gsung ba na khyod mchil lham dang bcas pas 'chag cing glo bur du gtam dag gleng </text></item>
<item><p>63b7</p><section>'dul ba</section><text>bar byed la/ gtam mthar phyin par mi sdod par ma gus pas snyems shing slar bzlogs par sems pa lta bu'o/ /kye gau ta ma bram ze 'gro ba rnams ni bram ze 'gro ba rnams dang / 'greng ba rnams ni 'greng ba rnams dang /</text></item>
<item><p>63b8</p><section>'dul ba</section><text>'dug pa rnams ni 'dug pa rnams dang / nyal ba rnams ni nyal ba rnams dang phan tshun legs par smra'i dge sbyong mgo reg nag po'i rtsa lag pho reng gang dag yin pa de dag dang ni kho bo lhan cig tu 'di lta bu'i glo bur gyi gtam gleng du rung </text></item>
<item><p>64a1</p><section>'dul ba</section><text>ste/ dper na da ltar shes ldan gau ta ma dang gleng ba bzhin no/ /bram ze'i khye'u khyod don du gnyer ba la zhugs nas 'dir 'ongs na de lta bu ni bsnyen bkur ma byas pa las gzhan la med par bram ze'i khye'u ma sdug ni bla ma'i tshogs </text></item>
<item><p>64a2</p><section>'dul ba</section><text>dag la bsnyen bkur ma byas pa zhig yin blta/ de nas bcom ldan 'das kyis bram ze'i khye'u ma sdug la/ bkur sti med pa'i tshig gis spyos pa na khros 'khrugs nangs zhing yid ma rangs nas bcom ldan 'das la kha bya bar 'dod/</text></item>
<item><p>64a3</p><section>'dul ba</section><text>spobs par 'dod/ brtsad par 'dod de/ 'di tsam gyis dge sbyong gau ta ma la kha bya ba dang / spobs pa dang brtsad pa dang / dran par byas par 'gyur ro snyam du rig nas bcom ldan 'das la 'di skad ces gsol to/ /kye gau ta ma shAkya 'di dag </text></item>
<item><p>64a4</p><section>'dul ba</section><text>ni da byung kho na yin te/ da byung gi rigs yin pas bram ze rnams la bla ma dang ri mo dang / mchod pa mi byed do/ /ci bram ze'i khye'u khyod la shAkya rnams kyis gnod pa cung zad byas sam kye gau ta ma dus gcig gcig na bdag nyid dang </text></item>
<item><p>64a5</p><section>'dul ba</section><text>mkhan po'i bya ba zhig la grong khyer ser skya'i gzhir rkang pas phyin pa na de na bdag la shAkya rnams dang shAkya mo rnams khang bzangs kyi steng du song nas mdzub ker gyis ston par byed de/ e ma'o bram ze pad ma'i snying po'i slob ma bram </text></item>
<item><p>64a6</p><section>'dul ba</section><text>ze'i khye'u ma sdug yin no/ /bram ze pad ma'i snying po'i slob ma bram ze'i khye'u ma sdug yin no/ /zhes de dag bdag la mdzub ker kho nas ston par byed kyi bdag la bkur sti dang / bla ma dang ri mo dang mchod pa ni mi byed do bram ze'i </text></item>
<item><p>64a7</p><section>'dul ba</section><text>khye'u re shig bye'u khug sta yang rang gi tshang na 'dug nas ji skad 'dod par skad 'byin na shAkya rnams lta smos kyang ci dgos/ bram ze'i khye'u 'di lta ste grong khyer ser skya'i gzhi 'di na shAkya rnams kyi rang gi yin no/ /kye gau ta ma </text></item>
<item><p>64a8</p><section>'dul ba</section><text>rigs ni 'di bzhi ste/ bram ze dang rgyal rigs dang rje'u rigs dang dmangs rigs so/ /kye gau ta ma rigs bzhi po 'di dag ni bram ze rnams la bkur sti byed/ bla mar byed/ ri mor byed mchod par byed do 'on kyang shAkya 'di dag ni da byung kho na </text></item>
<item><p>64b1</p><section>'dul ba</section><text>yin te da byung gi rigs yin pas bram ze rnams la bkur sti dang bla mar mi byed/ ri mor mi byed/ mchod par mi byed do/ /de nas bcom ldan 'das 'di snyam du dgongs te/ kye ma bram ze'i khye'u ma sdug 'di shAkya rnams la e ma'o shAkya rnams </text></item>
<item><p>64b2</p><section>'dul ba</section><text>ni da byung yin no/ /e ma'o shAkya rnams ni da byung gi rigs yin pas shes da byung yin par ha cang kha zer bas/ ma la ngas 'di'i sngon gyi rigs brgyud pa btsal lo snyam nas/ bcom ldan 'das kyis bram ze'i khye'u ma sdug gi sngon gyi rigs brgyud pa btsal ba dang / bram ze'i khye'u </text></item>
<item><p>64b3</p><section>'dul ba</section><text>ma sdug ni shAkya rnams kyi bran mo'i bur gyur la/ shAkya rnams ni de'i jo bo'i bur gyur par gzigs so/ /de nas bcom ldan 'das kyis bram ze'i khye'u ma sdug la 'di skad ces bka' stsal to/ /bram ze'i khye'u khyod kyi rigs ci yin/</text></item>
<item><p>64b4</p><section>'dul ba</section><text>gau ta ma mig mi 'dzums kyi bu'o/ /bram ze'i khye'u 'di nas ngas khyod kyi sngon gyi rigs brgyud pa btsal na khyod ni shAkya rnams kyi bran mo'i bur gyur par mthong ngo / /de nas shas che ba'i bram ze rgan rabs rgan rabs rnams kyis </text></item>
<item><p>64b5</p><section>'dul ba</section><text>bcom ldan 'das la 'di skad ces gsol to/ /kye gau ta ma khyod bram ze'i khye'u ma sdug la bran mo'i bu zhes tshig tu ma gsung shig /de ci'i slad du zhe na/ bram ze'i khye'u ma sdug ni mang du thos pa/ tshig gsal ba/ thags thogs </text></item>
<item><p>64b6</p><section>'dul ba</section><text>med par smra ba ste/ bram ze'i khye'u ma sdug gis gzhi 'di la shes ldan gau ta ma la chos dang 'thun pas lan gdab par rngo thog go/ /bram ze dag gal te khyed cag 'di snyam du bram ze'i khye'u ma sdug nga la chos dang 'thun pas lan </text></item>
<item><p>64b7</p><section>'dul ba</section><text>ldon nus so snyam du sems na/ khyed cag cang mi smra bar bram ze'i khye'u ma sdug gzhi 'di la nga la chos dang 'thun pas lan 'debs su chug shig /bram ze dag khyed cag gal te 'di snyam du bram ze'i khye'u ma sdug gzhi 'di la nga la </text></item>
<item><p>64b8</p><section>'dul ba</section><text>chos dang 'thun pas lan 'debs mi nus so snyam du sems na/ bram ze'i khye'u ma sdug cang ma smra bar khyed kyis gzhi 'di la nga la chos dang 'thun pas lan thob shig /kye gau ta ma bram ze'i khye'u ma sdug nyid mang du thos pa/</text></item>
<item><p>65a1</p><section>'dul ba</section><text>tshig gsal ba/ thags thogs med par smra ba lags te/ bram ze'i khye'u ma sdug gis gzhi 'di la shes ldan gau ta ma la chos dang 'thun pas lan gdab par rngo thog gi gzhan gyis ni ma lags so/ /de nas bcom ldan </text></item>
<item><p>65a2</p><section>'dul ba</section><text>'das kyis bram ze'i khye'u ma sdug la 'di skad ces bka' stsal to/ /bram ze'i khye'u sngon byung ba rgyal po bu ram shing skyes zhes bya ba zhig byung ste/ rgyal po bu ram shing skyes la bu bzhi yod pa skar mda'i gdong dang / lag rna dang / glang po </text></item>
<item><p>65a3</p><section>'dul ba</section><text>che'i thal gong dang / rkang rgyan ldan no/ /rgyal po bu ram shing skyes des nyes pa 'ga' zhig gi phyir spyugs nas de dag rang rang gi sring mo khrid de yul 'khor gzhan dang / yul gzhan du dong nas rim gyis gangs can gyi phyogs chu bo skal </text></item>
<item><p>65a4</p><section>'dul ba</section><text>ldan shing rta'i 'gram na zhes bya ba nas/ khye'u dang bu mo dag btsas so zhes bya ba'i bar du'o/ /de nas rgyal po bu ram shing skyes kyis blon po rnams la smras pa/ kye grong pa dag gzhon nu rnams de ltar byed phod dam/ lha rngo thog </text></item>
<item><p>65a5</p><section>'dul ba</section><text>lags so/ /de nas rgyal po bu ram shing skyes ro stod bstod nas lag pa g.yas pa brkyang ste ched du brjod pas ched du brjod pa/ kye ma'o gzhon nu rnams kyis phod do/ /zhes sems can dbang che bar grags pas gzhon nu </text></item>
<item><p>65a6</p><section>'dul ba</section><text>rnams kyis phod do zhes tshig tu smras pas shAkya shAkya zhes bya bar grags so/ /bram ze'i khye'u khyod kyis shAkya rnams de las skyes pas mgo 'dzugs pa de yin pa dang / de dag gi rigs rgyud de yin par cung zad thos sam/ gau ta ma </text></item>
<item><p>65a7</p><section>'dul ba</section><text>bdag gis shAkya rnams de las skyes pas mgo 'dzugs pa de yin pa dang / de dag gi rigs rgyud de yin par thos so/ /bram ze'i khye'u rgyal po bu ram shing skyes kyi bran mo sdo phod ma zhes bya ba gzugs bzang ba blta na </text></item>
<item><p>65a8</p><section>'dul ba</section><text>sdug pa/ mdzes pa zhig yod pa dang / drang srong gdol pa'i rigs shig dang lhan cig 'dus nas de gnyis 'dus pa las khye'u zhig btsas so/ /gzhon nu btsas ma thag tu tshig tu yum re shig bdag dril phyi dang bkru ba gyis la mi gtsang ba </text></item>
<item><p>65b1</p><section>'dul ba</section><text>las thar bar gyis shig ces smras so/ /de'i tshe na sha za rnams kyi ming mig 'dzums kyi bu zhes bya ba la gzhon nu btsas ma thag tu tshig tu yum bdag re shig dril phyi dang mi gtsang ba las thar bar gyis shig ces smras pa dang /</text></item>
<item><p>65b2</p><section>'dul ba</section><text>kye ma'o mig 'dzums kyi bu zhig skyes so zhes mig 'dzums kyi bu mig 'dzums kyi bu zhes bya bar grags so/ /bram ze'i khye'u khyod kyis mig 'dzums kyi bu rnams de las skyes pas mgo 'dzugs pa de yin pa </text></item>
<item><p>65b3</p><section>'dul ba</section><text>dang / de dag gi rigs rgyud de yin par cung zad thos sam/ de skad ces bka' stsal pa dang / bram ze'i khye'u ma sdug cang mi smra'o/ /lan gnyis lan gsum du yang bcom ldan 'das kyis bram ze'i khye'u ma sdug la 'di skad </text></item>
<item><p>65b4</p><section>'dul ba</section><text>ces bka' stsal to/ /bram ze'i khye'u khyod kyis mig 'dzums kyi bu rnams de las skyes pas mgo 'dzugs pa de yin pa dang de dag gi rigs rgyud de yin par cung zad thos sam/ lan gnyis lan gsum du yang bram ze'i </text></item>
<item><p>65b5</p><section>'dul ba</section><text>khye'u ma sdug cang mi smra'o/ /de nas gnod sbyin lag na rdo rje rdo rje 'bar ba/ rab tu 'bar ba/ kun du rab tu 'bar ba/ me lce gcig tu gyur cing 'bar ba bram ze'i khye'u ma sdug gi mgo bo'i steng na 'dzin cing / gal te bram ze'i </text></item>
<item><p>65b6</p><section>'dul ba</section><text>khye'u ma sdug la bcom ldan 'das kyis lan gsum gyi bar du rma ba rmas pa las rna la gzon cing lan ma gsol bar gyur na/ rdo rje 'bar ba rab tu 'bar ba kun du rab tu 'bar ba me lce gcig tu gyur cing 'bar ba 'dis spyi bo tshal pa bdun </text></item>
<item><p>65b7</p><section>'dul ba</section><text>du dgas par bya'o snyam pa dang / gnod sbyin lag na rdo rje de bcom ldan 'das kyis gzigs nas/ sangs rgyas kyi mthus bram ze ma sdug gis kyang mthong ngo / /de nas bram ze ma sdug sngangs skrag bred cing spu zing zhes byed nas bcom </text></item>
<item><p>65b8</p><section>'dul ba</section><text>ldan 'das la 'di skad ces gsol to/ /kye gau ta ma mig 'dzums kyi bu rnams de las skyes pas mgo 'dzugs pa de lags pa dang / de dag gi rigs rgyud de lags par bdag gis thos lags so/ /de nas shas che ba'i </text></item>
<item><p>66a1</p><section>'dul ba</section><text>bram ze rgan rabs rgan rabs rnams 'di snyam du sems te/ btsun pa gau ta mas 'di skad ces/ bram ze'i khye'u ma sdug ni shAkya rnams kyi bran mo'i bu nyid yin la shAkya rnams ni de'i jo bo'i bu yin no/ /</text></item>
<item><p>66a2</p><section>'dul ba</section><text>zhes gsungs pa gang yin pa bden na bdag cag shes ldan gau ta mas gsungs pa la yid ma ches par zad do snyam mo/ /de nas bcom ldan 'das kyis shas che ba'i bram ze rgan rabs rgan rabs rnams la 'di skad ces bka' stsal </text></item>
<item><p>66a3</p><section>'dul ba</section><text>to/ /khyed cag bram ze'i khye'u ma sdug la bran mo'i bu zhes ha cang tshig tu ma smra shig de ci'i phyir zhe na/ 'di de'i tshe drang srong rdzu 'phrul che ba mthu che ba zhig tu gyur pa las rgyal po bu ram shing skyes kyis nyes pa 'ga' </text></item>
<item><p>66a4</p><section>'dul ba</section><text>kho na'i phyir bram ze'i chad pas bcad do/ /bram ze'i chad pas bcad pa dang / phyis rgyal po bu ram shing skyes 'jigs skrag bred spu zing zhes byed nas lag pa g.yon pas bu mo chen mo rgyan thams cad kyis </text></item>
<item><p>66a5</p><section>'dul ba</section><text>brgyan pa bzung / lag pa g.yas pas gser gyi bya ma bum thogs te/ drang srong de la chung mar byin na drang srong gis de ma blangs so/ /de nas bcom ldan 'das kyis bram ze'i khye'u ma sdug la bran mo'i bu yin </text></item>
<item><p>66a6</p><section>'dul ba</section><text>no zhes bka' stsal pas zhum zhum por gyur nas phrag pa bcum mgo smad de spobs pa med cing gtad khongs su chud nas cang mi smra bar gyur to/ /de nas bcom ldan 'das 'di snyam du dgongs te/ bram ze'i </text></item>
<item><p>66a7</p><section>'dul ba</section><text>khye'u ma sdug 'di bran mo'i bu yin no zhes ngas tshig tu smras pas zhum zhum por gyur nas phrag pa bcum mgo smad de spobs pa med cing gtad khongs su chud nas cang mi smra bar gyur gyis ma </text></item>
<item><p>66a8</p><section>'dul ba</section><text>la ngas 'di la phyi nas gtam 'dre bar bya'o snyam du dgongs nas bram ze'i khye'u ma sdug la 'di skad ces bka' stsal to/ /bram ze'i khye'u dper na rgyal rigs gzhon nu dang bram ze'i bu mo lhan cig 'dus par gyur te de </text></item>
<item><p>66b1</p><section>'dul ba</section><text>gnyis lhan cig 'dus pa las khye'u zhig btsas na/ de bram ze rnams las stan nam chu 'am gsang tshig gam gdon pa 'thob 'am kye gau ta ma 'thob lags so de la rgyal rigs rnams kyis rgyal rigs </text></item>
<item><p>66b2</p><section>'dul ba</section><text>kyi dbang bskur bas dbang skur ram/ kye gau ta ma dbang skur lags te/ de ci'i slad du zhe na/ spun gyi bu lags pas rgyal rigs rnams kyis tsha bo dbang skur lags so/ /bram ze'i khye'u dper na bram ze gzhon nu dang rgyal rigs </text></item>
<item><p>66b3</p><section>'dul ba</section><text>kyi bu mo lhan cig 'dus par gyur la de gnyis lhan cig 'dus pa las khye'u zhig btsas na/ de bram ze rnams las stan nam chu 'am gsang tshig gam/ gdon pa 'thob 'am/ kye gau ta ma 'thob lags so/ /de la rgyal rigs kyis </text></item>
<item><p>66b4</p><section>'dul ba</section><text>dbang bskur bas dbang skur ram/ kye gau ta ma dbang skur lags te/ de ci'i slad du zhe na/ tsha bo lags pa'i slad du rgyal rigs rnams kyis tsha bo dbang skur lags so/ /bram ze'i khye'u dper na rgyal rigs gzhon nu rgyal rigs dag gis </text></item>
<item><p>66b5</p><section>'dul ba</section><text>nyes pa 'ga' kho na'i phyir spyugs par gyur na/ de bram ze rnams las stan nam chu 'am gsang tshig gam/ gdon pa 'thob bam kye gau ta ma 'thob lags so/ /de la rgyal rigs kyi dbang bskur bas dbang skur ram/ kye gau ta ma dbang </text></item>
<item><p>66b6</p><section>'dul ba</section><text>skur te/ de ci'i slad du zhe na/ phu nu bo lags pa'i slad du rgyal rigs rnams kyis phu nu bo dbang skur lags so/ /bram ze'i khye'u dper na bram ze'i gzhon nu bram ze rnams kyis nyes pa 'ga' kho na'i phyir spyugs par gyur na/</text></item>
<item><p>66b7</p><section>'dul ba</section><text>des bram ze rnams las stan nam chu 'am gsang tshig gam gdon pa 'thob bam kye gau ta ma mi 'thob lags so/ /de rgyal rigs rnams kyis rgyal rigs kyi dbang bskur bas dbang skur ram/ kye gau ta ma dbang mi skur te/ de ci'i </text></item>
<item><p>66b8</p><section>'dul ba</section><text>slad du zhe na/ bram ze gdol pa lags pa'i slad du rgyal rigs rnams bram ze gdol pa la dbang mi skur lags so/ /bram ze'i khye'u de ltar na rus dang rigs dang gnad kyis rgyal rigs kyi rigs mchog yin gyi/ bram ze ni ma yin no bram ze'i </text></item>
<item><p>67a1</p><section>'dul ba</section><text>khye'u tshangs pa mi mjed kyi bdag pos tshigs su bcad de smras pa/ rus dang 'brel pa gang yin pa'i/ /rgyal rigs rkang gnyis nang na btsun/ /lha dang mi rnams nang na yang / /rig dang zhabs su ldan pa btsun/ /bram ze'i </text></item>
<item><p>67a2</p><section>'dul ba</section><text>khye'u tshangs pa mi mjed kyi bdag po des tshigs su bcad de 'di skad ces/ rus dang 'brel pa gang yin pa'i/ /rgyal rigs rkang gnyis nang na btsun/ /lha dang mi rnams nang na yang / /rig dang zhabs su ldan pa btsun/ /zhes smras pa ni </text></item>
<item><p>67a3</p><section>'dul ba</section><text>legs par smras pa yin gyi nyes par smras pa ma yin/ legs par bsnyad pa yin gyi nyes par bsnyad pa ma yin no/ /de ci'i phyir zhe na/ bram ze'i khye'u nga yang 'di skad ces/ rus dang 'brel pa gang yin pa'i/ /rgyal rigs rkang gnyis nang na </text></item>
<item><p>67a4</p><section>'dul ba</section><text>btsun/ /lha dang mi rnams nang na yang / /rigs dang zhabs su ldan pa btsun/ /zhes gsung ngo / /bram ze'i khye'u ji snyam du sems/ gang na bag ma len pa dang / bag ma gtong ba yod pa de nas bram ze rnams kyis stan nam chu 'am gsang tshig </text></item>
<item><p>67a5</p><section>'dul ba</section><text>gam/ gdon pa 'thob bam/ kye gau ta ma gang na bag ma len pa dang / bag ma gtong ba mchis pa de nas bram ze rnams kyis stan nam chab bam gsang tshig gam/ gdon pa 'thob lags so/ /bram ze'i khye'u gang na bag ma len pa dang bag </text></item>
<item><p>67a6</p><section>'dul ba</section><text>ma gtong ba yod pa de na rigs kyis snyems pa yang yod rus kyis snyems pa yang yod bram ze'i bu'i snyems pa yang yod do/ /bram ze'i khye'u sems can rigs kyi snyems pas rnam par bcings pa dang / rus kyi snyems pas rnam par </text></item>
<item><p>67a7</p><section>'dul ba</section><text>bcings pa dang / bram ze'i bu'i snyems pas rnam par bcings pa ji snyed pa de dag rig pa dang zhabs su ldan pa bla na med pa 'di nyid mngon sum du ma byas pa mngon sum du bya ba'i skal ba med kyi bram ze'i bu rigs kyi snyems pa spangs rus </text></item>
<item><p>67a8</p><section>'dul ba</section><text>kyi snyems pa spangs/ bram ze'i bu'i snyems pa spangs na de ltar na rig pa dang zhabs su ldan pa bla na med pa 'di nyid mngon sum du ma byas pa mngon sum du byed par 'gyur ro/ /shes ldan gau ta ma la bdag gang sngon yang ma byung phyis kyang mi 'byung /</text></item>
<item><p>67b1</p><section>'dul ba</section><text>da ltar na yang ma mchis pa de lta bur dad pa lags kyi shes ldan gau ta mas bdag la ji ltar rig pa dang zhabs 'tshal bar 'gyur ba de ltar chos bshad du gsol/ bram ze'i khye'u de'i phyir legs par rab tu nyon la yid la zung shig dang bshad do/ /</text></item>
<item><p>67b2</p><section>'dul ba</section><text>bram ze'i khye'u 'di la ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa skyes bu 'dul ba'i kha lo sgyur ba bla na med pa lha dang </text></item>
<item><p>67b3</p><section>'dul ba</section><text>mi rnams kyi ston pa/ sangs rgyas bcom ldan 'das 'jig rten du byung ste/ des chos bshad pa ni thog mar dge ba/ bar du dge ba tha mar dge ba don bzang po tshig 'bru bzang po ma 'dres pa yongs su rdzogs pa yongs su dag pa/</text></item>
<item><p>67b4</p><section>'dul ba</section><text>rnam par byang ba tshangs par spyod pa rab tu ston te/ chos de khyim bdag gam khyim bdag gi bus mnyan nas/ des chos de thos nas dad pa so sor rnyed do dad pa so sor rnyed pa de dag dang ldan pas 'di la so sor yang dag par slob par </text></item>
<item><p>67b5</p><section>'dul ba</section><text>byed de khyim gyi gnas ni nyam nga ba rdul dag gi gnas yin no/ /rab tu byung ba ni bla gab med pa yin na/ khyim pa khyim na gnas pa rnams kyis ji srid 'tsho'i bar du tshangs par spyod pa gcig tu sal gyis dag pa/ yongs su rdzogs pa </text></item>
<item><p>67b6</p><section>'dul ba</section><text>yongs su dag pa rnam par byang ba 'di spyad par dka'/ ma la bdag gis skra dang kha spu bregs la gos ngur smrig bgos te dad pa yang dag pa kho nas khyim nas khyim med par rab tu byung ngo snyam nas de de bzhin rab tu </text></item>
<item><p>67b7</p><section>'dul ba</section><text>byung nas tshul khrims la gnas pa yin te/ so sor thar pa'i sdom pas bsdams pa yin/ spyod pa dang spyod yul phun sum tshogs pas tha na kha na ma tho ba phra mo tsam la yang 'jigs par lta ba yin/ bslab pa'i gzhi rnams </text></item>
<item><p>67b8</p><section>'dul ba</section><text>blangs te slob pa yin no/ /de srog gcod pa spangs nas srog gcod pa las slar log pa yin te chad pa spangs pa yin/ mtshon cha spangs pa yin 'dzem pa dang snying rjer ldan pa yin/ sems can srog chags su gyur pa thams cad la chung ngu na srog chags </text></item>
<item><p>68a1</p><section>'dul ba</section><text>grog sbur yan chad srog gcod pa las slar log pa yin no de ma byin par len pa spangs nas ma byin par len pa las slar log pa yin te/ byin pa len pa yin byin pa la dga' ba yin/ sbyin pa lhug par gtong ba la dga' ba yin te rkun ma ma </text></item>
<item><p>68a2</p><section>'dul ba</section><text>yin 'dod chen can ma yin/ gtsang ba yin/ bdag nyid bsrungs pas ma byin par len pa las slar log pa yin no/ /de mi tshangs par spyod pa spangs nas mi tshangs par spyod pa las slar log pa yin te/ tshangs par spyod pa yin/ spyod pa </text></item>
<item><p>68a3</p><section>'dul ba</section><text>ngan pa spangs pas dag pa yin/ gtsang ba yin/ dri nga ba med pa yin/ 'khrig pa dang bral ba yin/ smad rims kyi chos dang bral ba yin/ mi tshangs par spyod pa las slar log pa yin no/ /de brdzun du smra ba spangs nas brdzun du smra ba las slar log pa </text></item>
<item><p>68a4</p><section>'dul ba</section><text>yin te/ bden pa smra ba yin/ bden pa la dga' ba yin/ mnyan par 'os pa yin/ yid ches pa yin brtan pa yin/ 'jig rten la mi slu ba yin/ brdzun du smra ba las slar log pa yin no/ /de phra ma spangs nas phra ma las slar log pa </text></item>
<item><p>68a5</p><section>'dul ba</section><text>yin te/ de tshu bi dag las mnyan te de dag dbye ba'i phyir pha bi dag la smra ba ma yin/ pha bi dag las mnyan te de dag dang dbye ba'i phyir tshu bi dag la smra ba ma yin/ bye ba rnams sdums byed pa yin/ 'thun pa rnams la gzeng stod pa yin/</text></item>
<item><p>68a6</p><section>'dul ba</section><text>'thun pa la dga' ba yin/ 'thun pa la mgu ba yin/ 'thun par byed pa'i tshig smra ba yin/ phra ma las phyir log pa yin no/ /de tshig rtsub po spangs nas tshig rtsub po las phyir log pa yin te/ de gang la yang tshig gdug pa dang /</text></item>
<item><p>68a7</p><section>'dul ba</section><text>rtsub pa dang / pha rol la mi snyan pa dang / pha rol spa 'gong bar byed pa dang / skye bo mang po'i yid la mi 'thad pa dang / skye bo mang po'i snying du mi sdug pa dang / skye bo mang po mi dga' ba dang / skye bo mang po'i yid du mi 'ong ba dang mnyam par </text></item>
<item><p>68a8</p><section>'dul ba</section><text>bzhag pa ma yin pa dang mnyam par 'jog par 'gyur ba ma yin pa de lta bu'i tshig spangs pa yin/ mi tshugs pa dang / rnar snyan pa dang snying tshim par byed pa dang / dga' bar byed pa dang / grong khyer ba dang / snyan cing 'jebs pa dang /</text></item>
<item><p>68b1</p><section>'dul ba</section><text>rnam par gsal ba dang / rnam par rig par byed pa dang / mnyan par 'os pa dang / mi rten pa dang / 'gal ba ma yin pa dang / thug pa med pa dang / skye bo mang po la sdug pa dang skye bo mang po mgu ba dang / skye bo mang po dga' ba </text></item>
<item><p>68b2</p><section>'dul ba</section><text>dang / skye bo mang po'i yid du 'ong ba dang / mnyam par bzhag pa dang mnyam par 'jog par 'gyur ba de lta bu'i tshig smra ba dang de tshig rtsub po spangs nas tshig rtsub po las slar log pa yin no/ /de tshig kyal pa spangs nas tshig kyal </text></item>
<item><p>68b3</p><section>'dul ba</section><text>pa las slar log pa yin te/ de dus su smra ba yin/ yang dag par smra ba yin/ de kho na nyid smra ba yin/ don smra ba yin/ chos smra ba yin/ rtogs pa smra ba yin/ khong du chud par byed pa'i tshig smra ba yin te/ dus su dang 'dren ma </text></item>
<item><p>68b4</p><section>'dul ba</section><text>ma yin pa dang gleng gzhi dang bcas pa dang / dan rtags dang bcas pa dang / chos dang don dang ldan pa yin te/ tshig kyal pa spangs nas tshig kyal pa las slar log pa yin no/ /de nyo tshong spangs nas nyo tshong las slar log pa yin te/ de gzhal </text></item>
<item><p>68b5</p><section>'dul ba</section><text>glugs la g.yo byed pa dang / srang la g.yo byed pa dang / tshad la g.yo byed pa spangs nas gzhal glugs la g.yo byed pa dang srang la g.yo byed pa dang / tshad la g.yo byed pa las slar log pa yin no/ /de gsug len pa dang 'drid pa dang /</text></item>
<item><p>68b6</p><section>'dul ba</section><text>bsdigs nas rang gir byed pa spangs nas gsug len pa dang / 'drid pa dang / bsdigs nas rang gir byed pa las slar log pa yin no/ /de gsad pa dang / bcing ba dang / bcad pa dang / dbug pa dang / brdeg pa'i bsam pa spangs nas gsod </text></item>
<item><p>68b7</p><section>'dul ba</section><text>pa dang / 'ching ba dang / gcod pa dang / 'bigs pa dang rdeg pa nyams su myong bar byed pa las slar log pa yin no/ /de 'od dang bud med can dang lhan cig tu nyal ba spangs nas 'od dang / bud med can dang lhan </text></item>
<item><p>68b8</p><section>'dul ba</section><text>cig tu nyal ba las slar log pa yin no/ /de zhing gi gzhi dang / khyim gyi gzhi dang / tshong khang gi gzhi len pa spangs nas/ de zhing gi gzhi dang / khyim gyi gzhi dang / tshong khang gi gzhi len pa las slar log pa yin no/ /</text></item>
<item><p>69a1</p><section>'dul ba</section><text>de glang po che dang / rta dang / ba lang dang / lug dang / bya gag dang / phag len pa las slar log pa yin no/ /de bran pho dang / bran mo dang / zho shas 'tsho ba len pa las slar log pa yin no/ /de chung ma dang bu pho dang </text></item>
<item><p>69a2</p><section>'dul ba</section><text>bu mo len pa spangs nas/ chung ma dang / bu pho dang / skyes pa dang / khye'u dang / bu mo len pa las slar log pa yin no/ /de gser dang dngul len pa spangs nas/ gser dang dngul len pa las slar log pa yin no/ /de </text></item>
<item><p>69a3</p><section>'dul ba</section><text>'bru ma nyams pa len pa spangs nas/ 'bru ma nyams pa len pa las slar log pa yin no/ /de za gcig pa yin te/ nub mo'i spangs shing dus ma yin pa'i kha zas spangs pa yin/ dus su rgyu zhing dus su spyod </text></item>
<item><p>69a4</p><section>'dul ba</section><text>pas sbyor ba la brtson pa yin/ de lus kyi bgo ba ran pas chog shes shing tshod zin pa yin/ bsod snyoms lto 'drangs kyis chog shes shing tshod zin pa yin no/ /de lus kyi bgo ba ran pas chog shes shing tshod zin </text></item>
<item><p>69a5</p><section>'dul ba</section><text>pa yin zhing / bsod snyoms lto 'drangs kyis chog shes shing tshod zin pa yin pas gang dang gang du 'gro ba na lhung bzed dang bcas/ chos gos dang bcas pas 'gro'o/ /dper na 'dab chags bya gang dang gang du lding ba </text></item>
<item><p>69a6</p><section>'dul ba</section><text>der 'dab ma dang chas gshog pa dang chas te lding ba de bzhin du de lus kyi bgo ba ran pas chog shes shing tshod zin pa yin/ bsod snyoms lto 'drangs kyis chog shes shing tshod zin pa yin no/ /de lus kyi </text></item>
<item><p>69a7</p><section>'dul ba</section><text>bgo ba ran pas chog shes shing tshod zin pa yin zhing bsod snyoms lto 'drangs kyis chog shes shing tshod zin pa yin te/ ma sdug 'di ltar yang dge sbyong dang bram ze kha cig dad pas byin pa dag spyad nas sa bon </text></item>
<item><p>69a8</p><section>'dul ba</section><text>gyi tshogs dang / 'byung po'i tshogs dang / sna tshogs rtsom pa la sbyor bar brtson pas gnas pa 'di lta ste/ rtsa ba'i sa bon dang / sdong bu'i sa bon dang / thor to'i sa bon dang / bkas pa'i sa bon dang /</text></item>
<item><p>69b1</p><section>'dul ba</section><text>lnga pa ni sa bon gyi sa bon nyid de/ dge sbyong dang / bram ze rnams kyi sa bon gyi tshogs dang / 'byung po'i tshogs sna tshogs rtsom pa la sbyor bar brtson pa de lta bu las slar log pa yin no/ /ma sdug 'di ltar yang dge sbyong </text></item>
<item><p>69b2</p><section>'dul ba</section><text>ngam bram ze kha cig dad pas byin pa dag spyad nas sogs 'jog sna tshogs rtsom pa la sbyor bar brtson pas gnas pa 'di lta ste/ zas kyi sogs 'jog dang / skom gyi sogs 'jog dang / dri'i sogs 'jog dang / ro'i </text></item>
<item><p>69b3</p><section>'dul ba</section><text>sogs 'jog dang / lo ma'i sogs 'jog dang / me tog gi sogs 'jog dang / 'bras bu'i sogs 'jog dang / dge sbyong dang bram ze rnams kyi sogs 'jog sna tshogs rtsom pa la sbyor bar brtson pa de </text></item>
<item><p>69b4</p><section>'dul ba</section><text>lta bu las slar log pa yin no// //'dul ba gzhi/ bam po sum bcu rtsa gcig pa/ ma sdug 'di ltar yang dge sbyong dang bram ze kha cig dad pas byin pa dag spyad nas gnas </text></item>
<item><p>69b5</p><section>'dul ba</section><text>mal mthon po dang / gnas mal chen po sna tshogs rtsom pa la sbyor bar brtson pas gnas par byed pa 'di lta ste/ stan dang / khri dang / khri snam bu can dang / ras kyi snam bu can dang / be'u ras kyis g.yogs pa dang / ras yug </text></item>
<item><p>69b6</p><section>'dul ba</section><text>chen gyis g.yogs pa dang / ras khra bos g.yogs pa dang / pa le la'i ras kyis g.yogs pa dang / glang po che'i 'thab stan dang / rta'i 'thab stan dang / ngos gcig bal las byas pa dang / ngos gnyis ka bal las byas </text></item>
<item><p>69b7</p><section>'dul ba</section><text>pa dang / stod bal las byas pa dang / rgyab bal las byas pa dang / bal las byas pa dang / ka ling ka'i gos kyi steng g.yogs pa dang / g.yogs dang bcas pa'i gos dang / phyogs gnyis su sngas dmar po las byas </text></item>
<item><p>69b8</p><section>'dul ba</section><text>pa ste/ dge sbyong dang bram ze rnams kyi gnas mal mthon po dang / gnas mal chen po rtsom pa la sbyor ba de lta bu las slar log pa yin no/ /ma sdug 'di ltar yang dge sbyong ngam bram ze kha cig dad pas byin pa dag spyad nas 'chang ba dang /</text></item>
<item><p>70a1</p><section>'dul ba</section><text>gzhag pa sna tshogs rtsom pa la sbyor bar brtson pas gnas pa 'di lta ste/ mnye ba dang / bkru ba dang / dril phyi dang me tog gi phreng ba dang / dri dang byug pa dang / kha dog 'chang ba dang / sen mo'i kha dog sgyur ba dang / khar phye ma 'debs pa dang /</text></item>
<item><p>70a2</p><section>'dul ba</section><text>gdong gi byi dor dang / me long la lta ba dang lag ngar brgyan pa dang / gtsug tor 'ching ba dang / gdugs kyi rtsa ba sbu bu can dang / ral gri dang / rnga yab nor bu'i yu ba can dang / mchil lham khra bo dang / gos sar pa dang / ras sar pa kha tshar </text></item>
<item><p>70a3</p><section>'dul ba</section><text>can 'chang ba'i rang bzhin can dag ste/ dge sbyong dang bram ze rnams kyi gzhag pa dang 'chang ba sna tshogs rtsom pa la sbyor bar brtson pa de lta bu las slar log pa yin no/ /ma sdug 'di ltar yang dge sbyong dang bram ze kha cig dad pas </text></item>
<item><p>70a4</p><section>'dul ba</section><text>byin pa dag spyad nas ltad mo sna tshogs rtsom pa la sbyor bar brtson pas gnas pa 'di lta ste/ glang po ches 'gyed pa dang / shing rtas 'gyed pa dang / dpung bu chung gis 'gyed pa dang / dbyug pas 'gyed pa dang / khu tshur gyis 'gyed pa </text></item>
<item><p>70a5</p><section>'dul ba</section><text>dang gru mos 'gyed pa dang / khyu mchog gis 'gyed pa dang ma hes 'gyed pa dang / ra 'gyed pa dang / lug 'gyed pa dang / bya gag 'thab pa dang / mchil ba 'thab pa dang / 'ur ba 'thab ba dang / bya gag dang / phug ron dang / mchil pa dang /</text></item>
<item><p>70a6</p><section>'dul ba</section><text>bud med 'thab pa dang skyes pa 'thab pa dang / gzhon nu 'thab pa dang gzhon nu ma 'thab pa dang shing 'dzeg pa dang / bro gar gyi tshogs dang / phrag pa nas 'gong ba dang / rgyal mtshan gyi rtse mo dang / dpung gi tshogs dang / g.yul </text></item>
<item><p>70a7</p><section>'dul ba</section><text>bshams pa dang / dmag tshogs la lta ba dang / 'dus pa chen po la lta bar 'dod pa ste/ dge sbyong dang bram ze rnams kyi ltad mo sna tshogs rtsom pa la sbyor bar brtson pa de lta bu las slar log pa yin no/ /ma sdug 'di ltar yang dge sbyong dang </text></item>
<item><p>70a8</p><section>'dul ba</section><text>bram ze kha cig dad pas byin pa dag spyad nas nyan pa sna tshogs rtsom pa la sbyor bar brtson pas gnas pa 'di lta ste/ glang po che'i skad dang rta'i skad dang shing rta'i sgra dang / dpung bu chung gi sgra dang / rnga pa Ta ha'i sgra dang rnga bo che'i sgra dang rol mo'i tshogs pa'i sgra </text></item>
<item><p>70b1</p><section>'dul ba</section><text>dang gar mkhan gyi glu sgra dang rol mo'i sgra dang / khar sil gyi sgra dang / se gol gyi sgra dang / thal mo'i sgra dang / bum pa'i sgra dang / rang bzo'i sgra dang / snyan dngags kyi sgra dang / yig 'bru sna tshogs dang tshig dang yi ge sna tshogs dang 'jig rten rgyang phan </text></item>
<item><p>70b2</p><section>'dul ba</section><text>dang ldan pa dang grags pa'i gtam nyan 'dod pa dag ste dge sbyong dang bram ze rnams kyi sgra sna tshogs nyan pa rtsom pa la sbyor bar brtson pa de lta bu las slar log pa yin no/ /ma sdug 'di ltar yang dge sbyong dang bram ze kha cig dad pas byin pa dag spyad nas/</text></item>
<item><p>70b3</p><section>'dul ba</section><text>ug shud dang khras dang / cho lo rtsom pa la sbyor bar brtson pas gnas pa 'di lta ste/ mig brgyad pa dang / mig bcu pa dang / na ya'i mig dang / phyogs phyogs nas 'gyed pa dang bum pas rtse ba dang / ka le dang ka tsa le dang pheg gis rtse ba dang /</text></item>
<item><p>70b4</p><section>'dul ba</section><text>ug shud dang / gul tshab dang / thur ma dang / lag rgyan 'am/ kha cig skugs ci lta bar 'gyed pa ste/ dge sbyong dang bram ze rnams kyi ug shud dang / khras dang / cho lo rtsom pa la sbyor ba de lta bu las slar log pa yin no/ /ma sdug 'di ltar </text></item>
<item><p>70b5</p><section>'dul ba</section><text>yang dge sbyong dang bram ze kha cig dad pas byin pa dag spyad nas gtam sna tshogs rtsom pa la sbyor bar brtson pas gnas pa 'di lta ste/ rgyal po'i gtam dang / dmag gi gtam dang / zas kyi gtam dang / skom gyi gtam dang / gos kyi gtam </text></item>
<item><p>70b6</p><section>'dul ba</section><text>dang / tshong 'dus kyi gtam dang / smad 'tshong gi gtam dang / lam ngan brjod pa'i gtam dang / rgya mtsho chen po rjod pa'i gtam dang / ljongs dang / sna chen po la gtogs pa rjod pa'i gtam ste/ dge sbyong dang bram ze rnams kyi </text></item>
<item><p>70b7</p><section>'dul ba</section><text>gtam sna tshogs rtsom pa la sbyor ba de lta bu las slar log pa yin no/ /ma sdug 'di ltar yang dge sbyong dang bram ze kha cig dad pas byin pa dag spyad nas rtsod pa sna tshogs rtsom pa la sbyor bar brtson pas gnas pa 'di lta </text></item>
<item><p>70b8</p><section>'dul ba</section><text>ste ji ltar kho bos chos 'dul ba 'di kun shes pa de bzhin du/ khyod kyis kyang chos 'dul ba 'di kun shes mod kyi khyod kyis ni rigs pa dang ldan pa dang 'brel ba ma yin te/ sngar smra bar bya ba ni phyis smras/ phyis smra bar bya ba ni </text></item>
<item><p>71a1</p><section>'dul ba</section><text>sngar smras la khyod kyis ha cang myur bar smras pas mi gsal lo/ /brtsad pa mjug brtul gyis khyod kyis brtsad pa'i don du smras pa'i tshig de thong shig /tshar bcad par shes sam/ gal te lan thebs pa lta na dris </text></item>
<item><p>71a2</p><section>'dul ba</section><text>dang smros shig ces bya ba dge sbyong dang bram ze rnams kyi rtsod pa sna tshogs rtsom pa la sbyor ba de lta bu las slar log pa yin no/ /ma sdug 'di ltar yang dge sbyong dang bram ze kha cig dad pas byin pa dag spyad nas pho nyar 'gro ba dang /</text></item>
<item><p>71a3</p><section>'dul ba</section><text>gtong ba log pa'i 'tsho bas 'tsho bar byed pa 'di lta ste/ de dag rgyal po'i 'am/ blon po chen po rnams kyi 'am/ bram ze rnams kyi 'am/ khyim bdag rnams kyi 'am/ grong mi rnams kyi 'am/ yul mi rnams kyi 'am/ tshong dpon </text></item>
<item><p>71a4</p><section>'dul ba</section><text>rnams kyi 'am/ ded dpon rnams kyi pho nya tshu bi nas khrid de pha bir sna 'dren par byed pa dang / pha bi nas pho nya khrid de tshu bir sna 'dren par byed pa ste/ dge sbyong dang bram ze rnams kyi pho nyar 'gro ba dang gtong ba log pa'i 'tsho </text></item>
<item><p>71a5</p><section>'dul ba</section><text>ba de lta bu las slar log pa yin no/ /ma sdug 'di ltar yang dge sbyong dang bram ze kha cig dad pas byin pa dag spyad nas tshul 'chos pa dang / kha gsag dang / gzhog slongs dang / thob kyis 'jal ba dang / rnyed pas rnyed pa </text></item>
<item><p>71a6</p><section>'dul ba</section><text>sgrub par byed de/ dge sbyong dang bram ze rnams kyi tshul 'chos pa dang / kha gsag dang / gzhog slongs dang / thob kyis 'jal ba dang / rnyed pas rnyed pa sgrub par byed pa de lta bu las slar log pa yin no/ /'di ltar yang ma sdug dge </text></item>
<item><p>71a7</p><section>'dul ba</section><text>sbyong dang bram ze kha cig dad pas byin pa dag spyad nas yon po'i dpyad kyi log pa'i 'tsho bas 'tsho bar byed pa 'di lta ste/ gnam grum pa dang / rma mtshan dang / rmi lam gyi mtshan ma dang / mes tshig pa dang / chus reg pa dang / byi bas zos </text></item>
<item><p>71a8</p><section>'dul ba</section><text>pa dang 'bebs pa dang / skad nyan pa dang / 'byung po thams cad kyi skad dang / lus kyi dpyad dang / khyim sa'i dpyad dang / ne tso'i dpyad dang / bya'i dpyad dang / mthe bo'i dpyad dang / kha cig skar ma'i sbyor ba byed de/ dge sbyong dang bram ze rnams kyi yon po'i dpyad kyi </text></item>
<item><p>71b1</p><section>'dul ba</section><text>log pa'i 'tsho ba de lta bu las slar log pa yin no/ /ma sdug 'di ltar yang dge sbyong dang bram ze kha cig dad pas byin pa dag spyad nas yon po'i dpyad kyi log pa'i 'tsho bas 'tsho bar byed pa 'di lta ste/ yud tsam rnams kyi sbyor ba dang / rgyu </text></item>
<item><p>71b2</p><section>'dul ba</section><text>skar shar ba dang / ro brtag pa dang / zhi ba'i las dang / rgyas pa'i las dang / drag po'i las dang / bsang gtor gyi las dang / yig 'bru dang / rtsis dang / grangs dang / lag rtsis dang / me long gi dpyad la sbyor bar byed do/ /dge sbyong dang bram ze </text></item>
<item><p>71b3</p><section>'dul ba</section><text>rnams kyi yon po'i dpyad kyi 'tsho ba de lta bu las slar log pa yin no/ /ma sdug 'di ltar yang dge sbyong dang bram ze kha cig dad pas byin pa dag spyad nas yon po'i dpyad kyi log pa'i 'tsho bas 'tsho bar byed pa 'di lta ste/ gso ba'i </text></item>
<item><p>71b4</p><section>'dul ba</section><text>dpyad dang / rtsa ba'i sman dang / mig sman sbyin pa dang / snum bag dang / ro sbyin pa dang / sman sbyin pa dang / bud med kyi dpyad dang / gzhon nu'i dpyad dang / gzhon nu ma'i dpyad dang / sman la sbyor bar byed pa ste/ dge sbyong dang bram ze </text></item>
<item><p>71b5</p><section>'dul ba</section><text>rnams kyi yon po'i dpyad kyi log pa'i 'tsho ba de lta bu las slar log pa yin no/ /ma sdug 'di ltar yang dge sbyong dang bram ze kha cig dad pas byin pa dag spyad nas yon po'i dpyad kyi log pa'i 'tsho bas 'tsho bar byed pa 'di lta ste/</text></item>
<item><p>71b6</p><section>'dul ba</section><text>nor bu'i mtshan nyid dang / dbyug pa'i mtshan nyid dang / ral gri'i mtshan nyid dang / mda'i mtshan nyid dang / mtshon cha'i mtshan nyid dang / glang po che'i mtshan nyid dang / rta'i mtshan nyid dang / khyu mchog gi mtshan nyid dang / ma he'i </text></item>
<item><p>71b7</p><section>'dul ba</section><text>mtshan nyid dang / ra'i mtshan nyid dang / lug gi mtshan nyid dang / bya gag gi mtshan nyid dang / 'ur ba'i mtshan nyid dang / mchil pa'i mtshan nyid dang / bud med kyi mtshan nyid dang / skyes pa'i mtshan nyid dang / gzhon nu'i mtshan nyid dang /</text></item>
<item><p>71b8</p><section>'dul ba</section><text>gzhon nu ma'i mtshan nyid dang / tshe thung ba'i rtags dang / tshe ring ba'i rtags dang / skal ba chung ba'i rtags dang / skal ba che ba'i rtags dang / bsod nams chung ba'i rtags dang / bsod nams che ba'i rtags dang / mthu chung ba'i rtags dang / mthu che ba'i rtags dang /</text></item>
<item><p>72a1</p><section>'dul ba</section><text>jo bo'i mtshan nyid dang bran gyi mtshan nyid de/ dge sbyong dang bram ze rnams kyi yon po'i dpyad kyi log pa'i 'tsho ba de lta bu las slar log pa yin no/ /ma sdug 'di ltar yang dge sbyong dang bram ze kha cig dad pas byin pa dag </text></item>
<item><p>72a2</p><section>'dul ba</section><text>spyad nas yon po'i dpyad kyi log pa'i 'tsho bas 'tsho bar byed pa 'di lta ste/ sman mas gcig car gtong ba dang / sgrengs te gtong ba dang / skyug pa dang / 'khru ba dang / stod du 'khru ba dang / snar blugs pa dang / du ba rdub pa dang / dugs </text></item>
<item><p>72a3</p><section>'dul ba</section><text>kyi las dang / bad kan gyi dpyad dang / pho ba'i dpyad dang / sme ba dang phol mig gi dpyad dang / ri dgas 'khyil pa dang / bya rog 'khyil pa dang / mkhur ba 'gul ba dang / lce sos chod pa dang / ro langs dang / ro langs phyed la sbyor bar byed </text></item>
<item><p>72a4</p><section>'dul ba</section><text>de/ dge sbyong dang bram ze rnams kyi yon po'i dpyad kyi log pa'i 'tsho ba de lta bu las slar log pa yin no/ /ma sdug 'di ltar yang dge sbyong dang bram ze kha cig dad pas byin pa dag spyad nas yon po'i dpyad kyi log pa'i 'tsho bas </text></item>
<item><p>72a5</p><section>'dul ba</section><text>'tsho bar byed pa 'di lta ste/ dgug pa dang / kun du dgug pa dang / rnam par dgug pa dang / kun du rmongs pa dang / rnam par rmongs pa dang / rnam par 'thor ba dang / rnam par 'joms pa'i chos dang / bde bar byed pa dang / sdug bsngal </text></item>
<item><p>72a6</p><section>'dul ba</section><text>bar byed pa dang / bu 'chags par byed pa dang / til gyi sbyin sreg dang / 'bras kyi sbyin sreg dang / tsher ma'i sbyin sreg dang / rdzas kyi sbyin sreg dang / sbyin sreg gi sbyin sreg dang / nyi ma la bkur sti bya ba dang / skar ma la </text></item>
<item><p>72a7</p><section>'dul ba</section><text>bkur sti bya ba dang / lha la bkur sti bya ba dang / bkur sti'i gnas chen po la bkur sti byed pa ste/ dge sbyong dang bram ze rnams kyi yon po'i dpyad kyi log pa'i 'tsho ba de lta bu las slar log pa yin no/ /ma sdug 'di ltar yang dge sbyong </text></item>
<item><p>72a8</p><section>'dul ba</section><text>dang bram ze kha cig dad pas byin pa dag spyad nas yon po'i dpyad sna tshogs kyi log pa'i 'tsho bas 'tsho bar byed pa 'di lta ste/ 'jigs par 'gyur ba dang / zhi bar 'gyur ba dang / lo nyes par 'gyur ba dang / lo legs par 'gyur ba dang / char mi 'babs par </text></item>
<item><p>72b1</p><section>'dul ba</section><text>'gyur ba dang / yams kyi nad 'byung bar 'gyur ba dang / yams kyi nad 'byung bar mi 'gyur ba ste/ dge sbyong dang bram ze rnams kyi yon po'i dpyad kyi log pa'i 'tsho ba de lta bu las slar log pa yin no/ /ma sdug 'di ltar yang dge sbyong </text></item>
<item><p>72b2</p><section>'dul ba</section><text>ngam bram ze kha cig dad pas byin pa dag spyad nas yon po'i dpyad sna tshogs kyi log pa'i 'tsho bas 'tsho bar byed pa 'di lta ste/ zun rnams kyi rgyal po rgyal bar 'gyur zhing phyi rol pa rnams kyi rgyal po pham par 'gyur ba dang /</text></item>
<item><p>72b3</p><section>'dul ba</section><text>phyi rol pa rnams kyi rgyal po rgyal bar 'gyur zhing zun rnams kyi rgyal po pham par 'gyur ba dang / zun rnams kyi rgyal po g.yul du 'jug par 'gyur zhing phyi rol pa rnams kyi rgyal po 'byung bar 'gyur ba dang / phyi rol pa rnams kyi </text></item>
<item><p>72b4</p><section>'dul ba</section><text>rgyal po g.yul du 'jug par 'gyur zhing zun rnams kyi rgyal po 'byung bar 'gyur ba dag ste/ dge sbyong dang bram ze rnams kyi yon po'i dpyad kyi log pa'i 'tsho ba de lta bu las slar log pa yin no/ /ma sdug 'di ltar yang </text></item>
<item><p>72b5</p><section>'dul ba</section><text>dge sbyong dang bram ze kha cig dad pas byin pa dag spyad nas yon po'i dpyad kyi log pa'i 'tsho bas 'tsho bar byed pa 'di lta ste/ nyi ma dang zla ba dag lam du 'gro ba dang / nyi ma dang zla ba dag lam gol bar 'gro ba dang / lam du nyi ma gzas </text></item>
<item><p>72b6</p><section>'dul ba</section><text>zin pa dang / zla ba gzas zin pa dang / skar mda' ltung ba dang / phyogs dmar por gyur pa dang / bar snang las sgra byung ba dang / nyi ma dang zla ba 'di gnyis 'di ltar rdzu 'phrul che zhing mthu che ba 'char ba dang / nub pa dang / bsgribs pa </text></item>
<item><p>72b7</p><section>'dul ba</section><text>dang ma bsgribs pa dang / 'di lta ste/ lam dang lam gol ba dag mngon pa ste/ dge sbyong dang bram ze rnams kyi yon po'i dpyad kyi log pa'i 'tsho ba de lta bu las slar log pa yin no/ /ma sdug 'di ltar yang dge sbyong dang bram ze </text></item>
<item><p>72b8</p><section>'dul ba</section><text>kha cig dad pas byin pa dag spyad nas yon po'i dpyad kyi log pa'i 'tsho bas 'tsho bar byed pa 'di lta ste/ nyi ma dang zla ba dag lam du 'gro na 'bras bu 'di lta bur 'gyur ba dang / nyi ma dang zla ba dag lam gol bar 'gro na 'bras bu 'di lta bur 'gyur </text></item>
<item><p>73a1</p><section>'dul ba</section><text>ba dang lam du nyi ma gzas zin pa dang / zla ba gzas zin pa dang / skar mda' ltung ba dang / phyogs dmar por gyur pa dang / bar snang las sgra byung na 'bras bu 'di lta bur 'gyur ba dang / nyi ma dang zla ba 'di gnyis 'di ltar rdzu 'phrul </text></item>
<item><p>73a2</p><section>'dul ba</section><text>che zhing mthu che ba 'char ba dang / nub pa dang bsgribs pa dang / ma bsgribs pa dang / 'di lta ste/ lam dang lam gol ba mngon na 'bras bu 'di lta bur 'gyur bar ston pa ste/ dge sbyong dang bram ze rnams kyi yon po'i dpyad kyi log pa'i 'tsho ba de </text></item>
<item><p>73a3</p><section>'dul ba</section><text>lta bu las slar log pa yin no/ /de 'phags pa'i tshul khrims kyi phung po de dang ldan pas nang gi bde ba kha na ma tho ba med pa nyams su myong bar byed cing / de dbang po rnams kyi sgo bsdams pa dang / kun du bsrungs pa'i dran pa dang / 'grus skyong </text></item>
<item><p>73a4</p><section>'dul ba</section><text>gi dran pa dang yid dran pas bsrungs pas gnas skabs mnyam par spyod cing gnas pa yin no/ /de mig gis gzugs rnams mthong nas mtshan mar mi 'dzin/ mngon rtags su mi 'dzin to/ /gzhi gang gi phyir zhe na/ mig gi dbang po </text></item>
<item><p>73a5</p><section>'dul ba</section><text>sdom pas ma bsdams par gnas pa ni 'jig rten la brnab sems dang / yid mi bde ba dag 'byung bas sdig pa mi dge ba'i chos rnams sems kyi rjes su 'brang bar 'gyur ro/ /de rnams bsdam pa'i phyir bsgrub cing bsrung bar mig gi </text></item>
<item><p>73a6</p><section>'dul ba</section><text>dbang pos mig gi dbang po sdom par byed do/ /de bzhin du rna bas sgra dang snas dri dang / lces ro dang lus kyis reg bya dang / yid kyis chos rnams shes nas mtshan mar mi 'dzin/ mngon rtags su mi 'dzin to/ /gzhi gang gi phyir zhe na/ yid kyi </text></item>
<item><p>73a7</p><section>'dul ba</section><text>dbang po sdom pas ma bsdams par gnas pa ni 'jig rten la brnab sems dang / yid mi bde ba dag 'byung bas sdig pa mi dge ba'i chos rnams sems kyi rjes su 'brang bar 'gyur ro/ /de rnams bsdam pa'i phyir yid kyi dbang pos yid kyi dbang po sdom par </text></item>
<item><p>73a8</p><section>'dul ba</section><text>byed do/ /de 'phags pa'i tshul khrims kyi phung po de dang / dbang po rnams kyi sgo bsdams pa de dang ldan pas nang gi bde ba kha na ma tho ba med pa nyams su myong zhing / de 'gro ba dang ldog pa la shes bzhin du gnas pa yin/ lta ba dang / rnam par lta ba dang /</text></item>
<item><p>73b1</p><section>'dul ba</section><text>bskum pa dang / brkyang ba dang / snam sbyar dang / chos gos dang / lhung bzed thogs pa dang / 'gro ba dang / 'greng ba dang / 'dug pa dang / nyal ba dang / mi nyal ba dang / smra ba dang / mi smra ba dang / gnyid kyis dub pa bsal ba la shes bzhin du gnas pa yin no/ /</text></item>
<item><p>73b2</p><section>'dul ba</section><text>de 'phags pa'i tshul khrims kyi phung po de dang / dbang po rnams kyi sgo bsdams pa de dang / dran pa dang shes bzhin mchog de dang ldan pas nang gi bde ba kha na ma tho ba med pa nyams su myong zhing de gnas mal dben pa dgon pa dang / shing drung </text></item>
<item><p>73b3</p><section>'dul ba</section><text>dang khang stong dag tu gnas pa yin te/ de dgon par son kyang rung / shing drung du son kyang rung / khang stong du son kyang rung 'dug ste/ skyil mo dkrung bcas nas lus drang por bsrang ste dran pa mngon par phyogs par bzhag nas de 'jig rten </text></item>
<item><p>73b4</p><section>'dul ba</section><text>la brnab sems spangs te/ brnab sems dang bral ba'i sems kyis lan mang du gnas shing brnab sems las sems yongs su sbyong ba yin no/ /'jig rten la gnod sems dang / rmugs pa dang / gnyid dang / rgod pa dang / 'gyod pa dang /</text></item>
<item><p>73b5</p><section>'dul ba</section><text>the tshom spangs te/ yid gnyis las rgal ba yin/ the tshom las rgal ba yin/ dge ba'i chos rnams la nges pa thob pa yin/ the tshom las sems yongs su sbyong ba yin no/ /ma sdug dper na mi zhig gis skyin po zhig blangs nas las kyi </text></item>
<item><p>73b6</p><section>'dul ba</section><text>mtha' rnams la brtson par byas te/ de'i las kyi mtha' de rnams grub nas des de las bu lon de yang khyer la/ de la chung ma gso ba chog tsam zhig kyang yod nas de 'di snyam du sems te/ bdag gis skyin po blangs nas las kyi mtha' rnams </text></item>
<item><p>73b7</p><section>'dul ba</section><text>la brtson par byas te/ bdag gi las kyi mtha' de rnams grub nas bdag gis de las bu lon yang gzhal/ bdag la chung ma gso ba chog tsam zhig kyang yod do snyam ste/ de gzhi de las bde bar gyur/ yid bde bar gyur pa dang / ma sdug dper na </text></item>
<item><p>73b8</p><section>'dul ba</section><text>mi nad pa nad tshabs che ba sdug bsngal ba zhig yod la/ de zas zos pa ni lus la 'jur mi btub/ skom 'thungs ba ni khong du gnod par gyur pa las de dus gzhan zhig na nad med cing stobs dang ldan la bde bar gyur te/ des kha zas zos pa 'jur btub/</text></item>
<item><p>74a1</p><section>'dul ba</section><text>skom 'thungs pa ni khong du gnod par ma gyur nas de 'di snyam du sems te/ 'di ltar bdag sngon na ba nad tshabs che ba sdug bsngal bar gyur pa na bdag gis kha zas zos pa ni lus la 'jur mi btub/ skom 'thungs pa ni khong </text></item>
<item><p>74a2</p><section>'dul ba</section><text>du gnod par gyur pa las/ da ni 'di ltar bdag nad med cing stobs dang ldan pas bde bar gyur te/ bdag gis zas zos pa ni lus la 'jur btub/ skom 'thungs pa ni khong du gnod par ma gyur to snyam ste/ de gzhi de las bde ba dang /</text></item>
<item><p>74a3</p><section>'dul ba</section><text>yid bde bar gyur pa dang / ma sdug dper na mi zhig bran du gyur te/ mngag gzhug pa dang / go re long ba dang / lto gol dang / rang dbang med par gyur pa las/ de dus gzhan zhig na bran mi byed par gyur te/ mngag gzhug pa mi byed/ go re long mi </text></item>
<item><p>74a4</p><section>'dul ba</section><text>byed/ lto gol mi byed de/ rang dbang yod nas/ de 'di snyam du sems te/ 'di ltar bdag sngon bran du gyur pa na mngag gzhug pa dang / go re long ba dang / lto gol dang / rang dbang med pa las da ni bran mi byed pas mngag gzhug pa mi byed/ go re </text></item>
<item><p>74a5</p><section>'dul ba</section><text>long mi byed/ lto gol mi byed de/ rang dbang yod do snyam nas/ de gzhi de las bde bar gyur/ yid bde bar gyur pa dang / ma sdug dper na mi zhig btson du bzung ste/ lag pa phying ka log tu dam du bcings par gyur pa las/ de de las nor </text></item>
<item><p>74a6</p><section>'dul ba</section><text>gzhal ba med par bde bar legs par thar nas/ de 'di snyam du sems te/ 'di ltar bdag sngon btson du bzung ste/ lag pa phying ka log tu dam du bcings par gyur pa las/ da ni de las bdag nor gzhal ba med par bde bar legs par thar to </text></item>
<item><p>74a7</p><section>'dul ba</section><text>snyam ste/ de gzhi de las yid bde bar gyur pa dang / ma sdug dper na mi zhig 'jigs pa las bde ba dang / lo nyes pa las lo legs par gyur nas/ de 'di snyam du sems te/ 'di ltar bdag 'jigs pa las bde ba dang / lo nyes pa las lo legs par </text></item>
<item><p>74a8</p><section>'dul ba</section><text>gyur to snyam ste/ de gzhi de las bde bar gyur/ dga' bar gyur pa de bzhin du des bdag nyid kyi sgrib pa lnga po skyin po ji lta ba dang / nad ji lta ba dang / bran ji lta ba dang / btson ji lta ba dang / 'jigs pa ji lta ba de dag spangs par yang dag par rjes su mthong ngo / /de sgrib pa </text></item>
<item><p>74b1</p><section>'dul ba</section><text>lnga po sems nye ba'i nyon mongs par byed pa/ shes rab nyam chung bar byed pa/ gnod pa'i phyogs dang 'thun pa/ mya ngan las 'das pa dang mi 'thun pa dag spangs nas/ 'dod pa dag las dben sdig pa mi dge ba'i chos rnams las dben/</text></item>
<item><p>74b2</p><section>'dul ba</section><text>rtog pa dang bcas/ dpyod pa dang bcas/ dben pa las skyes pa'i dga' ba dang bde ba can bsam gtan dang po rdzogs par byas te gnas so/ /dper na khrus mkhan nam khrus mkhan gyi slob ma mkhas pa zhig khar phor ram/ gzhong </text></item>
<item><p>74b3</p><section>'dul ba</section><text>bu 'am/ nya phyis kyi nang du 'dag chal gyi phye ma zhib mo chus yang btab yang btab ste sbangs na 'dag chal gyi gong bu de gsher gsher dang ldan/ gsher gyis zhen te/ gsher gyis phyi nang khyab pas 'bo bar mi 'gyur/ 'dzag par mi </text></item>
<item><p>74b4</p><section>'dul ba</section><text>'gyur ba de bzhin du/ dge slong de'i lus dben pa las skyes pa'i dga' ba'i bde bas mngon du rlan par byed/ yongs su rlan par byed/ yongs su tshim par byed/ yongs su khyab par byed de/ de'i lus thams cad la 'di lta ste/ dben pa las </text></item>
<item><p>74b5</p><section>'dul ba</section><text>skyes pa'i dga' ba dang bde bas ma khyab pa'am/ khyab par ma gyur pa cung zad kyang med do/ /rtog pa dang dpyod pa dang bral zhing nang yongs su dang ste/ sems kyi rgyud gcig tu gyur pas rtog pa med pa/ dpyod pa med pa/ ting nge 'dzin las </text></item>
<item><p>74b6</p><section>'dul ba</section><text>skyes pa'i dga' ba dang bde ba can bsam gtan gnyis pa rdzogs par byas te gnas so/ /de 'di snyam du lus 'di la ting nge 'dzin las skyes pa'i dga' ba dang bde bas mngon du rlan par byed/ yongs su rlan par byed/ yongs su tshim </text></item>
<item><p>74b7</p><section>'dul ba</section><text>par byed/ yongs su khyab par byed de/ de'i lus thams cad la 'di lta ste/ ting nge 'dzin las skyes pa'i dga' ba dang bde bas ma khyab pa 'am/ khyab par ma gyur pa cung zad kyang med do/ /dper na ri'i rtse na bkod ma'i mtsho bran </text></item>
<item><p>74b8</p><section>'dul ba</section><text>zhig yod par gyur la/ der ni shar phyogs nas kyang chu mi 'bab par gyur la/ lho phyogs nas ma yin/ nub phyogs nas ma yin/ byang phyogs nas kyang chu mi 'bab la/ der lhas kyang dus dus su char gyi rgyun mi 'bebs te/ gzhan du na bkod </text></item>
<item><p>75a1</p><section>'dul ba</section><text>ma'i mtsho bran de nyid nas bkod ma'i chu 'am/ bkod ma'i chu chen po lud nas bkod ma'i mtsho bran de thams cad chu bsil bas gang bar byed/ yongs su gang bar byed/ shin tu gang bar byed/ yongs su khyab par byed de/ bkod ma'i </text></item>
<item><p>75a2</p><section>'dul ba</section><text>mtsho bran de thams cad 'di lta ste/ chu bsil bas ma khyab pa 'am/ khyab par ma gyur pa cung zad kyang med do/ /de bzhin du lus la ting nge 'dzin las skyes pa'i dga' ba dang bde bas mngon du rlan par byed/ yongs su rlan par byed/ yongs </text></item>
<item><p>75a3</p><section>'dul ba</section><text>su tshim par byed/ yongs su khyab par byed de/ de'i lus thams cad la 'di lta ste/ ting nge 'dzin las skyes pa'i dga' ba dang bde bas ma khyab pa 'am/ /khyab par ma gyur pa cung zad kyang med do/ /de dga' ba'i 'dod chags dang bral bas </text></item>
<item><p>75a4</p><section>'dul ba</section><text>btang snyoms la gnas shing dran pa dang shes bzhin can yin te/ bde ba lus kyis myong la 'phags pa rnams kyis gang de dran pa dang ldan pa bde ba la gnas pa/ btang snyoms pa'o zhes brjod pa ste/ dga' ba med pa'i bsam gtan gsum </text></item>
<item><p>75a5</p><section>'dul ba</section><text>pa rdzogs par byas te gnas so/ /de 'di ltar lus 'di la dga' ba med pa'i bde bas mngon du rlan par byed/ yongs su rlan par byed/ yongs su tshim par byed/ yongs su khyab par byed de/ de'i lus thams cad la 'di lta ste/ dga' ba med </text></item>
<item><p>75a6</p><section>'dul ba</section><text>pa'i bde bas ma khyab pa 'am/ khyab par ma gyur pa cung zad kyang med do/ /'di lta ste dper na ut+pa la 'am/ pad ma 'am/ ku mu da 'am/ pad ma dkar po chu las skyes shing chu nas chen por gyur pa rtses btags shing 'dug pa de dag gi rtsa ba </text></item>
<item><p>75a7</p><section>'dul ba</section><text>nas rtse mo'i bar gyi gsab gseb ni 'di lta ste/ chu bsil bas ma khyab pa 'am/ khyab par ma gyur pa cung zad kyang med do/ /de bzhin du lus la dga' ba med pa'i bde bas mngon du rlan par byed/ yongs su rlan par byed/ yongs su tshim par byed/</text></item>
<item><p>75a8</p><section>'dul ba</section><text>yongs su khyab par byed de/ de'i lus thams cad la 'di lta ste/ dga' ba med pa'i bde bas ma khyab pa 'am/ khyab par ma gyur pa cung zad kyang med do/ /de bde ba yang spangs te snga nas sdug bsngal yang spangs shing yid bde ba dang / yid mi bde ba yang nub pas </text></item>
<item><p>75b1</p><section>'dul ba</section><text>bde ba yang ma yin/ sdug bsngal yang ma yin pa btang snyoms dang dran pas yongs su dag pa bsam gtan bzhi pa rdzogs par byas te gnas so/ /de 'di ltar lus 'di la yongs su dag pa dang rnam par byang ba'i sems kyis mos te khyab par </text></item>
<item><p>75b2</p><section>'dul ba</section><text>byas nas rdzogs par byas te gnas so/ /dper na khyim bdag gam khyim bdag gi bus ras khru brgyad pa 'am/ dgu pas de mgo dang / lag pa dang / rkang pa g.yogs na/ de'i mgo bo dang / lag pa nas rkang pa'i bar lus thams cad 'di lta ste/</text></item>
<item><p>75b3</p><section>'dul ba</section><text>ras gtsang ma yongs su dag pas ma yog pa 'am/ yog par ma gyur pa cung zad kyang med do/ /de bzhin du de 'di ltar lus 'di la yongs su dag pa dang rnam par byang ba'i sems kyis mos te/ khyab par byas nas rdzogs par byas te </text></item>
<item><p>75b4</p><section>'dul ba</section><text>gnas pa de'i lus thams cad la 'di lta ste/ yongs su dag pa dang rnam par byang ba'i sems kyis ma khyab pa 'am/ khyab par ma gyur pa cung zad kyang med do/ /ma sdug gang gi tshe kho na 'phags pa'i nyan thos kyis bde ba yang spangs te/</text></item>
<item><p>75b5</p><section>'dul ba</section><text>snga nas sdug bsngal yang spangs shing yid bde ba dang yid mi bde ba yang nub pas bde ba yang ma yin/ sdug bsngal yang ma yin pa btang snyoms dang dran pas yongs su dag pa bsam gtan bzhi pa rdzogs par byas te gnas pa de kho na'i tshe </text></item>
<item><p>75b6</p><section>'dul ba</section><text>de'i sems rgod pa ma yin/ zhum pa ma yin no/ /rgod pa med cing zhum pa med pas mi g.yo bar gnas pa thob bo/ /dper na khang pa rtseg ma 'am/ khang pa rtseg ma'i khyams su 'bru mar gyi me mar bus pa de'i me lce de rlung nas/ bya dang mi dang </text></item>
<item><p>75b7</p><section>'dul ba</section><text>mi ma yin pa'i bar gyis ma bskyod cing ma bsgul ba de'i tshe rgod pa ma yin/ zhum pa ma yin no/ /rgod pa med cing zhum pa med par gnas pas mi g.yo bar 'bar ba de bzhin du/ ma sdug gang gi tshe 'phags pa'i nyan thos kyis bde ba yang spangs te/</text></item>
<item><p>75b8</p><section>'dul ba</section><text>snga nas sdug bsngal yang spangs shing yid bde ba dang yid mi bde ba yang nub pas bde ba yang ma yin sdug bsngal ba yang ma yin pa btang snyoms dang dran pas yongs su dag pa bsam gtan bzhi pa rdzogs par byas te gnas pa de'i tshe de'i sems rgod pa </text></item>
<item><p>76a1</p><section>'dul ba</section><text>ma yin zhum pa ma yin no/ /rgod pa med cing zhum pa med pas mi g.yo bar gnas pa thob nas de 'di snyam du sems te/ bdag gi lus kyi gzugs 'di ni rags pa 'byung ba chen po bzhi'i rgyu las byung ba yin te/ 'di la bdag </text></item>
<item><p>76a2</p><section>'dul ba</section><text>gi rnam par shes pa rten cing 'di la gnas te/ 'di la khyab par gnas kyis ma la bdag gis lus 'di las yid bskyod de/ /lus gzhan yid las byung ba'i gzugs dbang po ma tshang ba dang / dman pa ma yin pa zhig mngon par sprul lo </text></item>
<item><p>76a3</p><section>'dul ba</section><text>snyam nas/ de lus de las yid bskyod de lus gzhan yid las byung ba'i gzugs dbang po ma tshang ba dang dman pa ma yin pa mngon par sprul par byed do/ /ma sdug dper na nor bu bai dUr+ya bzang po rigs dang ldan pa gsal ba/ dang ba dri ma med pa </text></item>
<item><p>76a4</p><section>'dul ba</section><text>tshon skud sna lnga pa 'di lta ste/ sngon po dang / ser po dang / dmar po dang / dkar po dang / le brgan la brgyus pa de skyes bu mig dang ldan pas mthong na 'di ni skud pa yin no/ /'di ni nor bu yin no/ /'di ni skud pas nor bu brgyus pa yin no </text></item>
<item><p>76a5</p><section>'dul ba</section><text>zhes shes pa de bzhin du de lus de las yid bskyod nas lus gzhan yid las byung ba'i gzugs dbang po ma tshang ba dang / dman pa ma yin pa mngon par sprul par byed do/ /ma sdug dper na mi zhig gis rtswa mun dza las thur ma </text></item>
<item><p>76a6</p><section>'dul ba</section><text>phyung ba de skyes bu mig dang ldan pas mthong na 'di ni mun dza yin no/ /'di ni thur ma yin te/ mun dza las thur ma phyung ba yin no/ /zhes shes pa de bzhin du de lus de las yid bskyod nas lus gzhan yid las byung ba'i gzugs </text></item>
<item><p>76a7</p><section>'dul ba</section><text>dbang po ma tshang ba dang / dman pa ma yin pa mngon par sprul par byed do/ /ma sdug dper na mi zhig gis za ma tog nas sbrul phyung ba na de skyes bu mig dang ldan pas mthong na 'di ni za ma tog yin no/ /'di ni sbrul yin te/ za ma tog nas </text></item>
<item><p>76a8</p><section>'dul ba</section><text>sbrul phyung ba yin no zhes shes pa de bzhin du de lus de las yid bskyod nas lus gzhan yid las byung ba'i gzugs dbang po ma tshang ba dang / dman pa ma yin pa mngon par sprul par byed do/ /ma sdug dper na mi zhig gis ral gri </text></item>
<item><p>76b1</p><section>'dul ba</section><text>shubs nas phyung ba na de skyes bu mig dang ldan pas mthong na 'di ni shubs yin no/ /'di ni ral gri yin te/ ral gri shubs nas phyung ba yin no zhes shes pa de bzhin du de lus de las yid bskyod nas lus gzhan yid las byung ba'i </text></item>
<item><p>76b2</p><section>'dul ba</section><text>gzugs dbang po ma tshang ba dang / dman pa ma yin pa mngon par sprul par byed do/ /de de ltar mnyam par bzhag pa'i sems yongs su dag pa/ rnam par byang ba/ nyon mongs pa med pa/ nye ba'i nyon mongs pa dang bral ba/ drang por </text></item>
<item><p>76b3</p><section>'dul ba</section><text>gyur pa/ las su rung ba la gnas pa/ mi g.yo ba thob pa/ rdzu 'phrul gyi yul shes pa mngon sum du bya ba'i mngon par shes pa la sems mngon par gtod par byed de/ de rdzu 'phrul gyi yul rnam par du ma nyams su myong bar byed </text></item>
<item><p>76b4</p><section>'dul ba</section><text>de/ 'di lta ste gcig tu gyur nas mang por gyur pa dang / mang por gyur nas gcig tu gyur pa dang / snang bar gyur cing mi snang bar gyur pa'i ye shes mthong ba nyams su myong bar byed cing rtsig pa la yang thad kar 'gro/ ri la yang thad </text></item>
<item><p>76b5</p><section>'dul ba</section><text>kar 'gro/ ra ba la yang thad kar 'gro 'o/ /lus kyis thogs pa med par 'gro ba ni dper na sa dang nam mkha' la bya ba bzhin no/ /sa la yang steng du 'gro ba dang / byi'u zul byed de/ dper na chu la bya ba bzhin no/ /chu la yang </text></item>
<item><p>76b6</p><section>'dul ba</section><text>rgyun phyogs las bzlog par 'gro ste/ dper na sa la bya ba bzhin no/ /nam mkha' la yang dkyil mo dkrung gis 'gro ste/ dper na 'dab chags bya bzhin no/ /nyi ma dang zla ba 'di ltar rdzu 'phrul che zhing 'di ltar mthu </text></item>
<item><p>76b7</p><section>'dul ba</section><text>che ba 'di gnyis la lag pas 'dzin cing nyug par byed do/ /tshangs pa'i 'jig rten gyi bar du lus kyis dbang sgyur ro/ /dper na gser mgar ram gser mgar gyi slob ma mkhas pa zhig gis gser shin tu las su rung bar byas </text></item>
<item><p>76b8</p><section>'dul ba</section><text>par rig nas rdungs su bya ba'i rnam pa phor bu 'am/ mgul rgyan nam/ lag rgyan nam/ rkang rgyan nam/ sor gdub rgya'am/ gser gyi phreng ba gang dang gang byed 'dod pa de myur ba myur bar byed pa de bzhin du/ de 'di ltar mnyam par bzhag pa'i sems </text></item>
<item><p>77a1</p><section>'dul ba</section><text>yongs su dag pa/ rnam par byang ba/ nyon mongs pa med pa/ nye ba'i nyon mongs pa dang bral ba/ drang por gyur pa/ las su rung ba la gnas pa/ mi g.yo ba thob pa/ rdzu 'phrul gyi yul shes pa mngon sum du bya ba'i mngon par shes </text></item>
<item><p>77a2</p><section>'dul ba</section><text>pa la sems mngon du gtod par byed de/ 'di lta ste gcig tu gyur nas mang por gyur pa dang zhes bya ba nas tshangs pa'i 'jig rten gyi bar du lus kyis dbang sgyur ro zhes bya ba'i bar gong ma bzhin du 'o/ /dper na rdza mkhan </text></item>
<item><p>77a3</p><section>'dul ba</section><text>gyi slob ma mkhas pa zhig gis 'jim pa'i gong bu shin tu las su rung bar byas par rig nas snod spyad kyi rnam grangs gang dang gang bsgrub par 'dod pa de dang de kho na myur ba myur bar sgrub pa de bzhin du/ de 'di ltar mnyam par bzhag pa'i </text></item>
<item><p>77a4</p><section>'dul ba</section><text>sems yongs su dag pa/ rnam par byang ba/ nyon mongs pa med pa/ nye ba'i nyon mongs pa dang bral ba zhes bya ba nas tshangs pa'i 'jig rten gyi bar du lus kyis dbang sgyur ro zhes bya ba'i bar gong ma bzhin du 'o/ /dper na ba so </text></item>
<item><p>77a5</p><section>'dul ba</section><text>mkhan nam ba so mkhan gyi slob ma mkhas pa zhig gis ba so shin tu las su rung bar byas par rig nas gzugs kyi rnam grangs gang dang gang bsgrub par 'dod pa de dang de kho na myur ba myur bar sgrub pa de bzhin du/ de 'di ltar mnyam </text></item>
<item><p>77a6</p><section>'dul ba</section><text>par bzhag pa'i sems yongs su dag pa/ rnam par byang ba zhes bya ba nas tshangs pa'i 'jig rten gyi bar du lus kyis dbang sgyur ro zhes bya ba'i bar gong ma bzhin du 'o/ /de 'di ltar mnyam par bzhag pa'i sems yongs su dag pa/</text></item>
<item><p>77a7</p><section>'dul ba</section><text>rnam par byang ba/ nyon mongs pa med pa/ nye ba'i nyon mongs pa dang bral ba/ drang por gyur pa/ las su rung ba la gnas pa/ mi g.yo ba thob pa/ lha'i rna ba shes pa'i mngon par shes pa mngon sum du bya ba la sems mngon du gtod par byed de/</text></item>
<item><p>77a8</p><section>'dul ba</section><text>de lha'i rna ba rnam par dag pa mi'i las 'das pas mi rnams kyi 'am/ mi ma yin pa rnams kyi 'am/ gang dag ring po 'am/ gang dag nye ba'i sgra gnyi ga thos par byed do/ /dper na mi dung 'bud pa zhig ri brag chen po'i khar 'dzegs nas mtshan mo nam phyed </text></item>
<item><p>77b1</p><section>'dul ba</section><text>kyi dus su dung bus na de'i sgra des sa'i phyogs thogs pa med par khyab par 'gyur ba de bzhin du/ de 'di ltar mnyam par bzhag pa'i sems yongs su dag pa/ rnam par byang ba/ nyon mongs pa med pa/ nye ba'i nyon mongs pa dang bral ba/</text></item>
<item><p>77b2</p><section>'dul ba</section><text>drang por gyur pa/ las su rung ba la gnas pa/ mi g.yo ba thob pa/ lha'i rna ba shes pa mngon sum du bya ba'i mngon par shes pa la sems mngon du gtod par byed de/ de lha'i rna ba rnam par dag pa mi'i las 'das pas mi rnams kyi </text></item>
<item><p>77b3</p><section>'dul ba</section><text>'am/ mi ma yin pa rnams kyi 'am/ gang dag ring po 'am/ gang dag nye ba'i sgra gnyi ga thos par byed do/ /de 'di ltar mnyam par bzhag pa'i sems yongs su dag pa/ rnam par byang ba/ nyon mongs pa med pa/ nye ba'i nyon mongs pa dang </text></item>
<item><p>77b4</p><section>'dul ba</section><text>bral ba/ drang por gyur pa/ las su rung ba la gnas pa/ mi g.yo ba thob pa/ sems kyi rnam grangs shes pa mngon sum du bya ba'i mngon par shes pa la sems mngon par gtod par byed de/ des sems can gzhan rnams kyi dang /</text></item>
<item><p>77b5</p><section>'dul ba</section><text>gang zag gzhan rnams kyi rnam par rtog pa dang rnam par dpyod pa'i yid yid kyis ji lta ba bzhin rab tu shes te/ 'dod chags dang bcas pa'i sems la 'dod chags dang bcas pa'i sems yin no zhes yang dag pa ji lta ba bzhin </text></item>
<item><p>77b6</p><section>'dul ba</section><text>du rab tu shes so/ /'dod chags dang bral ba'i sems la 'dod chags dang bral ba'i sems yin no zhes yang dag pa ji lta ba bzhin du rab tu shes so/ /zhe sdang dang bcas pa dang / zhe sdang dang bral ba dang / gti mug dang bcas pa dang /</text></item>
<item><p>77b7</p><section>'dul ba</section><text>gti mug dang bral ba dang / bsdus pa dang / rnam par g.yengs pa dang / zhum pa dang / rab tu 'dzin pa dang / chung ngu dang / chen po dang / rgod pa dang / rgod pa ma yin pa dang / nye bar zhi ba dang / nye bar zhi ba ma yin pa dang /</text></item>
<item><p>77b8</p><section>'dul ba</section><text>mnyam par bzhag pa dang / mnyam par bzhag pa ma yin pa dang / bsgoms pa dang / bsgoms pa ma yin pa dang / sems rnam par grol ba dang / sems rnam par grol ba ma yin pa yang dag pa ji lta ba bzhin du rab tu shes so/ /dper na skyes </text></item>
<item><p>78a1</p><section>'dul ba</section><text>bu mig dang ldan pas me long gi dkyil 'khor yongs su dag par byas te/ rang gi bzhin gyi mtshan ma rtog par byed pa de bzhin du/ de 'di ltar mnyam par bzhag pa'i sems yongs su dag pa/ rnam par byang ba/</text></item>
<item><p>78a2</p><section>'dul ba</section><text>nyon mongs pa med pa/ nye ba'i nyon mongs pa dang bral ba/ drang por gyur pa/ las su rung ba la gnas pa/ mi g.yo ba thob pa/ sems kyi rnam grangs shes pa mngon sum du bya ba'i mngon par shes pa la sems mngon du gtod par byed de </text></item>
<item><p>78a3</p><section>'dul ba</section><text>zhes bya ba nas/ sems shin tu rnam par grol ba la sems shin tu rnam par grol ba yin no zhes yang dag pa ji lta ba bzhin rab tu shes so zhes bya ba'i bar gong ma bzhin te/ 'di ni zhabs shes bya'o/ /rig pa gang zhe na/ de 'di ltar </text></item>
<item><p>78a4</p><section>'dul ba</section><text>mnyam par bzhag pa'i sems yongs su dag pa/ rnam par byang ba/ nyon mongs pa med pa/ nye ba'i nyon mongs pa dang bral ba/ drang por gyur pa/ las su rung ba la gnas pa/ mi g.yo ba thob pa/ sngon gyi gnas rjes su dran pa </text></item>
<item><p>78a5</p><section>'dul ba</section><text>shes pa mngon sum du bya'i mngon par shes pa la sems mngon du gtod par byed de/ de sngon gyi gnas rnam pa du ma rjes su dran te/ 'di lta ste skye ba gcig dang / gnyis dang / gsum dang / bzhi dang / lnga dang / drug dang /</text></item>
<item><p>78a6</p><section>'dul ba</section><text>bdun dang / brgyad dang / dgu dang / bcu dang / nyi shu dang / sum bcu dang / bzhi bcu dang / lnga bcu dang / skye ba brgya dang / skye ba stong dang / skye ba brgya stong dang / skye ba brgya phrag du ma dang / skye ba stong phrag du ma dang / skye ba brgya stong </text></item>
<item><p>78a7</p><section>'dul ba</section><text>phrag du ma dang / 'jig pa'i bskal pa dang / 'chags pa'i bskal pa dang / 'jig pa dang 'chags pa'i bskal pa dang / 'chags pa'i bskal pa du ma dang / 'jig pa'i bskal pa du ma dang / 'chags pa dang 'jig pa'i </text></item>
<item><p>78a8</p><section>'dul ba</section><text>bskal pa du ma rjes su dran te/ gang du bdag sems can 'di dag gi nang du skyes pa na ming ni 'di zhes bya/ rigs ni 'di zhes bya/ rus ni 'di zhes bya/ kha zas ni 'di lta bu zhig za za/ bde ba dang sdug bsngal ni 'di lta bu zhig myong ngo / /</text></item>
<item><p>78b1</p><section>'dul ba</section><text>tshe ring khyad ni 'di tsam zhig /yun ni 'di srid cig gnas/ tshe ni 'di tsam zhig thub bo/ /de nas bdag shi 'phos nas che ge mo zhig tu skyes so/ /de nas kyang shi 'phos nas yang ga ge mo zhig tu skyes so/ /de nas kyang shi 'phos </text></item>
<item><p>78b2</p><section>'dul ba</section><text>nas 'dir skyes so zhes rnam pa dang bcas/ yul phyogs dang bcas/ gzhi ci las gyur pa dang bcas par sngon gyi gnas rnam pa du ma rjes su dran no/ /dper na mi zhig grong nas grong du song la/ de nas kyang grong gzhan du song nas de </text></item>
<item><p>78b3</p><section>'dul ba</section><text>'di snyam du sems te/ bdag gis grong che ge mo nas ga ge mor son to/ /de nas kyang grong che ge mor ro/ /grong de nas ni grong 'dir 'ongs so snyam pa de bzhin du de 'di ltar mnyam par bzhag pa'i sems yongs su dag pa/</text></item>
<item><p>78b4</p><section>'dul ba</section><text>rnam par byang ba/ nyon mongs pa med pa/ nye ba'i nyon mongs pa dang bral ba/ drang por gyur pa/ las su rung ba la gnas pa/ mi g.yo ba thob pa/ sngon gyi gnas rjes su dran pa shes pa mngon sum du bya ba'i mngon par </text></item>
<item><p>78b5</p><section>'dul ba</section><text>shes pa la sems mngon du gtod par byed de/ de sngon gyi gnas rnam par du ma rjes su dran te/ 'di lta ste/ skye ba gcig dang zhes bya ba nas rnam pa dang bcas/ yul phyogs dang bcas par sngon gyi gnas rnam pa du ma rjes su dran no zhes bya </text></item>
<item><p>78b6</p><section>'dul ba</section><text>ba'i bar gong ma bzhin du'o// //'dul ba gzhi/ bam po sum bcu rtsa gnyis pa/ de 'di ltar mnyam par bzhag pa'i sems yongs su dag pa/ rnam par byang ba/ nyon </text></item>
<item><p>78b7</p><section>'dul ba</section><text>mongs pa med pa/ nye ba'i nyon mongs pa dang bral ba/ drang por gyur pa/ las su rung ba la gnas pa/ mi g.yo ba thob pa/ 'chi 'pho dang skye ba shes pa mngon sum du bya ba'i mngon par shes pa la sems mngon du </text></item>
<item><p>78b8</p><section>'dul ba</section><text>gtod par byed de/ de lha'i mig rnam par dag pa mi'i las 'das pas sems can rnams kyi 'chi 'pho rnams dang / skye ba rnams dang / kha dog bzang po rnams dang / kha dog ngan pa rnams dang / dman pa rnams dang / gya nom pa rnams </text></item>
<item><p>79a1</p><section>'dul ba</section><text>dang / bde 'gro dang ngan 'gror 'gro ba rnams kyang mthong zhing sems can las ji lta ba bzhin nye bar 'gro ba rnams yang dag pa ji lta ba bzhin rab tu shes te/ sems can 'di dag ni lus kyi nyes par spyod pa dang ldan/</text></item>
<item><p>79a2</p><section>'dul ba</section><text>ngag dang yid kyi nyes par spyod pa dang ldan/ 'phags pa rnams la skur ba 'debs pa dang / log par lta ba dang log par lta ba'i chos kyi las blangs pa'i rgyus rgyu de dang rkyen des lus zhig nas shi ba'i 'og tu ngan song ngan 'gro </text></item>
<item><p>79a3</p><section>'dul ba</section><text>log par ltung ba sems can dmyal ba rnams su skye bar 'gyur ro/ /sems can 'di dag ni lus kyi legs par spyod pa dang ldan/ ngag dang yid kyi legs par spyod pa dang ldan pa/ 'phags pa rnams la skur ba mi 'debs pa dang /</text></item>
<item><p>79a4</p><section>'dul ba</section><text>yang dag par lta ba dang yang dag par lta ba'i chos kyi las blangs pa'i rgyus rgyu de dang rkyen des lus zhig nas bde 'gro mtho ris kyi lha rnams su skye bar 'gyur ro/ /dper na skyes bu mig dang ldan pa zhig lam po che'i bzhi mdor 'dug </text></item>
<item><p>79a5</p><section>'dul ba</section><text>nas skye bo'i tshogs chen po 'ong ba dang / 'dug pa dang / nyal ba dang / tha dad par 'gro ba rnams kyang mthong ba de bzhin du lha'i mig rnam par dag pa mi'i las 'das pas zhes bya ba nas/ lha rnams su skye bar 'gyur ro zhes bya </text></item>
<item><p>79a6</p><section>'dul ba</section><text>ba'i bar gong ma bzhin du'o/ /de mnyam par bzhag pa'i sems yongs su dag pa/ rnam par byang ba/ nyon mongs pa med pa/ nye ba'i nyon mongs pa dang bral ba/ drang por gyur pa/ las su rung ba la gnas pa/ mi g.yo ba thob pa/</text></item>
<item><p>79a7</p><section>'dul ba</section><text>zag pa zad pa shes pa mngon sum du bya ba'i mngon par shes pa la sems mngon du gtod par byed de/ de 'di ni sdug bsngal 'phags pa'i bden pa yin no zhes yang dag pa ji lta ba bzhin rab tu shes so/ /'di ni sdug </text></item>
<item><p>79a8</p><section>'dul ba</section><text>bsngal kun 'byung dang / 'di ni sdug bsngal 'gog pa dang / 'di ni sdug bsngal 'gog par 'gro ba'i lam 'phags pa'i bden pa yin no zhes yang dag pa ji lta ba bzhin rab tu shes so/ /de de ltar shes shing de ltar mthong nas 'dod </text></item>
<item><p>79b1</p><section>'dul ba</section><text>pa'i zag pa las sems rnam par grol ba dang / srid pa'i zag pa dang / ma rig pa'i zag pa las sems rnam par grol bar 'gyur ro/ /rnam par grol nas bdag gi skye ba zad do/ /tshangs par spyod pa bsten to/ /bya ba byas so/ /srid pa </text></item>
<item><p>79b2</p><section>'dul ba</section><text>'di las gzhan mi shes so zhes rnam par grol ba'i ye shes nyid mthong bar 'gyur ro/ /dper na grong ngam grong rdal dang ha cang yang thag mi ring ba zhig na mtsho bran gting zab pa/ chu gsal ba/ dang ba/ rnam par dang ba zhig yod la/</text></item>
<item><p>79b3</p><section>'dul ba</section><text>de la skyes bu mig dang ldan pa zhig 'gram du 'dug nas gseg ma 'am/ gyo mo 'am/ nya 'am/ rusbal lam/ nya phyis sam/ dung rnams mthong ba de bzhin du/ de 'di ltar mnyam par bzhag pa'i sems yongs su dag pa/ rnam par byang ba/</text></item>
<item><p>79b4</p><section>'dul ba</section><text>nyon mongs pa med pa/ nye ba'i nyon mongs pa dang bral ba/ drang por gyur pa/ las su rung ba la gnas pa/ mi g.yo ba thob pa zhes bya ba nas/ 'di las srid pa gzhan mi shes so zhes bya ba'i bar gong ma bzhin du'o/ /'di ni rig pa zhes </text></item>
<item><p>79b5</p><section>'dul ba</section><text>bya ste/ gong ma'i zhabs dang 'di gnyis gcig tu bsdoms pa la rig pa dang zhabs zhes bya'o/ /bram ze'i khye'u bla na med pa'i rig pa dang zhabs su ldan pa de mngon sum du ma byas pa mngon sum du bya ba la thabs ma yin </text></item>
<item><p>79b6</p><section>'dul ba</section><text>pa bzhir rig par bya ste/ bzhi gang zhe na/ 'di la dge sbyong dang bram ze kha cig bla na med pa'i rig pa dang zhabs su ldan pa 'di nyid mngon par ma rtogs par grong nas dgon par song nas yal ga dang lo ma'i spyil bu byas te gnas </text></item>
<item><p>79b7</p><section>'dul ba</section><text>par byed de/ 'di na bdag cag rtsa ba dang 'bras bus 'tsho bar bya'o zhes de rnams de na rtsa ba dang 'bras bus 'tsho bar byed pa 'di ni bram ze'i khye'u bla na med pa'i rig pa dang zhabs su ldan pa 'di mngon sum du ma byas pa mngon sum </text></item>
<item><p>79b8</p><section>'dul ba</section><text>du bya ba la thabs ma yin pa dang po yin par rig par bya'o/ /bram ze'i khye'u ji snyam du sems/ ngas gang bla na med pa'i rig pa dang zhabs su ldan pa de'i thabs ma yin pa dang po 'di bshad pa de la khyod slob dpon dang bcas par snang </text></item>
<item><p>80a1</p><section>'dul ba</section><text>ngam/ kye gau ta ma ma lags so/ /bram ze'i khye'u gzhan yang dge sbyong ngam bram ze kha cig bla na med pa'i rig pa dang zhabs su ldan pa 'di nyid mngon par ma rtogs par rtsa ba dang 'bras bu'i zas de rnams spangs </text></item>
<item><p>80a2</p><section>'dul ba</section><text>nas mtha' gcig tu song ste/ yal ga dang lo ma'i spyil bu byas nas gnas par byed de/ 'dir bdag cag lo ma'i zas kyis 'tsho bar bya'o zhes de rnams de na lo ma'i zas kyis 'tsho bar byed pa 'di ni bram ze'i khye'u bla na med pa'i </text></item>
<item><p>80a3</p><section>'dul ba</section><text>rig pa dang zhabs su ldan pa de mngon sum du ma byas pa mngon sum du bya ba la thabs ma yin pa gnyis pa yin par rig par bya'o/ /bram ze'i khye'u gzhan yang dge sbyong ngam bram ze kha cig bla na med pa'i rig pa dang zhabs </text></item>
<item><p>80a4</p><section>'dul ba</section><text>su ldan pa 'di nyid mngon par ma rtogs par rtsa ba dang 'bras bu'i zas de dag dang / lo ma'i zas de dag spangs nas mtha' gcig tu song ste/ yal ga dang lo ma'i spyil bu byas nas gnas par byed de/ 'di na bdag cag gsang </text></item>
<item><p>80a5</p><section>'dul ba</section><text>tshig dag gzhung du bya zhing rig byed dag bsdeb bo zhes de rnams gsang tshig dag gzhung du byed cing rig byed dag sdeb pa ste/ 'di ni bram ze'i khye'u bla na med pa'i rig pa dang zhabs su ldan pa de mngon sum du ma byas pa mngon </text></item>
<item><p>80a6</p><section>'dul ba</section><text>sum du bya ba la thabs ma yin pa gsum pa yin par rig par bya'o/ /bram ze'i khye'u gzhan yang dge sbyong ngam bram ze kha cig bla na med pa'i rig pa dang zhabs su ldan pa 'di nyid mngon par ma rtogs par rtsa ba dang 'bras bu'i </text></item>
<item><p>80a7</p><section>'dul ba</section><text>zas de dag dang / lo ma'i zas de dag dang / gsang tshig gi gzhung dang / rig byed bsdeb pa mngon par ma rtogs par dgon pa nas grong mthar gnas nas khyim sgo bzhi pa brtsigs nas gnas par byed de/ 'dir bdag cag sbyin pa dag gtang /</text></item>
<item><p>80a8</p><section>'dul ba</section><text>bsod nams dag bya ste/ dge sbyong dang bram ze 'ongs shing lhags pa dag la ci nus ci phod kyis bsod snyoms kyis so sor bstabs so snyam pa ste/ 'di ni bram ze'i khye'u bla na med pa'i rig pa dang zhabs su ldan pa de mngon sum du ma byas pa mngon sum </text></item>
<item><p>80b1</p><section>'dul ba</section><text>du bya ba la thabs ma yin pa bzhi pa yin par rig par bya'o/ /bram ze'i khye'u ji snyam du sems/ ngas bla na med pa'i rig pa dang zhabs su ldan pa mngon sum du ma byas pa mngon sum du bya ba la thabs ma yin pa bzhi bstan pa gang </text></item>
<item><p>80b2</p><section>'dul ba</section><text>dag yin pa de dag la khyod slob dpon dang bcas pa snang ngam/ kye gau ta ma ma lags so/ /bram ze'i khye'u de ltar khyod kyis re shig de'i thabs ma yin pa bzhi yongs su ma rdzogs par ci'i phyir khyod e ma'o shAkya rnams ni </text></item>
<item><p>80b3</p><section>'dul ba</section><text>da byung yin no/ /e ma'o shAkya rnams ni da byung gi rigs yin no zhes shAkya rnams da byung yin pa'i tshig smra/ bram ze'i khye'u ji snyam du sems/ bram ze rnams kyi bram ze'i drang srong rnying pa gsang tshig dag byed pa/ rig byed </text></item>
<item><p>80b4</p><section>'dul ba</section><text>dag 'jug par byed pa byung ba gang dag gi gsang tshig rnying pa bstod pa dbyangs su blangs pa bsdebs pa la da dung bram ze de dag dbyangs su len cing 'chad par byed pa 'di lta ste/ brgyad pa dang / g.yon phyogs dang / g.yon phyogs lha dang /</text></item>
<item><p>80b5</p><section>'dul ba</section><text>sna tshogs bshes dang / me 'bar dang / nyi ma'i rigs dang / b+ha ra dwa dza dang / gnas 'jog dang / 'drob skyong gi bu dang / ngan spong ste/ de rnams 'di ltar grong khyer 'obs rtsang dang / tsher ma can dag brtsigs nas gnas par byed pa yang </text></item>
<item><p>80b6</p><section>'dul ba</section><text>dper na da ltar khyod slob dpon dang bcas pa bzhin nam/ kye gau ta ma ma lags so/ /de rnams 'di ltar ched kar rgyal mtshan gyi rtse mo dang / dpung gi tshogs dang / dmag gi sde bkod pa la ltad mo'i rnam pa du ma dag nyams su myong bar byed pa yang </text></item>
<item><p>80b7</p><section>'dul ba</section><text>dper na da ltar khyod slob dpon dang bcas pa bzhin nam/ kye gau ta ma ma lags so/ /de rnams 'di ltar rta rgod ma dang ldan pa'i shing rta thams cad nas dkar ba'i nang du zhugs te/ gser gyi dbyug pa dang ril ba spyi blugs thogs nas bram ze'i </text></item>
<item><p>80b8</p><section>'dul ba</section><text>khye'u'i tshogs kyis yongs su bskor cing bram ze'i khye'u'i tshogs kyis mdun nas bltas te/ ljongs rgyu zhing phyir 'byung ba dang / ldog par byed pa yang dper na da ltar khyod slob dpon dang bcas pa bzhin nam/ kye gau ta ma ma lags so/ /de rnams 'di ltar bkur </text></item>
<item><p>81a1</p><section>'dul ba</section><text>stir byed pa'i bud med cod pan can dpung pa'i spu sku ba lta bu nu ma pho long lta bu dag las mnye ba dang / khrus dang / dril phyis bdag gir byed pa yang dper na da ltar khyod slob dpon dang bcas pa bzhin nam/ kye gau ta ma ma lags so/ /</text></item>
<item><p>81a2</p><section>'dul ba</section><text>de rnams 'di ltar bud med gser gyi dpung rgyan can/ gser gyi mgul rgyan thogs pa/ legs par brgyan pa rnams dang lhan cig rkang pa brkyang nas ji tsam nyi ma shar gyi bar du nyal bar byed pa yang dper na da ltar khyod slob dpon dang bcas </text></item>
<item><p>81a3</p><section>'dul ba</section><text>pa bzhin nam/ kye gau ta ma ma lags so/ /bram ze'i khye'u ltos/ khyod kyi mkhan po la yang nyes pa yod de/ bram ze'i khye'u gang gi tshe bram ze pad ma'i snying po ko sa la'i rgyal po gsal rgyal ltar song ba de'i tshe rtsig pas chod pa dang / yol bas </text></item>
<item><p>81a4</p><section>'dul ba</section><text>chod pa las gzhan du ma yin par ci ste skyes bu mkhas pa de lta bu gang kho na'i kha zas g.yo g.yo ba za ba de nyid la mngon sum du phrad mi nus/ bram ze'i khye'u ltos khyod nyid la yang nyes pa yod de/ bram ze'i khye'u sngon byung ba ko sa la'i </text></item>
<item><p>81a5</p><section>'dul ba</section><text>rgyal po gsal rgyal rang gi rgyal po'i stan la 'dug nas mi zhig la smras pa/ kwa'i nang rje dgos pa 'di dang 'di lta bu dag cig byos shig /de dang de dag byas nas 'di dang 'di lta bu dag cig dpyod cig ces smras nas rgyal po stan las </text></item>
<item><p>81a6</p><section>'dul ba</section><text>langs te song ngo / /de nas mi des rgyal po med pa'i stan la 'dug nas mi gzhan zhig la smras pa/ kwa'i nang rje dgos pa 'di dang 'di lta bu dag cig byos shig /de dang de dag byas nas 'di dang 'di lta bu dag cig dpyod cig ces </text></item>
<item><p>81a7</p><section>'dul ba</section><text>smras na/ bram ze'i khye'u ji snyam du sems/ ji ga rgyal po med pa'i stan la 'dug nas rgyal po'i skad zlos shing rgyal po'i smra dgos su smra ba de rgyal po 'am/ rgyal por 'os pa yin nam/ kye gau ta ma ma lags so/ /bram ze'i </text></item>
<item><p>81a8</p><section>'dul ba</section><text>khye'u de bzhin du khyod drang srong rnams kyi tshig zlos shing drang srong rnams kyi smra dgos su smra ba yang drang srong ngam/ drang srong du 'os pa yin nam/ kye gau ta ma ma lags so/ /bram ze'i khye'u de lta mod kyi/ don gang gi phyir 'ongs pa'i don </text></item>
<item><p>81b1</p><section>'dul ba</section><text>de legs par rab tu yid la zung shig dang / de ni khyod la yun ring po'i don dang / phan pa dang bde bar 'gyur ro/ /de nas bram ze'i khye'u ma sdug gis bcom ldan 'das kyi sku la skyes bu chen po'i mtshan sum bcu rtsa gnyis brtags </text></item>
<item><p>81b2</p><section>'dul ba</section><text>pa na/ sum bcu ni mthong na gnyis po mdoms kyi sba ba sbubs su nub pa dang / ljags shin tu ring zhing srab pa la som nyi dang the tsom za nas des tshigs su bcad de gsol pa/ bdag gis thub pa chen po'i mtshan/ /sum bcu rtsa gnyis </text></item>
<item><p>81b3</p><section>'dul ba</section><text>thos pa gang / /de la gau tam khyod kyi ni/ /sku la gnyis shig ma mthong na/ /mi mchog mdoms kyi sba ba ni/ /ci lags sbubs kyis khebs gyur tam/ /ljags bzang zhes ni bgyi ba yang / /ji ga thung ba ma lags grang / /</text></item>
<item><p>81b4</p><section>'dul ba</section><text>'jig rten na ni rdzogs sangs rgyas/ /grags dang ldan rnams mthong dka' bas/ /zhal nas ljags srab brkyang mdzod de/ /bdag gi som nyi bsal bar gsol/ /de nas bcom ldan 'das 'di snyam du dgongs te/</text></item>
<item><p>81b5</p><section>'dul ba</section><text>bram ze'i khye'u ma sdug 'di nga'i sku la skyes bu chen po'i mtshan sum bcu rtsa gnyis rtog pa na sum bcu ni mthong na gnyis po mdoms kyi sba ba sbubs su nub pa dang / ljags shin tu ring zhing srab pa la som nyi dang the tshom za na/</text></item>
<item><p>81b6</p><section>'dul ba</section><text>ma la ngas ji ltar bram ze'i khye'u ma sdug gis bdag gi mdoms kyi sba ba sbubs su nub pa dang / ljags shin tu ring zhing srab pa mthong bar 'gyur ba de lta bu'i rtags shig bya'o snyam nas/ de nas bcom ldan 'das kyis de lta bu'i rtags </text></item>
<item><p>81b7</p><section>'dul ba</section><text>mdzad nas/ bram ze'i khye'u ma sdug gis bcom ldan 'das kyi mdoms kyi sba ba sbubs su nub pa dang / zhal nas ljags brkyang bas zhal gyi dkyil 'khor dbu skra'i bar thams cad khebs par mthong ngo / /mthong nas kyang de 'di snyam du </text></item>
<item><p>81b8</p><section>'dul ba</section><text>sems te/ dge sbyong gau ta ma ni skyes bu chen po'i mtshan sum bcu rtsa gnyis dang ldan pa yin te/ de dag dang ldan pa'i skyes bu chen po'i 'gro ba ni gnyis las gzhan du mi 'gyur te/ gal te khyim pa khyim na gnas na 'khor los sgyur ba'i rgyal po zhes bya ba </text></item>
<item><p>82a1</p><section>'dul ba</section><text>nas 'jig rten du sgra rnam par grags par 'gyur ro zhes bya ba'i bar gong ma bzhin du'o/ /de nas bram ze'i khye'u ma sdug bcom ldan 'das kyis gsungs pa la mngon par dga' ste rjes su yi rangs nas bcom ldan 'das kyi spyan </text></item>
<item><p>82a2</p><section>'dul ba</section><text>snga nas song ngo / /de'i tshe bram ze pad ma'i snying po khyim mchog gi sa mthon po zhig na shas che ba'i bram ze rgan rabs rgan rabs rnams dang lhan cig tu 'dus shing 'khod par gyur to/ /bram ze'i khye'u ma sdug kyang sdod cing 'dug pa las bram </text></item>
<item><p>82a3</p><section>'dul ba</section><text>ze'i khye'u ma sdug gis bram ze pad ma'i snying po rgyang ring po nas mthong ngo / /mthong nas kyang bram ze pad ma'i snying po gang na ba der song ste phyin nas/ bram ze pad ma'i snying po'i rkang pa gnyis la mgo bos phyag byas te/ shas che ba'i bram ze gzhan </text></item>
<item><p>82a4</p><section>'dul ba</section><text>rnams la yang phyag byas nas phyogs gcig tu 'dug go/ /phyogs gcig tu 'dug nas bram ze'i khye'u ma sdug la bram ze pad ma'i snying pos 'di skad ces smras so/ /bram ze'i khye'u cig shes ldan gau ta ma de'i dge ba dang / grags pa dang / sgra dang /</text></item>
<item><p>82a5</p><section>'dul ba</section><text>tshigs su bcad pa phyogs dang phyogs mtshams su rgya cher grags pa ji lta ba de kho na bzhin du yin nam/ de'i mtshan rnams grag pa yang yang dag pa yin nam/ mkhan po mad lags te/ shes ldan gau ta ma de'i dge ba dang / grags pa dang /</text></item>
<item><p>82a6</p><section>'dul ba</section><text>sgra dang / tshigs su bcad pa phyogs dang phyogs mtshams su rgya cher grags pa yang ji lta ba de kho na bzhin lags la/ de'i mtshan rnams grag pa yang yang dag pa lags so/ /bram ze'i khye'u khyod shes ldan gau ta ma de dang lhan cig bar skabs </text></item>
<item><p>82a7</p><section>'dul ba</section><text>kyi gtam dag byas sam/ mkhan po bgyis lags so/ /kye ma bram ze'i khye'u de'i phyir thams cad kho bo la rgyas par smros shig /de nas bram ze'i khye'u ma sdug des bcom ldan 'das dang lhan cig bar skabs kyi gtam ci smras pa de </text></item>
<item><p>82a8</p><section>'dul ba</section><text>thams cad bram ze pad ma'i snying po la rgyas par smras so/ /de skad ces smras pa dang / bram ze pad ma'i snying po khros rngams 'khrugs shing yid la ma bab par gyur nas mchil lham dang bcas pa'i rdog pas bram ze'i khye'u ma sdug gi mgo la bsnun nas 'di skad ces </text></item>
<item><p>82b1</p><section>'dul ba</section><text>kyang smras so/ /e ma'o pho nya byed pa/ e ma'o phrin pa byed pa/ pho nya byed pa 'di 'dra ba dang / phrin pa byed pa 'di 'dra bas ni bdag ngan song du yang lhung bar 'gyur te/ bram ze'i khye'u khyod kyis shes ldan gau ta ma de la ji lta ji ltar khyad du bsad cing </text></item>
<item><p>82b2</p><section>'dul ba</section><text>khyad du bsad de bzlog par sems pa de lta de ltar shes ldan gau ta ma des kho bo yang de dang de'i khong du brtsi bar dgongs so/ /shes ldan dag deng kho na kho bo shes ldan gau ta ma de la blta ba dang bsnyen bkur bya ba'i phyir 'gror rgongs </text></item>
<item><p>82b3</p><section>'dul ba</section><text>thag pas ma nus par zad de/ 'on kyang sang shes ldan gau ta ma de la blta ba dang bsnyen bkur bya ba'i phyir 'gro'o/ /de nas bram ze pad ma'i snying pos de nyid kyi nub mo nas gtsang zhing bsod pa'i bza' ba dang bca' ba dag bsdogs nas nang par </text></item>
<item><p>82b4</p><section>'dul ba</section><text>sngar langs te/ gtsang zhing bsod pa'i bza' ba dang bca' ba de dag gis shing rta bkang ste khyer nas bcom ldan 'das gang na ba der song ste phyin pa dang / bcom ldan 'das dang lhan cig mngon du yang dag par dga' bar 'gyur ba dang /</text></item>
<item><p>82b5</p><section>'dul ba</section><text>yang dag par mgu bar 'gyur ba'i gtam rnam pa sna tshogs byas te phyogs gcig tu 'dug go/ /phyogs gcig tu 'dug nas bcom ldan 'das la 'di skad ces gsol to/ /shes ldan gau ta ma bdag gis gtsang zhing bsod pa'i bza' </text></item>
<item><p>82b6</p><section>'dul ba</section><text>ba dang bca' bas shing rta bkang ste 'tshal te mchis pa 'di shes ldan gau ta mas thugs brtse ba nye bar bzung ste bzhes su gsol/ de'i tshe tshe dang ldan pa kun dga' bo bcom ldan 'das kyi snam logs na bsil yab thogs </text></item>
<item><p>82b7</p><section>'dul ba</section><text>nas bcom ldan 'das la g.yob cing 'dug go/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo song la 'dod pa 'thun pa na dge slong ji snyed cig nye bar rten cing gnas pa de dag thams </text></item>
<item><p>82b8</p><section>'dul ba</section><text>cad rim gro'i gnas su sdus shig /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas/ 'dod pa 'thun pa na dge slong ji snyed cig nye bar rten cing gnas pa de dag thams </text></item>
<item><p>83a1</p><section>'dul ba</section><text>cad rim gro'i gnas su bsdus nas/ bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug nas tshe dang </text></item>
<item><p>83a2</p><section>'dul ba</section><text>ldan pa kun dga' bos bcom ldan 'das la 'di skad ces gsol to/ /btsun pa 'dod pa 'thun pa na dge slong ji snyed cig nye bar rten cing mchis pa de dag thams cad rim gro'i gnas su 'dus shing mchis lags te/ bcom ldan 'das </text></item>
<item><p>83a3</p><section>'dul ba</section><text>da de'i dus la bab par dgongs su gsol/ /de nas bcom ldan 'das rim gro'i gnas gang na ba der gshegs te byon nas dge slong gi dge 'dun gyi gung la gdan bshams pa nyid la bzhugs so/ /de nas bram ze pad ma'i snying pos </text></item>
<item><p>83a4</p><section>'dul ba</section><text>sangs rgyas la sogs pa dge slong gi dge 'dun gdan bshams pa la bde bar bzhugs zin par rig nas gtsang zhing bsod pa'i bza' ba dang bca' ba dag rang gi lag nas stobs shing tshim par byed de/ rnam pa du mar gtsang zhing bsod pa'i </text></item>
<item><p>83a5</p><section>'dul ba</section><text>bza' ba dang bca' ba dag rang gi lag nas bstabs shing tshim par byas so/ /bcom ldan 'das kyis gsol zin nas phyag bcabs te lhung bzed gyu bar rig nas stan ches dma' ba zhig blangs te/ bcom ldan 'das kyi spyan snga </text></item>
<item><p>83a6</p><section>'dul ba</section><text>na chos mnyan pa'i phyir 'dug go/ /de nas bcom ldan 'das kyis bram ze pad ma'i snying po'i sbyin pa de la rjes su yi rang ba 'dis rjes su yi rang bar mdzad de/ sbyin sreg mchod sbyin rnams kyi mchog /sdeb sbyor mchog ni nyi </text></item>
<item><p>83a7</p><section>'dul ba</section><text>ma'i lha/ /mi yi mchog ni rgyal po ste/ /rgya mtsho chu bo rnams kyi mchog /zla ba rgyu skar rnams kyi gtso/ /nyi ma snang byed rnams kyi gtso/ /steng dang 'og dang thad kar yang / /'gro ba'i 'gro ba ji snyed pa/ /lha dang bcas pa'i </text></item>
<item><p>83a8</p><section>'dul ba</section><text>'jig rten na/ /smra ba'i mchog ni rdzogs sangs rgyas/ /de'i tshe bram ze pad ma'i snying po'i yon bsngo ba mdzad pa na rgan zhugs shig til gyi mar khu za bar byed do/ /bram ze pad ma'i snying pos yon bsngo ba mdzad pa na rgan zhugs </text></item>
<item><p>83b1</p><section>'dul ba</section><text>til gyi mar khu za ba de mthong ngo / /mthong nas kyang bcom ldan 'das la 'di skad ces gsol to/ /ci lags nyan thos thams cad shes ldan gau ta ma'i thugs mnyes par bgyid pa lags sam/ bram ze 'di la nges pa med de/</text></item>
<item><p>83b2</p><section>'dul ba</section><text>kha cig ni mnyes par byed/ kha cig ni mnyes par mi byed do/ /kye gau ta ma 'di ltar kha cig ni chos 'tshal/ kha cig ni til gyi mar khu 'tshal ba gda' lags so/ /kye gau ta ma bdag gi slob ma bram ze'i khye'u ma sdug mchis </text></item>
<item><p>83b3</p><section>'dul ba</section><text>lags sam/ bram ze 'ongs so/ /shes ldan gau ta ma de dang lhan cig tu bka' mchid dag bgyis lags sam/ bram ze byas so/ /gau ta ma de'i slad du/ de dang lhan cig bka' mchid ji snyed cig glengs pa de thams cad bdag la </text></item>
<item><p>83b4</p><section>'dul ba</section><text>rgyas par bka' stsal du gsol/ de nas bcom ldan 'das kyis bram ze'i khye'u ma sdug dang lhan cig ji snyed gtam glengs pa de thams cad bram ze pad ma'i snying po la bka' stsal to/ /de nas bram ze pad ma'i snying pos bcom </text></item>
<item><p>83b5</p><section>'dul ba</section><text>ldan 'das la 'di skad ces gsol to/ /kye gau ta ma bram ze'i khye'u ma sdug ni bus pa rang bzhin ma 'tshal ba lags so/ /kye gau ta ma khyod kyis bram ze'i khye'u ma sdug la bzod par mdzod cig /bram ze bzod do/ /shes </text></item>
<item><p>83b6</p><section>'dul ba</section><text>ldan gau ta ma gang gi tshe bdag shing rta'i nang du zhugs pa 'am/ srab skyogs 'dzin pa 'am/ lcag sgreng ba 'am/ skad chen por mchi ba gzigs pa de'i tshe nga la bram ze pad ma'i snying po phyag 'tshal nas gnod pa chung ngam/</text></item>
<item><p>83b7</p><section>'dul ba</section><text>nyam nga ba nyung ngam/ 'tsho 'am/ bskyod pa yang ngam/ stobs dang bde ba la reg par spyod dam zhes snyun gsol lo zhes de ltar thugs su chud par mdzad du gsol/ kye shes ldan gau ta ma gang gi tshe bdag srang gi dbus nas </text></item>
<item><p>83b8</p><section>'dul ba</section><text>mchis pa 'am/ mchil lham phud pa 'am/ shul bzur ba 'am/ sug pa brkyang ba gzigs pa de'i tshe shes ldan gau ta mas bdag phyag 'tshal bar gzung du gsol zhes bya ba nas/ reg par spyod dam zhes bya ba'i bar gong ma bzhin du'o/ /kye shes ldan gau ta ma gang </text></item>
<item><p>84a1</p><section>'dul ba</section><text>gi tshe bdag 'khor gyi nang na mchis pa 'am/ rad pa 'am/ stan nam/ gtsug tor la nom pa gzigs pa de'i tshe shes ldan gau ta mas bdag phyag 'tshal bar gzung du gsol zhes bya ba nas/ reg par spyod dam zhes bya ba'i bar </text></item>
<item><p>84a2</p><section>'dul ba</section><text>gong ma bzhin du'o/ /kye gau ta ma de ci'i slad du zhe na/ bram ze rnams ni grags pas longs spyod 'thob lags te/ de dag ni grags pa kho nas longs spyad 'tshal lo/ /de nas bcom ldan 'das 'di snyam du dgongs te/ kye ma'o bram ze pad </text></item>
<item><p>84a3</p><section>'dul ba</section><text>ma'i snying po 'di ni nga rgyal shin tu che ba zhig pas ma la ngas 'di'i nga rgyal spang ba'i phyir chos bshad do snyam du dgongs nas/ de nas bcom ldan 'das kyis bram ze pad ma'i snying po la chos dang ldan pa'i gtam gyis yang dag par ston par mdzad/</text></item>
<item><p>84a4</p><section>'dul ba</section><text>yang dag par gzeng stod par mdzad/ yang dag par 'dzin du 'jug par mdzad/ yang dag par rab tu dga' bar mdzad de/ sangs rgyas bcom ldan 'das rnams kyi chos dang ldan pa'i gtam dus dang por bya ba gang yin pa 'di lta ste/</text></item>
<item><p>84a5</p><section>'dul ba</section><text>sbyin pa'i gtam dang / tshul khrims kyi gtam dang / mtho ris kyi gtam dang / 'dod pa rnams kyi mnog dang / nyes dmigs dang / kun nas nyon mongs pa dang / rnam par byang ba dang / nges par 'byung ba dang / rab tu dben pa'i phan yon dang /</text></item>
<item><p>84a6</p><section>'dul ba</section><text>rnam par byang ba'i phyogs kyi chos rnams rgya cher yang dag par rab tu ston par mdzad do/ /bcom ldan 'das kyis gang gi tshe de snying dga' ba dang / dge ba'i sems dang / mgu ba'i sems dang / sgrib pa dang bral ba'i sems dang /</text></item>
<item><p>84a7</p><section>'dul ba</section><text>snod du rung ba dang / mthu dang ldan pa dang / yang dag phul gyi chos kun shes par nus par gzigs pa de'i tshe sangs rgyas bcom ldan 'das rnams kyi chos bshad pa yang dag phul gang yin pa 'di lta ste/ 'phags pa'i bden pa bzhi po </text></item>
<item><p>84a8</p><section>'dul ba</section><text>sdug bsngal dang / kun 'byung dang / 'gog pa dang / lam rnams rgyas par rab tu bstan te/ dper na gos dkar po nag nog med cing gtsang ma kha bsgyur bar 'os pa tshon rtsi'i nang du bcug na legs par tshon rtsi 'jen du btub pa de bzhin du bram ze pad ma'i </text></item>
<item><p>84b1</p><section>'dul ba</section><text>snying po stan de nyid la 'dug bzhin du 'phags pa'i bden pa bzhi po 'di lta ste/ sdug bsngal dang / kun 'byung dang / 'gog pa dang / lam mngon par rtogs so/ /de nas bram ze pad ma'i snying pos chos mthong ba dang / chos thob pa dang / chos </text></item>
<item><p>84b2</p><section>'dul ba</section><text>rig pa dang / chos kyi gting slebs pa dang / som nyi las rgal ba dang / the tshom las rgal ba dang / gzhan gyi dring mi 'jog pa dang / gzhan gyis mi bkri ba dang / ston pas bstan pa'i chos rnams la mi 'jigs pa thob nas stan las langs </text></item>
<item><p>84b3</p><section>'dul ba</section><text>te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag ni 'phags so/ /mngon par 'phags so/ /bcom ldan 'das dang /</text></item>
<item><p>84b4</p><section>'dul ba</section><text>chos dang / dge slong gi dge 'dun la bdag skyabs su mchi lags kyis/ bdag dge bsnyen du gzung du gsol/ deng slan cad ji srid 'tsho'i bar du srog dang yang bsdos te skyabs su mchi bar mngon par dad lags so/ /de nas bram </text></item>
<item><p>84b5</p><section>'dul ba</section><text>ze pad ma'i snying po bcom ldan 'das kyis gsungs pa la mngon par dga' nas rjes su yi rang ste/ bcom ldan 'das kyi zhabs gnyis la mgo bos phyag byas nas stan las langs te song ngo / /de nas bcom ldan 'das kyis </text></item>
<item><p>84b6</p><section>'dul ba</section><text>dge slong rnams la bka' stsal pa/ dge slong dag skabs su bab par bram ze pad ma'i snying po 'phya bar byed kyis/ de lta bas na yon bsngo ba byed pa na dge slong gis bza' bar mi bya'o/ /za na 'gal tshabs can du 'gyur ro/ /</text></item>
<item><p>84b7</p><section>'dul ba</section><text>bcom ldan 'das lo ma bdun par byon nas lo ma bdun par sangs rgyas bzhi rnams kyi gdan zhes bya ba gong ma bzhin du rgyas par sbyar ro/ /bcom ldan 'das ko sa la'i ljongs rgyu zhing gshegs pa na 'char kar byon nas </text></item>
<item><p>84b8</p><section>'dul ba</section><text>'char ka na gnas tsher ma can gyi nags na bzhugs so/ /ko sa la'i rgyal po gsal rgyal gyis dge sbyong gau ta ma ko sa la'i ljongs rgyu zhing gshegs pa na 'char kar byon nas/ 'char ka na gnas tsher ma can gyi nags na bzhugs so </text></item>
<item><p>85a1</p><section>'dul ba</section><text>zhes thos so/ /thos nas kyang mi zhig la bsgo ba/ kwa'i nang rje tshur khyod dge sbyong gau ta ma gang na ba der song la nga'i tshig 'di dag gis dge sbyong gau ta ma'i zhabs gnyis la mgo bos phyag byos la gnod pa chung ngam/ nyam nga ba </text></item>
<item><p>85a2</p><section>'dul ba</section><text>nyung ngam/ 'tsho 'am/ bskyod pa yang ngam/ stobs dang bde ba la reg par spyod dam zhes snyun gsol la 'di skad du kye shes ldan gau ta ma ko sa la'i rgyal po gsal rgyal sang bcom ldan 'das la blta bar mchi 'tshal na/</text></item>
<item><p>85a3</p><section>'dul ba</section><text>shes ldan gau ta mas 'di ltar snga nas thugs su chud par mdzad du gsol zhes kyang gsol cig /lha bka' bzhin 'tshal zhes mi des ko sa'i rgyal po gsal rgyal gyi ltar mnyan nas/ bcom ldan 'das gang na ba der song ste phyin pa dang /</text></item>
<item><p>85a4</p><section>'dul ba</section><text>bcom ldan 'das kyi zhabs gnyis la mgo bos phyag byas te/ phyogs gcig tu 'dug go/ /phyogs gcig tu 'dug nas mi des bcom ldan 'das la 'di skad ces gsol to/ /shes ldan gau ta ma'i zhabs gnyis la ko sa </text></item>
<item><p>85a5</p><section>'dul ba</section><text>la'i rgyal po gsal rgyal mgo bos phyag 'tshal nas gnod pa chung ngam/ nyam nga ba nyung ngam/ 'tsho 'am/ bskyod pa yang ngam/ stobs dang bde ba la reg par spyod dam zhes snyun gsol lags so/ /kye skyes bu khyod dang ko sa'i rgyal po </text></item>
<item><p>85a6</p><section>'dul ba</section><text>gsal rgyal bde bar gyur cig /kye shes ldan gau ta ma ko sa la'i rgyal po gsal rgyal sang bcom ldan 'das la blta ba'i phyir mchi bar 'tshal na/ shes ldan gau ta mas 'di ltar snga nas thugs su chud par mdzad du gsol/</text></item>
<item><p>85a7</p><section>'dul ba</section><text>kye nang rje nga nyid ko sa la'i rgyal po gsal rgyal gyis dus la bab par shes par gyis shig /de nas mi de bcom ldan 'das kyis gsungs pa la mngon par dga' nas/ yi rangs te bcom ldan 'das kyi spyan snga nas song ngo / /</text></item>
<item><p>85a8</p><section>'dul ba</section><text>de nas bcom ldan 'das kyis mi de song nas ring po ma lon par tshe dang ldan pa kun dga' bo la 'di skad ces bka' stsal to/ /kun dga' bo khyod song la gtsug lag khang yangs pa zhig tu stan mang du shoms shig /nga 'dug la </text></item>
<item><p>85b1</p><section>'dul ba</section><text>deng nyid nas ko sa la'i rgyal po gsal rgyal dang 'du bar bya'o/ /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas/ gtsug lag khang yangs pa zhig tu stan mang du bshams </text></item>
<item><p>85b2</p><section>'dul ba</section><text>nas bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug nas tshe dang ldan pa kun dga' bos bcom ldan 'das </text></item>
<item><p>85b3</p><section>'dul ba</section><text>la 'di skad ces gsol to/ /btsun pa gtsug lag khang yangs pa zhig tu gdan mang du bshams lags te/ bcom ldan 'das da de'i dus la bab par dgongs su gsol/ de nas bcom ldan 'das gtsug lag khang yangs pa </text></item>
<item><p>85b4</p><section>'dul ba</section><text>gang na ba der gshegs te byon nas gdan bshams pa nyid la bzhugs so/ /de nas ko sa la'i rgyal po gsal rgyal la mi des rig par byas te song nas ring po ma lon par mi gzhan zhig la smras pa/ kwa'i nang rje tshur shog /</text></item>
<item><p>85b5</p><section>'dul ba</section><text>khyod kyis bzhon pa bzang po myur du stod cig /de la kho bo zhon la de ring kho na dge sbyong gau ta ma la blta ba'i phyir 'gro'o/ /lha bka' bzhin 'tshal zhes mi des ko sa la'i rgyal po gsal rgyal gyi ltar mnyan te/</text></item>
<item><p>85b6</p><section>'dul ba</section><text>bzhon pa bzang po bstad nas ko sa la'i rgyal po gsal rgyal gang na ba der song ste phyin pa dang / ko sa la'i rgyal po gsal rgyal la 'di skad ces smras so/ /lha bcibs pa bzang po bstad lags te/ lha da de'i dus la </text></item>
<item><p>85b7</p><section>'dul ba</section><text>bab par dgongs su gsol/ de'i tshe sring mo mdzes ldan dang / nyi ldan gnyis rgyal po gsal rgyal gyi bkad sar 'ongs par gyur te/ sring mo mdzes ldan dang / nyi ldan gnyis kyis lha deng nyid bcom ldan 'das la </text></item>
<item><p>85b8</p><section>'dul ba</section><text>blta ba'i phyir bzhud do zhes thos so/ /thos nas kyang ko sa la'i rgyal po gsal rgyal la 'di skad ces smras so/ /lha gal te deng nyid bcom ldan 'das gzigs pa'i phyir gshegs na/ lha 'di ltar bdag cag gi tshig gis </text></item>
<item><p>86a1</p><section>'dul ba</section><text>bcom ldan 'das kyi zhabs gnyis la dbus phyag mdzod la gnod pa chung ngam/ nyam nga ba nyung ngam/ 'tsho 'am/ bskyod pa yang ngam/ stobs dang bde ba la reg par spyod dam zhes snyun gsol bar gsol/ de bzhin </text></item>
<item><p>86a2</p><section>'dul ba</section><text>du bya'o zhes ko sa la'i rgyal po gsal rgyal gyis mnyan nas/ de nas ko sa la'i rgyal po gsal rgyal bzhon pa bzang po la zhon te 'chag khang nas byung nas/ bcom ldan 'das la blta ba dang / bcom ldan 'das la bsnyen bkur </text></item>
<item><p>86a3</p><section>'dul ba</section><text>bya ba'i phyir bcom ldan 'das kyi spyan sngar song ste/ des ji tsam bzhon pa'i sa'i bar du bzhon pas song nas bzhon pa las babs te/ rkang pa kho nas kun dga' ra bar zhugs so/ /de nas ko sa la'i rgyal po gsal rgyal </text></item>
<item><p>86a4</p><section>'dul ba</section><text>bcom ldan 'das gang na ba der song ste phyin nas/ bcom ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug nas ko sa la'i rgyal po gsal rgyal gyis bcom </text></item>
<item><p>86a5</p><section>'dul ba</section><text>ldan 'das la 'di skad ces gsol to/ /gau ta ma sring mo mdzes ldan dang nyi ldan gnyis bcom ldan 'das gau ta ma'i zhabs gnyis la mgo bos phyag 'tshal te gnod pa chung ngam/ nyam nga ba nyung ngam/ 'tsho 'am/ bskyod </text></item>
<item><p>86a6</p><section>'dul ba</section><text>pa yang ngam/ stobs dang bde ba la reg par spyod dam zhes snyun gsol lags so/ /sring mo mdzes ldan dang nyi ldan gnyis kyis pho nya gzhan ma rnyed dam/ ci na rgyal po chen po nyid las gzhan ma yin/ kye gau ta ma sring mo </text></item>
<item><p>86a7</p><section>'dul ba</section><text>mdzes ldan dang / nyi ldan gnyis bdag gi bkad sar mchis pa na/ deng nyid lha bcom ldan 'das la blta ba'i phyir mchi 'tshal lo zhes thos so/ /thos nas kyang bdag la 'di skad ces mchis te/ lha gal te deng nyid bcom ldan </text></item>
<item><p>86a8</p><section>'dul ba</section><text>'das gzigs pa'i phyir bzhud par bzhed na/ bdag cag gi tshig gis bcom ldan 'das kyi zhabs gnyis la dbus phyag mdzod la zhes bya ba nas reg par spyod dam zhes bya ba'i bar gong ma bzhin du'o/ /rgyal po chen po khyod dang sring </text></item>
<item><p>86b1</p><section>'dul ba</section><text>mo mdzes ldan dang nyi ldan gnyis bde bar gyur cig /re shig gal te zhu ba lung bstan pa'i slad du skabs phye na shes ldan gau ta ma la bdag phyogs gzhan 'ga' zhig zhu lags so/ /rgyal po chen po ci dang ci 'dod pa zhus shig /</text></item>
<item><p>86b2</p><section>'dul ba</section><text>kye gau ta ma bdag gis khyod 'di skad ces dge sbyong ngam bram ze gzhan gyis thams cad shes pa 'am/ mthong ba gang yin pa de ni gnas ma yin zhing go skabs med de gnas med do zhes gsung ngo zhes thos na/ gau ta ma khyod kyis de skad </text></item>
<item><p>86b3</p><section>'dul ba</section><text>du bka' stsal par dgongs lags sam/ rgyal po chen po de skad du smras par mi dran no/ /de'i tshe sde dpon 'phags skyes po zhes bya ba 'khor de nyid du 'dus shing 'dug par gyur to/ /de nas ko sa la'i rgyal po gsal rgyal </text></item>
<item><p>86b4</p><section>'dul ba</section><text>gyis sde dpon 'phags skyes po la 'di skad ces smras so/ /sde dpon nyi ma snga ma dang tshes snga ma'i nyi ma dag la rgyal po'i pho brang du rgyal po dang / blon po dang / rgyal po'i 'khor rnams 'dus te 'khod pa na gtam de lta bu sus glengs pa </text></item>
<item><p>86b5</p><section>'dul ba</section><text>dran nam/ lha dran te/ 'di lta ste/ bkra shis ldan gyi bu bram ze'i khye'u yang dag rgyal ba lags so/ /de nas ko sa la'i rgyal po gsal rgyal gyis mi zhig la smras pa/ kwa'i nang rje khyod bkra shis ldan gyi bu bram ze'i khye'u </text></item>
<item><p>86b6</p><section>'dul ba</section><text>yang dag rgyal ba gang na ba der song la phyin nas/ bkra shis ldan gyi bu bram ze'i khye'u yang dag rgyal ba la 'di skad ces ko sa la'i rgyal po gsal rgyal khyod 'bod do zhes smros shig /lha bka' bzhin 'tshal zhes mi des ko sa </text></item>
<item><p>86b7</p><section>'dul ba</section><text>la'i rgyal po gsal rgyal gyi ltar mnyan nas/ bkra shis ldan gyi bu bram ze'i khye'u yang dag rgyal ba gang na ba der song ste phyin nas bkra shis ldan gyi bu bram ze'i khye'u yang dag rgyal ba la 'di skad ces smras so/ /ko sa la'i rgyal po </text></item>
<item><p>86b8</p><section>'dul ba</section><text>gsal rgyal khyod 'bod do/ /de nas ko sa la'i rgyal po gsal rgyal gyis mi de song nas ring po ma lon par rig nas bcom ldan 'das la 'di skad ces gsol to/ /kye gau ta ma 'di la kha cig don dang tshig ngan par bzung ba 'dzin pa lta mchis lags sam/</text></item>
<item><p>87a1</p><section>'dul ba</section><text>rgyal po chen po yod de/ don de gzhan kho na yin pa las de gzhan dag la smra'o/ /shes ldan gau ta mas ji lta bu zhig tu bka' stsal par dgongs lags/ rgyal po chen po ngas ni 'di skad du dge sbyong ngam bram ze gzhan gyis </text></item>
<item><p>87a2</p><section>'dul ba</section><text>thams cad shes pa 'am/ mthong ba gang yin pa de ni gnas ma yin go skabs med de gnas med do zhes bka' stsal par dran no/ /shes ldan gau ta ma de skad du gsungs pa ni rigs pa'i tshul lags so/ /shes ldan gau ta mas de skad </text></item>
<item><p>87a3</p><section>'dul ba</section><text>du gsungs pa ni shin tu rigs pa'i tshul lags so/ /re shig gal te zhu ba lung bstan pa'i slad du skabs phye na shes ldan la bdag zhu ba gzhan yang phyogs 'ga' zhig zhu lags so/ /rgyal po chen po ci dang ci 'dod pa zhus shig /</text></item>
<item><p>87a4</p><section>'dul ba</section><text>kye gau ta mas rigs ni bzhi po 'di dag ste/ bram ze dang / rgyal rigs dang / rje'u rigs dang / dmangs rigs lags na de dag la khyad par ram bsam pa 'am/ tha dad du bgyi ba cung zad mchis sam/ rgyal po chen po yod de/</text></item>
<item><p>87a5</p><section>'dul ba</section><text>de la bram ze'i rigs gang dag yin pa dang / rgyal rigs gang dag yin pa de dag ni 'jig rten gyis mthon por bkur ba yin no/ /rje'u rigs gang dag yin pa dang / dmangs rigs gang dag yin pa de dag ni 'jig rten gyis dma' bar </text></item>
<item><p>87a6</p><section>'dul ba</section><text>brtsis pa yin no/ /shes ldan gau ta ma la bdag cag mthong ba'i chos kyi don las brtsams te zhu ba ni mi zhu lags so/ /'on kyang tshe slad ma'i don las brtsams te zhu ba zhu lags so/ /kye gau ta ma rigs ni bzhi po 'di dag ste/</text></item>
<item><p>87a7</p><section>'dul ba</section><text>bram ze dang / rgyal rigs dang / rje'u rigs dang / dmangs rigs lags na de dag la khyad par 'am/ bsam pa 'am/ tha dad du bgyi ba 'ga' mchis sam/ rgyal po chen po rigs ni bzhi po 'di dag ste/ rgyal rigs dang bram ze dang /</text></item>
<item><p>87a8</p><section>'dul ba</section><text>rje'u rigs dang / dmangs rigs yin la/ de dag gis de bzhin gshegs pa 'am/ de bzhin gshegs pa'i nyan thos gdams ngag sbyin pa dang / rjes su ston pa dang / chos ston pa rnyed na/ de dag la 'di lta ste/ ma 'ongs pa tshe phyi ma la khyad par 'am/</text></item>
<item><p>87b1</p><section>'dul ba</section><text>bsam pa 'am/ tha dad du bya ba 'ga' yod dam/ kye gau ta ma rigs ni bzhi po 'di dag ste/ rgyal rigs dang / bram ze dang / rje'u rigs dang / dmangs rigs lags la/ de dag gis de bzhin gshegs pa 'am/ de bzhin gshegs pa'i nyan </text></item>
<item><p>87b2</p><section>'dul ba</section><text>thos gdams ngag stsol ba 'am/ rjes su ston pa 'am/ chos ston pa rnyed na/ de dag la 'di lta ste spangs pa la khyad par ram/ bsam pa 'am/ tha dad du bgyi ba 'ga' mchis sam/ rgyal po chen po rigs bzhi po 'di dag ste/ rgyal rigs </text></item>
<item><p>87b3</p><section>'dul ba</section><text>dang / bram ze dang / rje'u rigs dang / dmangs rigs yin la/ de dag gis de bzhin gshegs pa 'am/ de bzhin gshegs pa'i nyan thos gdams ngag sbyin pa 'am/ rjes su ston pa 'am/ chos ston pa rnyed na/ de dag la 'di lta ste/</text></item>
<item><p>87b4</p><section>'dul ba</section><text>spangs pa la khyad par 'am/ bsam pa 'am/ tha dad du bya ba 'ga' yod dam/ de'i phyir rgyal po chen po khyod nyid la dri yis/ khyod kyis ji ltar bzod pa de bzhin du lan thob shig /rgyal po chen po dper na 'di la gdul ba bzhi po </text></item>
<item><p>87b5</p><section>'dul ba</section><text>glang po che gdul ba 'am/ rta gdul ba 'am/ glang gdul ba 'am/ skyes pa gdul ba zhig yod la/ de las gdul ba gnyis ni ma dul ba rnam par ma dul bar gyur la/ gnyis ni shin tu dul ba shin tu rnam par dul bar gyur na/</text></item>
<item><p>87b6</p><section>'dul ba</section><text>rgyal po chen po ji snyam du sems/ gdul ba gnyis po ma dul ba rnam par ma dul ba dag cig re shig ma dul ba bzhin dul ba'i sar 'gro ba 'am/ rnam par ma dul ba bzhin rnam par dul ba'i cha sta len par 'gyur ram/ kye gau ta ma ma </text></item>
<item><p>87b7</p><section>'dul ba</section><text>lags so/ /gang yang gdul ba gnyis po shin tu dul ba dang / shin tu rnam par dul ba de dag shin tu dul bas dul ba'i gnas su 'gro ba 'am/ shin tu rnam par dul bas dul ba'i cha sta len par 'gyur ram/ kye gau ta ma de lta </text></item>
<item><p>87b8</p><section>'dul ba</section><text>lags so/ /rgyal po chen po de bzhin dus gang zhig dad pa can gyis thob par bya ba de ma dad pas 'thob par 'gyur ba de ni gnas med la/ g.yo med pa dang / skyon med pa dang / brtson 'grus brtsams pa dang / shes rab can gyis </text></item>
<item><p>88a1</p><section>'dul ba</section><text>thob par bya ba de shes rab 'chal bas thob pa de ni gnas med kyis gang zhig dad pa can gyis thob par bya ba de dad pa can gyis 'thob par 'gyur ba 'di ni gnas yod la/ g.yo med pa dang / skyon med pa dang / brtson 'grus </text></item>
<item><p>88a2</p><section>'dul ba</section><text>brtsams pa dang / shes rab can gyis thob par bya ba de shes rab can gyis 'thob par 'gyur ba'i gnas de ni yod do/ /kye gau ta ma rigs ni bzhi po 'di dag ste/ rgyal rigs dang / bram ze dang / rje'u rigs dang / dmangs rigs </text></item>
<item><p>88a3</p><section>'dul ba</section><text>lags la/ de dag gis de bzhin gshegs pa 'am/ de bzhin gshegs pa'i nyan thos gdams ngag stsol ba 'am/ rjes su ston pa 'am/ chos ston pa/ rnyed par gyur cing de dag gtso bo'i yan lag lnga dang ldan par gyur la/ de dag gis </text></item>
<item><p>88a4</p><section>'dul ba</section><text>kyang mnyam mtshungs par spangs par gyur na de dag gis rnam par grol ba dang / rnam par grol ba la khyad par ram/ bsam pa 'am/ tha dad du bya ba 'ga' mchis sam/ de'i phyir rgyal po chen po khyod nyid la dri yis/ khyod kyis ji </text></item>
<item><p>88a5</p><section>'dul ba</section><text>ltar bzod pa de bzhin du lan thob shig /rgyal po chen po dper na shar phyogs nas bram ze gzhon nu zhig 'ongs pa dang / de la 'ga' zhig gis 'di skad du gzhon nu tshur/ shing sA la skam po las gtsub stan byos la </text></item>
<item><p>88a6</p><section>'dul ba</section><text>steng du gtsub shing zhog ste me dbyung ba'i phyir gtsubs la me phyung shig ces smras pa dang / des shing sA la skam po las gtsub stan byas nas steng du gtsub shing bzhag ste/ me de dbyung ba'i phyir gtsubs nas me phyung / nub phyogs </text></item>
<item><p>88a7</p><section>'dul ba</section><text>nas rje'u rigs gzhon nu zhig 'ongs pa dang / de la 'ga' zhig gis 'di skad du rje'u rigs gzhon nu tshur/ shug pa skam po las gtsub stan byos la steng du gtsub shing zhog ste/ me dbyung ba'i phyir gtsubs la me phyung shig ces </text></item>
<item><p>88a8</p><section>'dul ba</section><text>smras pa dang / des shug pa skam po las gtsub stan byas nas steng du gtsub shing bzhag ste/ me dbyung ba'i phyir gtsubs nas me phyung / byang phyogs nas dmangs rigs gzhon nu zhig 'ongs pa dang / de la 'ga' zhig gis 'di skad du kye </text></item>
<item><p>88b1</p><section>'dul ba</section><text>dmangs rigs gzhon nu tshur tsan dan skam po las gtsub stan byos la steng du gtsub shing zhog ste me dbyung ba'i phyir gtsubs la me phyung shig ces smras pa dang / des tsan dan skam po las gtsub stan byas nas steng du gtsub shing </text></item>
<item><p>88b2</p><section>'dul ba</section><text>bzhag ste me dbyung ba'i phyir gtsubs nas me phyung ba dang / de dag 'ga' zhig gis gcig tu bsdus nas 'dam bu bcer ba 'am/ sog ma'i phung por bcug na rgyal po chen po ji snyam du sems/ mi rigs tha dad pas shing sna tshogs </text></item>
<item><p>88b3</p><section>'dul ba</section><text>las phyung ba'i me de las ji ga me 'di ni 'od dang ldan pa/ kha dog dang ldan pa/ gsal ba'o// //'dul ba gzhi/ bam po sum bcu rtsa gsum pa/ me 'di ni de lta ma yin no/ /me 'dis ni me'i </text></item>
<item><p>88b4</p><section>'dul ba</section><text>bya ba byed nus so/ /me 'dis ni mi nus so zhes bya ba'i khyad par ram/ bsam pa 'am/ tha dad du bya ba 'ga' yod dam/ 'on te me de thams cad 'od dang ldan pa/ kha dog dang ldan pa/ gsal ba yin zhing me de thams cad </text></item>
<item><p>88b5</p><section>'dul ba</section><text>kyis me'i bya ba byed nus/ kye gau ta ma zhugs de thams cad 'od dang ldan pa/ kha dog dang ldan pa/ gsal ba lags shing zhugs de thams cad kyis zhugs kyi bgyi ba bgyid rngo thog lags so/ /rgyal po chen po de bzhin du </text></item>
<item><p>88b6</p><section>'dul ba</section><text>bag yod pas thob pa gtso bos gtsubs pa'i me de la ni 'di lta ste/ rnam par grol ba dang / rnam par grol ba la khyad par dang / bsam pa dang / tha dad du bya ba 'ga' yang med do/ /shes ldan gau ta mas de skad gsungs pa ni rigs pa'i tshul </text></item>
<item><p>88b7</p><section>'dul ba</section><text>lags so/ /re zhig zhu ba lung bstan pa'i slad du skabs phye na shes ldan khyod la bdag gzhan yang phyogs 'ga' zhig zhu lags so/ /rgyal po chen po ci dang ci 'dod pa zhus shig /kye gau ta ma lha rnams mchis sam/ rgyal po chen po lha gang dag </text></item>
<item><p>88b8</p><section>'dul ba</section><text>yin par shes/ lha gang dag sha khon dang bcas/ 'gran zla dang bcas/ gnod pa dang bcas shing 'di lta bur 'ong zhing 'ong bar 'gyur ba 'am/ lha gang dag sha khon med/ 'gran zla med/ gnod pa med cing 'di lta bur mi 'ong zhing 'ong bar mi 'gyur ba yin/</text></item>
<item><p>89a1</p><section>'dul ba</section><text>lha de dag ni re shig der bas/ lha gang dag sha khon dang bcas/ 'gran zla dang bcas/ gnod pa dang bcas shing / 'di lta bur mchi zhing mchi bar 'gyur ba'i lha de dag tshe bas/ sug las bas/ bsod nams bas nas gnas/</text></item>
<item><p>89a2</p><section>'dul ba</section><text>de nas 'chi 'pho bar 'gyur ba de na lha 'am lha'i bus/ lha 'am lha'i bu gnas de nas 'chi 'pho bar bgyi ba 'am/ spyug par rngo thog lags sam/ rgyal po chen po lha gang dag sha khon dang bcas/ 'gran zla dang bcas/ gnod pa dang </text></item>
<item><p>89a3</p><section>'dul ba</section><text>bcas shing 'di lta bur 'ong zhing 'ong bar 'gyur ba de dag las zad/ tshe zad bsod nams zad nas gnas de nas 'chi 'pho bar 'gyur ba de na lha 'am lha'i bus/ lha 'am lha'i bu gnas de nas 'chi 'pho bar bya ba 'am/ spyug par mi nus </text></item>
<item><p>89a4</p><section>'dul ba</section><text>so/ /kye gau ta ma de na lha gang dag sha khon dang bcas/ 'gran zla dang bcas/ gnod pa dang bcas shing 'di lta bur mchi zhing mchi bar 'gyur ba de dag gis lha gnod pa ma mchis pa de dag gnas de nas 'chi 'pho bar bgyi ba 'am/</text></item>
<item><p>89a5</p><section>'dul ba</section><text>spyug pa'i rngo thog lags sam/ de nas sde dpon 'phags skyes pos ko sa la'i rgyal po gsal rgyal la 'di skad ces smras so/ /dge sbyong gau ta ma ni 'di skad ces lha rnams ni tshe lhag par ring ba/ lhag par yun ring du gnas pa </text></item>
<item><p>89a6</p><section>'dul ba</section><text>yin no zhes gsung bar 'gyur ba gang lags pa'i gnas de mchis so/ /de'i tshe tshe dang ldan pa kun dga' bo bcom ldan 'das kyi snam logs na rdul yab thogs nas bcom ldan 'das la g.yob cing 'dug par gyur to/ /</text></item>
<item><p>89a7</p><section>'dul ba</section><text>de nas tshe dang ldan pa kun dga' bo 'di snyam du sems te/ sde dpon lus 'phags po 'di ni ko sa la'i rgyal po gsal rgyal gyi bu yin la/ bdag kyang bcom ldan 'das kyi chos nyid kyi sras yin pas sras dang bu ni lhan cig gtam </text></item>
<item><p>89a8</p><section>'dul ba</section><text>byar rung ngo snyam du rig nas sde dpon lus 'phags po la 'di skad ces smras so/ /sde dpon ji snyam du sems/ ko sa la'i rgyal po'i rang gi yul yin la/ de na yang de'i tshig gis khrims su bca' ba la dbang sgyur na sems can dbang </text></item>
<item><p>89b1</p><section>'dul ba</section><text>chung ngu kha cig gnas de nas 'chi 'pho bar bya ba 'am/ spyug par nus sam/ dge sbyong nus so/ /sde dpon ji snyam du sems/ ko sa la'i rgyal po gsal rgyal gyi rang gi yul ma yin la/ de na yang de'i tshig gis khrims su </text></item>
<item><p>89b2</p><section>'dul ba</section><text>bca' ba la dbang mi sgyur na/ ko sa la'i rgyal po gsal rgyal gyis sems can dbang chung ba kha cig gnas de nas 'chi 'pho bar bya ba 'am/ spyug par nus sam/ dge sbyong ko sa la'i rgyal po gsal rgyal rang gi yul ma yin la/</text></item>
<item><p>89b3</p><section>'dul ba</section><text>de na yang de'i tshig gis khrims su bca' ba la dbang mi sgyur na/ ko sa la'i rgyal po gsal rgyal gyis sems can dbang chung ngu kha cig gnas de nas 'chi 'pho bar bya ba 'am/ spyug par mi nus so/ /sde dpon khyod kyis sum bcu rtsa </text></item>
<item><p>89b4</p><section>'dul ba</section><text>gsum pa'i lha rnams yod skad thos sam/ dge sbyong ko sa la'i bdag po rgyal po 'di nyid las thos so/ /sde dpon ji snyam du sems/ ko sa la'i rgyal po gsal rgyal gyis sum bcu rtsa gsum pa'i lha rnams gnas de nas </text></item>
<item><p>89b5</p><section>'dul ba</section><text>'chi 'pho bar bya ba 'am/ spyug par nus sam/ dge sbyong re shig ko sa la'i rgyal po gsal rgyal gyis sum bcu rtsa gsum pa'i lha rnams mthong ba yang nyams su mi myong na gnas de nas 'chi 'pho bar bya ba 'am/ spyug pa lta smos </text></item>
<item><p>89b6</p><section>'dul ba</section><text>kyang ci dgos/ sde dpon de bzhin du gnod pa dang bcas pa'i lha rnams kyis gnod pa med pa'i lha rnams mthong ba yang nyams su mi myong na gnas de nas 'chi 'pho bar bya ba 'am/ spyug pa lta smos kyang ci dgos te de ni gnas med do/ /</text></item>
<item><p>89b7</p><section>'dul ba</section><text>de nas ko sa la'i rgyal po gsal rgyal gyis bcom ldan 'das la 'di skad ces gsol to/ /kye gau ta ma dge sbyong 'di'i ming ci lags/ rgyal po chen po kun dga' bo yin no/ /shes ldan kun dga' bos de skad du smras pa ni rigs </text></item>
<item><p>89b8</p><section>'dul ba</section><text>pa'i tshul yin no/ /shes ldan kun dga' bos de skad du smras pa ni shin tu rigs pa'i tshul yin no/ /de nas ko sa la'i rgyal po gsal rgyal gyis bcom ldan 'das la 'di skad ces gsol to/ /re zhig gal te zhu ba lung bstan pa'i slad du/</text></item>
<item><p>90a1</p><section>'dul ba</section><text>shes ldan gau ta ma la bdag zhu ba gzhan yang phyogs 'ga' zhig zhu lags so/ /rgyal po chen po gang dang gang 'dod pa zhus shig /kye gau ta ma ci lags/ tshangs pa de mchis lags sam/ rgyal po chen po tshangs pa </text></item>
<item><p>90a2</p><section>'dul ba</section><text>gang yin par shes tshangs pa gang zhig gnod pa dang bcas pas 'di lta bur 'ong bar 'gyur ba 'am/ tshangs pa gang zhig gnod pa med pas 'di lta bur mi 'ong zhing 'ong bar mi 'gyur ba yin/ kye gau ta ma bdag ni de la tshangs pa gang zhig </text></item>
<item><p>90a3</p><section>'dul ba</section><text>gnod pa ma mchis pas 'di lta bur mi mchi zhing mchi bar mi 'gyur ba'i tshangs pa de lags par 'tshal lo/ /ko sa la'i rgyal po gsal rgyal gyis bcom ldan 'das dang lhan cig skabs kyi gtam de lta bu glengs so/ /de nas </text></item>
<item><p>90a4</p><section>'dul ba</section><text>mi des bkra shis ldan gyi bu bram ze'i khye'u yang dag rgyal ba khrid nas ko sa la'i rgyal po gsal rgyal gang na ba der song ste phyin nas/ ko sa la'i rgyal po gsal rgyal la 'di skad ces smras so/ /lha de 'di lags so/ /</text></item>
<item><p>90a5</p><section>'dul ba</section><text>de nas bkra shis ldan gyi bu bram ze'i khye'u yang dag rgyal bas ko sa la'i rgyal po gsal rgyal la rgyal ba dang tshe spel ba dag byas nas phyogs gcig tu 'dug go/ /phyogs gcig tu 'dug pa dang bkra shis ldan gyi bu bram ze'i khye'u </text></item>
<item><p>90a6</p><section>'dul ba</section><text>yang dag rgyal ba can la ko sa la'i rgyal po gsal rgyal gyis 'di skad ces smras so/ /bram ze'i khye'u nyi ma snga ma dang / tshes snga ma la rgyal po'i pho brang du rgyal po dang blon po dang 'khor rnams 'dus shing 'dug pa na/ dge sbyong gau ta ma 'di </text></item>
<item><p>90a7</p><section>'dul ba</section><text>skad ces dge sbyong dang bram ze gzhan gyis thams cad shes pa 'am/ mthong ba gang yin pa ni gnas ma yin zhing go skabs med de de ni gnas med do zhes gsung ngo zhes pa'i gtam de lta bu sus smras dran nam/ lha dran lags te </text></item>
<item><p>90a8</p><section>'dul ba</section><text>'di lta ste/ sde dpon 'phags skyes po de skad mchi'o/ /'di lta ste/ bkra shis ldan gyi bu bram ze'i khye'u yang dag rgyal ba'o zhes de dag phan tshun de ltar gtam khungs 'byin par byed do/ /de nas ko sa la'i rgyal po gsal rgyal gyi rim gro </text></item>
<item><p>90b1</p><section>'dul ba</section><text>pa'i mis ko sa la'i rgyal po gsal rgyal la 'di skad ces smras so/ /lha gshegs pa'i dus la bab lags so/ /lha dus la bab lags so/ /de nas ko sa la'i rgyal po gsal rgyal gyis bcom ldan 'das la 'di skad ces </text></item>
<item><p>90b2</p><section>'dul ba</section><text>gsol to/ /shes ldan gau ta ma bdag gis thams cad mkhyen pa nyid las brtsams te zhu ba zhus pa yang shes ldan gau ta mas bdag la thams cad mkhyen pa nyid zhu ba zhus pa lung bstan lags/ 'dir rigs rnam par dag pa dang /</text></item>
<item><p>90b3</p><section>'dul ba</section><text>lhag pa'i lha dang / lhag pa'i tshangs pa las brtsams te/ shes ldan gau ta ma la bdag gis zhu ba zhus pa yang shes ldan gau ta mas bdag la lhag pa'i tshangs pa zhu ba zhus pa lung bstan lags te/ shes ldan gau ta ma la bdag gis </text></item>
<item><p>90b4</p><section>'dul ba</section><text>zhu ba gang dang gang zhus pa de dang de kho na shes ldan gau ta mas bdag la zhu ba lung bstan lags pas/ shes ldan gau ta ma la bdag gis gzhan gsol du ci mchis/ shes ldan gau ta ma bdag ni bgyi ba dang bsgrub pa mang lags pas </text></item>
<item><p>90b5</p><section>'dul ba</section><text>da mchi lags so/ /rgyal po chen po de'i dus la bab par shes par gyis shig /de nas ko sa la'i rgyal po gsal rgyal bcom ldan 'das kyis gsungs pa la mngon par dga' ste yi rangs nas/ bcom ldan 'das kyi zhabs </text></item>
<item><p>90b6</p><section>'dul ba</section><text>gnyis la mgo bos phyag byas te bcom ldan 'das kyi spyan snga nas song ngo / /de nas bcom ldan 'das ko sa la nas ljongs rgyu zhing gshegs pa dang mnyan yod du byon nas mnyan yod na rgyal bu rgyal byed kyi tshal mgon med zas sbyin </text></item>
<item><p>90b7</p><section>'dul ba</section><text>gyi kun dga' ra ba na bzhugs so/ /khyim bdag mgon med zas sbyin gyis bcom ldan 'das ko sa la nas ljongs rgyu zhing gshegs pa dang mnyan yod du byon nas mnyan yod na bdag kho na'i kun dga' ra ba na bzhugs </text></item>
<item><p>90b8</p><section>'dul ba</section><text>so zhes thos so/ /thos nas kyang bcom ldan 'das gang na ba der song ste phyin nas/ bcom ldan 'das kyi zhabs gnyis la mgo bos phyag byas te/ phyogs gcig tu 'dug go/ /phyogs </text></item>
<item><p>91a1</p><section>'dul ba</section><text>gcig tu 'dug nas bcom ldan 'das kyis khyim bdag mgon med zas sbyin la chos dang ldan pa'i gtam gyis yang dag par ston par mdzad/ yang dag par 'dzin du 'jug par mdzad/ yang dag par gzeng </text></item>
<item><p>91a2</p><section>'dul ba</section><text>stod par mdzad/ yang dag par rab tu dga' bar mdzad de/ rnam grangs du mar chos dang ldan pa'i gtam gyis yang dag par bstan/ yang dag par 'dzin du bcug yang dag par gzeng bstod yang dag par rab tu dga' bar mdzad nas cang mi </text></item>
<item><p>91a3</p><section>'dul ba</section><text>gsung ngo / /de nas khyim bdag mgon med zas sbyin stan las langs te bla gos phrag pa gcig tu gzar nas/ bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to/ /bcom ldan </text></item>
<item><p>91a4</p><section>'dul ba</section><text>'das dge slong gi dge 'dun dang thabs gcig tu sang bdag gi sdum par gdugs tshod sbyor zhing mchis na gnang bar mdzad du gsol zhes bya ba nas/ stan ches dma' ba zhig blangs te bcom ldan 'das kyi spyan sngar chos nyan </text></item>
<item><p>91a5</p><section>'dul ba</section><text>pa'i phyir 'dug go zhes bya ba'i bar gong ma bzhin du'o/ /de nas bcom ldan 'das kyis khyim bdag mgon med zas sbyin la chos dang ldan pa'i gtam gyis yang dag par ston par mdzad/ yang dag par 'dzin du 'jug par </text></item>
<item><p>91a6</p><section>'dul ba</section><text>mdzad/ yang dag par gzeng stod par mdzad/ yang dag par rab tu dga' bar mdzad de/ rnam grangs du mar chos dang ldan pa'i gtam gyis yang dag par bstan/ yang dag par 'dzin du bcug yang dag par gzeng stod yang dag </text></item>
<item><p>91a7</p><section>'dul ba</section><text>par rab tu dga' bar mdzad nas gdan las bzhengs te gshegs so/ /bram ze dang khyim bdag rnams kyis bcom ldan 'das nyan thos kyi dge 'dun dang bcas pa skabs skabs su gdugs tshod gsol bar byed pa na/</text></item>
<item><p>91a8</p><section>'dul ba</section><text>dge slong rnams kyis thog mar sprang po rnams la kha zas chung zad byin pa dang / bram ze dang khyim bdag rnams 'phya bar byed pa'i skabs de bcom ldan 'das la dge slong rnams kyis gsol ba dang / bcom ldan 'das kyis bka' stsal pa/</text></item>
<item><p>91b1</p><section>'dul ba</section><text>rang gis longs spyad nas lhung bzed kyi lhag ma la sbyin par bya'o/ de na sprang po gnyis po bram ze'i khye'u zhig dang / rgyal rigs kyi khye'u zhig yod pa las/ bram ze'i khye'us dus ma shes nas de dang por slong bar brtsams pa las/</text></item>
<item><p>91b2</p><section>'dul ba</section><text>de la dge slong 'gas kyang chung zad kyang ma byin no/ /rgyal rigs kyi khye'us phyi nas slong ba dang / des phal cher rnyed nas des bram ze'i khye'u la smras pa/ khyod kyis cung zad rnyed dam/ des khros nas smras pa/ gal te kho bo la dbang </text></item>
<item><p>91b3</p><section>'dul ba</section><text>zhig yod na shAkya'i sras kyi dge sbyong thams cad mgo drung nas bcad de sa la dor ba zhig /rgyal rigs kyi khye'us smras pa/ gal te kho bo la 'byor pa zhig yod na kho bos nyi ma re re sangs rgyas la sogs pa dge slong gi dge 'dun la </text></item>
<item><p>91b4</p><section>'dul ba</section><text>zhal zas ro brgya dang ldan pas bstabs pa zhig /de gnyis de ltar gcig la gcig smra zhing mnyan yod nas byung nas shing drung zhig tu nyal ba dang / shing rtas 'khyam pa zhig phyogs der 'ongs te/ des bram ze'i khye'u de'i </text></item>
<item><p>91b5</p><section>'dul ba</section><text>mgo bcad do/ /de nas bcom ldan 'das kyis byung ba de la tshigs su bcad de bka' stsal pa/ chos rnams sngon du yid 'gro yid gtso yin/ /yid mgyogs rab tu sdang ba'i yid kyis ni/ /smras sam byas na de nas sdug bsngal de/ /</text></item>
<item><p>91b6</p><section>'dul ba</section><text>'thob 'gyur 'khor lo 'phyan pas mgo bo bcad/ /de nas tshe dang ldan pa kun dga' bos bcom ldan 'das la 'di skad ces gsol to/ /btsun pa bka' stsal pa de'i don ci lags/ kun dga' bo khyod kyis bram ze'i khye'u </text></item>
<item><p>91b7</p><section>'dul ba</section><text>sangs rgyas la sogs pa dge slong gi dge 'dun la sems gdug pas tshig rtsub po phyung ba gang yin pa de mthong ngam/ bcom ldan 'das mthong lags so/ /de sangs rgyas la sogs pa dge slong gi dge 'dun la sems gdug pas tshig </text></item>
<item><p>91b8</p><section>'dul ba</section><text>rtsub po phyung nas mnyan yod nas byung ste shing drung zhig tu nyal ba dang / shing rtas 'khyam pas de'i mgo bcad par gyur to/ /ngas de las dgongs nas/ chos rnams sngon du yid 'gro yid gtso yin/ zhes bya ba nas snga ma bzhin du/ 'thob </text></item>
<item><p>92a1</p><section>'dul ba</section><text>'gyur 'khor lo 'phyan pas mgo bo bcad/ /ces bya ba'i bar gsungs so/ /de'i tshe mnyan yod na tshong dpon zhig bu med par shi'o/ /mnyan yod kyi bram ze dang khyim bdag rnams 'dus nas smras pa/ su zhig </text></item>
<item><p>92a2</p><section>'dul ba</section><text>tshong dpon du gzhug /kha cig gis smras pa/ su bsod nams kyi mthu chen po dang ldan pa'o/ /ji ltar shes par bya/ brtag mod ces de nas de rnams brtag par brtsams pa las/ de rnams kyis rgyal rigs kyi khye'u de shing </text></item>
<item><p>92a3</p><section>'dul ba</section><text>gi grib ma la nyal ba na shing gzhan rnams kyi grib ma yol bar gzhol/ yol bar 'bab/ yol bar bab na/ shing de'i grib ma ni khye'u de'i lus las ma yol bar mthong nas/ de rnams kyis de bslang ste tshong dpon du dbang bskur </text></item>
<item><p>92a4</p><section>'dul ba</section><text>ba dang de 'di snyam du sems te/ bdag la dpal gyi 'byor pa'i skal ba ci yod pa de dag thams cad ni sangs rgyas bcom ldan 'das la brten te yin gyis/ ma la bdag gis bcom ldan 'das nyan thos kyi dge 'dun dang thabs gcig tu </text></item>
<item><p>92a5</p><section>'dul ba</section><text>gdugs tshod la spyan drang ngo snyam nas/ de bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug nas/ bcom </text></item>
<item><p>92a6</p><section>'dul ba</section><text>ldan 'das kyis tshong dpon de la chos dang ldan pa'i gtam gyis yang dag par ston par mdzad/ yang dag par 'dzin du 'jug par mdzad/ yang dag par gzeng stod par mdzad/ yang dag par rab tu dga' bar mdzad de/ rnam grangs </text></item>
<item><p>92a7</p><section>'dul ba</section><text>du mar chos dang ldan pa'i gtam gyis yang dag par bstan/ yang dag par 'dzin du bcug /yang dag par gzeng bstod/ yang dag par rab tu dga' bar mdzad nas cang mi gsung ngo / /de nas tshong dpon de stan las langs te bla gos phrag </text></item>
<item><p>92a8</p><section>'dul ba</section><text>pa gcig tu gzar nas/ bcom ldan 'das gang na ba de logs su thal mo sbyar ba btud de/ bcom ldan 'das la 'di skad ces gsol to/ /bcom ldan 'das dge slong gi dge 'dun dang thabs gcig tu sang bdag gi sdum par </text></item>
<item><p>92b1</p><section>'dul ba</section><text>gdugs tshod sbyor zhing mchis na gnang bar mdzad du gsol zhes bya ba nas stan ches dma' ba zhig blangs te/ bcom ldan 'das kyi spyan sngar chos mnyan pa'i phyir 'dug go zhes bya ba'i bar gong ma bzhin du'o/ /de nas bcom </text></item>
<item><p>92b2</p><section>'dul ba</section><text>ldan 'das kyis de'i bsam pa dang / bag la nyal dang / khams dang / rang bzhin mkhyen nas/ de dang 'thun pa'i 'phags pa'i bden pa bzhi so sor rtogs par 'gyur ba'i chos bshad pa mdzad de zhes bya ba nas/ thog ma med pa'i </text></item>
<item><p>92b3</p><section>'dul ba</section><text>dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te/ btsun pa bdag ni 'phags so/ /mngon par 'phags so zhes bya </text></item>
<item><p>92b4</p><section>'dul ba</section><text>ba dang / bdag bcom ldan 'das dang / chos dang / dge slong gi dge 'dun la skyabs su mchi lags kyis/ bdag dge bsnyen du gzung du gsol/ deng slan chad ji srid 'tsho'i bar du srog dang yang bsdos te skyabs su mchi bar mngon </text></item>
<item><p>92b5</p><section>'dul ba</section><text>par dad lags so zhes bya ba'i bar gong ma bzhin du'o/ /de nas bcom ldan 'das kyis khye'u tshong dpon de la chos dang ldan pa'i gtam gyis yang dag par bstan/ yang dag par 'dzin du bcug /yang dag par gzeng bstod/</text></item>
<item><p>92b6</p><section>'dul ba</section><text>yang dag par rab tu dga' bar mdzad nas gdan las bzhengs te gshegs so/ /de nas bcom ldan 'das gtsug lag khang du gshegs nas dge slong gi dge 'dun gyi gung la gdan bshams pa la bzhugs te tshigs su bcad </text></item>
<item><p>92b7</p><section>'dul ba</section><text>de bka' stsal pa/ chos rnams sngon du yid 'gro yid gtso yin/ /yid mgyogs rab tu dang ba'i yid kyis ni/ /smras sam byas na de nas bde ba de/ /'thob 'gyur grib ma yol bar mi 'gyur bzhin/ /de nas tshe dang ldan pa </text></item>
<item><p>92b8</p><section>'dul ba</section><text>kun dga' bos bcom ldan 'das la 'di skad ces gsol to/ /btsun pas bka' stsal pa de'i don ci lags/ kun dga' bo khyod kyis rgyal rigs kyi khye'u sangs rgyas la sogs pa dge slong gi dge 'dun la sems dang </text></item>
<item><p>93a1</p><section>'dul ba</section><text>ba bskyed pa gang yin pa de mthong ngam/ bcom ldan 'das mthong lags so/ /de sangs rgyas la sogs pa dge slong gi dge 'dun la sems dang ba bskyed nas mnyan yod nas byung ste shing drung zhig tu nyal ba las </text></item>
<item><p>93a2</p><section>'dul ba</section><text>mnyan yod kyi bram ze dang khyim bdag dag gis tshong dpon du dbang bskur nas/ de mthong ba'i chos kho na la longs spyod mngon par 'phel bar gyur to/ /ngas de las dgongs nas/ chos rnams sngon du yid 'gro yid gtso yin/ /zhes bya ba nas </text></item>
<item><p>93a3</p><section>'dul ba</section><text>snga ma bzhin du 'thob 'gyur grib ma yol bar mi 'gyur bzhin/ /zhes bya ba'i bar gsungs so/ /gdub bu can du byon nas gdub bu can du sangs rgyas bzhi'i gdan zhes bya ba rgyas par gong ma bzhin du'o/ /sa can du byon nas sa can du </text></item>
<item><p>93a4</p><section>'dul ba</section><text>sangs rgyas bzhi'i gdan zhes bya ba gong ma bzhin du'o/ /seng ge can gyi grong du byon nas seng ge can gyi grong du sangs rgyas bzhi'i gdan zhes bya ba rgyas par gong ma bzhin du'o/ /grong gsar du byon nas grong gsar du sangs rgyas </text></item>
<item><p>93a5</p><section>'dul ba</section><text>bzhi'i gdan zhes bya ba gong ma bzhin du'o/ /grong khyer can du byon nas grong khyer can du sangs rgyas bzhi'i gdan zhes bya ba gong ma bzhin du'o/ /rgyal po'i khab tu byon nas de'i tshe kun du rgyu khri'u brtsegs zhes bya ba ma ga d+ha bzang </text></item>
<item><p>93a6</p><section>'dul ba</section><text>mo'i rdzing gi 'gram na gnas te/ de mtshan mo mchil pas nya bshor cing za bar byed do/ /de nam langs nas ni khri'u'i steng du khri'u bzhag pa la 'dug nas tshigs su bcad pas smra ste/ chos kyi chos mchog gis 'tsho srog </text></item>
<item><p>93a7</p><section>'dul ba</section><text>chags dag /'ga' la yang 'tshe mi byed dge slong 'gyur/ /zhi ba'i yid kyis spong dang brtul zhugs spyad/ /dul ba de ni zhi ba'i rjes su 'thun/ /bcom ldan 'das kyis de'i gdul ba'i dus mkhyen nas de'i drung du gshegs </text></item>
<item><p>93a8</p><section>'dul ba</section><text>te bka' stsal pa/ tshigs bcad de ni ji lta bar/ /gal te khyod kyang de 'dra na/ /khyod kyang dam par brtsir rung na/ /spong ba khyod ni de mi 'dra/ /re zhig nye bar zhi zhing dul ba dang / /srog chags 'ga' la'ang 'tshe bar ma </text></item>
<item><p>93b1</p><section>'dul ba</section><text>byed par/ /zhi ba'i yid kyis spong dang brtul zhugs spyod/ /dul ba de ni zhi ba'i rjes su mthun/ /gang la lus dang ngag dang yid kyis ni/ /nyes par byas pa yod pa ma yin la/ /gang zhig gnas gsum dag gis bsdams </text></item>
<item><p>93b2</p><section>'dul ba</section><text>gyur pa/ /dul ba de ni zhi ba'i rjes su mthun/ /de nas kun du rgyu khri'u brtsegs kyis bsams pa/ dge sbyong gau ta ma'i thugs kyis ni bdag gi sems mkhyen to snyam du rig nas mngon par dad par gyur to/ /de nas </text></item>
<item><p>93b3</p><section>'dul ba</section><text>bcom ldan 'das kyis de'i bsam pa dang / bag la nyal dang / khams dang / rang bzhin mkhyen nas de dang mthun pa'i 'phags pa'i bden pa bzhi so sor rtogs par 'gyur ba'i chos bshad mdzad de/ thos pas kun </text></item>
<item><p>93b4</p><section>'dul ba</section><text>du rgyu khri'u brtsegs zhes bya ba nas thog ma med pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas so/ /</text></item>
<item><p>93b5</p><section>'dul ba</section><text>dge slong dag gis de khri'u'i steng du khri'u bzhag pa la 'dug pa mthong nas/ dge slong zhig gis khri'u'i steng du khri'u bzhag ste chos mnyan na de bden pa'i snod du gyur kyang bden pa ma mthong nas/ bcom ldan 'das kyis </text></item>
<item><p>93b6</p><section>'dul ba</section><text>dgongs pa/ ci'i phyir dge slong 'dis bden pa ma mthong snyam na ma gus pas yin par gzigs so/ /de nas bcom ldan 'das 'di snyam du dgongs te/ nyes dmigs gang ci byung ba de ni dge slong dag khri'u'i steng </text></item>
<item><p>93b7</p><section>'dul ba</section><text>du khri'u bzhag nas 'dug pa yin no snyam nas de lta bas na dge slong gis khri'u'i steng du khri'u bzhag pa la 'dug par mi bya'o/ /'dug na 'gal tshabs can du 'gyur ro/ /de nas bcom ldan 'das rgyal po'i khab nas n+ya gro d+har byon </text></item>
<item><p>93b8</p><section>'dul ba</section><text>nas de nas snga dro sham thabs mnabs/ na bza' chos gos dang lhung bzed bsnams te n+ya gro d+har bsod snyoms la zhugs pa dang / ser skya'i gzhi'i bram ze'i bu mo zhig n+ya gro d+har bag mar btang ba dang / bram ze'i bu mos bcom ldan 'das sku skyes bu chen </text></item>
<item><p>94a1</p><section>'dul ba</section><text>po'i mtshan sum bcu rtsa gnyis kyis kun nas brgyan pa/ dpe byad bzang po brgyad bcus mdzes pa/ sku 'od 'dom gang gis brgyan pa/ 'od zer nyi ma stong bas lhag pa/ gshegs na rin po che'i ri bo 'gro ba ltar kun nas </text></item>
<item><p>94a2</p><section>'dul ba</section><text>bzang ba mthong ngo / /mthong ma thag tu de 'di snyam du sems te/ bcom ldan 'das 'di ni shAkya'i rigs dga' ba las 'khor los sgyur ba'i rigs kyi rgyal srid kyang spangs/ btsun mo mang po dang / mdzod dang / bang mdzod kyi 'byor pa </text></item>
<item><p>94a3</p><section>'dul ba</section><text>rnams kyang spangs nas rab tu byung ba de yin te/ de da ltar bsod snyoms la rgyus/ gal te bdag las bsod snyoms kyi zan bzhes na ni de la bdag gis dbul lo snyam mo/ /de nas bcom ldan 'das kyi thugs kyis de'i sems mkhyen nas lhung </text></item>
<item><p>94a4</p><section>'dul ba</section><text>bzed bzed de/ sring mo gal te khyod kyis yongs su btang na lhung bzed 'dir phul cig /de nas de lhag par dad pa skyes te/ bcom ldan 'das kyi thugs kyis bdag gi sems mkhyen to snyam du rig nas dad pa drag pos bcom </text></item>
<item><p>94a5</p><section>'dul ba</section><text>ldan 'das la bsod snyoms kyi zan phul ba dang / de nas bcom ldan 'das 'dzum pa mdzad do/ /chos nyid kyis gang gi tshe sangs rgyas bcom ldan 'das rnams 'dzum pa mdzad pa de'i tshe zhes bya ba nas/ mdzod spur nub par gyur to </text></item>
<item><p>94a6</p><section>'dul ba</section><text>zhes bya ba'i bar gong ma bzhin du'o/ /de nas tshe dang ldan pa kun dga' bos thal mo sbyar te bcom ldan 'das la zhus pa/ rgyu ma mchis rkyen ma mchis par ni zhes bya ba nas/ 'dzum pa mdzad ces bya ba'i bar gong ma bzhin du'o/ /kun dga' bo khyod </text></item>
<item><p>94a7</p><section>'dul ba</section><text>kyis bram ze'i bu mo gang zhig dad pa skyes nas nga la bsod snyoms kyi zan phul ba de mthong ngam/ btsun pa mthong lags so/ /kun dga' bo bram ze'i bu mo de dge ba'i rtsa ba 'dis bskal pa bcu gsum du log par 'gro bar mi 'gyur zhing </text></item>
<item><p>94a8</p><section>'dul ba</section><text>lha dang mi rnams su nying mtshams sbyar cing 'khor nas srid pa phyi ma dang / skye gnas phyi ma dang / lus phyi ma dang / bdag gis ngo bo thob pa phyi ma la rang sangs rgyas shin tu legs smon zhes bya bar 'gyur ro/ /kun du bram ze'i bu mo che ge mo zhig </text></item>
<item><p>94b1</p><section>'dul ba</section><text>dad pa skyes nas bcom ldan 'das la bsod snyoms zan zhig phul bas/ bcom ldan 'das kyis de rang byang chub tu lung bstan to zhes sgra grags so/ /de'i khyo me tog dang yam sreg shing gi phyir dgon par song ba des bdag gi chung mas dge sbyong </text></item>
<item><p>94b2</p><section>'dul ba</section><text>gau ta ma la bsod snyoms zan zhig phul bas/ dge sbyong gau ta mas de rang byang chub tu lung bstan to zhes thos so/ /thos nas kyang mi bzod pa skyes te/ bcom ldan 'das gang na ba der song nas phyin pa dang / bcom ldan 'das la 'di skad ces gsol to/ /shes </text></item>
<item><p>94b3</p><section>'dul ba</section><text>ldan gau ta ma bdag gi sdum par byon tam/ bram ze son to/ /shes ldan gau ta ma bdag gi mchis 'brang gis bsod snyoms bshos shig phul nas khyod kyis de rang byang chub tu lung bstan skad na mad dam/ bram ze bden no/ /kye gau ta ma khyod 'khor los </text></item>
<item><p>94b4</p><section>'dul ba</section><text>sgyur ba'i rgyal srid spangs nas rab tu byung na/ da bsod snyoms bshos tsam gyi slad du ji ltar shes bzhin gyi brdzun gyi tshig gsung / sa bon 'di tsam gyi 'bras bu 'di'o zhes bgyi ba khyod la su zhig yid ches par 'gyur/ bram ze de'i phyir khyod nyid </text></item>
<item><p>94b5</p><section>'dul ba</section><text>la dri yis/ khyod kyis ji ltar bzod pa de bzhin du lan thob shig /bram ze ji snyam du sems/ khyod kyis ngo mtshar rmad du byung ba'i chos mthong ba 'ga' yod dam/ kye gau ta ma re shig ngo mtshar rmad du byung ba'i chos gzhan lta zhog /n+ya gro d+ha 'di nyid du </text></item>
<item><p>94b6</p><section>'dul ba</section><text>ngo mtshar rmad du byung ba'i chos shig mthong ba de re shig gson cig /kye gau ta ma n+ya gro d+ha 'di'i shar phyogs na n+ya gro d+ha'i shing chen po zhig mchis te/ de'i ming gis grong 'di n+ya gro d+ha zhes bgyi'o/ /de'i 'og na shing rta lnga brgya ma reg cing phan tshun ma </text></item>
<item><p>94b7</p><section>'dul ba</section><text>thug par mchis lags so/ /bram ze n+ya gro d+ha de'i sa bon tshad ji tsam zhig yod/ ci re shig zhing rnang tsam 'am/ kye gau ta ma ma lags so/ /re lde tsam 'am/ til 'dru ba'i 'khor lo tsam 'am/ shing rta'i 'khor lo tsam 'am/ ba'i ko ba tsam 'am/ bil </text></item>
<item><p>94b8</p><section>'dul ba</section><text>ba tsam 'am/ ka pid tha'i 'bras bu tsam 'am/ kye gau ta ma ma lags so/ /kye gau ta ma ye yungs kar gyi bzhi cha tsam mchis lags so/ /bram ze sa bon de tsam gyi 'bras bu shing chen po de tsam zhig skyes so zhes bya ba khyod la su zhig yid ches par </text></item>
<item><p>95a1</p><section>'dul ba</section><text>'gyur/ shes ldan gau ta ma yid ches kyang rung ma ches kyang rung bdag gi mngon sum du gyur lags so/ /kye gau ta ma re shig zhing snag che ba ser sme ba dog sa tshwa sgo ma mchis pa'i phyogs su sa bon sar pa grung po ma nyams par mchis pa la dus dus </text></item>
<item><p>95a2</p><section>'dul ba</section><text>su lhas char phab na des na shing n+ya gro d+ha chen po 'dir 'khrungs lags so/ /de nas bcom ldan 'das kyis byung ba de la tshigs su bcad de bka' stsal pa/ bram ze khyod kyis ji lta bur/ /zhing dang sa bon mngon sum ltar/ /de bzhin las kyi rnam smin yang / /</text></item>
<item><p>95a3</p><section>'dul ba</section><text>de bzhin gshegs pa'i mngon sum mo/ /ji ltar bram ze khyod kyi sa bon ni/ /chung dang shin tu shing chen de mthong ba/ /bram ze ngas kyang sa bon chung ngu dang / /phun sum chen po de yang de bzhin mthong / /de nas bcom ldan 'das kyis zhal nas ljags brkyang bas </text></item>
<item><p>95a4</p><section>'dul ba</section><text>dbu skra la thug pa'i bar zhal gyi dkyil 'khor thams cad g.yogs nas bram ze de la bka' stsal pa/ bram ze de ji snyam du sems/ gang gi zhal nas ljags byung bas zhal gyi dkyil 'khor thams cad yog par byed pa de ci ga 'khor los sgyur </text></item>
<item><p>95a5</p><section>'dul ba</section><text>ba'i rgyal srid stong gi phyir yang shes bzhin du brdzun gyi tshig gsung ngam/ kye gau ta ma ma lags so/ /bcom ldan 'das kyis tshigs su bcad de bka' stsal pa/ nga yi ljags ni sgyu med bden pas bskyed pa dag /ci ga mi bden pa ni gsung bar </text></item>
<item><p>95a6</p><section>'dul ba</section><text>'gyur srid dam/ /bram ze nga yis ji skad bshad pa de bzhin bas/ /de bzhin gshegs pa yin zhes rtogs par bya ba'i rigs/ /de nas bram ze de mngon par dad nas de nas bcom ldan 'das kyis de'i bsam pa dang / bag la nyal dang / khams </text></item>
<item><p>95a7</p><section>'dul ba</section><text>dang / rang bzhin mkhyen nas zhes bya ba nas/ thog ma med pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te/ btsun pa bdag ni 'phags </text></item>
<item><p>95a8</p><section>'dul ba</section><text>so/ /mngon par 'phags so zhes bya ba'i bar gong ma bzhin du'o/ /bdag bcom ldan 'das dang / chos dang / dge slong gi dge 'dun la skyabs su mchi lags kyis bdag dge bsnyen du gzung du gsol/ deng slan chad ji </text></item>
<item><p>95b1</p><section>'dul ba</section><text>srid 'tsho'i bar du srog dang yang bsdos te skyabs su mchi bar mngon par dad lags so/ /de nas bram ze de bcom ldan 'das kyis gsungs pa la mngon par dga' nas yi rangs te/ bcom ldan 'das kyi zhabs gnyis la mgo </text></item>
<item><p>95b2</p><section>'dul ba</section><text>bos phyag byas nas bcom ldan 'das kyi spyan snga nas song ngo // // sdom la/ kim pi la dang sbrul gdugs dang / /ma thu la dang yul 'khor skyong / /glang chen grong dang grong khyer che/ /srug na dang ni bram ze'i grong / /</text></item>
<item><p>95b3</p><section>'dul ba</section><text>grong khyer nag po ro hi ta/ /gsing ma can dang de bzhin du/ /dga' ba 'phel bas tshogs su ni/ /byas te yang dag brjod pa yin/ /bcom ldan 'das kim pi lar byon nas kim pi la'i nags khrod na bzhugs so/ /de nas bcom ldan </text></item>
<item><p>95b4</p><section>'dul ba</section><text>'das kyis tshe dang ldan pa kim pi la la bka' stsal pa/ kim pi la dran pa nye bar gzhag pa bzhi la brtsams te bsgom pa khyod la bshad kyis/ de legs par rab tu nyon la yid la zung shig dang bshad do zhes de skad bka' stsal pa na/ tshe dang ldan pa kim pi </text></item>
<item><p>95b5</p><section>'dul ba</section><text>la cang mi smra'o/ /lan gnyis su yang de bzhin/ lan gsum du yang de bzhin brjod par bya'o/ /de nas tshe dang ldan pa kun dga' bos tshe dang ldan pa kim pi la la 'di skad ces smras so/ /tshe dang ldan pa kim pi la khyod la ston pa gsung ngo / /tshe dang </text></item>
<item><p>95b6</p><section>'dul ba</section><text>ldan pa kun dga' bo 'tshal to/ /tshe dang ldan pa gau ta ma rab tu 'tshal to/ /de nas tshe dang ldan pa kun dga' bos bcom ldan 'das la 'di skad ces gsol to/ /bcom ldan 'das de'i dus la bab lags so/ /bde bar gshegs pa de'i dus la </text></item>
<item><p>95b7</p><section>'dul ba</section><text>bab lags te/ bcom ldan 'das kyis dge slong rnams la dran pa nye bar gzhag pa bzhi las brtsams te bsgom pa bshad na/ de'i slad du dge slong rnams kyis thos nas 'dzin par 'gyur lags so/ /kun dga' bo de'i phyir legs par </text></item>
<item><p>95b8</p><section>'dul ba</section><text>nyon la yid la zung shig dang bshad do/ /'di la dge slong gang yang grong dang grong rdal zhes bya ba dang / dran bzhin du dbugs brngubs na dbugs brngubs so zhes slob ste zhes bya ba nas/ 'gog pa'i rjes su lta zhing dbugs phyung ba slob </text></item>
<item><p>96a1</p><section>'dul ba</section><text>ste zhes bya ba'i bar gong ma bzhin du'o/ /gang gi tshe 'phags pa'i nyan thos dran bzhin du dbugs brngubs na/ dran bzhin du dbugs brngubs so zhes slob pa zhes bya ba nas/ lus kyi 'du byed shin tu sbyangs te lus </text></item>
<item><p>96a2</p><section>'dul ba</section><text>la lus kyi rjes su lta zhing dbugs phyung ngo zhes slob ste zhes bya ba'i bar gong ma bzhin du'o/ /de'i tshe 'phags pa'i nyan thos lus la lus kyi rjes su lta zhing gnas so/ /de'i tshe 'phags pa'i nyan thos gnas pa </text></item>
<item><p>96a3</p><section>'dul ba</section><text>na nang gi yid la byed pa yod par shes so/ /kun dga' bo dper na lam po che'i bzhi mdor rdul gyi mchod rten zhig brtsigs par 'gyur la de nas shar phyogs nas bzhon pa can nam/ khyogs sam/ shing rtas 'khyam pa </text></item>
<item><p>96a4</p><section>'dul ba</section><text>zhig 'ongs na/ kun dga' bo ji snyam du sems/ rdul gyi mchod rten 'jig par 'gyur ram/ btsun pa 'gyur lags so/ /de bzhin du gang gi tshe 'phags pa'i nyan thos dran bzhin du dbugs brngubs so/ /zhes bya ba </text></item>
<item><p>96a5</p><section>'dul ba</section><text>nas nang gi yid la byed pa yod par shes pa zhes bya ba'i bar gong ma bzhin du'o/ /gang gi tshe 'phags pa'i nyan thos dga' ba so sor myong ba zhes bya ba nas/ sems kyi 'du byed shin tu sbyangs te tshor ba rnams la tshor ba'i </text></item>
<item><p>96a6</p><section>'dul ba</section><text>rjes su lta zhing dbugs phyung ngo zhes/ slob bo zhes bya ba'i bar gong ma bzhin du'o/ /de'i tshe 'phags pa'i nyan thos gnas pa na nang gi yid la byed pa yod par shes so/ /dper na kun dga' bo lam po che'i gzhi mdor rdul gyi </text></item>
<item><p>96a7</p><section>'dul ba</section><text>mchod rten zhig brtsigs par gyur la/ de nas lho phyogs nas bzhon pa can nam/ khyogs sam/ shing rtas 'khyam pa zhig 'ongs na zhes bya ba nas/ tshor ba rnams la tshor ba'i rjes su lta'o zhes bya ba'i bar gong ma bzhin </text></item>
<item><p>96a8</p><section>'dul ba</section><text>du'o/ /de'i tshe 'phags pa'i nyan thos gnas pa na nang gi yid la byed pa yod par shes so gang gi tshe 'phags pa'i nyan thos sems so sor myong ba dang / sems rab tu dga' ba dang / sems mnyam par 'jog pa dang sems </text></item>
<item><p>96b1</p><section>'dul ba</section><text>rnam par grol bar byed cing dbugs brngubs na sems rnam par grol bar byed cing dbugs brngubs so zhes slob bo/ /sems rnam par grol bar byed cing dbugs phyung na sems rnam par grol bar byed cing dbugs phyung ngo zhes slob </text></item>
<item><p>96b2</p><section>'dul ba</section><text>ste/ sems la sems kyi rjes su lta'o/ /gang gi tshe 'phags pa'i nyan thos gnas pa na nang gi yid la byed pa yod par shes te mchod rten de nyid la nub phyogs nas zhes dper bya'o/ /de lus de dang tshor ba de dang sems de la brnab sems </text></item>
<item><p>96b3</p><section>'dul ba</section><text>yid mi bde ba gnyis ka nub pas chos rnams la chos kyi rjes su lta zhing btang snyoms su gnas so/ /de'i tshe 'phags pa'i nyan thos gnas pa na nang gi yid la byed pa yod par shes te dper na lam po che'i bzhi mdor rdul gyi mchod </text></item>
<item><p>96b4</p><section>'dul ba</section><text>rten brtsigs par gyur la/ de nas byang phyogs nas bzhon pa can nam khyogs sam/ shing rtas 'khyam pa zhig 'ongs na/ kun dga' bo ji snyam du sems/ rdul gyi mchod rten 'jig par 'gyur ram/ btsun pa de ltar 'gyur lags </text></item>
<item><p>96b5</p><section>'dul ba</section><text>so zhes bya ba nas de ltar chos la chos kyi rjes su lta ba zhes bya ba'i bar gong ma bzhin du'o/ /de'i tshe 'phags pa'i nyan thos gnas pa na nang gi yid la byed pa yod par shes te/ kun dga' bo de ltar na dran pa nye bar gzhag pa bzhi'i </text></item>
<item><p>96b6</p><section>'dul ba</section><text>dbang du byas te/ bsgoms pa yin no/ /de nas bcom ldan 'das ri 'or zhig tu byon to/ /ri 'or de na tshe dang ldan pa maud gal gyi bu chen po'i zhang po drang srong rnams kyi nang du rab tu byung ba de tshe dang ldan pa maud gal gyi bu chen pos </text></item>
<item><p>96b7</p><section>'dul ba</section><text>'dul bar 'gyur bas/ de nas bcom ldan 'das kyis tshe dang ldan pa maud gal gyi bu chen po la bka' stsal pa/ maud gal gyi bu zhang po la soms shig /btsun pa bka' bzhin 'tshal zhes tshe dang ldan pa maud gal gyi bu chen </text></item>
<item><p>96b8</p><section>'dul ba</section><text>pos bcom ldan 'das kyi ltar mnyan te/ de'i gdul ba'i dus shes nas drang srong rnams kyi bsti gnas su 'jug par brtsams so/ /de nas drang srong des smras pa/ dge sbyong 'dug shig /bram ze rnams kyi bsti gnas 'dir ma 'jug </text></item>
<item><p>97a1</p><section>'dul ba</section><text>shig /des smras pa/ nga yang bram ze yin no/ /drang srong des tshigs su bcad de smras pa/ bram ze khyod la bsang byed med/ /glugs gzar yang ni yod ma yin/ /khyod ni mgo reg me mchod min/ /bram ze bdag ces ci ste </text></item>
<item><p>97a2</p><section>'dul ba</section><text>smra/ /tshe dang ldan pa maud gal gyi bu chen pos kyang tshigs su bcad de smras pa/ bram ze nga yi ngo tsha shes/ bsang byed glugs gzar shes rab nyid/ /chu rgyun rtag 'bab dad pa ni/ /nga yi ril ba spyi blugs yin/ /nang du legs par </text></item>
<item><p>97a3</p><section>'dul ba</section><text>mnyam bzhag pa'i/ /bden pa kho bo me mchod de/ /yang dag sdom dang dul ba yis/ /nyin mtshan du ni sbyin sreg byed/ /gal te de ltar gyur na yang dge sbyong mgo reg la ni 'dir skabs mi 'byed do/ /de nas tshe dang ldan pa maud gal gyi bu </text></item>
<item><p>97a4</p><section>'dul ba</section><text>chen pos rlung dang char drag btang nas mtsho bran dang nye ba zhig tu song nas shing zhig gi drung du rten cing 'dug go/ /de nas klu'i rgyal po dga' bo dang nye dga' bo'i 'khor zhig gnas pa des bsams pa/ 'di ni 'phags pa maud gal gyi bu </text></item>
<item><p>97a5</p><section>'dul ba</section><text>chen po yin te/ klu'i rgyal po dga' bo dang nye dga' bo gnyis kyis bla mar bya ba yin gyis/ ma la bdag gis 'di'i mchod pa bya ba la brtson par bya'o snyam ste/ klu de gnas nas byung nas tshe dang ldan pa maud gal gyi bu chen po'i lus </text></item>
<item><p>97a6</p><section>'dul ba</section><text>la lan bdun du dkris te steng nas mgo'i gdengs ka chen po byas nas 'dug go/ /drang srong rnams kyi chos nyid kyis gal te sdug bsngal la ma bsams na drang srong gi chos las nyams par 'gyur bas de nas drang srong de </text></item>
<item><p>97a7</p><section>'dul ba</section><text>'di snyam du sems te/ rab tu byung ba de rlung dang char drag gis nyen nas shi bar gyur te/ bdag drang srong gi chos las nyams par gyur na mi rung ngo snyam nas/ de nas bsti gnas de nas phyir byung ste/ blta bar brtsams pa na des de </text></item>
<item><p>97a8</p><section>'dul ba</section><text>mthong nas smras pa/ kye rab tu byung ba kho bo cag gi bsti gnas su zhugs shig /des smras pa/ drang srong chen po khyod drang srong gi chos de las nyams par gyur tam/ drang srong des de'i nga ro las ngo shes nas smras pa/ 'phags pa maud gal gyi bu chen po </text></item>
<item><p>97b1</p><section>'dul ba</section><text>lags sam/ drang srong bdag skye bos de ltar shes so/ /'phags pa don ci zhig la byon/ khyod nyid kyi gdul ba'i dus shes nas 'ongs so tshur spyon bcom ldan 'das kyi drung du bzhud do/ /de nas tshe dang ldan pa maud gal gyi bu chen pos zhang </text></item>
<item><p>97b2</p><section>'dul ba</section><text>po khrid nas bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos phyag byas te phyogs gcig tu 'dug nas/ tshe dang ldan pa maud gal gyi bu chen pos bcom ldan 'das la 'di skad </text></item>
<item><p>97b3</p><section>'dul ba</section><text>ces gsol to/ /bdag gi zhang po drang srong gi nang du rab tu byung ba 'di lags na/ bcom ldan 'das kyis 'di la chos bshad pa'i rigs so/ de nas bcom ldan 'das kyis drang srong de'i bsam pa dang / bag la nyal dang khams dang </text></item>
<item><p>97b4</p><section>'dul ba</section><text>rang bzhin mkhyen nas de dang mthun pa'i chos bshad pa mdzad de/ de thos pas drang srong des phyir mi 'ong ba'i 'bras bu mngon sum du byas nas de nas stan las langs te bla gos phrag pa gcig tu gzar nas bcom ldan 'das </text></item>
<item><p>97b5</p><section>'dul ba</section><text>gang na ba de logs su thal mo sbyar ba btud de bcom ldan 'das la 'di skad ces gsol to/ /btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po 'thob pa </text></item>
<item><p>97b6</p><section>'dul ba</section><text>lta na/ bdag bcom ldan 'das kyi spyan sngar tshangs par spyod pa spyad par bgyi'o/ /bcom ldan 'das kyis de dge slong tshur shog zhes bya bas rab tu phyung ngo zhes bya ba nas/ de bzhin gshegs pas tshur shog bka' stsal pas/</text></item>
<item><p>97b7</p><section>'dul ba</section><text>skra byi snam sbyar gyon pa'i lus ldan zhing / /mod la dbang po rab zhir gnas gyur te/ /sangs rgyas dgongs pas lus gzugs bkab par gyur/ /ces bya ba'i bar gong ma bzhin du'o/ /tshe dang ldan pa maud gal gyi bu chen po </text></item>
<item><p>97b8</p><section>'dul ba</section><text>song ba dang klu gzhon nu de gnas de na gcig tu mi dga' bar gyur nas/ de nas ri 'or der yams kyi nad dag btang ste/ bdag nyid drang srong gi cha byad du mngon par sprul nas bsti gnas der song ste gnas so/ /de nas ri 'or na gnas pa'i </text></item>
<item><p>98a1</p><section>'dul ba</section><text>skye bo'i tshogs de bsti gnas der lhags nas de rnams kyis smras pa/ drang srong chen po bdag cag la yams kyi nad byung na bdag cag gis ji ltar bgyi/ drang srong gis smras pa/ phyogs 'di nyid du shog la 'dug shig dang /</text></item>
<item><p>98a2</p><section>'dul ba</section><text>zhi bar 'gyur ro/ /de nas ri 'or na gnas pa'i skye bo'i tshogs de phyogs der lhags nas gnas so/ /phyogs der sbrul gyis gdugs byas pas sbrul gdugs sbrul gdugs shes bya bar grags te/ dad pa can rnams kyis </text></item>
<item><p>98a3</p><section>'dul ba</section><text>gtsug lag khang yo byad thams cad yod pa zhig brtsigs so/ /sangs rgyas bcom ldan 'das ma thul na 'bab chu rab tu bzang ldan zhes bya ba'i 'gram slob pa rnams kyi a mra'i tshal na bzhugs so/ /de nas </text></item>
<item><p>98a4</p><section>'dul ba</section><text>bcom ldan 'das kyis dge slong rnams la bka' stsal pa/ dge slong dag bdag nyid gling dang / bdag nyid skyabs dang chos kyi gling dang / chos kyi skyabs la gnas par bya'i/ gling gzhan ma yin/ skyabs gzhan ma yin no/ /</text></item>
<item><p>98a5</p><section>'dul ba</section><text>dge slong dag khyed kyis bdag nyid gling dang bdag nyid skyabs dang / chos kyi gling dang chos kyi skyabs kyis gnas par bya'i/ gling gzhan ma yin zhing skyabs gzhan ma yin pa 'di la so sor yang dag par bslab par bya'o/ /</text></item>
<item><p>98a6</p><section>'dul ba</section><text>mya ngan dang smre sngags 'don pa dang sdug bsngal ba dang yid mi bde ba dang / 'khrug pa rnams ni ji lta bu zhig yin/ gang zhig yod na ci la brten nas ci la mngon par zhen te/ bdag ni ci yin zhes rjes su lta ba rnams la mya ngan dang /</text></item>
<item><p>98a7</p><section>'dul ba</section><text>smre sngags 'don pa dang / sdug bsngal ba dang / yid mi bde ba dang / 'khrug pa gang dag ma skyes pa ni skye zhing skyes pa rnams ni phyir zhing 'phel zhing rgyas par 'gyur/ btsun pa bcom ldan 'das ni chos rnams kyi rtsa ba lags bcom ldan 'das ni 'dren pa lags bcom </text></item>
<item><p>98a8</p><section>'dul ba</section><text>ldan 'das ni ston pa lags pas bcom ldan 'das kyis don 'di nyid dge slong rnams la bshad na/ bcom ldan 'das las dge slong rnams kyis thos nas 'dzin par 'gyur lags so/ /dge slong dag de'i phyir legs par rab tu nyon la yid la zung shig </text></item>
<item><p>98b1</p><section>'dul ba</section><text>dang bshad do/ /dge slong dag gzugs yod na gzugs la brten nas gzugs la mngon par zhen te gzugs ni bdag yin no zhes rjes su lta ba rnams la mya ngan dang smre sngags 'don pa dang sdug bsngal ba dang yid mi bde ba dang 'khrug pa </text></item>
<item><p>98b2</p><section>'dul ba</section><text>gang dag ma skyes pa ni skye zhing skyes pa rnams ni phyir zhing 'phel zhing rgyas par 'gyur/ dge slong dag tshor ba dang 'du shes dang 'du byed rnams dang / rnam par shes pa yod na/ rnam par shes pa la brten nas rnam par shes pa la </text></item>
<item><p>98b3</p><section>'dul ba</section><text>mngon par zhen te rnam par shes pa ni bdag yin no zhes rjes su lta ba rnams la mya ngan dang / smre sngags 'don pa dang / sdug bsngal ba dang yid mi bde ba dang / 'khrug pa gang dag ma skyes pa ni skye zhing skyes pa rnams ni phyir zhing 'phel </text></item>
<item><p>98b4</p><section>'dul ba</section><text>zhing rgyas par 'gyur ro/ /dge slong dag khyed kyis ltos shig ces bya ba nas/ dran bzhin du dbugs brngubs na brngubs so zhes slob ste/ tshor ba la tshor ba'i rjes su lta'o zhes bya ba'i bar gong ma bzhin du'o/ /de'i tshe 'phags pa'i </text></item>
<item><p>98b5</p><section>'dul ba</section><text>nyan thos tshor ba la tshor ba'i rjes su lta zhing gnas so/ /de'i tshe 'phags pa'i nyan thos gnas pa na nang gi yid la byed pa yod par shes te/ dper na kun dga' bo lam po che'i bzhi mdor rdul gyi mchod rten zhig brtsigs </text></item>
<item><p>98b6</p><section>'dul ba</section><text>par gyur la lho phyogs nas bzhon pa can nam khyogs sam shing rtas 'khyam pa 'ongs na zhes bya ba nas/ tshor ba la tshor ba'i rjes su lta'o zhes bya ba'i bar gong ma bzhin du'o/ /de'i tshe 'phags pa'i nyan thos gnas pa na nang gi yid </text></item>
<item><p>98b7</p><section>'dul ba</section><text>la byed pa yod par shes so/ /gang gi tshe 'phags pa'i nyan thos sems so sor myong ba dang sems rab tu dga' ba dang sems mnyam par 'jog pa dang sems rnam par grol bar byed cing dbugs brngubs so zhes slob pa dang sems rnam par grol bar </text></item>
<item><p>98b8</p><section>'dul ba</section><text>byed cing dbugs phyung na sems rnam par grol bar byed cing dbugs phyung ngo zhes slob ste sems la sems kyi rjes su lta ba de'i tshe 'phags pa'i nyan thos sems la sems kyi rjes su lta zhing gnas so/ /de'i tshe 'phags pa'i nyan thos gnas pa na </text></item>
<item><p>99a1</p><section>'dul ba</section><text>nang gi yid la byed pa yod par shes so/ /dpe ni nub phyogs nas khyogs 'ong ba de nyid bya'o de lus de dang tshor ba de dang sems de la brnab sems dang / yid mi bde ba de dag nub pas chos la chos kyi rjes su lta zhing btang snyoms su gnas so/ /de'i tshe 'phags </text></item>
<item><p>99a2</p><section>'dul ba</section><text>pa'i nyan thos chos la chos kyi rjes su lta zhing gnas so/ /de'i tshe 'phags pa'i nyan thos gnas pa na nang gi yid la byed pa yod par shes te/ 'di lta ste lam po che'i bzhi mdor rdul gyi mchod rten zhig brtsigs par gyur la/ de nas byang phyogs nas ni </text></item>
<item><p>99a3</p><section>'dul ba</section><text>bzhon pa can nam khyogs sam/ shing rtas 'khyam pa 'ongs na/ kun dga' bo ji snyam du sems/ rdul gyi mchod rten 'jig par 'gyur ram/ btsun pa de ltar 'gyur lags so zhes bya ba nas de ltar chos rnams la chos kyi rjes su lta'o zhes bya ba'i </text></item>
<item><p>99a4</p><section>'dul ba</section><text>bar gong ma bzhin du'o/ /de'i tshe 'phags pa'i nyan thos gnas pa na nang gi yid la byed pa yod par shes te kun dga' bo de ltar na dran pa nye bar gzhag pa bzhi la brten nas bsgoms pa yin no/ /bcom ldan 'das yul sgra ngan nas ljongs rgyu zhing gshegs pa na </text></item>
<item><p>99a5</p><section>'dul ba</section><text>bang mdzod stug po can du byon nas/ bang mdzod stug po can na bang mdzod stug po can gyi tshal na bzhugs so/ /bang mdzod stug po can gyi bram ze dang khyim bdag rnams kyis bcom ldan 'das yul sgra ngan nas ljongs rgyu zhing gshegs pa na bang mdzod stug po can </text></item>
<item><p>99a6</p><section>'dul ba</section><text>du byon nas/ bang mdzod stug po can na bang mdzod stug po'i tshal na bzhugs so zhes thos so/ /thos nas kyang tshogs nas tshogs dang / khyu nas khyur 'dus shing phrad nas bang mdzod stug po can nas byung ste/ bcom ldan 'das gang na ba der dong ste lhags </text></item>
<item><p>99a7</p><section>'dul ba</section><text>pa dang / bcom ldan 'das kyi zhabs gnyis la mgo bos phyag byas te phyogs gcig tu 'khod do/ /phyogs gcig tu 'khod nas bcom ldan 'das kyis bang mdzod stug po can gyi bram ze dang khyim bdag rnams la chos dang ldan pa'i gtam </text></item>
<item><p>99a8</p><section>'dul ba</section><text>gyis yang dag par ston par mdzad/ yang dag par 'dzin du 'jug par mdzad/ yang dag par gzeng stod par mdzad/ yang dag par rab tu dga' bar mdzad do// //'dul ba gzhi/ bam po sum bcu rtsa bzhi pa/ de'i tshe </text></item>
<item><p>99b1</p><section>'dul ba</section><text>khyim bdag gi bu yul 'khor skyong 'khor de nyid du 'dus shing 'dug par gyur to/ /de nas khyim bdag gi bu yul 'khor skyong 'di snyam du sems te/ ji ltar bcom ldan 'das kyis gsungs pa'i don bdag gis shes pa ltar na khyim pa khyim </text></item>
<item><p>99b2</p><section>'dul ba</section><text>na gnas pas ji srid 'tsho'i bar du tshangs par spyod pa gcig tu sal gyis dag pa/ ma 'dres pa/ yongs su rdzogs pa/ yongs su dag pa/ rnam par byang ba spyad pa 'di ni sla ba ma yin pas ma la bdag skra dang kha spu bregs te gos ngur </text></item>
<item><p>99b3</p><section>'dul ba</section><text>smrig bgos nas dad pa yang dag pa kho nas khyim nas khyim med par rab tu 'byung ngo snyam mo/ /de nas bcom ldan 'das kyis rnam grangs du mar bang mdzod stug po can gyi bram ze dang khyim bdag rnams la chos dang ldan pa'i gtam </text></item>
<item><p>99b4</p><section>'dul ba</section><text>gyis yang dag par bstan/ yang dag par 'dzin du bcug /yang dag par gzeng bstod/ yang dag par rab tu dga' bar mdzad nas cang mi gsung ngo / /de nas bang mdzod stug po can gyi bram ze dang khyim bdag rnams bcom ldan 'das kyis </text></item>
<item><p>99b5</p><section>'dul ba</section><text>gsungs pa la mngon par dga' ste yi rangs nas bcom ldan 'das kyi zhabs gnyis la mgo bos phyag byas te/ bcom ldan 'das kyi spyan snga nas dong ngo / /khyim bdag gi bu yul 'khor skyong gis bang mdzod stug po can gyi </text></item>
<item><p>99b6</p><section>'dul ba</section><text>bram ze dang khyim bdag rnams dong nas ring po ma lon par rig nas stan las langs te bla gos phrag pa gcig tu gzar nas/ bcom ldan 'das gang na ba de logs su thal mo sbyar ba btud de bcom ldan 'das la 'di skad ces </text></item>
<item><p>99b7</p><section>'dul ba</section><text>gsol to/ /btsun pa bdag legs par gsungs pa'i chos 'dul ba la rab tu 'byung ba dang / bsnyen par rdzogs pa dge slong gi dngos po 'thob pa lta na/ bdag bcom ldan 'das kyi spyan sngar tshangs par spyod pa spyad par bgyi'o/ /</text></item>
<item><p>99b8</p><section>'dul ba</section><text>khyim bdag gi bu pha dang ma gnyis kyis gnang ngam/ btsun pa ma gnang ngo / /khyim bdag gi bu de bzhin gshegs pa 'am/ de bzhin gshegs pa'i nyan thos rnams ni pha dang ma gnyis kyis ma gnang ba rab tu 'byin pa dang /</text></item>
<item><p>100a1</p><section>'dul ba</section><text>bsnyen par rdzogs par mi byed do/ /btsun pa bdag gis ci nas pha dang mas gnang ba de ltar bgyi lags so/ /de nas khyim bdag gi bu yul 'khor skyong bcom ldan 'das kyis gsungs pa la mngon par dga' ste yi </text></item>
<item><p>100a2</p><section>'dul ba</section><text>rangs nas/ rang gi khyim gang na ba der song ste phyin pa dang / pha dang ma la 'di skad ces smras so/ /yab yum mkhyen par mdzod cig /bdag dad pa yang dag pa kho nas khyim nas khyim ma mchis par rab tu 'byung bar bgyi'o/ /bu yul </text></item>
<item><p>100a3</p><section>'dul ba</section><text>'khor skyong shes par gyis shig /khyod nged kyi bu gcig pa sdug pa yid du 'ong ba bzod pa mi mthun pa med pa yin pas khyod shi bar gyur na nged mi 'dod bzhin du 'bral grang / gson bzhin du ga la btang / yab yum gal te re shig </text></item>
<item><p>100a4</p><section>'dul ba</section><text>gnang na legs/ gal te ma gnang na deng slan bcad 'tshal ma yang mi 'tshal/ phyag yang mi 'tshal lo/ /de nas khyim bdag gi bu yul 'khor skyong gis nyi ma gcig kyang zan bcad pa byas so/ /gnyis dang gsum nas bdun gyi bar du zan </text></item>
<item><p>100a5</p><section>'dul ba</section><text>bcad pa byas so/ /de nas khyim bdag gi bu yul 'khor skyong gi pha dang mas khyim bdag gi bu yul 'khor skyong la 'di skad ces smras so/ /bu yul 'khor skyong shes par gyis shig /khyod ni shin tu gzhon pa bde ba 'dod pa yin </text></item>
<item><p>100a6</p><section>'dul ba</section><text>pas khyod kyi sdug bsngal mi shes te/ tshangs par spyod pa spyad dka'o/ /rab tu dben pa bya dka'o/ /gcig pu nyid la mngon par dga' ba dka'o/ /gnas mal dgon pa dang / nags khrod dang / bas mthar gnas pa ni mnags </text></item>
<item><p>100a7</p><section>'dul ba</section><text>dka'o/ /bu yul 'khor skyong tshur 'dug la 'dod pa dag la yang spyod cig /sbyin pa dag kyang byin cig /bsod nams dag kyang gyis shig /de skad smras na khyim bdag gi bu yul 'khor skyong cang mi smra'o/ /de nas khyim </text></item>
<item><p>100a8</p><section>'dul ba</section><text>bdag gi bu yul 'khor skyong gi pha dang mas nye du rnams la bcol ba/ kye nye du dag re shig bu yul 'khor skyong slong shig /de nas khyim bdag gi bu yul 'khor skyong gi nye du rnams khyim bdag gi bu yul 'khor skyong gang na </text></item>
<item><p>100b1</p><section>'dul ba</section><text>ba der dong ste phyin nas/ khyim bdag gi bu yul 'khor skyong la 'di skad ces smras so/ /bu yul 'khor skyong mkhyen par mdzod cig /khyod ni shin tu gzhon pas bde ba bzhed pa lags zhes bya ba nas bsod nams dag gyis shig ces bya </text></item>
<item><p>100b2</p><section>'dul ba</section><text>ba'i bar gong ma bzhin du'o/ /de skad smras na khyim bdag gi bu yul 'khor skyong cang mi smra'o/ /de nas khyim bdag gi bu yul 'khor skyong gi pha dang mas yul 'khor skyong gi ne'u ldangs rnams la bcol ba/ kye gzhon nu dag re </text></item>
<item><p>100b3</p><section>'dul ba</section><text>shig bu yul 'khor skyong slong shig /de nas khyim bdag gi bu yul 'khor skyong gi ne'u ldangs rnams kyis yul 'khor skyong la 'di skad ces smras so/ /kye sras des pa yul 'khor skyong mkhyen par mdzod cig /khyod ni shin </text></item>
<item><p>100b4</p><section>'dul ba</section><text>du gzhon pas bde ba bzhed pa lags la zhes bya ba nas/ bsod nams dag mdzod cig ces bya ba'i bar snga ma bzhin du'o/ /des de skad smras na khyim bdag gi bu yul 'khor skyong cang mi smra'o/ /de nas gzhon nu dag gis yul 'khor skyong </text></item>
<item><p>100b5</p><section>'dul ba</section><text>gi pha dang ma la 'di skad ces smras so/ /yab yum sras yul 'khor skyong 'di gum pas ci zhig bgyi/ rab tu 'byung du gnong dang / gal te dga' bar gyur na 'di gson po nyid du gzigs par 'gyur la/ gal te mngon par mi dga' </text></item>
<item><p>100b6</p><section>'dul ba</section><text>bar gyur na yang bu'i gnas pha ma gnyis ma lags pa gzhan su zhig mchis/ gzhon nu dag bdag cag la gal te rab tu byung nas lta bar byed na de bzhin du gnang bar bya'o/ /de nas yul 'khor skyong gi ne'u ldangs dag gis </text></item>
<item><p>100b7</p><section>'dul ba</section><text>khyim bdag gi bu yul 'khor skyong la 'di skad ces smras so/ /des pa yul 'khor skyong mkhyen par mdzod cig /pha dang mas gnang ste 'di skad ces gal te rab tu byung nas lta bar byed na'o zhes kyang zer ro/ /shes ldan dag blta bar bya'o/ /</text></item>
<item><p>100b8</p><section>'dul ba</section><text>de nas khyim bdag gi bu yul 'khor skyong rim gyis lus kyi mthu dang stobs bskyed nas bcom ldan 'das gang na ba der song ste phyin pa dang bcom ldan 'das kyi zhabs gnyis la mgo bos phyag byas nas phyogs gcig tu 'dug go phyogs gcig tu </text></item>
<item><p>101a1</p><section>'dul ba</section><text>'dug nas bcom ldan 'das la khyim bdag gi bu yul 'khor skyong gis 'di skad ces gsol to/ /btsun pa bdag ni pha dang mas gnang lags kyis/ btsun pa bdag legs par gsungs pa'i chos 'dul ba la </text></item>
<item><p>101a2</p><section>'dul ba</section><text>rab tu 'byung ba dang bsnyen par rdzogs pa dge slong gi dngos po 'thob pa lta na/ bdag bcom ldan 'das kyi spyan sngar tshangs par spyod pa spyad par bgyi'o/ /khyim bdag gi bu yul 'khor skyong gis legs par gsungs pa'i chos 'dul </text></item>
<item><p>101a3</p><section>'dul ba</section><text>ba la rab tu 'byung ba dang bsnyen par rdzogs pa dge slong gi dngos po thob par gyur to/ /de nas bcom ldan 'das kyis khyim bdag gi bu yul 'khor skyong rab tu phyung bsnyen par rdzogs par mdzad nas bang mdzod stug po can du ji tsam bzhed </text></item>
<item><p>101a4</p><section>'dul ba</section><text>kyi bar du bzhugs nas mnyan yod gang na ba der rgyu zhing gshegs te/ rim gyis rgyu zhing gshegs pa dang mnyan yod du byon nas mnyan yod na rgyal bu rgyal byed kyi tshal mgon mgon med zas sbyin gyi kun dga' ra ba na bzhugs so/ /de nas tshe </text></item>
<item><p>101a5</p><section>'dul ba</section><text>dang ldan pa yul 'khor skyong bsnyen par rdzogs te lo bcu lon nas dgra bcom pa thob ste rnam par grol ba'i dga' ba dang bde ba nyams su myong nas 'di snyam du sems te/ sngon bdag khyim par gyur pa na pha dang ma la rab tu byung nas blta bar </text></item>
<item><p>101a6</p><section>'dul ba</section><text>bya'o zhes khas blangs pa yod kyis/ ma la bdag gis khas blangs pa de mthar dbyung ngo snyam nas/ de nas tshe dang ldan pa yul 'khor skyong bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos </text></item>
<item><p>101a7</p><section>'dul ba</section><text>phyag byas nas phyogs gcig tu 'dug go/ /phyogs gcig tu 'dug nas bcom ldan 'das la tshe dang ldan pa yul 'khor skyong gis 'di skad ces gsol to/ /btsun pa sngon bdag khyim par gyur pa na pha dang ma la blta bar bgyi'o </text></item>
<item><p>101a8</p><section>'dul ba</section><text>zhes g.yar gyis blangs pas bdag g.yar gyis blangs pa de mthar 'byin du mchi'o/ /de nas bcom ldan 'das kyi thugs kyis tshe dang ldan pa yul 'khor skyong gi sems khyab par mdzad cing khyab par mdzad nas thugs la mdzad cing / thugs la </text></item>
<item><p>101b1</p><section>'dul ba</section><text>mdzad nas 'di snyam du dgongs te/ rigs kyi bu yul 'khor skyong ni slar yang khyim na gnas pa 'am/ sogs 'jog spyod pas 'dod pa dag la longs spyod pa'i 'os ma yin no snyam du mkhyen nas/ tshe dang ldan pa yul 'khor skyong la 'di skad ces bka' stsal </text></item>
<item><p>101b2</p><section>'dul ba</section><text>to/ /yul 'khor skyong khyod song la sems can ma rgal ba rnams ni sgrol cig /ma grol ba rnams ni grol bar gyis shig dbugs ma phyin pa rnams ni dbugs phyung shig /yongs su mya ngan las ma 'das pa rnams ni yongs su mya ngan las zlos shig /</text></item>
<item><p>101b3</p><section>'dul ba</section><text>de nas tshe dang ldan pa yul 'khor skyong bcom ldan 'das kyis gsungs pa la mngon par dga' ste yi rang nas bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas song ngo / /de nas tshe dang ldan pa yul </text></item>
<item><p>101b4</p><section>'dul ba</section><text>'khor skyong de nyid kyi mtshan mo 'das nas snga dro sham thabs bgos lhung bzed dang chos gos thogs te mnyan yod du bsod snyoms la zhugs te/ mnyan yod du bsod snyoms spyad nas zas kyi bya ba byas te zas phyi ma'i bsod snyoms las slar </text></item>
<item><p>101b5</p><section>'dul ba</section><text>log nas gnas mal ji ltar spyad pa mkhos su phab ste lhung bzed dang chos gos blangs nas bang mdzod stug po can gang na ba der song ste/ rim gyis spyad pa spyod cing rgyu ba na bang mdzod stug po can du phyin nas/ bang mdzod stug po </text></item>
<item><p>101b6</p><section>'dul ba</section><text>can gyi bang mdzod stug po'i tshal du 'dug go/ /de nas tshe dang ldan pa yul 'khor skyong de nyid kyi mtshan mo 'das nas snga dro sham thabs bgos/ lhung bzed dang chos gos thogs te bang mdzod stug po can du bsod snyoms la zhugs nas/</text></item>
<item><p>101b7</p><section>'dul ba</section><text>de rim gyis bang mdzod stug po can nas bsod snyoms la rgyu ba na rang gi khyim gang na der song nas/ de'i tshe tshe dang ldan pa yul 'khor skyong gi pha bar sgo'i khyams na skyes pa skra mkhan gyis skra dang kha spu 'chos pa na/ tshe dang ldan pa yul 'khor </text></item>
<item><p>101b8</p><section>'dul ba</section><text>skyong gi phas tshe dang ldan pa yul 'khor skyong sgo drung na 'dug pa mthong ngo / /mthong nas kyang kha zer bar byed de/ dge sbyong mgo reg 'o ni dag gis kho bo'i rigs kyi rgyun bcad de/ 'o ni dag gis kho bo'i bu gcig pa sdug pa yid </text></item>
<item><p>102a1</p><section>'dul ba</section><text>du 'ong ba bzod pa mi mthun pa med pa yul 'khor skyong rab tu phyung bsnyen par rdzogs par byas na/ dge sbyong mgo reg 'o ni rnams la su zhig bsod snyoms sbyin par bya bar sems/ de nas tshe dang ldan pa yul 'khor skyong gis rang gi </text></item>
<item><p>102a2</p><section>'dul ba</section><text>khyim nas rgya gag ma gtogs pa sbyin pa yang ma thob/ bskrad kyang ma bskrad pa dang myur ba myur bar phyir byung ngo / /de'i tshe tshe dang ldan pa yul 'khor skyong gi sngon gyi bran mo rgan mo zhig zan dron rul pa zhag lon pa zhig dor ba'i phyir thogs </text></item>
<item><p>102a3</p><section>'dul ba</section><text>te sgor byung ba dang / tshe dang ldan pa yul 'khor skyong gis sngon gyi bran mo rgan mo de mthong ngo / /mthong nas kyang bran mo rgan mo de la 'di skad ces smras so/ /sring mo gal te zan dron rul pa zhag lon pa 'dor ba yin na kho bos bzas lhung bzed 'dir chug </text></item>
<item><p>102a4</p><section>'dul ba</section><text>shig /'phags pa gsol cig /de nas sngon gyi bran mo rgan mo des zan dron rul pa zhig lon pa lhung bzed du 'jug pa na tshe dang ldan pa yul 'khor skyong gi lag pa dang / rkang pa dang / bzhin dang / sna dang / smre dngags dag gi mtshan ma shin tu legs </text></item>
<item><p>102a5</p><section>'dul ba</section><text>par bzung nas 'di skad ces kyang smras so/ /rje'i sras yul 'khor skyong lags sam/ sring mo kho bo skye bo dag gis de ltar shes so/ /de nas sngon gyi bran mo rgan mo de rings pa rings par tshe dang ldan pa yul 'khor skyong gi pha gang na ba der song ste phyin </text></item>
<item><p>102a6</p><section>'dul ba</section><text>nas tshe dang ldan pa yul 'khor skyong gi pha la 'di skad ces smras so/ /jo bo mkhyen par mdzod cig /sras yul 'khor skyong bang mdzod stug po can du byon nas ring mo zhig lags na nyid kyi khab tu ni byon mi bzhed do/ /de nas tshe dang ldan </text></item>
<item><p>102a7</p><section>'dul ba</section><text>pa yul 'khor skyong gi phas lag pa g.yon pas skra bsdus nas ras yug gcig gi smad g.yogs bgos bzhin du tshe dang ldan pa yul 'khor skyong gang na ba der song ba dang / de'i tshe tshe dang ldan pa yul 'khor skyong rtsig drung zhig tu 'dug nas </text></item>
<item><p>102a8</p><section>'dul ba</section><text>zan dron rul pa zhag lon pa za bar byed pa dang / de nas tshe dang ldan pa yul 'khor skyong gi phas tshe dang ldan pa yul 'khor skyong la 'di skad ces smras so/ /yul 'khor skyong khyod bang mdzod stug po can du phyin nas ring mo zhig </text></item>
<item><p>102b1</p><section>'dul ba</section><text>lon na ci'i phyir rang gi khyim du 'jug par mi 'dod/ zan dron rul pa zhag lon pa khyod kyi gre bar yang ji ltar 'gror btub/ khyim bdag khyod kyi khyim du 'ongs na rgya gag ma gtogs pa sbyin pa yang ma thob/ bskrad kyang ma bskrad pa dang myur ba </text></item>
<item><p>102b2</p><section>'dul ba</section><text>myur bar byung ngo / /bu yul 'khor skyong yin par kho bos mi shes mod/ gal te kho bos shes na de skad mi smra ba zhig /bu yul 'khor skyong bzod par gsol lo/ /khyim bdag bzod do/ /de nas tshe dang ldan pa yul 'khor skyong gi phas </text></item>
<item><p>102b3</p><section>'dul ba</section><text>tshe dang ldan pa yul 'khor skyong la yan lag thams cad kyis 'khyud pa byas nas rang gi khyim du stan bshams pa nyid la 'dug tu bcug go/ /de nas tshe dang ldan pa yul 'khor skyong gi ma la 'di skad ces smras so/ /</text></item>
<item><p>102b4</p><section>'dul ba</section><text>bu yul 'khor skyong yun ring zhig lon nas khyim du 'ongs kyis/ kye re shig khyod bdag nyid kyis snod du tshos la sta gon gyis shig dang de la bu yul 'khor skyong longs spyod par 'gyur ro/ /de nas tshe dang ldan pa yul 'khor skyong gi mas </text></item>
<item><p>102b5</p><section>'dul ba</section><text>rang nyid kyis snod du btsos nas sta gon byas so/ /de nas mi zhig gis tshe dang ldan pa yul 'khor skyong gi mdun du gser gyi phung po chen po gal te mi gcig pha rol na 'greng na mi gcig tshu rol na 'dug pa mi mthong la/ mi </text></item>
<item><p>102b6</p><section>'dul ba</section><text>gcig tshu rol na 'dug na gcig pha rol na 'greng ba mi mthong ba spungs so/ /tshe dang ldan pa yul 'khor skyong gi mas tshe dang ldan pa yul 'khor skyong la 'di skad ces smras so/ /bu yul 'khor skyong khyod kyi ma la bud med rnams kyi </text></item>
<item><p>102b7</p><section>'dul ba</section><text>bud med kyi nor dang / bud med kyi bag rdzongs dang / bud med kyi khud pa zhes bya ba gang yin pa yang 'di snyed cig yod do/ /gzhan yang khyod kyi pha'i ni mtshan mas thebs pa'i gser dang sa le sbram yang brgya phrag du ma dang / stong phrag du ma </text></item>
<item><p>102b8</p><section>'dul ba</section><text>dang / brgya stong phrag du ma yod na phal gzhan lta smos kyang ci dgos/ bu yul 'khor skyong tshur khyod 'dug la 'dod pa dag la yang yongs su spyod cig /sbyin pa dag kyang thong shig /bsod nams dag kyang gyis shig /khyim bdag gi chung ma </text></item>
<item><p>103a1</p><section>'dul ba</section><text>khyod gal te kho bo'i tshig la dad pas mnyan par bya bar sems pa lta na/ bdag gis gdams shing rjes su bstan to/ /bu yul 'khor skyong gdams ngag stsol cig /bu yul 'khor skyong rjes su ston cig dang / khyod kyi tshig </text></item>
<item><p>103a2</p><section>'dul ba</section><text>la bdag dad pas mnyan par bgyi'o snyam du sems so/ /khyim bdag gi chung ma tshur khyod kyis sha na'i ras sgye sar par byos la/ gser dang sa le sbram gyis khong ste shing rta'i nang du chug la chu bo gang gA'i rgyun shugs drag cing </text></item>
<item><p>103a3</p><section>'dul ba</section><text>gting zab pa gang na yod pa der 'or cig /gzhi de las khyod kyi mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams skye bar gyur ta re/ de nas tshe dang ldan pa yul 'khor skyong </text></item>
<item><p>103a4</p><section>'dul ba</section><text>gi ma 'di snyam du sems te/ bdag gis de lta bu'i bya bas kyang bu yul 'khor skyong bzlog par bya ba ma nus so snyam mo/ /de nas tshe dang ldan pa yul 'khor skyong gi mas mna' ma la bcol ba/ kye bag sar re shig ji lta bu'i mnye </text></item>
<item><p>103a5</p><section>'dul ba</section><text>ba rnams kyis mnyes pa dang / khrus rnams kyis bkrus pa dang / dri rnams kyis byugs pa dang / gos rnams bskon pa dang / rgyan rnams kyis brgyan pa dang / bdug pa rnams kyis bdugs pa dang / phye ma rnams kyis gtor bas/</text></item>
<item><p>103a6</p><section>'dul ba</section><text>bu yul 'khor skyong de sngon khyim par gyur pa na dga' ba dang yid du 'ong bar 'gyur ba de lta bu'i mnye ba rnams kyis mnyes pa dang / khrus rnams kyis khrus dang / dri rnams kyis byugs pa dang / gos rnams bskon pa dang / rgyan rnams </text></item>
<item><p>103a7</p><section>'dul ba</section><text>kyis brgyan pa dang / bdug pa rnams kyis bdugs pa dang / phye ma rnams kyis gtor ba gyis la bu yul 'khor skyong gi rkang pa gnyis la gtugs la 'di skad ces/ gang gi slad du rje'i sras bcom ldan 'das kyi spyan </text></item>
<item><p>103a8</p><section>'dul ba</section><text>sngar tshangs par spyod pa lha'i bu mo ji lta bu zhig ces kyang smros shig /de nas tshe dang ldan pa yul 'khor skyong gi sngon gyi chung mas ji lta bu'i mnye ba rnams kyis mnyes pa dang / khrus rnams kyis bkrus pa dang / dri rnams kyis byugs </text></item>
<item><p>103b1</p><section>'dul ba</section><text>pa dang / gos rnams bskon pa dang / rgyan rnams kyis brgyan pa dang / bdug pa rnams kyis bdugs pa dang / phye ma rnams kyis gtor bas tshe dang ldan pa yul 'khor skyong sngon khyim par gyur pa na dga' ba dang yid du 'ong bar 'gyur ba de lta bu'i </text></item>
<item><p>103b2</p><section>'dul ba</section><text>mnye ba rnams kyis mnyes pa dang / khrus rnams kyis khrus dang / dri rnams kyis byugs pa dang / gos rnams bskon pa dang / rgyan rnams kyis brgyan pa dang / bdug pa rnams kyis bdugs pa dang / phye ma rnams kyis gtor ba byas nas </text></item>
<item><p>103b3</p><section>'dul ba</section><text>tshe dang ldan pa yul 'khor skyong gi rkang pa gnyis la gtugs te 'di skad ces smras so/ /rje'i sras gang gi slad du bcom ldan 'das kyi spyan snga na tshangs par spyad pa spyod pa lha'i bu mo de ji lta bu zhig lags/ sring mo kho bo bcom ldan 'das kyi spyan sngar </text></item>
<item><p>103b4</p><section>'dul ba</section><text>tshangs par spyod pa ni lha'i bu mo'i ched du ma yin no/ /de nas tshe dang ldan pa yul 'khor skyong gis sngon gyi chung ma la sring mo zhes tshig tu smras pas brgyal nas sa la 'gyel to/ /de nas tshe dang ldan pa yul 'khor skyong gis pha dang ma la smras </text></item>
<item><p>103b5</p><section>'dul ba</section><text>pa de yab yum gal te kha zas btang ba lags na ci mi stsal tam/ btang snyoms su bzhag ste ci mtho btsam lags sam/ bu yul 'khor skyong longs spyod cig /de nas tshe dang ldan pa yul 'khor skyong gi pha dang mas tshe dang ldan </text></item>
<item><p>103b6</p><section>'dul ba</section><text>pa yul 'khor skyong la gtsang zhing bsod pa'i bza' ba dang bca' ba dag rang gi lag nas stobs shing tshim par byed de/ rnam grangs du mar gtsang zhing bsod pa'i bza' ba dang bca' ba dag rang gi lag nas bstabs shing tshim </text></item>
<item><p>103b7</p><section>'dul ba</section><text>par byas so/ /tshe dang ldan pa yul 'khor skyong gis zos nas lag pa bkrus te lhung bzed gyu bar rig nas stan ches dma' ba zhig blangs te chos mnyan pa'i phyir 'khod do/ /de nas tshe dang ldan pa yul 'khor skyong gis de'i tshe tshigs su </text></item>
<item><p>103b8</p><section>'dul ba</section><text>bcad de smras pa/ ltos shig lus ni nor bu dang / /rna rgyan gyis ni bkra byas pa 'ang / /nad dang slu ba'i chos can te/ /brtan par gnas pa yod ma yin/ /skra yi lan bu brgyad lhas shing / /mig ni mig sman gyis bskus pa 'ang / /</text></item>
<item><p>104a1</p><section>'dul ba</section><text>byis pa rmongs par byed nus kyi/ /pha rol tshol ba ma yin no/ /dri rnams kyis ni lus bskus la/ /rkang pa btsag gis byugs pa yang / /byis pa rmongs par byed nus kyi/ /pha rol tshol ba ma yin no/ /mig sman gser gyis </text></item>
<item><p>104a2</p><section>'dul ba</section><text>bkra byas shing / /dul ba'i lus ni brgyan pa yang / /byis pa rmongs par byed nus kyi/ /pha rol tshol ba ma yin no/ /ri dgas 'chor bas rnyi btsugs nas/ /ri dgas gzung bar ma nus ltar/ /rngon pa 'o dod 'bod bcug la/ /zos nas gnas </text></item>
<item><p>104a3</p><section>'dul ba</section><text>su 'gro bar bya/ /de nas tshe dang ldan pa yul 'khor skyong gis pha dang ma la chos dang ldan pa'i gtam gyis yang dag par bstan/ yang dag par 'dzin du bcug /yang dag par gzeng bstod/ yang dag par rab tu dga' bar byas nas de nyid nas </text></item>
<item><p>104a4</p><section>'dul ba</section><text>steng gi nam mkha' la song ngo / /de nas tshe dang ldan pa yul 'khor skyong bang mdzod stug po can gang na ba der song ste phyin nas ba ru ra'i shing zhig gi drung du nyin par gnas par bya ba'i phyir 'dug go/ /de'i tshe rgyal po kau rab bya tshe dang ldan pa yul 'khor skyong </text></item>
<item><p>104a5</p><section>'dul ba</section><text>gi snyan pa yang sgrogs shing gnas te/ nam zhig na bdag shes ldan yul 'khor skyong mngon sum du mthong bar 'gyur/ nam zhig na gal te zhu ba lung bstan pa'i phyir skabs phye na bdag phyogs 'ga' zhig zhu bar 'gyur snyam mo/ /</text></item>
<item><p>104a6</p><section>'dul ba</section><text>de nas rgyal po kau rab byas tshal srung ba'i mi la bsgo ba/ kwa'i nang rje khyod song la myur du bang mdzod stug po can gyi tshal phyag dar byos shig /sang nga der bskyed mos tshal gyi sar 'gro'o/ /lha bka' bzhin 'tshal zhes skyes pa des rgyal </text></item>
<item><p>104a7</p><section>'dul ba</section><text>po kau rab bya'i ltar mnyan nas bang mdzod stug po can gyi tshal thams cad phyag dar byed pa na/ mi des tshe dang ldan pa yul 'khor skyong ba ru ra'i shing zhig gi drung na nyin par gnas par bya ba'i phyir 'dug pa mthong ngo / /mthong nas kyang de 'di snyam du </text></item>
<item><p>104a8</p><section>'dul ba</section><text>sems te/ rgyal po kau rab bya gang gi snyan pa yang dang yang du sgrogs shing gnas te/ nam zhig na bdag shes ldan yul 'khor skyong mngon sum du mthong bar 'gyur/ nam zhig na gal te zhu ba lung bstan pa'i phyir skabs phye na bdag </text></item>
<item><p>104b1</p><section>'dul ba</section><text>phyogs 'ga' zhig zhu bar 'gyur snyam pa'i shes ldan yul 'khor skyong de ni 'di yin te/ bang mdzod stug po can gyi 'di lta bu zhig tu phyin gyis/ ma la bdag gis rgyal po kau rab bya la sbran par bya'o snyam nas/ de nas skyes pa des rgyal </text></item>
<item><p>104b2</p><section>'dul ba</section><text>po kau rab bya gang na ba der song ste phyin nas rgyal po kau rab bya la 'di skad ces smras so/ /lha gang gi snyan pa yang dang yang du sgrogs shing bzhugs la nam zhig na bdag shes ldan yul 'khor skyong mngon sum du mthong bar 'gyur/ nam zhig </text></item>
<item><p>104b3</p><section>'dul ba</section><text>na gal te zhu ba lung bstan pa'i phyir skabs phye na bdag phyogs 'ga' zhig zhu bar 'gyur snyam pa'i shes ldan yul 'khor skyong de ni de lags te/ bang mdzod stug po can gyi 'di lta bu zhig tu mchis lags te/ lha da de'i dus la bab par </text></item>
<item><p>104b4</p><section>'dul ba</section><text>dgongs su gsol/ de nas rgyal po kau rab byas mi gzhan zhig la bsgo ba/ kwa'i nang rje tshur bzhon pa bzang po myur du sdogs shig /de la nga zhon nas deng kho na shes ldan yul 'khor skyong blta ba'i phyir 'gro'o/ /lha bka' bzhin 'tshal zhes mi </text></item>
<item><p>104b5</p><section>'dul ba</section><text>des rgyal po kau rab bya'i ltar mnyan nas bzhon pa bzang po myur du bsdogs te/ rgyal po kau rab bya gang na ba der song nas phyin pa dang / rgyal po kau rab bya la 'di skad ces smras so/ /lha bcibs pa bzang po bsdogs lags te/ lha da de'i dus la </text></item>
<item><p>104b6</p><section>'dul ba</section><text>bab par dgongs su gsol/ de nas rgyal po kau rab bya bzhon pa bzang po la zhon nas bang mdzod stug po can nas byung ste/ tshe dang ldan pa yul 'khor skyong la blta ba dang / bsnyen bkur bya ba'i phyir song nas/ de ji tsam bzhon pa'i bar du bzhon </text></item>
<item><p>104b7</p><section>'dul ba</section><text>pas song ste/ bzhon pa las babs nas rkang pa kho nas kun dga' ra bar zhugs so/ /tshe dang ldan pa yul 'khor skyong gis rgyal po kau rab bya rgyang ring po kho na nas 'ongs pa mthong ngo / /mthong nas kyang 'di skad ces smras so/ /rgyal po chen po </text></item>
<item><p>104b8</p><section>'dul ba</section><text>rgyal po chen po byon pa legs so tshur spyon/ rgyal po chen po khyod nyid kyi yul lags pas bzhed na bdag kyang stan la g.yar drongs shig /kye yul 'khor skyong bdag gi yul lags mod kyi/ 'on kyang yul 'khor skyong gis bdag stan la </text></item>
<item><p>105a1</p><section>'dul ba</section><text>g.yar drang bar 'tshal lo/ /rgyal po chen po gdan mchis kyis gal te bzhed na bzhugs shig /de nas rgyal po kau rab bya tshe dang ldan pa yul 'khor skyong dang lhan cig mngon du yang dag par dga' bar 'gyur ba dang / mgu bar 'gyur ba'i </text></item>
<item><p>105a2</p><section>'dul ba</section><text>gtam rnam pa sna tshogs byas te phyogs gcig tu 'dug go/ /phyogs gcig tu 'dug nas rgyal po kau rab byas tshe dang ldan pa yul 'khor skyong la 'di skad ces smras so/ /shes ldan yul 'khor skyong gal te rigs dman pa 'am/ longs spyod </text></item>
<item><p>105a3</p><section>'dul ba</section><text>rnams yongs su zad pa 'am/ gtugs par gyur na skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu 'byung ba yod na/ bdag cag rigs ni kau rab bya yin la/ longs spyod ni rgya che ba yin </text></item>
<item><p>105a4</p><section>'dul ba</section><text>gyis/ 'di ltar kho bos shes ldan yul 'khor skyong la longs spyod kyi skal ba dag las bgo bsha' byas/ shes ldan yul 'khor skyong tshur khyod 'dug la 'dod pa dag la yang yongs su spyod cig /sbyin pa dag thong shig /bsod nams dag </text></item>
<item><p>105a5</p><section>'dul ba</section><text>gyis shig /rgyal po chen po cha ma lags pa'i mgron du 'bod pas bdag mgron du 'bod kyi 'tsham pas ni ma lags so/ /khyod lta bus bdag 'dra ba'i skyes bu mkhas pa 'di lta bu'i mgron du 'bod pas mgron du yang ma 'bod cig /</text></item>
<item><p>105a6</p><section>'dul ba</section><text>bdag gis shes ldan yul 'khor skyong dang 'tsham pa'i mgron du 'bod pas mgron du 'bod pa ji lta bu zhig lags/ rgyal po chen po tshur spyon/ khyod kyis 'di skad ces kye yul 'khor skyong kho bo'i yul 'byor cing gnod pa med pa/ sdo ba </text></item>
<item><p>105a7</p><section>'dul ba</section><text>med cing 'tshe ba med la slong ba po'i bsod snyoms rnyed sla ba yin gyis/ shes ldan yul 'khor skyong bang mdzod stug po can 'dir gnos shig dang / bdag gis shes ldan yul 'khor skyong chos bzhin gyis bsrung ba dang / bskyab pa dang / sba ba </text></item>
<item><p>105a8</p><section>'dul ba</section><text>bya'o zhes bgyi ba lags na/ rgyal po chen po sems mngon par dad pa gang la gang lags pa de tsam gyis bgyis lags te 'tshal lo/ /gzhan yang gal te zhus pa lung bstan pa'i phyir skabs phye na shes ldan yul 'khor skyong la bdag zhu </text></item>
<item><p>105b1</p><section>'dul ba</section><text>lags so/ /rgyal po chen po gsungs shig /thos nas khyod la rig par bgyi'o/ /kye yul 'khor skyong bzhi po 'di dag ni yongs su nyams pa lags te/ de dag gis yongs su nyams pa'i rigs kyi bu dag skra dang kha spu bregs nas gos ngur </text></item>
<item><p>105b2</p><section>'dul ba</section><text>smrig bgos te dad pa yang dag pa kho nas khyim nas khyim med par rab tu 'byung bar 'gyur ro/ /bzhi gang zhe na/ 'di lta ste/ rga bas yongs su nyams pa dang / nad kyis yongs su nyams pa dang / nye dus yongs su nyams pa dang / longs spyod kyis yongs su </text></item>
<item><p>105b3</p><section>'dul ba</section><text>nyams pa'o/ /kye yul 'khor skyong rga bas yongs su nyams pa gang zhe na/ 'di la rigs kyi bu rgas 'khogs gtugs par gyur nas de 'di snyam du sems te/ da ni bdag rgas 'khogs gtugs pas bdag gis re shig 'dod pa dag </text></item>
<item><p>105b4</p><section>'dul ba</section><text>bdog kyang longs spyad par sla ba ma yin na mi bdog na lta smos kyang ci dgos/ ma la bdag skra dang kha spu bregs la gos ngur smrig bgos te dad pa yang dag pa kho nas khyim nas khyim med par rab tu 'byung ngo snyam nas/ de rga ba'i yongs su nyams pas </text></item>
<item><p>105b5</p><section>'dul ba</section><text>yongs su nyams pas skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu 'byung ste/ 'di ni rga ba'i yongs su nyams pa zhes bya'o/ /shes ldan yul 'khor skyong rga ba'i yongs su nyams </text></item>
<item><p>105b6</p><section>'dul ba</section><text>pas yongs su nyams pa ma yin na skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung / de ci'i phyir zhe na/ shes ldan yul 'khor skyong ni gzhon nu thor bu lang tsho la bab </text></item>
<item><p>105b7</p><section>'dul ba</section><text>pa/ skra gnag pa/ na tshod dar la bab pa dang ldan pa yin te/ gang gi tshe rtsed mo dang / dga' ba dang / mgu ba dang / cha ba dang / rgyan pa'i gnas la brtson pa dang ldan pas gnas par bya ba de'i tshe nye du rnams mchi mas </text></item>
<item><p>105b8</p><section>'dul ba</section><text>brnangs shing ngu bzhin dang bcas pas ma rangs bzhin skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung na/ shes ldan yul 'khor skyong gis </text></item>
<item><p>106a1</p><section>'dul ba</section><text>ci zhig shes mthong thos rtogs nas skra dang kha spu bregs nas gos ngur smrig bgos te dad pa yang dag pa kho nas khyim nas khyim med par rab tu byung / de la ni kho bos rangs pa ma yin te mi bzod do/ /kye shes ldan yul 'khor skyong nad kyis </text></item>
<item><p>106a2</p><section>'dul ba</section><text>yongs su nyams pa gang zhe na/ 'di la rigs kyi bu na ba sdug bsngal ba nad tshabs che bar gyur nas de 'di snyam du sems te/ bdag ni na ba sdug bsngal ba nad tshabs che bas bdag gis re shig 'dod pa dag bdog kyang longs spyad par sla ba ma yin na mi </text></item>
<item><p>106a3</p><section>'dul ba</section><text>bdog na lta smos kyang ci dgos/ ma la bdag skra dang kha spu bregs nas gos ngur smrig bgos nas zhes bya ba nas rab tu 'byung ngo zhes bya ba'i bar gong ma bzhin du'o/ /de nad kyis yongs su nyams pas yongs su nyams pas skra dang kha spu bregs te gos </text></item>
<item><p>106a4</p><section>'dul ba</section><text>ngur smrig bgos nas zhes bya ba nas rab tu 'byung zhes bya ba'i bar gong ma bzhin du'o/ /'di ni nad kyis yongs su nyams pa zhes bya'o/ /shes ldan yul 'khor skyong ni nad kyis yongs su nyams pas yongs su nyams pa ma yin no/ /skra dang kha spu </text></item>
<item><p>106a5</p><section>'dul ba</section><text>bregs te gos ngur smrig bgos nas dad pa yang dag pa kho nas zhes bya ba nas rab tu byung zhes bya ba'i bar gong ma bzhin du'o/ /de ci'i phyir zhe na/ shes ldan yul 'khor skyong gnod pa med cing nad med pa'i rang bzhin can dang / ran par 'jug </text></item>
<item><p>106a6</p><section>'dul ba</section><text>pa'i drod dang ldan pa ste/ ha cang bsil ba ma yin pa dang / ha cang tsha ba ma yin pa dang / khams snyoms pas gnod pa med pa dang ldan pas khyod kyis zos pa dang / 'thungs pa dang / 'chos pa dang / myangs pa rnams legs par bde bar 'ju </text></item>
<item><p>106a7</p><section>'dul ba</section><text>bar 'gyur na/ shes ldan yul 'khor skyong de la ci zhig shes mthong zhes bya ba nas rab tu 'byung zhes bya ba'i bar gong ma bzhin du'o/ /de la ni kho bo rangs pa ma yin te mi bzod do/ /kye yul 'khor skyong nye dus yongs su nyams </text></item>
<item><p>106a8</p><section>'dul ba</section><text>pa gang zhe na/ 'di la rigs kyi bu'i nye du rnams rabs chad nye du rnams kha dag nas de 'di snyam du sems te/ bdag gi nye du rnams rabs chad nye du rnams kha dag pas ma la bdag skra dang kha spu bregs nas zhes bya ba </text></item>
<item><p>106b1</p><section>'dul ba</section><text>nas rab tu 'byung bar bya'o zhes bya ba'i bar gong ma bzhin du'o/ /de nye du'i yongs su nyams pas yongs su nyams pas skra dang kha spu bregs te zhes bya ba nas rab tu 'byung ngo zhes bya ba'i bar gong ma bzhin du'o/ /'di ni nye dus yongs </text></item>
<item><p>106b2</p><section>'dul ba</section><text>su nyams pa zhes bya'o/ /shes ldan yul 'khor skyong ni nye dus yongs su nyams pas yongs su nyams pa ma yin na/ skra dang kha spu bregs nas gos dur smrig bgos te dad pa yang dag pa kho nas khyim nas khyim med par rab tu </text></item>
<item><p>106b3</p><section>'dul ba</section><text>byung / de ci'i phyir zhe na/ yul 'khor skyong gi nye du ni kau rab bya'i rigs nas bzung ste brgyud pa bang mdzod stug po can 'di nyid na rgyas par yod na/ shes ldan yul 'khor skyong gis ci zhig shes mthong zhes bya ba nas rab tu </text></item>
<item><p>106b4</p><section>'dul ba</section><text>byung zhes bya ba'i bar gong ma bzhin du'o/ /de la ni kho bos rangs pa ma yin te mi bzod do/ /kye yul 'khor skyong longs spyod kyis yongs su nyams pa gang zhe na/ 'di la rigs kyi bu'i longs spyod srabs pa dang / yongs su zad pa </text></item>
<item><p>106b5</p><section>'dul ba</section><text>dang / gtugs par gyur nas de 'di snyam du sems te/ bdag gi longs spyod ni srabs pa dang / yongs su zad pa dang / gtugs par gyur gyis/ ma la bdag skra dang kha spu bregs nas zhes bya ba nas rab tu 'byung ngo zhes bya ba'i bar </text></item>
<item><p>106b6</p><section>'dul ba</section><text>du'o/ /de longs spyod yongs su nyams pas yongs su nyams pas skra dang kha spu bregs nas zhes bya ba nas rab tu 'byung ngo / /zhes bya ba'i bar gong ma bzhin du'o/ /'di ni longs spyod kyis yongs su nyams pa zhes bya'o/ /shes ldan yul </text></item>
<item><p>106b7</p><section>'dul ba</section><text>'khor skyong ni longs spyod yongs su nyams pas yongs su nyams pa ma yin na/ zhes bya ba nas rab tu byung zhes bya ba'i bar gong ma bzhin du'o/ /shes ldan yul 'khor skyong ni bang mdzod stug po can 'di na rigs mchog dang rigs bzang </text></item>
<item><p>106b8</p><section>'dul ba</section><text>po yin pas 'di lta ste longs spyod chen po dang ldan pa yin na/ 'di la shes ldan yul 'khor skyong gis ci zhig shes mthong thos rtogs nas skra dang kha spu bregs te gos ngur smrig bgos nas dad pa yang dag pa kho nas khyim nas khyim med par </text></item>
<item><p>107a1</p><section>'dul ba</section><text>rab tu byung / de la ni kho bo rangs pa ma yin te mi bzod do/ /rgyal po chen po bzhi po 'di dag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mkhyen cing gzigs pa des yid 'byung ba'i </text></item>
<item><p>107a2</p><section>'dul ba</section><text>lam du gsungs te/ yid 'byung ba de dag gis yid byung nas rigs kyi bu rnams skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu 'byung bar 'gyur te/ rgyal po chen po 'jig rten 'di </text></item>
<item><p>107a3</p><section>'dul ba</section><text>thams cad ni rga bas nye bar khrid pa yin/ 'jig rten 'di ni rjes su 'gro ba med pas skyabs med pa yin/ 'jig rten 'di ni thams cad bor te 'gro bar 'gyur bas bdog pa med pa yin/ 'jig rten 'di ni ngoms mi shes te sred pas 'khol bas </text></item>
<item><p>107a4</p><section>'dul ba</section><text>chog mi shes pa yin par bdag gis shes mthong thos rtogs nas skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung ngo / /bdag gis mdor bsdus te gsungs shing </text></item>
<item><p>107a5</p><section>'dul ba</section><text>rnam par ma phye ba 'di'i don rgyas par 'tshal bar mi 'gyur bas/ shes ldan yul 'khor skyong gis don de nyid ci nas bdag gi shes ldan yul 'khor skyong gis mdor bsdus te gsungs shing rnam par ma phye ba 'di'i don rgyas par </text></item>
<item><p>107a6</p><section>'dul ba</section><text>'tshal bar 'gyur bar rgyas par bshad du gsol/ shes ldan yul 'khor skyong gis 'di skad ces 'jig rten 'di thams cad ni rga bas nye bar khrid pa yin no/ /zhes gsungs pa gang lags pa de shes ldan yul 'khor skyong gis ci las </text></item>
<item><p>107a7</p><section>'dul ba</section><text>dgongs te gsungs/ de'i phyir rgyal po chen po khyod nyid la dris khyod kyis ji ltar bzod pa de bzhin du lan thob shig /rgyal po chen po ji snyam du sems/ gang gi tshe khyod lo nyi shu 'am lo nyi shu rtsa lnga lon par gyur pa na na tshod kyis </text></item>
<item><p>107a8</p><section>'dul ba</section><text>gzhon nu thor bu lang tsho la bab pa/ skra gnag pa/ nyam rtsal bdo ba dang ldan pa de dang da ltar gyi lus su 'di lta ste tshe 'am/ kha dog gam/ stobs sam/ shugs sam/ smra dngags sam/ srid du 'am/ sboms su mnyam zhing mtshungs par </text></item>
<item><p>107b1</p><section>'dul ba</section><text>mthong ngam/ kye yul 'khor skyong gang gi tshe bdag lo nyi shu 'am lo nyi shu rtsa lnga lon par gyur pa na na tshod kyis gzhon nu thor bu lang tsho la bab pa/ skra gnag pa/ nyam rtsal bdo ba dang ldan pa de dang da ltar gyi lus su 'di lta ste tshe 'am/ kha dog gam stobs </text></item>
<item><p>107b2</p><section>'dul ba</section><text>sam shugs sam srid du 'am/ sboms su 'am/ smra dngags su mnyam zhing mtshungs par ma mthong ste/ da ni bdag na tshod kyis lo brgyad bcu lon pas rgas 'khogs gtugs te bar 'ga' bdag 'dug pa dang langs pa yang gzhan </text></item>
<item><p>107b3</p><section>'dul ba</section><text>gyis bya dgos so/ /rgyal po chen po bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mkhyen cing gzigs pa des 'di las dgongs nas 'jig rten 'di thams cad ni rga bas nye bar khrid pa yin no/ /</text></item>
<item><p>107b4</p><section>'dul ba</section><text>zhes gsungs pa de bdag gis shes mthong thos rtogs nas skra dang kha spu bregs nas gos ngur smrig bgos te dad pa yang dag pa kho nas khyim nas khyim med pa rab tu byung ste de la ni bdag rangs te bzod do/ shes ldan yul 'khor skyong gang la </text></item>
<item><p>107b5</p><section>'dul ba</section><text>rangs te bzod pa de la bdag kyang rangs te bzod do/ /gang yang shes ldan yul 'khor skyong 'di skad ces 'jig rten 'di ni rjes su 'gro ba med pas skyabs med pa yin no zhes gsungs pa bdag la ni bu dang chung ma dang / bran dang / las bgyid pa </text></item>
<item><p>107b6</p><section>'dul ba</section><text>dang / bzhad gad pa dang / skra mkhan dang / khrus mkhan dang / 'dul sbyong mkhan dang / glang po che la zhon pa dang / rta rkya dang / shing rta pa dang / bshan thogs dang / gzhu 'dzin pa dang / 'drol bu dang / go re long bgyid pa dang / bro gar len pa rnams dang /</text></item>
<item><p>107b7</p><section>'dul ba</section><text>rgyal po'i bu dpa' ba rtul phod pa/ rab tu gnon tshan po che chen po dang ldan pa gang dag bdag gi gshed ma phyir rgol pa mi mdza' ba dag mchis pa slar 'joms par bgyid pa mchis na/ 'on kyang shes ldan yul 'khor skyong 'di skad </text></item>
<item><p>107b8</p><section>'dul ba</section><text>ces 'jig rten 'di ni rjes su 'gro ba med pas skyabs med pa yin no/ /zhes gsungs pa de shes ldan yul 'khor skyong gis ci las dgongs te gsungs rgyal po chen po de'i phyir khyod nyid la dris khyod kyis ji ltar bzod pa de bzhin du </text></item>
<item><p>108a1</p><section>'dul ba</section><text>lan thob shig rgyal po chen po da ltar khyod la lus kyis gnod pa 'ga' mchis sam/ kye yul 'khor skyong bdag la mchis te da ltar rlung gis rgyab tu gnod do/ /rgyal po chen po gang gi tshe rlung gis rgyab tu gnod par gyur pa de'i tshe bdag gi bu dang chung ma dang bran dang /</text></item>
<item><p>108a2</p><section>'dul ba</section><text>las byed pa dang / bzhad gad pa dang / skra mkhan dang / khrus mkhan dang / 'dul sbyong mkhan dang / glang po che la zhon pa dang / rta rkya dang / shing rta pa dang / bshan thogs dang / gzhu 'dzin dang 'drol bu dang go re long byed pa dang bro gar len pa dang rgyal po'i bu dpa' ba rtul phod pa/</text></item>
<item><p>108a3</p><section>'dul ba</section><text>rab tu gnon tshan po che chen po dang ldan pa gang dag yin pa tshur/ bdag la skyes shing byung ba'i sdug bsngal drag po rtsub pa tsha ba mi bzod pa yid du mi 'ong ba'i tshor ba rnams choms shig ces bgyis na 'grub bam/ kye yul 'khor skyong ma lags so/ /gang gi tshe </text></item>
<item><p>108a4</p><section>'dul ba</section><text>rlung gis bdag gi rgyab tu gnod par gyur pa de'i tshe bdag gi bu dang / chung ma dang bran dang las bgyid pa dang / bzhad gad pa dang / skra mkhan dang / khrus mkhan dang / 'dul sbyong mkhan dang / glang po che'i gnyar zhon pa dang / rta rkya dang / shing rta dang bshan thogs dang /　gzhu 'dzin </text></item>
<item><p>108a5</p><section>'dul ba</section><text>dang / 'drol bu dang / go re long bgyid pa dang / bro gar len pa dang / rgyal po'i bu dpa' ba rtul phod pa/ rab tu gnon tshan po che chen po dang ldan pa gang dag yin pa tshur/ bdag la byung zhing skyes pa'i sdug bsngal drag po rtsub pa tsha ba mi bzad pa yid du mi 'ong </text></item>
<item><p>108a6</p><section>'dul ba</section><text>ba'i tshor ba rnams choms shig ces bgyis kyang mi 'grub kyi/ de'i tshe bdag 'ba' zhig sdug bsngal drag po rtsub pa tsha ba mi bzod pa yid du mi 'ong ba'i tshor ba rnams myong ngo / /rgyal po chen po de bzhin gshegs pa dgra bcom pa yang dag </text></item>
<item><p>108a7</p><section>'dul ba</section><text>par rdzogs pa'i sangs rgyas mkhyen cing gzigs pa des 'di las dgongs nas 'jig rten 'di ni rjes su 'gro ba med de skyabs med pa yin no zhes gsungs pa de bdag gis shes mthong thos rtogs nas skra dang kha spu bregs nas </text></item>
<item><p>108a8</p><section>'dul ba</section><text>gos ngur smrig bgos te dad pa yang dag pa kho nas khyim nas khyim med par rab tu byung ste/ de la ni bdag rangs te bzod do/ /shes ldan yul 'khor skyong gang la rangs te bzod pa de la bdag cag kyang rangs te bzod do/ /gang yang shes ldan </text></item>
<item><p>108b1</p><section>'dul ba</section><text>yul 'khor skyong 'di skad ces 'jig rten 'di ni thams cad bor nas 'gro bar 'gyur bas bdog pa med pa yin no zhes gsungs pa/ kye yul 'khor skyong bdag cag la bu dang / chung ma dang / bran dang / las bgyid pa dang / zhes bya ba nas rgyal po'i bu rnams </text></item>
<item><p>108b2</p><section>'dul ba</section><text>mchis te zhes bya ba'i bar gong ma bzhin du'o/ /gang dag bdag mchi na rjes bzhin 'brang la/ 'greng na 'greng ba dang / nyal na zhugs tshe bgyid pa dag mchis na/ 'on kyang shes ldan yul 'khor skyong 'di skad ces 'jig rten 'di ni thams cad bor te 'gro </text></item>
<item><p>108b3</p><section>'dul ba</section><text>bar 'gyur bas bdog pa med pa yin no/ /zhes gsung ba de shes ldan yul 'khor skyong gis ci las dgongs te gsungs/ rgyal po chen po de'i phyir khyod nyid la dris khyod kyis ji ltar bzod pa de bzhin du lan thob shig /rgyal po chen po ji snyam du </text></item>
<item><p>108b4</p><section>'dul ba</section><text>sems/ gang gi tshe skye bo mang po la mi sdug pa/ skye bo mang po mi 'dod pa/ skye bo mang po mi dga' ba/ skye bo mang po'i yid du mi 'ong ba 'jig rten thams cad kyi thun mong 'di lta ste/ 'chi ba zhes bya ba'i chos de 'ongs par gyur pa de'i tshe bdag gi bu </text></item>
<item><p>108b5</p><section>'dul ba</section><text>dang / chung ma dang / bran dang / las byed pa zhes bya ba nas rgyal po'i bu dag tshur zhes bya ba'i bar du'o/ /gang dag 'jig rten 'di nas 'jig rten pha rol du 'gro ba'i phyi bzhin shog shig ces bgyis na 'grub bam/ kye yul 'khor skyong ma lags </text></item>
<item><p>108b6</p><section>'dul ba</section><text>so/ /kye yul 'khor skyong gang gi tshe skye bo mang po la mi sdug pa/ skye bo mang po mi 'dod pa/ skye bo mang po mi dga' ba/ skye bo mang po'i yid du mi 'ong ba 'jig rten thams cad kyi thun mong 'di lta ste/ 'chi ba zhes bya ba'i chos de 'ongs </text></item>
<item><p>108b7</p><section>'dul ba</section><text>par gyur pa de'i tshe bdag gi bu dang / chung ma dang / bran dang / las bgyid pa rnams dang zhes bya ba nas/ rgyal po'i bu'i bar gang dag yin pa tshur zhes bya ba'i bar du'o/ /bdag 'jig rten 'di nas 'jig rten pha rol du mchi ba'i phyi </text></item>
<item><p>108b8</p><section>'dul ba</section><text>bzhin shog shig ces bgyis kyang mi 'grub ste/ bdag 'ba' zhig 'jig rten 'di nas 'jig rten pha rol du mchi bar 'gyur ro/ /rgyal po chen po bcom ldan 'das de bzhin gshegs pa dgra bcom pa yang dag par rdzogs pa'i </text></item>
<item><p>109a1</p><section>'dul ba</section><text>sangs rgyas mkhyen cing gzigs pa des 'di las dgongs nas 'jig rten 'di ni thams cad bor te 'gro bar 'gyur bas bdog pa med pa yin no zhes gsungs pa de bdag gis shes mthong thos rtogs nas/ skra dang kha </text></item>
<item><p>109a2</p><section>'dul ba</section><text>spu bregs nas gos ngur smrig bgos te dad pa yang dag pa kho nas khyim nas khyim med par rab tu byung ste/ de la ni bdag rangs te bzod do/ /shes ldan yul 'khor skyong gang la rangs te bzod pa de la bdag kyang rangs te bzod do/ /shes </text></item>
<item><p>109a3</p><section>'dul ba</section><text>ldan yul 'khor skyong gang yang 'di skad ces 'jig rten 'di ni ngoms mi shes shing sred pas bkol bas chog mi shes pa yin no zhes gsungs pa/ kye yul 'khor skyong bdag sgra ngan rgyas pa 'di nyid la yongs su spyod cing btsun mo </text></item>
<item><p>109a4</p><section>'dul ba</section><text>mang po dang / mdzod dang / bang mdzod rgyas pa la yongs su longs spyod na/ 'on kyang shes ldan yul khor skyong 'di skad ces 'jig rten 'di ni ngoms mi shes shing sred pas bkol bas chog mi shes pa yin no zhes gsungs pa de </text></item>
<item><p>109a5</p><section>'dul ba</section><text>shes ldan yul 'khor skyong gis ci las dgongs te gsungs/ rgyal po chen po de'i phyir khyod nyid la dris khyod kyis ji ltar bzod pa de bzhin du lan thob shig /rgyal po chen po ji snyam du sems/ khyod 'di na sgra ngan rgyas pa la </text></item>
<item><p>109a6</p><section>'dul ba</section><text>yongs su spyod cing btsun mo mang po dang / mdzod dang / bang mdzod rgyas pa la yongs su spyod pa las shar phyogs nas mi yid gcugs pa/ yid ches pa/ brtan po/ 'jig rten la mi slu ba zhig 'ongs nas de 'di skad ces </text></item>
<item><p>109a7</p><section>'dul ba</section><text>lha bdag shar phyogs nas 'dir mchi ba na de na bdag gis ljongs 'byor pa dang / rgyas pa dang / bde ba dang / lo legs pa/ skye bo dang mi mang pos rab tu gang ba dag cig mthong ste/ lha ljongs de dag 'di lta bu'i dpung </text></item>
<item><p>109a8</p><section>'dul ba</section><text>dang 'di lta bu'i dbyig dang / 'di lta bu'i bzhon pas dra ma drangs te gzhom pa dang / choms nas rnal du dgod par rung ngo / /zhes smra na/ rgyal po chen po ji snyam du sems/ khyod yul der dra ma drang zhing drangs nas bcom ste/ rnal du 'god dam/ khyod ljongs de </text></item>
<item><p>109b1</p><section>'dul ba</section><text>dag 'dod dam/ kye yul 'khor skyong gal te bdag gis ljongs de dag 'di lta bu'i dbyig dang / 'di lta bu'i dpung dang / 'di lta bu'i bzhon pas dra ma drang ba dang / dra ma drangs nas choms pa dang bcom nas rnal du dgod du rung bar shes na/ ljongs </text></item>
<item><p>109b2</p><section>'dul ba</section><text>de dag tu dra ma drang zhing dra ma drangs nas bcom la/ bcom nas rnal du dgod do/ /bdag ljongs de dag kyang 'tshal lo// //'dul ba gzhi/ bam po sum bcu rtsa lnga pa/ rgyal po chen po de bzhin gshegs pa dgra bcom </text></item>
<item><p>109b3</p><section>'dul ba</section><text>pa yang dag par rdzogs pa'i sangs rgyas bcom ldan 'das mkhyen cing gzigs pa des de las dgongs nas 'jig rten 'di ni ngoms mi shes shing sred pas bkol bas chog mi shes pa yin no/ /zhes gsungs pa de </text></item>
<item><p>109b4</p><section>'dul ba</section><text>bdag gis shes mthong thos rtogs nas skra dang kha spu bregs nas gos ngur smrig bgos te dad pa yang dag pa kho nas khyim nas khyim med par rab tu byung ste/ de la ni bdag rangs te bzod do/ /shes ldan yul 'khor skyong khyod </text></item>
<item><p>109b5</p><section>'dul ba</section><text>gang la rangs te bzod pa de la bdag kyang rangs te bzod do/ /tshe dang ldan pa yul 'khor skyong gis de skad ces smras nas gnas brtan dgra bcom pas gzhan yang 'di skad ces smras so/ /'jig rten dag na nor dang ldan </text></item>
<item><p>109b6</p><section>'dul ba</section><text>pa'i mi/ /de dag chags dang bcas pas sogs byed cing / /nor rnams rnyed nas gtong bar mi byed la/ /phyir zhing 'dod pa don du gnyer ba mthong / /mi dbang rgya mtsho mtha' yis gtugs pa'i sa/ /thag bcug bcom ste cham du phab </text></item>
<item><p>109b7</p><section>'dul ba</section><text>nas ni/ /rgya mtsho tshun cad kyis kyang mi chog ste/ /chags pas pha rol don du gnyer bar 'bad/ /mi dbang de bzhin mi gzhan mang po dag /yongs su bzung la ngoms pa yod min pas/ /chog mi shes pas rang gi lus bor te/ /</text></item>
<item><p>109b8</p><section>'dul ba</section><text>sred dang ma bral bar ni 'chi bar 'gyur/ /srog ni ther zug ma yin tshe thung ste/ /rga bas gzir ba la ni skyabs yod min/ /'chi ba la ni nor rjes 'brang mi 'gyur/ /nye du ma yin grogs min bu ma yin/ /spun dang sring mo de bzhin </text></item>
<item><p>110a1</p><section>'dul ba</section><text>grogs kun dang / /snying du sdug pa'i tshogs ni 'dus nas ni/ /kye ma kyi hud 'di ni lhar gyur ces/ /skra bshig mchi ma can gyi gdong gis ngu / /de ni ras kyis dkris te phyung nas ni/ /me sbar nas ni de nas sreg par byed/ /</text></item>
<item><p>110a2</p><section>'dul ba</section><text>rang gi las kyis sems can de khrid nas/ /de yi nor rnams bgo skal spyod pas phrogs/ /'di ni skye ba na yang gcig pu skye/ /'chi ba na yang gcig pu 'chi 'gyur zhing / /gcig pus sdug bsngal nyams su 'dir myong 'gyur/ /skye bo 'khor </text></item>
<item><p>110a3</p><section>'dul ba</section><text>bar grogs yod ma yin no/ /phyug po 'am yang na bkres pa 'am brtan po 'am/ /bus pa de bzhin gnyis kas reg myong na/ /brtan po de yis nams kyang g.yos mi 'gyur/ /bus pa bus pa yin phyir rtag tu g.yo/ /blo chung mi mkhas rjes su slob </text></item>
<item><p>110a4</p><section>'dul ba</section><text>byed cing / /de nas las rnams gsum po byed 'gyur zhing / /mngal dang 'jig rten pha rol 'gro bar 'gyur/ /khon dang rjes 'brel sdug bsngal las mi 'grol/ /shes rab nor rnams kun gyi mchog tu gsungs/ /de yis bdag nyid shes </text></item>
<item><p>110a5</p><section>'dul ba</section><text>pas bdag nyid rig /srid dang srid min bdag nyid ma rtogs pas/ /blun po sdig pa'i las rnams byed pa yin/ /phran tshegs thabs sam yang na chos min pa 'am/ /mthu yis gzhan dag las ni gang 'phrog pa/ /nyes byas las </text></item>
<item><p>110a6</p><section>'dul ba</section><text>byed 'khor ba la brten nas/ /nying tor brgyud pas grol bar 'gyur ma yin/ /ji ltar rkun po khyim 'bigs bzungs nas ni/ /sdig pa'i las can rang gi las kyis bcom/ /de bzhin skye dgu nyes byed 'di dang ni/ /'jig rten pha rol rang gi </text></item>
<item><p>110a7</p><section>'dul ba</section><text>las kyis bcom/ /shing las shing tog bzhin du mi rnams ni/ /gzhon dang bar ma rgan po rnams kyang ltung / /'dod pa sna tshogs sdug cing yid 'ong ba/ /rang bzhin de lta bu yis sems rab 'joms/ /'dod pa rnams kyis 'di 'ching chags </text></item>
<item><p>110a8</p><section>'dul ba</section><text>par 'gyur/ /'dod pa yod na khon dang 'jigs pa skye/ /de ltas rgyal po 'di nas rab byung ste/ /dge sbyong nyid ni nyams pa med mchog yin/ /de nas rgyal po kau rab bya tshe dang ldan pa yul 'khor skyong gis smras pa la mngon par dga' ste </text></item>
<item><p>110b1</p><section>'dul ba</section><text>yi rang nas rkang pa gnyis la mgo bos phyag byas te stan las langs nas song ngo / bcom ldan 'das glang po che'i grong rdal du byon pa dang / bram ze zhig gis bcom ldan 'das sku skyes bu chen po'i mtshan sum bcu rtsa gnyis kyis kun nas </text></item>
<item><p>110b2</p><section>'dul ba</section><text>brgyan pa/ dpe byad bzang po brgyad bcus mdzes par byas pa/ 'od 'dom gang gis brgyan pa/ 'od zer nyi ma stong bas lhag pa/ rin po che'i ri bo 'gro ba ltar kun nas bzang ba de rgyang ring po kho na nas mthong ngo / /mthong nas kyang bcom ldan 'das kyi </text></item>
<item><p>110b3</p><section>'dul ba</section><text>spyan sngar song nas tshigs su bcad pas bstod par brtsams pa/ gser gyi mdog can mig tu sdug pa dang / /dga' ba'i 'byung gnas yon tan kun dang ldan/ /mi 'dul kha lo sgyur ba lha yi lha/ /srid pa'i rgya mtsho'i pha rol byon pa lags/ /</text></item>
<item><p>110b4</p><section>'dul ba</section><text>de nas bcom ldan 'das kyis 'dzum pa mdzad do/ /chos nyid kyis gang gi tshe sangs rgyas bcom ldan 'das rnams 'dzum pa mdzad pa na zhes bya ba nas/ mdzod spur nub par gyur to/ /zhes bya ba'i bar gong ma bzhin du'o/ /de nas bcom </text></item>
<item><p>110b5</p><section>'dul ba</section><text>ldan 'das la tshe dang ldan pa kun dga' bos thal mo sbyar ba byas nas zhus pa/ kha dog sna tshogs stong gis bkra ba yi/ /zhes bya ba nas kun dga' bo de de bzhin te/ de de bzhin no zhes bya ba'i bar gong ma bzhin du'o/ /kun dga' </text></item>
<item><p>110b6</p><section>'dul ba</section><text>bo de bzhin gshegs pa dgra bcom pa yang dag par rdzogs pa'i sangs rgyas rnams ni rgyu med rkyen med par 'dzum pa mi mdzad do/ /kun dga' bo khyod kyis bram zes de bzhin gshegs pa la tshigs su bcad pas bstod pa gang yin </text></item>
<item><p>110b7</p><section>'dul ba</section><text>pa mthong ngam/ bcom ldan 'das mthong lags so/ /'di dge ba'i rtsa ba 'dis bskal pa nyi shur log par ltung bar 'gro bar mi 'gyur te/ 'on kyang lha dang mi rnams su nying mtshams sbyar cing 'khor nas srid pa phyi ma </text></item>
<item><p>110b8</p><section>'dul ba</section><text>skye gnas phyi ma dang / lus phyi ma dang / bdag gi ngo bo thob pa phyi ma la rang sangs rgyas bstod 'os zhes bya bar 'gyur ro/ /dge slong rnams the tshom skyes nas/ the tshom thams </text></item>
<item><p>111a1</p><section>'dul ba</section><text>cad gcod pa sangs rgyas bcom ldan 'das la zhus pa/ btsun pa bram ze 'dis bcom ldan 'das la tshigs su bcad pa gcig gis bstod pa dang / bcom ldan 'das kyis rang byang chub tu lung bstan pa la gzigs/ bcom </text></item>
<item><p>111a2</p><section>'dul ba</section><text>ldan 'das kyis bka' stsal pa/ dge slong dag da ltar 'ba' zhig tu ma zad kyi/ ji ltar 'dis 'das pa'i dus na yang nga la tshigs su bcad pa gcig gis bstod pas/ ngas grong mchog lnga byin pa de legs par rab tu nyon la yid </text></item>
<item><p>111a3</p><section>'dul ba</section><text>la zung shig dang bshad do/ /dge slong dag sngon byung ba bA rA Na sI grong khyer du rgyal po tshangs sbyin zhes bya ba 'byor pa dang / rgyas pa dang / bde ba dang / lo legs pa skye bo dang mi mang pos rab tu gang ba la rgyal srid byed du 'jug ste/ de lhag </text></item>
<item><p>111a4</p><section>'dul ba</section><text>par snyan dngags la dga' bar gyur to/ /bA rA Na sI na bram ze snyan dngags mkhan gzhan zhig yod pa de la bram ze mos smras pa/ bram ze grang ba'i dus la bab kyis rgyal po de'i spyan sngar song la rjes su mthun pa'i legs </text></item>
<item><p>111a5</p><section>'dul ba</section><text>par smra ba 'ga' byas dang / gal te na grang ba'i skyabs cung zad 'thob par 'gyur ro/ /de song ba las ji tsam na rgyal po glang po che la zhon nas byung ngo / /bram ze des bsams pa/ ci bdag gis rgyal po la bstod dam/</text></item>
<item><p>111a6</p><section>'dul ba</section><text>'on te glang po che dam pa la snyam pa las de 'di snyam du sems te/ glang po che dam pa 'di ni 'jig rten thams cad kyis sdug cing yid du 'ong ba yin la rgyal po la ni khyad par du yin pas/ re shig glang po che dam pa mngon par </text></item>
<item><p>111a7</p><section>'dul ba</section><text>bstod par bya'o snyam nas des tshigs su bcad de smras pa/ sa srung bu yi lus kyi sha tshugs ltar/ /mtshan mchog ldan pa'i gzugs ni phun sum tshogs/ mdog dang tshad kyis lus kyi gzugs legs pa/ /glang </text></item>
<item><p>111a8</p><section>'dul ba</section><text>chen dbang po bkra shis rab tu bsngags/ /de nas rgyal po mngon pa dga' nas tshigs su bcad de smras pa/ kho bo'i glang chen sdug cing yid 'ong ba/ /mi rnams mig 'phrog dga' ba skyed pa gang / /de la khyod kyis bstod pa'i tshig smras kyis/ /khyod la grong </text></item>
<item><p>111b1</p><section>'dul ba</section><text>gi mchog ni lnga sbyin no/ /dge slong dag de'i tshe de'i dus kyi glang po che dam pa gang yin pa de ni nga nyid yin no/ /de'i tshe de'i dus kyi bram ze gang yin pa de ni bram ze 'di nyid yin te/ de na yang nga la 'dis tshigs su bcad pa gcig gis bstod pas ngas </text></item>
<item><p>111b2</p><section>'dul ba</section><text>'di la grong mchog lnga byin no/ /da ltar yang nga la 'dis tshigs su bcad pa gcig gis bstod pas ngas yang 'di rang byang chub tu lung bstan to/ /grong khyer chen por gshegs nas grong khyer chen por sangs rgyas bzhi'i gdan zhes bya ba'i bar </text></item>
<item><p>111b3</p><section>'dul ba</section><text>rgyas par gong ma bzhin du'o/ /yul srug nar gshegs pa dang yul srug na na bram ze dbang po zhes bya ba gzugs dang lang tsho dang / thos pas rgyags par gyur nas bdag dang 'dra ba ni 'ga' yang yod pa ma yin no zhes sgrogs shing rnam </text></item>
<item><p>111b4</p><section>'dul ba</section><text>par sgrogs so/ /bcom ldan 'das kyang phyogs gzhan zhig na dge slong gi dge 'dun gyi gung la gdan bshams pa nyid la bzhugs te chos 'chad do/ /bram ze dbang po zhes bya bas dge sbyong gau ta ma yul srug nar byon to zhes thos nas de 'di </text></item>
<item><p>111b5</p><section>'dul ba</section><text>snyam du sems te/ dge sbyong gau ta ma gzugs bzang ba mdzes pa blta na sdug pa zhes thos kyis/ ci bdag las lhag par gzugs bzang ba yin nam/ 'on te ma yin ltar 'gro'o snyam nas de byung ba dang / ji tsam na bcom ldan </text></item>
<item><p>111b6</p><section>'dul ba</section><text>'das sku skyes bu chen po'i mtshan sum bcu rtsa gnyis kyis kun nas brgyan pa/ dpe byad bzang po brgyad bcus mdzes par byas pa/ 'od 'dom gang gis brgyan pa 'od zer nyi ma stong bas lhag pa/ rin po che'i ri bo 'gro ba ltar kun nas bzang ba </text></item>
<item><p>111b7</p><section>'dul ba</section><text>mthong ngo / /mthong nas kyang 'di snyam du sems te/ dge sbyong gau ta ma ni bdag bas gzugs lhag par bzang mod kyi/ tshad ni lhag par ring ba ni ma yin no snyam nas/ bcom ldan 'das de'i gtsug tor blta bar brtsams pa dang /</text></item>
<item><p>111b8</p><section>'dul ba</section><text>ji tsam na ma mthong nas de phyogs shin tu mtho ba zhig la 'dzegs na 'on kyang ma mthong ngo / /de nas bcom ldan 'das kyis bram ze dbang po la bka' stsal pa/ bram ze nyon mongs kyis thong shig /gal te ri rab kyi rtse la 'dzegs te bltas kyang zhon </text></item>
<item><p>112a1</p><section>'dul ba</section><text>kyang ches nyon mongs su zad kyi de bzhin gshegs pa'i gtsug tor ni mthong bar mi 'gyur ro/ /gzhan yang khyod kyis lha dang lha ma yin du bcas pa'i 'gro bas sangs rgyas bcom ldan 'das rnams kyi gtsug </text></item>
<item><p>112a2</p><section>'dul ba</section><text>tor mi mthong ngo / /zhes ma thos sam/ 'on kyang gal te de bzhin gshegs pa'i sku'i tshad mthong bar 'dod na khyod kyi khyim na me'i sbyin sreg byed pa'i 'og na tsan dan sa mchog las byas pa'i mchod sdong nyid yod kyis de phyung la gzhol </text></item>
<item><p>112a3</p><section>'dul ba</section><text>cig dang / de bzhin gshegs pa'i yab dang / yum las 'khrungs pa'i sku'i tshad ni de yin no/ /bram ze dbang pos bsams pa/ de yang ngo mtshar zhig ste bdag gis lan 'ga' yang ma thos na song ste blta'o snyam nas de rings </text></item>
<item><p>112a4</p><section>'dul ba</section><text>pa rings par song nas me'i sbyin sreg byed pa'i thab kyi 'og tu brko bar brtsams pa las de thams cad du de bzhin du gyur to/ /de mngon par dad par gyur nas bsam pa/ dge sbyong gau ta ma ni gdon mi za bar thams cad mkhyen pa yin </text></item>
<item><p>112a5</p><section>'dul ba</section><text>gyis song la bsnyen bkur bya'o snyam nas de dad pa skyes te bcom ldan 'das gang na ba der song nas phyin pa dang / bcom ldan 'das dang lhan cig mngon du yang dag par dga' bar 'gyur ba dang / yang dag par mgu bar 'gyur ba'i </text></item>
<item><p>112a6</p><section>'dul ba</section><text>gtam rnam pa sna tshogs byas te phyogs gcig tu 'dug go/ /de nas bcom ldan 'das kyis de'i bsam pa dang / bag la nyal dang / khams dang / rang bzhin thugs su chud nas zhes bya ba nas thog ma med pa'i dus nas bsags </text></item>
<item><p>112a7</p><section>'dul ba</section><text>pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te/ des bden pa mthong nas smras pa/ bcom ldan 'das bdag ni 'phags so/ /mngon par 'phags </text></item>
<item><p>112a8</p><section>'dul ba</section><text>so/ /bdag bcom ldan 'das dang / chos dang dge slong gi dge 'dun la skyabs su mchi lags kyis/ bdag dge bsnyen du gzung du gsol/ deng slan cad ji srid 'tsho'i bar du srog dang yang bsdos te skyabs su mchi bar mngon par dad lags so/ /</text></item>
<item><p>112b1</p><section>'dul ba</section><text>de nas bram ze dbang po stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to/ /gal te bcom ldan 'das kyis </text></item>
<item><p>112b2</p><section>'dul ba</section><text>gnang na bdag gis tsan dan sa mchog gi mchod sdong gi dus mchod bshams lags so/ /bcom ldan 'das kyis bka' stsal pa/ bram ze gnang gis song la shoms shig /de nas des sa phyogs dben pa skabs yod pa zhig tu rim </text></item>
<item><p>112b3</p><section>'dul ba</section><text>gro chen pos mchod sdong de bsgrengs nas dus mchod chen po bshams so/ /bram ze dang khyim bdag gzhan dag gis kyang rten dge bar gyur cig ces bya bar rig nas/ rtswa ku sha btags te bram ze dbang pos mchod sdong gi dus mchod bshams </text></item>
<item><p>112b4</p><section>'dul ba</section><text>pas na dbang po'i dus mchod ces bya bar grags so/ /gang gi tshe bcom ldan 'das kyis mnyan yod du cho 'phrul chen po bstan pas mu stegs can rnams ni spa bkongs/ lha dang mi rnams ni dga' bar mdzad/ skye bo dam pa rnams ni yi rangs </text></item>
<item><p>112b5</p><section>'dul ba</section><text>par mdzad pa de'i tshe mu stegs can rnams bros nas mtha' 'khob tu gnas shing kha cig ni bram ze'i grong zhes bya bar dong nas gnas so/ /de'i tshe bcom ldan 'das ko sa la'i ljongs rgyu zhing gshegs pa na bram ze'i grong du gshegs so/ /</text></item>
<item><p>112b6</p><section>'dul ba</section><text>mu stegs can rnams kyis ni dge sbyong gau ta ma 'ong ngo zhes thos so/ /thos nas kyang rings pa rings par bram ze dang khyim bdag rnams kyi khyim du dong ste lhags nas smras pa/ chos thos par gyur cig /chos thob par gyur cig /de rnams kyis </text></item>
<item><p>112b7</p><section>'dul ba</section><text>smras pa/ 'phags pa dag de ci zhig /kho bo cag gis khyed kyi phun sum tshogs pa ni mthong gis/ ji srid rgud pa ma mthong ba de'i bar du 'gro bar bya'o/ /de rnams kyis smras pa/ 'phags pa dag bdag cag gi rgud pa gang lags/ shes ldan dag dge sbyong </text></item>
<item><p>112b8</p><section>'dul ba</section><text>gau ta ma 'khor stong nyis brgya lnga bcu dang spu gri'i ser ba 'bebs shing 'ong ste/ bu dang bcas pa dum bu med par byed par 'gyur ro/ /de rnams kyis smras pa/ 'phags pa dag gang gi tshe kho na bzhugs shing grogs bgyi ba la thug pa de kho na'i tshe bzhud pa ni bzang </text></item>
<item><p>113a1</p><section>'dul ba</section><text>po ma lags te/ bdag cag rnam pa thams cad du ma rung ngo / /de rnams kyis smras pa/ dam zhig bca' ste/ gal te dge sbyong gau ta ma gsod na ni 'khod par bya'o/ /bzhugs shig gsad par bgyi'o zhes de rnams lag na dbyug pa dang gzhu </text></item>
<item><p>113a2</p><section>'dul ba</section><text>thogs/ khu tshur bcangs/ go bgos te byung ba dang / lam gyi dbus na shAkya rgan po zhig 'dug pas mthong nas smras pa/ shes ldan dag gang du 'dong / de rnams kyis smras pa/ dgra bsad pa'i phyir ro/ /khyed cag gi dgra su yin/ dge spyong gau ta ma'o/ /</text></item>
<item><p>113a3</p><section>'dul ba</section><text>shes ldan dag gal te bcom ldan 'das dgra yin na byams pa gzhan ci 'dra ba zhig yin/ shes ldan dag slar log shig /de rnams ldog tu ma btub pa dang / des bsams pa/ 'di dag ni chos bshad pa'i 'os su 'gyur ba ma yin gyis/</text></item>
<item><p>113a4</p><section>'dul ba</section><text>rnam pa thams cad du pha rol gnon pa zhig bya'o snyam nas/ des ri brags su zhugs nas me btang ba dang / ri brags kun tshig pas ca co dang ku co'i sgra chen po byung ba de rnams kyis thos nas sngangs te smras pa/ shes ldan dag bdag cag </text></item>
<item><p>113a5</p><section>'dul ba</section><text>dang dge sbyong gau ta ma ni thag ring po kho na yin gyi/ ri brags 'dir ni phung ba chen po gzhan 'di byung ste ri brags bsregs kyis me bsad kyis slar ldog go zhes de rnams kyis bsad par brtsams pa dang / bsad par ma nus pa dang / bcom </text></item>
<item><p>113a6</p><section>'dul ba</section><text>ldan 'das kyang de nyid du byon nas bka' stsal pa/ gnas 'jog dag 'di ci byed/ bcom ldan 'das ri brags rnams zhugs kyis tshig na dgum par rngo ma thog lags so/ /ngas bsad dam/ bcom ldan 'das dgum du gsol/</text></item>
<item><p>113a7</p><section>'dul ba</section><text>bcom ldan 'das kyis gsung phyung ma thag kho nar 'di ltar yang sangs rgyas rnams kyi sangs rgyas kyi mthu dang / lha rnams kyi lha'i mthus me de zhi bar gyur to/ /de rnams mngon par dad par gyur nas gsol pa/</text></item>
<item><p>113a8</p><section>'dul ba</section><text>bcom ldan 'das ci zhig gi slad du gshegs lags/ khyed cag kho na rjes su gzung ba'i phyir ro/ /de nas bcom ldan 'das kyis de rnams kyi bsam pa dang / bag la nyal dang / khams dang / rang bzhin mkhyen nas de dang 'dra ba'i 'phags pa'i bden pa bzhi so </text></item>
<item><p>113b1</p><section>'dul ba</section><text>sor rtogs par 'gyur ba'i chos bshad pa mdzad de zhes bya ba nas/ thog ma med pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas so </text></item>
<item><p>113b2</p><section>'dul ba</section><text>zhes bya ba'i bar gong ma bzhin du'o/ /dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa shAkya rgan po 'dis nye du la chags pas bsod nams ma lags pa mang du bsags te ri brags </text></item>
<item><p>113b3</p><section>'dul ba</section><text>bsregs pa la gzigs/ bcom ldan 'das kyis bka' stsal pa/ dge slong dag da ltar 'ba' zhig tu ma zad de/ ji ltar 'dis 'das pa'i dus na yang gnyen la chags pas bsod nams ma yin pa mang du bsags te ri brags bsregs pa de </text></item>
<item><p>113b4</p><section>'dul ba</section><text>legs par rab tu nyon la yid la zung shig dang bshad do/ /dge slong dag sngon byung ba ri brags zhig na spre'u lnga brgya'i tshogs gnas pas lo thog skyes shing skyes pa rnams chud gsan to/ /ri brags na gnas pa'i skye bo'i tshogs 'dus nas phan </text></item>
<item><p>113b5</p><section>'dul ba</section><text>tshun du gros bya bar brtsams pa/ shes ldan dag spre'u rnams kyis lo thog la gnod pa byed na de la ji ltar bsgrub par bya/ gzhan dag gis smras pa spre'u rnams gsad mod/ de rnams ji ltar gsad par bya/ ri brags kyi nyen kor gyi shing thams cad </text></item>
<item><p>113b6</p><section>'dul ba</section><text>bcad de shing tin tu ka gcig pu zhig bzhag la nyen kor rnams tsher mas bskor tang de la bza' ba'i phyir spre'u rnams 'dzeg par 'gyur te/ de ltar gyur tang der de rnams gsad par bya'o/ /de nas de rnams kyis brags kyi nyen kor gyi shing thams cad bcad </text></item>
<item><p>113b7</p><section>'dul ba</section><text>de shing tin tu ka gcig pu bzhag nas nyen kor rnams tsher ma'i ra bas bskor te srung mi ba'i mi bzhag nas bsgo ba/ khyod kyis gang gi tshe spre'u rnams tshogs par gyur pa de'i tshe kho bo cag la sbron cig /de nas dus gzhan zhig na shing tin tu </text></item>
<item><p>113b8</p><section>'dul ba</section><text>ka'i me tog dang 'bras bu chags te smin pa dang / spre'u rnams kyis sde dpon la smras pa/ sde dpon shing tin tu ka smin cing mchis kyis gsol du gshegs so/ /de nas sde dpon 'khor lnga brgya dang shing tin tu ka de la bza' bar brtsams so/ /</text></item>
<item><p>114a1</p><section>'dul ba</section><text>de nas srung ma'i mis ri brags na gnas pa'i skye bo'i tshogs la smras pa/ shes ldan dag shing tin tu ka la spre'u thams cad 'dzegs nas za bar byed kyis khyed cag gi bya ba 'am byed pa gang yin pa de gyis shig /de nas </text></item>
<item><p>114a2</p><section>'dul ba</section><text>ri brags na gnas pa'i skye bo'i tshogs lag na mda' gzhu dang dgra sta thogs/ khu tshur bcangs te rings par song nas shing tin tu ka bcad par brtsams pa dang / de nas spre'u de rnams bred de mchong rgal zhing shing ka phan tshun rgyu bar byed do/ /</text></item>
<item><p>114a3</p><section>'dul ba</section><text>sde dpon ni sems las chung ngus za bar byed pa dang / spre'u de rnams kyis de la smras pa/ sde dpon bdag cag ni sdug bsngal mi bzad pa nyam nga ba thob cing mchis te phan tshun du rgyu lags na/ khyod ci'i slad du thugs khral chung ngus bzhugs/</text></item>
<item><p>114a4</p><section>'dul ba</section><text>des tshigs su bcad de smras pa/ bya ba mang po'i mi rnams la/ /bya ba min pa'ang de dang 'dra/ /shing gi 'phro ni mang yod pas/ /sems las bskyungs te bza' bar gyis/ /de nas yang sde dpon gyi phru gu zhig ri brags de na </text></item>
<item><p>114a5</p><section>'dul ba</section><text>bcings te 'dug pa de lag pa 'gram pa la gtad nas sems khongs su chud cing 'dug pa dang / ji tsam na spre'u bzang po zhig phyogs der 'ongs pa dang / de sems khongs su chud pa mthong nas smras pa/ grogs po ci'i phyir lag </text></item>
<item><p>114a6</p><section>'dul ba</section><text>pa 'gram pa la gtad nas sems khongs su chud/ des smras pa/ da ltar ri brags na gnas pa'i skye bo'i tshogs thams cad kho bo'i nye du gsod du dong na ci'i phyir sems khongs su chud par mi 'gyur/ ci'i phyir khyod kyis pha rol gnon </text></item>
<item><p>114a7</p><section>'dul ba</section><text>pa ma byas/ bcings na ji ltar pha rol gnon pa bya/ kho bos khyod dgrol lo zhes des de bkrol ba dang / de nas des ri brags der me btang ste/ ri brags kun tshig pas ca co dang ku co'i sgra chen po byung ba de rnams kyis thos nas sngangs </text></item>
<item><p>114a8</p><section>'dul ba</section><text>te smras pa/ shes ldan dag bdag cag dang spre'u rnams ni thag ring po kho na yin gyi/ phung ba chen po gzhan 'di byung ste ri brags bsregs kyis me gsad kyis slar ldog go zhes de rnams me gsad pa'i phyir brgyugs pa dang / spre'u rnams kyang shing tin </text></item>
<item><p>114b1</p><section>'dul ba</section><text>du ka las babs nas bros so/ /dge slong dag ji snyam du sems/ spre 'u phru gu gang yin pa de ni shAkya rgan po 'di nyid yin te/ de na yang 'dis nye du la chags pas ri brags bsregs la da ltar yang 'dis nye du la chags pas ri brags bsregs so/ /</text></item>
<item><p>114b2</p><section>'dul ba</section><text>nag po'i grong khyer du gshegs nas nag po'i grong khyer du sangs rgyas bzhi'i gdan zhes bya ba rgyas par gong ma bzhin du'o/ /ro hi ta kar byon nas ro hi ta ka na gnod sbyin glang chen stobs kyi gnas na bzhugs so/ /de'i tshe gnod sbyin glang chen </text></item>
<item><p>114b3</p><section>'dul ba</section><text>stobs gnod sbyin rnams kyi gnod sbyin gyi 'dun sar song ba dang / gnod sbyin glang chen stobs kyis/ bcom ldan 'das bskyed par byon nas ro hi ta ka na bdag gi gnas kho na na bzhugs so zhes thos so/ /thos nas kyang bcom ldan 'das gang na ba der </text></item>
<item><p>114b4</p><section>'dul ba</section><text>song ste phyin pa dang / bcom ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug pa dang / bcom ldan 'das kyis gnod sbyin glang chen stobs la chos dang ldan pa'i gtam gyis yang dag </text></item>
<item><p>114b5</p><section>'dul ba</section><text>par ston par mdzad/ yang dag par 'dzin du 'jug par mdzad ces bya ba nas/ yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o/ /de nas gnod sbyin glang chen stobs stan las langs </text></item>
<item><p>114b6</p><section>'dul ba</section><text>nas bla gos phrag pa gcig tu gzar te bcom ldan 'das gang na ba de logs su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das do mod bdag gi gnas su bzhugs par gnang bar </text></item>
<item><p>114b7</p><section>'dul ba</section><text>mdzad du gsol/ bcom ldan 'das kyis gnod sbyin glang chen stobs la cang mi gsung bas gnang ngo / /de nas gnod sbyin glang chen stobs kyis bcom ldan 'das kyi phyir gtsug lag khang lnga brgya sprul te/ stan nang tshangs </text></item>
<item><p>114b8</p><section>'dul ba</section><text>can dang / sngas nang tshangs can dang / gor bu lnga brgya dang / zhugs ling lnga brgya bshams so/ /de nas bcom ldan 'das la 'di skad ces gsol to/ /bcom ldan 'das dge slong gi dge 'dun dang thabs gcig tu sang bdag gi sdum par gdugs tshod sbyor zhing mchis na gnang </text></item>
<item><p>115a1</p><section>'dul ba</section><text>bar mdzad du gsol/ bcom ldan 'das kyis gnod sbyin glang chen stobs la cang mi gsung bas gnang ngo / /de nas gnod sbyin glang chen stobs kyis bcos ldan 'das cang mi gsung bas gnang bar rig nas stan </text></item>
<item><p>115a2</p><section>'dul ba</section><text>las langs te song nas de'i ne'u zla kha che yul gyi gnod sbyin sgra sgrogs zhes bya ba de la bsgo ba/ kho bos sangs rgyas la sogs pa dge slong gi dge 'dun gdugs tshod la spyan drangs kyis byang phyogs kyi 'bras bu rnams skur </text></item>
<item><p>115a3</p><section>'dul ba</section><text>cig ces des de la pho nya btang nas de nyid kyi mtshan mo nas gtsang zhing bsod pa'i bza' ba dang bca' ba dag sta gon byas nas/ nang par sngar langs te gtsug lag khang chag chag dang phyag dar byas nas gdan bshams te nor bu'i chu snod </text></item>
<item><p>115a4</p><section>'dul ba</section><text>bzhag nas/ khang skyong gis gaN DI brdungs pa dang / gnod sbyin sgra sgrogs kyis rgun 'brum gyis skon pa bkang ste gnod sbyin rnams kyi lag tu bskur te/ de dag gis gtsug lag khang gi dbus su phung por spungs te bzhag go/ /</text></item>
<item><p>115a5</p><section>'dul ba</section><text>dge slong rnams kyis 'bras bu 'di dag ci'i yin pa dang / ji ltar brtag par bya ba mi shes nas/ de rnams kyis bcom ldan 'das la zhus pa dang / bcom ldan 'das kyis bka' stsal pa/ dge slong dag byang phyogs kyi </text></item>
<item><p>115a6</p><section>'dul ba</section><text>nags kyi 'bras bu rgun 'brum zhes bya ste/ mes brtag pa byos la rim shig /dge slong rnams 'brum bu re re nas byed pa na shin tu yun ring du thogs par gyur nas bcom ldan 'das kyis bka' stsal pa/ phung po gnyis </text></item>
<item><p>115a7</p><section>'dul ba</section><text>sam gsum du byos la mes reg par byos shig /de nas gnod sbyin glang chen stobs kyis sangs rgyas la sogs pa dge slong gi dge 'dun bde bar bzhugs par rig nas/ gtsang zhing bsod pa'i bza' ba dang bca' ba dag rang </text></item>
<item><p>115a8</p><section>'dul ba</section><text>gi lag nas zhes bya ba nas/ stan ches dma' ba zhig blangs te/ bcom ldan 'das kyi spyan sngar chos mnyan pa'i phyir 'dug go zhes bya ba'i bar gong ma bzhin du'o/ /de nas bcom ldan 'das kyis gnod sbyin glang chen stobs la chos dang ldan pa'i gtam </text></item>
<item><p>115b1</p><section>'dul ba</section><text>gyis yang dag par bstan/ yang dag par 'dzin du bcug /yang dag par gzeng bstod/ yang dag par rab tu dga' bar mdzad nas gdan las bzhengs pa dang rgun 'brum mang du lhag par gyur nas/ bcom ldan 'das kyis bka' stsal pa/ rgun 'brum </text></item>
<item><p>115b2</p><section>'dul ba</section><text>rnams mnyes la khu ba brim par bya'o/ /'on kyang lhag nas bcom ldan 'das kyis bka' stsal pa/ dro 'jar byas te bzhag pa dang dge 'dun gyi dus ma yin pa'i btung bar 'gyur ro/ /de nas bcom ldan 'das gtsug lag khang gi phyi rol du </text></item>
<item><p>115b3</p><section>'dul ba</section><text>zhabs gnyis bkrus nas gtsug lag khang du nang du yang dag 'jog gi phyir zhugs so/ /de nas bcom ldan 'das 'di snyam du dgongs te/ nga ni tshe thung ngu'i dus la byung bas mya ngan las 'das pa'i dus la bab na gdul ba'i don bya ba ni rab tu mang bas </text></item>
<item><p>115b4</p><section>'dul ba</section><text>gal te nga dge slong kun dga' bo dang thabs gcig tu byang phyogs su gshegs na ni gdul ba rnams kyi don bya dka' bar 'gyur gyis/ ma la nga gnod sbyin lag na rdo rje dang lhan cig /gshegs par bya'o snyam nas/ de nas bcom ldan 'das </text></item>
<item><p>115b5</p><section>'dul ba</section><text>kyis gtsug lag khang gi phyi rol du tshigs su bcad pa gnyis kyis gnod sbyin lag na rdo rje bos pa/ dran dang ldan rnams bzang por shog /dran dang ldan rnams rtag tu bzang / /zhi ba thob pa'i sems kyis ni/ /dran dang ldan pa bde bar nyal/ /</text></item>
<item><p>115b6</p><section>'dul ba</section><text>dran dang ldan rnams bzang por shog /dran dang ldan rnams rtag tu bzang / /rgyal dang pha rol rgyal spangs nas/ /dran dang ldan pa bde bar nyal/ /bar sdom la/ spungs pa can na sangs rgyas stobs/ /re tu ka na chos stobs te/ /sin du na ni phor </text></item>
<item><p>115b7</p><section>'dul ba</section><text>chen zhabs/ /mgo reg spyi blugs sog ma med/ /hu lu klu dang de bzhin nags/ /gnyid 'grogs drang srong nyams pa dang / /kan tha 'bras kyi grong khyer du/ /mchog gi ma btul dbang ldan rdza/ /gsing ma'i gnod sbyin chen po dang / /de bzhin brtsegs </text></item>
<item><p>115b8</p><section>'dul ba</section><text>skyong dga' 'phel dang / /srid pa'i lha dang gtum byed kyi/ /bu bdun rnams ni btul ba dang / /gnod sbyin phyugs skyong 'gro mgyogs dang / /nab so'i klu la gzugs brnyan btang / /sbu bu can dang sbubs can btul/ /mdung can gyi ni grong khyer na/ /mdung </text></item>
<item><p>116a1</p><section>'dul ba</section><text>can zhes bya'i gdon sbyin mo/ /'bra go can dang rdul mchod rten/ /sog med tshogs su bsdus te brjod/ /de nas bcom ldan 'das kyis gnod sbyin lag na rdo rje la bka' stsal pa/ lag na rdo rje tshur byang phyogs su klu sog ma med 'dul </text></item>
<item><p>116a2</p><section>'dul ba</section><text>du 'dong ngo / /btsun pa bka' bzhin 'tshal zhes gnod sbyin lag na rdo rjes bcom ldan 'das kyi ltar mnyan to/ /de nas bcom ldan 'das gnod sbyin lag na rdo rje dang thabs gcig tu de nyid nas rdzu 'phrul gyis nam mkha' la gshegs pa na/</text></item>
<item><p>116a3</p><section>'dul ba</section><text>bcom ldan 'das kyis rgyang ring po kho na zhig na tshal sngo zhing sngo ba bsgrengs pa dag gzigs so/ /gzigs nas kyang gnod sbyin lag na rdo rje la bka' stsal pa/ lag na rdo rje khyod kyis tshal sngo zhing sngo ba bsgrengs pa dag mthong ngam/</text></item>
<item><p>116a4</p><section>'dul ba</section><text>btsun pa mthong lags so/ /de ni u shi ra'i ri yin te/ nga yongs su mya ngan las 'das nas lo brgya lon pa na zhi gnas dang rjes su mthun pa rnams kyi gnas mal gyi mchog ta ma sa'i tshal zhes bya bar 'gyur ro/ /de nas bcom ldan 'das </text></item>
<item><p>116a5</p><section>'dul ba</section><text>spungs pa can du gshegs so/ /de'i tshe spungs pa can na gnod sbyin sangs rgyas stobs zhes bya ba 'dug pa sdig pa'i bsam pa can zhig gnas pas spungs pa can na gnas pa'i skye bo'i tshogs kyis mgu bar byas kyang de dus dus </text></item>
<item><p>116a6</p><section>'dul ba</section><text>su gnod pa byed do/ /spungs pa can na gnas pa'i skye bo'i tshogs kyis bcom ldan 'das spungs pa can du gshegs nas phyogs che ge mo na bzhugs so zhes thos so/ /thos nas kyang bcom ldan 'das gang na ba der song ste phyin pa dang / bcom </text></item>
<item><p>116a7</p><section>'dul ba</section><text>ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug pa dang spungs pa can na gnas pa'i skye bo'i tshogs la bcom ldan 'das kyis chos dang ldan pa'i gtam gyis yang dag par ston par </text></item>
<item><p>116a8</p><section>'dul ba</section><text>mdzad/ yang dag par 'dzin du 'jug par mdzad/ yang dag par gzeng stod par mdzad ces bya ba nas yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o/ /de nas spungs pa can na gnas pa'i skye bo'i tshogs stan </text></item>
<item><p>116b1</p><section>'dul ba</section><text>las langs nas bla gos phrag pa gcig tu gzar te/ bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to/ /btsun pa gnod sbyin sangs rgyas stobs 'di bdag cag la yun ring mo </text></item>
<item><p>116b2</p><section>'dul ba</section><text>zhig nas sha khon ma mchis par ni sha khon bgyid/ 'gran zla ma lags par ni 'gran zla bgyid/ glags ma btsal bar ni glags tshol bar bgyid lags na/ kye ma'o bcom ldan 'das kyis thugs brtse ba nye bar bzung ste gnod sbyin </text></item>
<item><p>116b3</p><section>'dul ba</section><text>sangs rgyas stobs gdul bar gsol/ de'i tshe gnod sbyin sangs rgyas stobs 'khor de nyid du 'dus shing 'dug par gyur nas/ de nas bcom ldan 'das kyis gnod sbyin sangs rgyas stobs la bka' stsal pa/ sangs rgyas stobs </text></item>
<item><p>116b4</p><section>'dul ba</section><text>khyod kyis thos sam/ bcom ldan 'das bdag gis thos lags so/ /sangs rgyas stobs khyod kyis thos sam/ bde bar gshegs pa bdag gis thos lags so/ /dam pa ma yin pa'i chos sdig pa de las log shig /bcom </text></item>
<item><p>116b5</p><section>'dul ba</section><text>ldan 'das bdag ldog lags so/ /de nas bcom ldan 'das kyis gnod sbyin sangs rgyas stobs skyabs su 'gro ba dang bslab pa'i gzhi rnams la bzhag go/ /de nas des spungs pa can zhes bya ba'i gnas mal brtsigs so/ /</text></item>
<item><p>116b6</p><section>'dul ba</section><text>bram ze dang khyim bdag dad pa can rnams kyis kyang yo byad thams cad dang ldan pa'i gtsug lag khang brtsigs so/ /bcom ldan 'das gshegs pa dang gnod sbyin sangs rgyas stobs zhabs 'bring du chas pa las bcom ldan 'das kyis </text></item>
<item><p>116b7</p><section>'dul ba</section><text>slar bzlog nas bka' stsal pa/ skye bo'i tshogs 'di srungs shig /ngas kyang nga yongs su mya ngan las 'das nas kyang ci nas spyan ldings te 'bab par 'gyur ba de ltar byin gyis brlab par bya'o/ /gzhan dag gis kyang phyogs der </text></item>
<item><p>116b8</p><section>'dul ba</section><text>mchod rten brtsigs pas mchod rten spungs pa can zhes bya bar grags so/ /re tu kar byon nas/ re tu kar gnod sbyin chos stobs zhes bya ba btul te/ des re tu ka zhes bya ba'i gnas mal brtsigs so/ /sin dur gshegs pa dang / sin du na </text></item>
<item><p>117a1</p><section>'dul ba</section><text>mnyan pa gzhan zhig yod pa de bcom ldan 'das kyi rdzu 'phrul gyi cho 'phrul gyis dad pa bskyed de/ de nas dad pa skyes nas bden pa rnams la bzhag go/ /gnod sbyin phor chen btul nas zhabs kyis bcags pas phor </text></item>
<item><p>117a2</p><section>'dul ba</section><text>chen zhabs kyis bcags pa zhes bya bar grags so/ /de nas bcom ldan 'das drang srong rnams kyi bsti gnas su gshegs nas der drang srong mgo reg dang ril ba spyi blugs can btul nas bram ze dang khyim bdag dad pa can rnams </text></item>
<item><p>117a3</p><section>'dul ba</section><text>kyis gnas mal ril ba spyi blugs can zhes bya ba brtsigs so/ /de nas bcom ldan 'das kyis gnod sbyin lag na rdo rje la bka' stsal pa/ lag na rdo rje klu'i rgyal po sog ma med kyi gnas gang na ba der 'dong ngo / /btsun pa </text></item>
<item><p>117a4</p><section>'dul ba</section><text>bka' bzhin 'tshal zhes gnod sbyin lag na rdo rjes bcom ldan 'das kyi ltar mnyan to/ /de nas bcom ldan 'das dang / klu'i rgyal po sog ma med kyi gnas su gshegs so/ /klu'i rgyal po sog ma med kyis bcom ldan </text></item>
<item><p>117a5</p><section>'dul ba</section><text>'das kyi gnas su gshegs so zhes thos so/ /thos nas kyang khros 'khrugs rngam yi ma rangs nas steng gi nam mkha' la mngon par 'phags te ser ba dang rdul gyi char dbab par brtsams pa dang / bcom ldan 'das kyis </text></item>
<item><p>117a6</p><section>'dul ba</section><text>klu 'khrugs so zhes byams pa la snyoms par zhugs pa dang / char pa de dag a ga ru'i phye ma dang / ta ma la'i lo ma'i phye mar gyur nas 'bab par brtsams so/ /de nas 'khor lo dang / rdo rje rtse gcig pa dang mda' bo che dang / mdung </text></item>
<item><p>117a7</p><section>'dul ba</section><text>thung la sogs te mtshon cha rnams dbab par brtsams pa de dag kyang lha'i ut+pa la dang / pad ma dang / ku mu da dang / pad ma dkar po dang / man dA ra bar gyur nas 'bab par brtsams so/ /de nas sog ma med kyis khro ba'i mes du ba dbyung bar </text></item>
<item><p>117a8</p><section>'dul ba</section><text>brtsams pa dang / bcom ldan 'das kyis kyang rdzu 'phrul gyis dud pa dbyung bar brtsams so/ /de nas de spungs dang / rgyags pa dang / nga rgyal bcom par gyur nas gnas su zhugs te 'dug go/ /bcom ldan 'das kyis dgongs pa/ klu gdug pa rnams </text></item>
<item><p>117b1</p><section>'dul ba</section><text>'dul bar 'gyur ba ni rgyu rnam pa gnyis kyis te/ 'jigs pa dang / 'khrugs pas yin gyis/ ma la ngas 'di 'jigs su gzhug go snyam du thugs su chud nas gnod sbyin lag na rdo rje la bka' stsal pa/ lag na rdo rje klu'i rgyal po sog </text></item>
<item><p>117b2</p><section>'dul ba</section><text>ma med 'jigs par gyis shig /de nas gnod sbyin lag na rdo rjes bcom ldan 'das kyi ltar mnyan te/ rdo rje ri'i rtse la 'phangs nas ri'i rtse mo bshig ste lhung ba des klu'i rgyal po sog ma med kyi gnas non par gyur to/ /</text></item>
<item><p>117b3</p><section>'dul ba</section><text>de nas sog ma med sngangs skrag phongs nas 'bros par brtsams pa dang / de nas bcom ldan 'das kyis me'i khams la snyoms par zhugs nas phyogs thams cad 'bar rab tu 'bar/ kun du rab tu 'bar te me lce gcig tu gyur to/ /</text></item>
<item><p>117b4</p><section>'dul ba</section><text>bcom ldan 'das kyi zhabs kyi drung na zhi zhing bsil bar gyur pa ma gtogs par de gang dang gang du song ba de dang de na mi mthong ngo / /de nas bcom ldan 'das gang na ba der song ste phyin pa dang / bcom ldan 'das kyi zhabs gnyis la </text></item>
<item><p>117b5</p><section>'dul ba</section><text>gtugs nas gsol pa/ bcom ldan 'das ci bdag la tho brtsam lags sam/ bcom ldan 'das kyis bka' stsal pa/ rga ba'i chos can ci ngas tho brtsams sam/ gal te ngas yon tan gyi tshogs 'di lta bu dag ma thob na/</text></item>
<item><p>117b6</p><section>'dul ba</section><text>khyod kyis nga ming lus par byas par 'gyur ro/ /de nas bcom ldan 'das kyis phyag 'khor lo dang / bkra shis dang / g.yung drung 'khyil pa dang / dra bas 'brel ba/ bsod nams brgya phrag du mas bsgrubs pa/ 'jigs pa rnams dbugs </text></item>
<item><p>117b7</p><section>'dul ba</section><text>'byin par mdzad pas spyi bo la reg par mdzad nas bka' stsal pa/ bzhin bzangs khyod kyis bum pa bzang po lta bu'i nyan thos chen po bzhi la zan byin te/ sum bcu rtsa gsum gyi lha gya nom pa dag gi nang du skye bar 'gyur ba las khyod kyis </text></item>
<item><p>117b8</p><section>'dul ba</section><text>smon lam log par btab pas dud 'gro rnams su skyes te/ rdeg pa dang gsod pa la zhen cing pha rol gyi srog 'phrog pa dang / pha rol gyi srog la gnod pa byed pas 'tsho bar byed na/ 'di nas shi 'phos nas sems can dmyal ba ma gtogs par khyod kyi </text></item>
<item><p>118a1</p><section>'dul ba</section><text>'gro ba ni gang zhig yin/ skye ba ni gang zhig yin/ tshe phyi ma ni gang zhig yin/ bcom ldan 'das bdag gis ci zhig bgyi ba bka' stsal du gsol/ bzhin bzangs tshur nga las skyabs su 'gro ba dang bslab pa'i gzhi </text></item>
<item><p>118a2</p><section>'dul ba</section><text>rnams zung la/ yul ma ga d+ha na gnas pa'i skye bo'i tshogs la mi 'jigs pa byin cig /btsun pa bdag deng slan cad bcom ldan 'das kyi spyan sngar skyabs su mchi ba dang bslab pa'i gzhi rnams mnos nas yul ma ga d+ha na </text></item>
<item><p>118a3</p><section>'dul ba</section><text>gnas pa'i skye bo'i tshogs la yang mi 'jigs pa stsal bar bgyi'o/ /de nas de'i chung ma dang / bu mo dang mna' ma rnams kyis gsol pa/ bcom ldan 'das dang chos dang dge slong gi dge 'dun la bdag cag kyang skyabs su mchi shing bslab </text></item>
<item><p>118a4</p><section>'dul ba</section><text>pa'i gzhi rnams nod lags so/ /bcom ldan 'das kyis de rnams la skyabs su 'gro ba dang bslab pa'i gzhi rnams byin no/ /de'i bu ri bos gsol pa/ bcom ldan 'das bdag kyang skyabs su mchi ba dang bslab pa'i gzhi rnams nod </text></item>
<item><p>118a5</p><section>'dul ba</section><text>lags so/ /sog ma med kyis gsol pa/ bcom ldan 'das bdag cag klu rnams ni mi mdza' ba mang ba lags kyis/ ri bo la skyabs su mchi ba stsal cing bslab pa'i gzhi rnams ni mi dpog par gsol/ 'dis bdag cag bsrungs par </text></item>
<item><p>118a6</p><section>'dul ba</section><text>'gyur lags so/ /bcom ldan 'das kyis de la skyabs su 'gro ba byin no/ /de nas gnod sbyin lag na rdo rjes sog ma med grogs po dang / gnyen 'dab dang / mdza' bshes rnams btul bar gyur pa mthong nas yid rab tu dga' bas </text></item>
<item><p>118a7</p><section>'dul ba</section><text>gar byas te smras pa/ khros pas lce bskyod mgo mang bsgrul nas mtshon cha'i 'khor lo 'bebs/ /rang gnas skyes bu rang la phyogs pa ri mtho rtse lta bu/ /du ma'i tshogs lhags ngal chad dbugs brdzags bzur cing lta byed pa/ /</text></item>
<item><p>118a8</p><section>'dul ba</section><text>sbrul bdag sog ma med de drang srong bka' btsan rnams kyis btul/ /de nas bcom ldan 'das kyis sog ma med 'khor drug khri dang btul nas gdan las bzhengs te gshegs pa dang / bcom ldan 'das kyis tshal sngo zhing sngo ba bsgrengs pa dag gzigs </text></item>
<item><p>118b1</p><section>'dul ba</section><text>so/ /gzigs nas kyang gnod sbyin lag na rdo rje la bka' stsal pa/ lag na rdo rje khyod kyis tshal sngo zhing sngo ba bsgrengs pa dag mthong ngam/ btsun pa mthong lags so/ /lag na rdo rje de ni kha che'i yul yin te/ nga yongs su mya ngan </text></item>
<item><p>118b2</p><section>'dul ba</section><text>las 'das nas lo brgya lon nas dge slong kun dga' bo'i lhan cig gnas pa dge slong nyi ma'i gung zhes bya ba 'byung bar 'gyur te/ /des klu gdug pa hu lu du btul nas thabs bshams te de las dkyil mo dkrung shong ba'i sa blangs nas kha che'i </text></item>
<item><p>118b3</p><section>'dul ba</section><text>yul kun du bstan pa 'jog par 'gyur ro/ /nga'i lhag mthong dang rjes su 'thun pa'i gnas mal rnams kyi nang na 'di lta ste/ kha che'i yul mchog tu 'gyur te/ grong khyer dang grong rdal drug khri dang / grong rdal drug stong dang / grong rdal drug bcu rtsa </text></item>
<item><p>118b4</p><section>'dul ba</section><text>gsum po 'di rnams ni kha che'i yul yin no/ /yul gnyid 'grogs su drang srong dang gnod sbyin nyams pa 'khor dang bcas pa btul lo/ /yul gan thar gnod sbyin mo 'khor dang bcas pa btul to/ /'bras kyi grong khyer du byon nas 'bras kyi </text></item>
<item><p>118b5</p><section>'dul ba</section><text>grong khyer du rgyal po sde mchog gi ma bden pa rnams la rab tu bzhag go/ /yul dbang ldan du byon te/ dbang ldan na rdza mkhan gzhan zhig yod pa de bzos shin tu rgyags te snod rnams skams nas 'khor lo las 'gogs par byed do/ /</text></item>
<item><p>118b6</p><section>'dul ba</section><text>bcom ldan 'das kyis de gdul ba'i dus mkhyen nas rdza mkhan gyi cha byad du nyid mngon par sprul te de dang lhan cig gtam bya bar brtsams pa/ khyod kyis snod ci 'dra ba dag cig 'khor lo las 'bebs par byed/ des gsol pa/ bskams nas 'bebs </text></item>
<item><p>118b7</p><section>'dul ba</section><text>so dang yang bskams nas 'bebs so/ /khyod dang bdag mnyam lags so/ /'di kho nar zad dam ci/ nga ni so btang nas kyang 'bebs so/ /khyod lhag go/ /so gtong ba 'ba' zhig tu yang ma zad do/ /'o na ci zhe na/ gser dang / dngul dang / bai dUr+ya dang / shel gyi rang </text></item>
<item><p>118b8</p><section>'dul ba</section><text>bzhin du yang byed do/ /de mngon par dad par gyur to/ /de nas bcom ldan 'das kyis rdza mkhan gyi cha byad mi snang bar mdzad de rang bzhin gyi cha byad du bzhugs nas de 'khor gyi skye bo dang bcas te bden pa rnams la rab tu bkod do/ /gsing ma can du gshegs nas gsing ma </text></item>
<item><p>119a1</p><section>'dul ba</section><text>can du gnod sbyin chen po 'khor dang bcas pa skyabs su 'gro ba dang bslab pa'i gzhi rnams la rab tu bzhag go/ /brtsegs skyong du klu ba lang skyong dang / dgar ba gnyis so/ /dga' 'phel du gshegs nas dga' 'phel du rgyal po </text></item>
<item><p>119a2</p><section>'dul ba</section><text>srid pa'i lha 'khor dang bcas pa dang / gtum byed kyi bu bdun dang / gnod sbyin sa 'tsho bden pa dag la rab tu bkod do/ /de na mtsho chen po yod pa gang yin pa de na 'gro 'gyogs dang / nab so gnyis klu'i skye gnas su skyes te lo bcu gnyis </text></item>
<item><p>119a3</p><section>'dul ba</section><text>'das shing steng du byung ste 'khrugs pas 'di skad ces bcom ldan 'das kyis bdag cag la chos ma bshad pas des na bdag cag rnam par ltung ba klu'i skye gnas su skyes kyis ci nas bdag cag gis de'i bstan pa gzhig par bya'o zhes smra'o/ /de nas bcom </text></item>
<item><p>119a4</p><section>'dul ba</section><text>ldan 'das 'di snyam du dgongs te/ klu 'gro mgyogs dang nab so ni 'di ltar mthu che zhing rdzu 'phrul che ba yin pas nga yongs su mya ngan las 'das nas nga'i bstan pa thal bar rlags par 'gyur ba gang yin pa'i gnas 'di yod do snyam du mkhyen nas/</text></item>
<item><p>119a5</p><section>'dul ba</section><text>bcom ldan 'das klu 'gro mgyogs dang / nab so gnyis gang na ba der gshegs te byon nas 'gro mgyogs dang / nab so gnyis la bka' stsal pa/ 'gro mgyogs dang / nab so tshig bzhi pa'i chos kyi rnam grangs zhes bya ba yod pa bshad </text></item>
<item><p>119a6</p><section>'dul ba</section><text>kyis shes par byos shig /btsun pa bdag cag dam pa'i chos 'tshal bar bgyid pa su zhig mchis snyam du rig nas/ de nyid du slar zhugs te/ de gnyis 'di snyam du sems so/ /bcom ldan 'das kyis ni bdag cag la chos bshad </text></item>
<item><p>119a7</p><section>'dul ba</section><text>na bdag cag gis rnam par ma shes so snyam pa dang / bcom ldan 'das kyis phyogs der sku'i gzugs brnyan btang nas 'gro mgyogs dang / nab so gnyis kyis de la bltas shing bltas shing bcom ldan 'das da dung bzhugs </text></item>
<item><p>119a8</p><section>'dul ba</section><text>pa lta zhes slar yang dang yang du zhugs so/ /phyogs de nyid du bcom ldan 'das kyis gnod sbyin mo sbu bu can dang / sbubs can gnyis btul to/ /mdung can gyi grong khyer du gshegs so/ /mdung can gyi grong khyer na gnod sbyin mo </text></item>
<item><p>119b1</p><section>'dul ba</section><text>mdung can zhes bya ba khro zhing gtum la gzu lums can zhig gnas pas mdung can gyi grong khyer gyi bram ze dang khyim bdag rnams kyi bu btsas shing btsas pa dag za bar byed do/ /mdung can gyi grong khyer gyi bram ze dang khyim bdag rnams kyis </text></item>
<item><p>119b2</p><section>'dul ba</section><text>bcom ldan 'das mdung can gyi grong khyer du gshegs nas phyogs che ge mo na bzhugs so zhes thos so/ /thos nas kyang tshogs nas tshogs dang khyu nas khyur phrad cing 'dus nas mdung can gyi grong khyer nas byung ste/ bcom ldan 'das gang </text></item>
<item><p>119b3</p><section>'dul ba</section><text>na ba der dong ste lhags pa dang / bcom ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug pa dang bcom ldan 'das kyis mdung can gyi grong khyer gyi bram ze dang khyim bdag rnams </text></item>
<item><p>119b4</p><section>'dul ba</section><text>la chos dang ldan pa'i gtam gyis zhes bya ba nas/ yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o/ /de nas mdung can gyi grong khyer gyi bram ze dang khyim bdag rnams stan las langs te bla gos </text></item>
<item><p>119b5</p><section>'dul ba</section><text>phrag pa gcig tu gzar nas/ bcom ldan 'das gang na ba de logs su thal mo sbyar ba btud de/ bcom ldan 'das la 'di skad ces gsol to// //'dul ba gzhi/ bam po sum bcu rtsa drug pa/</text></item>
<item><p>119b6</p><section>'dul ba</section><text>bcom ldan 'das dge slong gi dge 'dun dang thabs gcig sang bdag cag gdugs tshod sbyor zhing mchis na gnang bar mdzad du gsol zhes bya ba nas/ bcom ldan 'das kyis zhal zas gsol zin nas phyag bcabs te lhung bzed </text></item>
<item><p>119b7</p><section>'dul ba</section><text>gyu bar rig nas zhes bya ba'i bar gong ma bzhin du'o/ /gser gyi bya ma bum blangs te bcom ldan 'das kyi spyan sngar gsol ba gdab pa'i phyir 'khod nas 'di skad ces gsol to/ /bcom ldan 'das kyis klu gdug pa dang /</text></item>
<item><p>119b8</p><section>'dul ba</section><text>gnod sbyin gdug pa de dang de rnams ni btul lags na/ btsun pa gnod sbyin mo mdung can zhes bgyi ba 'di bdag cag la yun ring mo zhig nas sha khon ma mchis par ni sha khon du bgyid/ 'gran zla ma lags par ni 'gran zla ba bgyid/</text></item>
<item><p>120a1</p><section>'dul ba</section><text>glags ma btsal bar ni glags tshol bar bgyid de/ byis pa btsas shing btsas pa rnams 'phrog par bgyid lags na/ kye ma'o bcom ldan 'das thugs brtse ba nye bar bzung ste/ gnod </text></item>
<item><p>120a2</p><section>'dul ba</section><text>sbyin mo mdung can gdul bar gsol/ de'i tshe gnod sbyin mdung can 'khor de nyid du 'dus shing 'dug par gyur to/ /de nas bcom ldan 'das kyis gnod sbyin mo mdung can la bka' stsal pa/ mdung can khyod kyis </text></item>
<item><p>120a3</p><section>'dul ba</section><text>thos sam/ bcom ldan 'das bdag gi thos lags so/ /mdung can khyod kyis thos sam/ bde bar gshegs pa bdag gis thos lags so/ /dam pa ma yin pa'i chos sdig pa de las log shig /btsun pa dam </text></item>
<item><p>120a4</p><section>'dul ba</section><text>zhig bca' ste/ gal te 'di dag bdag gi slad du gtsug lag khang rtsig par bgyid na bdag ldog par bgyi'o/ /de nas bcom ldan 'das kyis mdung can gyi grong khyer gyi bram ze dang khyim bdag rnams la bka' </text></item>
<item><p>120a5</p><section>'dul ba</section><text>stsal pa/ bram ze dang khyim bdag khyed kyis thos sam/ bcom ldan 'das thos lags so/ /khyed cag gis ji ltar bsgrub par bya/ bcom ldan 'das brtsig lags so/ /bde bar gshegs pa brtsig lags </text></item>
<item><p>120a6</p><section>'dul ba</section><text>so/ /de nas bcom ldan 'das kyis gnod sbyin mo mdung can 'khor dang bcas te btul nas gshegs so/ /'bra go can du gshegs pa dang 'bra go can na byis pa chung ngu dag cig rdul gyi mchod rten la rtse bar byed do/ /bcom </text></item>
<item><p>120a7</p><section>'dul ba</section><text>ldan 'das kyis byis pa chung ngu dag rdul gyi mchod rten la rtse ba gzigs so/ /gzigs nas kyang yang gnod sbyin lag na rdo rje la bka' stsal pa/ lag na rdo rje khyod kyis byis pa chung ngu rdul gyi mchod rten la rtse ba dag mthong ngam/</text></item>
<item><p>120a8</p><section>'dul ba</section><text>btsun pa mthong lags so/ /lag na rdo rje nga yongs su mya ngan las 'das nas lo bzhi brgya lon pa na 'dir ku sha na'i rigs kyi rgyal po ka nis ka zhes bya ba 'byung bar 'gyur ba des phyogs 'dir mchod rten rtsig par 'gyur te/ de'i ming ka nis </text></item>
<item><p>120b1</p><section>'dul ba</section><text>ka'i mchod rten zhes bya bar 'gyur zhing nga yongs su mya ngan las 'das na yang sangs rgyas kyi bya ba byed par 'gyur ro/ /de nas bcom ldan 'das kyis ro hi ta ka nas klu'i rgyal po sog ma med kyi gnas kyi bar du srog chags sa ya </text></item>
<item><p>120b2</p><section>'dul ba</section><text>phrag bdun dang 'bum phrag bdun btul nas ro hi ta kar gshegs te gtsug lag khang du zhugs nas nang du yang dag bzhag go/ /bcom ldan 'das dgongs ka nang du yang dag 'jog las bzhengs nas tshe dang ldan pa kun dga' </text></item>
<item><p>120b3</p><section>'dul ba</section><text>bo la bka' stsal pa/ kun dga' bo dang po'i rgyal srid gang na ba der 'dong ngo / /de nas bcom ldan 'das la tshe dang ldan pa kun dga' bos 'di skad ces gsol to/ /btsun pa bcom ldan 'das kyis sngar ni 'di skad ces kun </text></item>
<item><p>120b4</p><section>'dul ba</section><text>dga' bo byang phyogs su klu'i rgyal po sog ma med 'dul du 'dong ngo / /byang phyogs na ni phan yon rnam pa lnga yod do zhes gsungs la/ da bcom ldan 'das kyis 'di skad du kun dga' bo dang po'i rgyal srid gang na ba der 'dong ngo </text></item>
<item><p>120b5</p><section>'dul ba</section><text>zhes gsungs na de ji lta bu lags/ bcom ldan 'das kyis bka' stsal pa/ kun dga' bo nga gnod sbyin lag na rdo rje dang thabs gcig tu byang phyogs su gshegs nas ta ma sa'i tshal rnams lung bstan to zhes bya ba </text></item>
<item><p>120b6</p><section>'dul ba</section><text>nas rdul gyi mchod rten lung bstan to zhes bya ba'i bar du'o/ /kun dga' bo ro hi ta ka nas klu'i rgyal po sog ma med kyi gnas kyi bar du de bzhin gshegs pas srog chags sa ya phrag bdun dang 'bum phrag bdun btul </text></item>
<item><p>120b7</p><section>'dul ba</section><text>te/ byang phyogs na ni nyes dmigs lnga yod de/ mthon dman can dang / sdong dum dang / tsher mas gang ba dang / rdo ba dang / gseg ma dang / gyo mo mang ba dang / khyi za ba dang / bud med gnas ngan len kun du spyod pa'o// // sdom la/ dang </text></item>
<item><p>120b8</p><section>'dul ba</section><text>po'i rgyal srid rta bzangs dang / /bcom brlag dang ni o ta la'i/ /kun dga' ra ba dgra mtha' dang / /tshugs par dka' dang gang gA'i chu/ /yi dgas dus dpog phyi ma yin/ /de nas bcom ldan 'das yul dpa' sde nas ljongs </text></item>
<item><p>121a1</p><section>'dul ba</section><text>rgyu zhing gshegs pa na dang po'i rgyal srid du gshegs nas/ de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo phyogs 'dir rgyal po mang pos bkur ba dang po rgyal srid kyi dbang bskur bas </text></item>
<item><p>121a2</p><section>'dul ba</section><text>dbang bskur ba de ni dang po'i rgyal po yin no/ /de'i phyir 'di dang po'i rgyal srid ces bya bar grags so/ /rta bzangs su gshegs nas/ de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo phyogs 'dir rgyal </text></item>
<item><p>121a3</p><section>'dul ba</section><text>po mang pos bkur ba'i rta bzang po'i rin po che byung ste/ de'i phyir 'di rta bzangs zhes bya bar grags so/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo bcom brlag gang na ba der 'dong ngo / /btsun pa </text></item>
<item><p>121a4</p><section>'dul ba</section><text>bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan te/ de nas bcom ldan 'das bcom brlag tu gshegs pa dang / bcom ldan 'das kyis rgyang ring po kho na zhig na tshal sngo zhing sngo ba bsgrengs pa dag gzigs so/ /</text></item>
<item><p>121a5</p><section>'dul ba</section><text>gzigs nas kyang tshe dang ldan pa kun dga' bo la bka' stsal pa/ kun dga' bo khyod kyis tshal sngo zhing sngo ba bsgrengs pa pha bi mthong ngam/ btsun pa mthong lags so/ /kun dga' bo de ni ri bo rtse mthon zhes bya ste/ nga yongs su mya ngan las 'das </text></item>
<item><p>121a6</p><section>'dul ba</section><text>nas lo brgya lon pa dang / bcom brlag nas gar mkhan dang dpa' bo zhes bya ba spun gnyis kyis de la gtsug lag khang rtsig par 'gyur te/ de'i ming gar mkhan dpa' bo zhes bya bar 'gyur zhing lhag mthong dang zhi gnas kyi rjes su mthun pa'i </text></item>
<item><p>121a7</p><section>'dul ba</section><text>gnas mal rnams kyi mchog tu 'gyur ro/ /kun dga' bo bcom brlag 'dir spos 'tshong gi khye'u sbas pa zhes bya ba 'byung bar 'gyur te/ de'i bu nye sbas zhes bya ba sangs rgyas kyi mtshan med pa zhig 'byung ba de nga yongs su mya ngan las 'das nas </text></item>
<item><p>121a8</p><section>'dul ba</section><text>lo brgya lon pa dang bstan pa la rab tu byung nas sangs rgyas kyi bya ba byed par 'gyur ro/ /dge slong kun dga' bo'i lhan cig gnas pa nyi ma'i gung zhes bya bas nye sbas de rab tu 'byin par 'gyur te/ gdams ngag ston pa rnams kyi phyi ma ni nye sbas </text></item>
<item><p>121b1</p><section>'dul ba</section><text>yin par 'gyur ro/ /gar mkhan dpa' bo de la phug srid du khru bcwa brgyad pa/ zheng du khru bcu gnyis pa/ 'phang du khru bdun pa zhig yod par 'gyur te/ des gang dang gang dag la gdams ngag bstan nas dgra bcom pa mngon sum du byas pa de dang </text></item>
<item><p>121b2</p><section>'dul ba</section><text>de rnams kyis thur ma sor bzhi tsam pa re re phug de'i nang du 'dor bar 'gyur ro/ /gang gi tshe phug de dgra bcom pa'i thur mas gang bar gyur pa de'i tshe nye sbas yongs su mya ngan las 'da' bar 'gyur te/ de yongs su mya ngan las 'das </text></item>
<item><p>121b3</p><section>'dul ba</section><text>nas dgra bcom pa'i thur ma de dag nyid spungs nas de rnams kyis sreg par byed do/ /dge slong rnams the tsom skyes nas the tsom thams cad gcod pa sangs rgyas bcom ldan 'das la zhus pa/ btsun pa bcom ldan 'das kyis </text></item>
<item><p>121b4</p><section>'dul ba</section><text>ma 'ongs pa na skye bo mang po la snying brtse ba dang tshe dang ldan pa nye sbas lung bstan pa la gzigs/ bcom ldan 'das kyis bka' stsal pa/ dge slong dag de'i tsher ma zad ji ltar 'di 'das pa'i dus na skye bo mang po la phan pa'i phyir </text></item>
<item><p>121b5</p><section>'dul ba</section><text>zhugs pa de legs par rab tu nyon la yid la zung shig dang bshad do/ /dge slong dag sngon byung ba ri bo rtse mthon 'di nyid kyi ngos gsum la rang sangs rgyas dang drang srong dang / spre'u rnams gnas te/ ngos gcig na ni rang sangs rgyas lnga brgya'o/ /</text></item>
<item><p>121b6</p><section>'dul ba</section><text>gnyis pa la ni drang srong lnga brgya'o/ /gsum pa la ni spre'u lnga brgya'o/ /spre'u'i sde dpon gyi kun du spyod pa ni spre'u'i phru gu btsas shing btsas pa dag gsod par byed pa yin no/ /de nas spra mo de dag phru gu'i mya ngan gyis non pas phan tshun </text></item>
<item><p>121b7</p><section>'dul ba</section><text>gros bya bar brtsams pa/ shes ldan spra mo dag nyon cig /bdag cag gi phru gu btsas shing btsas pa dag sde dpon 'dis gsod par byed kyis de la thabs shig bsham par bya ste/ bdag cag las spra mo gang zhig sbrum par gyur na des sde </text></item>
<item><p>121b8</p><section>'dul ba</section><text>dpon la brjod par mi bya'o/ /ji tsam dus gzhan zhig na spra mo zhig sbrum par gyur nas de de rnams kyis dben pa'i phyogs shig tu sbas nas rtsa ba dang 'bras bus bsnyod de spre'u'i phru gu byung nas de yang de rnams kyis dben pa'i phyogs shig tu bsnun gsos </text></item>
<item><p>122a1</p><section>'dul ba</section><text>bskyed de/ de gang gi tshe chen por gyur pa de'i tshe des sde dpon de rang gi khyu nas bskrad nas ri bo rtse mthon na phan tshun du 'khyam par brtsams so/ /de 'khyam pa na rang sangs rgyas rnams kyi sgra thos nas de de rnams kyi drung du song ste/</text></item>
<item><p>122a2</p><section>'dul ba</section><text>gang gi tshe bag phebs par gnas par gyur pa de'i tshe de rnams la rtsa ba dang / lo ma dang me tog dang 'bras bu dang so shing dag 'bul bar byed do/ /de rnams kyis kyang de la lhung bzed kyi lhag ma dag 'dor bar byed do/ /rang sangs rgyas de rnams </text></item>
<item><p>122a3</p><section>'dul ba</section><text>kyi kun du spyod pa ni zos shing zos nas dkyil mo dkrung bcas te 'dug go/ /spre'u des kyang de rnams kyi spyod lam mthong nas dkyil mo dkrung bcas shing 'dug go/ /ji tsam dus gzhan zhig na rang sangs rgyas de rnams 'di snyam du </text></item>
<item><p>122a4</p><section>'dul ba</section><text>sems te/ bdag cag gi lus rnag can 'dis thob par bya ba gang yin pa ni thob zin gyis/ bdag cag zhi ba mya ngan las 'das pa'i dbyings su 'jug go snyam nas/ de nas de rnams kyis 'bar ba dang gsal ba dang / char 'bebs pa </text></item>
<item><p>122a5</p><section>'dul ba</section><text>dang glog 'byin pa'i cho 'phrul dag byas nas phung po lhag ma med pa'i mya ngan las 'das pa'i dbyings su yongs su mya ngan las 'das so/ /de rnams ldang ba'i dus gang yin pa de'i tshe mi ldang nas spre'u des de rnams ma </text></item>
<item><p>122a6</p><section>'dul ba</section><text>mthong bas mi dga' bar gyur to/ /ji tsam na spre'u de phug tu zhugs nas rang sangs rgyas de rnams kyi chos gos rnams nas gsig par brtsams so/ /de nas phug de na gnas pa'i lha gang yin pa de 'di snyam du sems te/</text></item>
<item><p>122a7</p><section>'dul ba</section><text>spre'u 'dis rang sangs rgyas rnams kyi sku bshig na mi rung ngo snyam nas rdo leb chen pos sgo bcad nas 'dug go/ /de nas spre'u de mya ngan dang sdug bsngal ba dang / smre sngags bton te song nas ri bo rtse mthon la kun nas 'khyam pa </text></item>
<item><p>122a8</p><section>'dul ba</section><text>na mi rnams 'dod pas mi dga' bar gyur te/ rna ba gtod cing mi'i sgra thos par 'dod pa las/ des drang srong de rnams smra ba'i sgra dag thos nas/ de 'dron pa lam stor ba bzhin du rings pa rings par de rnams kyi drung du song ngo / /drang srong </text></item>
<item><p>122b1</p><section>'dul ba</section><text>de dag kyang dka' thub drag pos gdung bar byed de/ kha cig ni lag pa bsgreng nas 'dug go/ /kha cig ni rkang pa ya gcig gis so/ /kha cig ni gdung ba lngas gdung bar byed do/ /gang gi tshe spre'u de de rnams dang lhan cig bag phebs </text></item>
<item><p>122b2</p><section>'dul ba</section><text>par gnas par gyur pa de'i tshe drang srong de rnams la rtsa ba dang lo ma dang me tog dang 'bras bu dang / so shing dag sbyin par byed do/ /de rnams kyang de la zas kyi lhag ma dag 'dor bar byed do/ /des de rnams kyi spyod lam dkrugs shing rang sangs </text></item>
<item><p>122b3</p><section>'dul ba</section><text>rgyas kyi spyod lam ston par byed de/ /de na gang dag lag pa sgreng ba de rnams kyi lag pa dag phab nas se gol gyi sgra phyung ste/ sbran nas mdun du dkyil mo dkrung bcas te 'dug go/ /gang dag rkang pa ya gcig pa de rnams kyi rkang pa phab </text></item>
<item><p>122b4</p><section>'dul ba</section><text>nas mdun du dkyil mo dkrung bcas te 'dug go/ /gang dag gdung ba lngas gdung bar byed pa de rnams kyi me gsad nas se gol gyi sgra phyung ste mdun du dkyil mo dkrung bcas nas 'dug go/ /de nas drang srong de rnams kyis gdams ngag </text></item>
<item><p>122b5</p><section>'dul ba</section><text>'bogs pa la smras pa/ mkhan po spre'u 'di bdag cag gi dka' thub la bar chad bgyid do zhes de rnams kyis de la rgyas par smras pa dang / des smras pa shes ldan dag spre'u de dag ni dran pa dang ldan pa yin te/ gdon mi za bar 'dis drang srong </text></item>
<item><p>122b6</p><section>'dul ba</section><text>kha cig gi spyod lam de lta bu mthong gis khyed cag gis kyang dkyil mo dkrung chos la 'dug shig /de rnams kyis dkyil mo dkrung bcas te 'dug pa dang / de rnams kyi sngon gyi dge ba'i rtsa ba rnams mngon du gyur nas de rnams kyis mkhan po </text></item>
<item><p>122b7</p><section>'dul ba</section><text>dang slob dpon med pa'i shes pas byang chub kyi phyogs sum bcu rtsa bdun dang 'thun pa'i chos bskyed nas rang byang chub mngon sum du byas so/ /de nas de rnams spre'u de la chos las byung ba'i dad pa skyes nas/ de rnams kyis ljongs nas bsod </text></item>
<item><p>122b8</p><section>'dul ba</section><text>bsnyoms lo tog sar pa dang 'bras bu sar pa dang / dus gser gyi rnyed pa gang yin pa de rnams las de la thog mar byin nas bdag nyid longs spyod par byed do/ /ji tsam dus gzhan zhig na spre'u de dus las 'das so/ /de nas rang byang chub </text></item>
<item><p>123a1</p><section>'dul ba</section><text>de rnams kyis yul khams dang phyogs sna tshogs na yod pa'i shing dri zhim po rnams blangs te/ shing dri zhim po thams cad kyis phung por spungs nas bsregs so/ /dge slong dag ji snyam du sems/ rang byang chub rnams dang lhan </text></item>
<item><p>123a2</p><section>'dul ba</section><text>cig tu gnas pa'i spre'u gang yin pa de ni nye sbas 'di nyid yin te/ 'di de'i tshe yang skye bo mang po la phan pa'i phyir zhugs so/ /da ltar na yang ngas 'di skye bo mang po la phan pa dang snying rje bar lung bstan to/ /de nas bcom ldan 'das dpa' sde </text></item>
<item><p>123a3</p><section>'dul ba</section><text>nas ljongs rgyu zhing gshegs pa na bcom brlag tu gshegs pa dang / bcom brlag gi bram ze rnams kyis dge sbyong gau ta ma bcom brlag tu phyin nas de shin tu rigs bzhi po rnam par dag par 'dod de 'chad par byed 'dogs par byed/</text></item>
<item><p>123a4</p><section>'dul ba</section><text>rab tu 'jog par byed rnam par 'byed par byed bye brag tu 'byed par byed gsal bar byed ston par byed/ yang dag par rab tu ston par byed do zhes thos nas/ gal te de bcom brlag tu 'dug na bdag cag gi rnyed pa dang bkur sti'i bar chad du </text></item>
<item><p>123a5</p><section>'dul ba</section><text>'gyur la de ni bkur sti ma yin pas skrag go zhes grag gis/ gal te de la 'ga' zhig gis bkur sti ma yin pa byas nas de lta na de bcom brlag tu 'dug par mi 'gyur ro/ /gal te de la mi smad rigs kyis bkur sti ma yin pa byas na </text></item>
<item><p>123a6</p><section>'dul ba</section><text>ngo mtshar du mi 'dzin gyi gal te de la skyes bu gtso 'o 'ga' zhig gis bkur sti ma yin pa byas na des ni legs par 'gyur na/ bdag cag gi nang na skyes bu gtso bo su zhig yod snyam mo/ /de'i tshe bcom brlag na bram ze sngor gyur ces bya ba </text></item>
<item><p>123a7</p><section>'dul ba</section><text>rig byed dang rig byed kyi yan lag gi pha rol tu phyin pa rang gi smra ba gsal bar byed pa/ pha rol gyi rgol ba tshar gcod par nus pa de'i tshig bden pa'i rjes su 'brang ba zhig yod do/ /de nas bcom brlag gi bram ze rnams 'dus shing tshogs </text></item>
<item><p>123a8</p><section>'dul ba</section><text>te/ sngor gyur gyi drung du song nas mkhan po 'dir dge sbyong gau ta ma mchis nas/ der shin tu rigs bzhi po rnam par dag pa zhes bya ba nas yang dag par rab tu ston par byed do zhes thos shes bya ba'i bar gong ma bzhin du'o/ /de ni bkur </text></item>
<item><p>123b1</p><section>'dul ba</section><text>sti ma yin pas skrag go zhes gda' na/ gal te de la 'ga' zhig gis bkur sti ma lags pa bgyis na/ de lta na de bcom brlag tu mchis par mi 'gyur ro/ /gal te de la mi smad rigs kyis bkur sti ma lags pa bgyis na ngo mtshar </text></item>
<item><p>123b2</p><section>'dul ba</section><text>du mi 'dzin gyi gal te de la skyes bu gtso 'o 'ga' zhig gis bkur sti ma lags pa bgyis na legs par 'gyur na/ bdag cag gi skyes bu gtso bo mkhan po ma lags pa su zhig mchis/ khyod kyis de la bkur sti ma lags pa'i tshig gi </text></item>
<item><p>123b3</p><section>'dul ba</section><text>rgya lcag gis spyo bar gsol/ sngor gyur gyis smras pa/ shes ldan dag bdag gi lce 'di ni bden pa'i rjes su 'brang ba yin te/ gal te spyo bar 'os pa zhig na spyo'o/ /'on te bstod par 'os pa zhig na bstod do/ /de nas bram ze sngor gyur </text></item>
<item><p>123b4</p><section>'dul ba</section><text>bcom brlag na gnas pa'i bram ze rgan rabs rgan rabs rnams kyis mdun du bdar nas bcom ldan 'das gang na ba der song ba na/ bram ze sngor gyur gyis rgyang ring po kho na nas bcom ldan 'das sku skyes bu chen po'i mtshan sum bcu rtsa gnyis </text></item>
<item><p>123b5</p><section>'dul ba</section><text>kyis kun nas brgyan pa/ dpe byad bzang po brgyad bcus mdzes par byas pa/ 'od 'dom gang gis brgyan pa/ 'od zer nyi ma stong bas lhag pa/ rin po che'i ri bo 'gro ba ltar kun nas bzang ba shing drung zhig na rten cing zhi ba'i spyod lam gyis bzhugs </text></item>
<item><p>123b6</p><section>'dul ba</section><text>pa mthong ngo / /mthong nas kyang ya mtshan skyes te mig bgrad de bltas nas bstod par brtsams pa/ lus dang ngag dang dbang por bcas pa yi/ /yid kyis tshul bzhin rtse gcig bgyis nas ni/ /yon tan rang bzhin yon tan rgya mtsho che/ /khyod kyi </text></item>
<item><p>123b7</p><section>'dul ba</section><text>yon tan phyogs gcig brjod par bgyi/ /smra ba rnams kyi dam pa rab mchog lags/ /skyon med dbang po shin tu mnyam par bzhag /pha rol rgol ba brtson pa thams cad kyis/ /don dam thugs su chud la bskyod mi nus/ /khyod kyi </text></item>
<item><p>123b8</p><section>'dul ba</section><text>spyod pa shin tu rdzogs pa nyid/ /brtul zhugs bsgrubs pas brtul zhugs shin tu rdzogs/ /stobs ldan khyod kyi ting 'dzin zad med pas/ /sred med bu dang ri yi rgyal po bzhin/ /skyes bu khyu mchog khyod la gnod mi mnga'/ /mi zhum </text></item>
<item><p>124a1</p><section>'dul ba</section><text>bsnyengs pa mi mnga' dub mi mnga'/ /'byung po rnams la 'ang mi bzod 'ga' mi mnga'/ /khyod ni ma chags 'thab pa ga la mnga'/ brtabs pa med cing ha cang zhum mi mnga'/ /gdung ba med cing dgyes pa 'ang yong mi mnga'/ /</text></item>
<item><p>124a2</p><section>'dul ba</section><text>ri yi bdag po lhun po rab brtan ltar/ /khyod kyi thugs ni rtag tu dge ba nyid/ /thub pa skyes mchog khams rnams thams cad nas/ /khyod kyi ye shes yangs pa sgrib mi mnga'/ skye mched rnam pa sna tshogs dag la ni/ /ma thogs </text></item>
<item><p>124a3</p><section>'dul ba</section><text>nyams shing zad pa med par 'jug /thub pa khyod la gang la 'ang som nyi med/ /yid gnyis yod min the tshom yod ma yin/ /khyod nyid kyis ni mchog dang mchog min pa/ /rig pas thugs su chud nas thams cad mkhyen/ /mthong na dga' bar </text></item>
<item><p>124a4</p><section>'dul ba</section><text>'gyur la mthong na legs/ /mthong na legs pas mthong na mkhas pa dga'/ /khyod la dga' dang mi dga' mnyam pas na/ /rtag tu dga' ba'i spyod lam de bzhin mdzad/ /khyod ni snyan pa'i spobs par ldan pa lags/ 'dzum pa'i gsung </text></item>
<item><p>124a5</p><section>'dul ba</section><text>dang dran ldan bsnyengs pa med/ /mkhas rnams 'dod pa rab tu 'chad pas na/ /'jig rten gsum du khyod kyi grags pa 'byung / /mi dang lha dang lha min gnod sbyin dang / /srin po mang dang 'jig rten 'dir mkhas dag /thub pa'i drung du yang dang yang lhags </text></item>
<item><p>124a6</p><section>'dul ba</section><text>nas/ /khyod la yang dang yang zhu mi bzod med/ /khyod ni snyan pa'i gsung gis dga' mdzad pas/ /mi dang lha dang lha min gnod sbyin dang / /srin po yid gnyis bsal rnams thub pa che/ /khyod kyi zhabs la phyag 'tshal slar </text></item>
<item><p>124a7</p><section>'dul ba</section><text>mchi'o/ /bzhengs dang bzhugs dang gshegs dang bzhud pa dang / /mnal dang mi gsung yang na gsung ba 'am/ /'on te lhung bzed chos gos bsnams pa dag /gau tam khyod kyi thams cad mdzes pa nyid/ /thogs pa med mnga' mi myur mnyam pas </text></item>
<item><p>124a8</p><section>'dul ba</section><text>na/ /gsung ni snyan pa'i yon tan rnams dang ldan/ /mi yi mchog ni dus su gsung bas na/ /gsung gi zlos pa rnam par spangs pa lags/ /'jig rten na ni stobs dang ldan par grags/ /skyes bu mkhyen pa skyes bu khyu mchog gtso/ /'jig </text></item>
<item><p>124b1</p><section>'dul ba</section><text>rten lhar bcas 'di ni mtha' dag la/ /nga rgyal mi mnga' khyad du gsod mi mdzad/ mdza' ba dang ni mdza' ba ma lags dang / /mthun pa dang ni mthun pa ma lags dang / /g.yo' dang mi g.yo rang bzhin gnas pa la/ /ngo mtshar 'drin pa nam yang mi </text></item>
<item><p>124b2</p><section>'dul ba</section><text>mnga'o/ /smre sngags 'don cing snying brtser smra ba dang / /kha chu 'dzags pas nyam thag skad 'byin dang / /yongs su gdungs dang rnam par gdungs ldan dang / /'jigs dang rims nad mya ngan gyis nyen pa/ /sdug bsngal rnam pa brgya </text></item>
<item><p>124b3</p><section>'dul ba</section><text>yis gtses pa dang / /yun ring nas ni mgon med bde ba med/ /srid pa'i sred par zhugs shing mun bsgribs pa'i/ /'gro ba 'khrugs pa la ni rab gzigs nas/ /bdag nyid rnam pa sna tshogs mthu dag gis/ /thub pa </text></item>
<item><p>124b4</p><section>'dul ba</section><text>thugs rje chen po 'jug mdzad cing / /shAkya skyes kyi mchog ni khyod nyid kyis/ /phongs par gyur rnams dgrol phyir brtson par mdzad/ /srid pa'i sdug bsngal rgyu dang bcas 'di dang / /srid pa'i sdug bsngal zad pa gang </text></item>
<item><p>124b5</p><section>'dul ba</section><text>yin dang / /srid pa'i sdug bsngal 'gog par 'gro ba yi/ /lam ni mtshungs pa med pa khyod kyis bshad/ /rnam par 'dren pa chen po brtson 'grus che/ /rab mchog pha rol smra ba rnams kyi mchog /'jig rten </text></item>
<item><p>124b6</p><section>'dul ba</section><text>gsum na khyod mtshungs ma mchis na/ /khyod las lhag pa lta zhig ga la mchis/ /khyod la khong khro rjes su chags mi mnga'/ /thub pa khyod la yongs su zag mi mnga'/ /sdug dang 'gal dang rtsod pa brtul zhugs </text></item>
<item><p>124b7</p><section>'dul ba</section><text>bzang / /khyod la mi mnga' rtag tu mi mnga' lags/ /thub pa sdug dang mi sdug bde ba dang / /sdug bsngal mnyam dang de bzhin mi mnyam spangs/ /dga' dang mi dga' ba dag bzod mdzad de/ /yang dag bsdams shing </text></item>
<item><p>124b8</p><section>'dul ba</section><text>'di na nyer zhi spyod/ /smad pa byas kyang gnod pa mi mnga' la/ /rab tu bsngags pas khengs par mi 'gyur bas/ /grags pa grags pa ma yin khyod la mnyam/ /glang chen mche bar ldan pa g.yul ngo ru/ /</text></item>
<item><p>125a1</p><section>'dul ba</section><text>'dor ba drag tu 'phangs pa'i mda' dag ltar/ /skye bo sdig can rnams kyis smras pa yi/ /tshig ngan tshig rtsub dag kyang bzod par mdzad/ /drang srong khyod snyan gsung zhing tshig kyang bzod/ /shin tu ngan </text></item>
<item><p>125a2</p><section>'dul ba</section><text>du smras pa 'ang mi bzod med/ /smad par smras sam dge bar smras kyang rung / /thub pa mnyam pa nyid du gnas pa lags/ /mchod 'os rtag par mi dang lha dag dang / /lha min gnod sbyin srin po rnams dang ni/ /drang srong bdag nyid chen pos rtag mchod na/ /khyod </text></item>
<item><p>125a3</p><section>'dul ba</section><text>ni thugs brtan gzhan du 'gyur mi mnga'/ /'di bas bdag mchog ces kyang rlom mi mnga'/ /'di bas bdag chung zhes kyang rlom mi mnga'/ /bdag ni 'di dang mnyam zhes mi rlom pas/ /khyod la nga rgyal rnam pa gsum mi mnga'/ /brtan dang ldan la </text></item>
<item><p>125a4</p><section>'dul ba</section><text>bong ba gser dang mtshungs/ /bai dUr+ya dang gseg ma gyo mor mtshungs/ /thub pa chen po lha dang bcas pa yi/ /'gro ba 'di ni rtswa shing 'dra bar spyod/ /zla ba nyi ma'i 'od zer dang phrad nas/ /grang dang tsha ba'i rlung dag langs na yang / /ri yi dbang po lta bur </text></item>
<item><p>125a5</p><section>'dul ba</section><text>bzod mdzad de/ /thugs brtan khyod la rab tu gnod mi mnga'/ /gzims cha dang ni stsang nas bshos dang ni/ /bla gos sham thabs rnam pa sna tshogs dag /thub pa zag med so sor brtags nas ni/ /de'i don du bsten par mdzad pa </text></item>
<item><p>125a6</p><section>'dul ba</section><text>lags/ /mgon po bdag la med ces thugs ngan med/ /ma bcings legs gsung bdag gir 'dzin mi mnga'/ /gnod pa sna tshogs dag las yongs su grol/ /rnyed pa brnyes na'ang dgyes par mi 'gyur la/ /de ma brnyes pas </text></item>
<item><p>125a7</p><section>'dul ba</section><text>kyang ni zhum mi 'gyur/ /khyad du gsod pa bzod pa mdzad cing 'dir/ /bkur sti dag la 'ang chags pa mi mnga' lags/ /lha gnas ri yi ngos las 'khrungs pa yi/ /khrag ltar dmar ba'i tsan dan mchog dag dang / /mda' dang ral gri rnon </text></item>
<item><p>125a8</p><section>'dul ba</section><text>pos khyod kyi thugs/ /lan 'ga' yang ni 'gyur ba mi mnga' lags/ /don med gtam ni gsung bar mi mdzad gang / /skye bo ngan pas bsten pa'i gtam ma lags/ /rnyed pa'i gtam min zang zing bcas gtam min/ /bdag nyid che rnams </text></item>
<item><p>125b1</p><section>'dul ba</section><text>mi 'dod ma lags kyi/ /gtam gang rab dben bde ba skyed byed cing / /rab tu zhi ba 'ba' zhig rab brjod pa/ /lha las 'das pa'i gtam ni gang dag cig /gsungs nas sdig pa rnam par 'dul ba gsungs/ /snyan pa rnams dang 'brel ba rnams </text></item>
<item><p>125b2</p><section>'dul ba</section><text>dang ni/ /legs par bshad dang snying por ldan pa yi/ /rnam par nges pa'i gtam dag thub pa che/ /'gro ba'i don slad rab tu gsung bar mdzad/ /mi mkhas dag dang log par lta rnams dang / /gzu lums can dang dga' bar ldan rnams dang / /</text></item>
<item><p>125b3</p><section>'dul ba</section><text>phra ma can dang tshig rtsub sgyu can gang / /de dang lhan cig bcom ldan khyod mi rkyen/ /mi ni gang dag drang zhing sgyu med la/ /bden la dga' zhing dbang po thul ba dang / /rtag tu legs par brtags nas byed pa ni/ /de dang lhan cig bcom ldan khyod mi </text></item>
<item><p>125b4</p><section>'dul ba</section><text>rkyen/ /chos mkhyen lugs mkhyen gang zag mkhyen pa dang / /drug po mngon mkhyen khyod la rtag phyag 'tshal/ /thub pa zhing mkhyen mchog dang mchog min mkhyen/ /tshul dang tshul min mkhyen khyod mgos phyag 'tshal/ /khyod kyi yon tan rgya mtsho </text></item>
<item><p>125b5</p><section>'dul ba</section><text>rgya chen legs mthong nas/ /bdag gis yon tan phyogs gcig yongs su brjod par bas/ /'phags pa khyod kyi yon tan rgya mtsho'i pha rol ni/ /rtogs par rngo thog 'gro ba'i nang na mi ma mchis/ /de lta bu la sogs pa bstod pa lnga brgyas bcom ldan </text></item>
<item><p>125b6</p><section>'dul ba</section><text>'das la bstod nas de ltar mngon par dad par gyur pa dang / bcom ldan 'das kyis sngor gyur ji ltar stan de nyid la 'dug bzhin du bden pa mthong bar 'gyur ba'i chos bshad pa mdzad do/ /de nas bram ze sngor gyur gyis bcom ldan 'das la bstod nas song ste </text></item>
<item><p>125b7</p><section>'dul ba</section><text>de lam du zhugs pa na/ bcom brlag gi bram ze rnams kyis tshig gi rgya lcag gis pags pa las thal ba tsam du brgyad de/ mkhan po khyod la kho bo cag gis dge sbyong gau ta ma la bkur sti ma yin pa byos shig ces smras na/ khyod da gzod </text></item>
<item><p>125b8</p><section>'dul ba</section><text>slar bstod de 'ong ngam/ shes ldan dag kho bos sngar kho bo'i lce ni bden pa'i rjes su 'brang ba yin te/ gal te smad par 'os pa zhig na smod la/ bstod par 'os pa zhig na bstod do zhes snga mar smras sam/ dge sbyong gau ta ma ni bstod par 'os pas </text></item>
<item><p>126a1</p><section>'dul ba</section><text>kho bos bstod do/ /de nas bcom ldan 'das snga dro na bza' sham thabs mnabs lhung bzed dang chos gos bsnams nas bcom brlag tu bsod snyoms la zhugs pa dang / de'i tshe bcom brlag na rgyu skar gyi nub mo la bab </text></item>
<item><p>126a2</p><section>'dul ba</section><text>bo/ /de nas bcom brlag na gnas pa'i lha mo gang yin pa de 'di snyam du sems te/ gal te dge sbyong gau ta ma bcom brlag tu 'ongs na bdag gi rgyu skar gyi nub mo la bar chad byed par 'gyur ro snyam du bsams nas/ bcom ldan 'das kyi </text></item>
<item><p>126a3</p><section>'dul ba</section><text>spyan sngar sgren mor byed nas 'dug go/ /bcom ldan 'das kyi bka' stsal pa/ lha mo re shig bud med ni shin tu bkab kyang bzang ba ma yin na sgren mo lta smos kyang ci dgos/ de nas lha mo de skyengs nas phyogs gcig tu song ngo / /de nas bcom </text></item>
<item><p>126a4</p><section>'dul ba</section><text>ldan 'das kyis lam las bzur te dge slong gi dge 'dun gyi gung la gdan bshams pa nyid la bzhugs so/ /bzhugs nas bcom ldan 'das kyis dge slong rnams la bka' stsal pa/ dge slong dag bcom brlag na ni nyes dmigs lnga </text></item>
<item><p>126a5</p><section>'dul ba</section><text>po 'di dag yod de/ lnga gang zhe na mthon dman dang sdong dum dang tsher mas gang ba dang rdo ba dang gseg ma dang gyo mo mang ba dang / dgongs ka za ba dang bud med mang ba yin no/ /de nas bcom ldan 'das ma gshegs par bcom brlag gi gnod sbyin </text></item>
<item><p>126a6</p><section>'dul ba</section><text>bong bu'i gnas gang na ba de logs su gshegs te byon nas/ gnod sbyin bong bu'i gnas byul te shing drung zhig tu rten cing nyin mo'i gnas pa'i phyir bzhugs so/ /de'i tshe gnod sbyin bong bu bong bu'i gzugs su byas nas 'phyan pa dang de la khye'u </text></item>
<item><p>126a7</p><section>'dul ba</section><text>dang bu mo dag zhon pa dang / des de dag rtser bcug /dga' bar byed du bcug nas nags thibs por song nas za bar byed pas/ de'i ming gnod sbyin bong bu gnod sbyin bong bu zhes bya bar grags so/ /bcom brlag gi bram ze dang khyim bdag </text></item>
<item><p>126a8</p><section>'dul ba</section><text>dad pa can rnams kyis bcom ldan 'das bsod snyoms la gshegs pa las lha mo zhig gis tho btsams pas/ bcom brlag tu ma gshegs par gnod sbyin bong bu'i gnas su gshegs so zhes thos so/ /thos nas kyang gtsang zhing </text></item>
<item><p>126b1</p><section>'dul ba</section><text>bsod pa'i bza' ba dang bca' ba dag so so nas snod du bcos shing bsdogs te shing rtar bcug nas bcom ldan 'das gang na ba der dong ste lhags pa dang / bcom ldan 'das kyi zhabs gnyis la mgo bos phyag byas te </text></item>
<item><p>126b2</p><section>'dul ba</section><text>phyogs gcig tu 'dug go/ /phyogs gcig tu 'dug pa dang / bcom ldan 'das kyis bcom brlag gi bram ze dang khyim bdag dad pa can rnams la chos dang ldan pa'i gtam gyis zhes bya ba nas/</text></item>
<item><p>126b3</p><section>'dul ba</section><text>yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o/ /de nas bram ze dang khyim bdag dad pa can rnams stan las langs te bla gos phrag pa gcig tu gzar nas/ bcom ldan 'das gang na ba de logs su thal mo sbyar ba btud de/ bcom ldan 'das la 'di skad ces gsol </text></item>
<item><p>126b4</p><section>'dul ba</section><text>to/ /btsun pa bdag cag gis bcom ldan 'das kyi slad du 'dir gtsang zhing bsod pa'i bza' ba dang bca' ba dag gis shing rta bkang ste 'tshal te mchis na/ bcom ldan 'das thugs brtse ba nye bar bzung ste de bzhes su gsol/ de nas bcom ldan </text></item>
<item><p>126b5</p><section>'dul ba</section><text>'das kyis tshe dang ldan pa kun dga' bo la bka' stsal pa/ kun dga' bo song la gnod sbyin bong bu'i gnas na dge slong ji snyed nye bar rten cing gnas pa de dag thams cad rim gro'i gnas su sdus shig /bsod snyoms yongs su longs spyod </text></item>
<item><p>126b6</p><section>'dul ba</section><text>du gzhug go/ /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas/ gnod sbyin bong bu'i gnas na dge slong ji snyed nye bar rten cing gnas pa de dag thams cad rim gro'i gnas pa de dag thams </text></item>
<item><p>126b7</p><section>'dul ba</section><text>cad rim gro'i gnas su bsogs nas/ bcom ldan 'das gang na ba de logs su song ste phyin pa dang / bcom ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug nas bcom ldan </text></item>
<item><p>126b8</p><section>'dul ba</section><text>'das la tshe dang ldan pa kun dga' bos 'di skad ces gsol to/ /btsun pa gnod sbyin bong bu'i gnas na dge slong ji snyed nye bar rten cing mchis pa de dag thams cad rim gro'i gnas su bsogs lags te/ bcom ldan 'das </text></item>
<item><p>126b9</p><section>'dul ba</section><text>da de'i dus la bab par dgongs su gsol/ de nas bcom ldan 'das rim gro'i gnas ga la ba der gshegs te byon nas/ dge slong gi dge 'dun gyi gung la gdan bshams pa nyid la bzhugs so/ /</text></item>
<item><p>127a1</p><section>'dul ba</section><text>de nas bcom brlag gi bram ze dang khyim bdag dad pa can rnams kyis sangs rgyas la sogs pa dge slong gi dge 'dun bde bar bzhugs par rig nas zhes bya ba nas/ phyag gnyis bcabs te lhung bzed gyu bar rig nas </text></item>
<item><p>127a2</p><section>'dul ba</section><text>zhes bya ba'i bar gong ma bzhin du'o/ /bcom ldan 'das kyi spyan sngar gsol ba gdab pa'i phyir 'khod nas 'di skad ces gsol to/ /btsun pa bcom ldan 'das kyis klu gdug pa dang / gnod sbyin gdug pa de dang de rnams ni btul </text></item>
<item><p>127a3</p><section>'dul ba</section><text>lags na/ btsun pa gnod sbyin bong bu 'di bdag cag la yun ring po zhig nas sha khon ma mchis par ni sha khon bgyid/ 'gran zla ma lags par ni 'gran zla bgyid/ glags ma btsal bar ni glags tshol bar bgyid de/ bus pa btsas </text></item>
<item><p>127a4</p><section>'dul ba</section><text>shing btsas pa rnams 'phrog par bgyid lags na/ kye ma'o bcom ldan 'das thugs brtse ba nye bar bzung ste gnod sbyin bong bu gdul bar gsol/ de'i tshe gnod sbyin bong bu 'khor de nyid du 'dus shing 'dug par gyur to/ /de nas bcom ldan </text></item>
<item><p>127a5</p><section>'dul ba</section><text>'das kyis gnod sbyin bong bu la bka' stsal pa/ bong bu khyod kyis thos sam/ bcom ldan 'das bdag gis thos lags so/ /bong bu khyod kyis thos sam/ bde bar gshegs pa bdag gis thos lags so/ /dam pa ma yin pa'i chos sdig </text></item>
<item><p>127a6</p><section>'dul ba</section><text>pa las log shig /bcom ldan 'das gal te bdag gi slad du phyogs bzhi'i dge slong gi dge 'dun gyi gtsug lag khang rtsig par dam 'cha' bar bgyid na bdag ldog go/ /de nas bcom ldan 'das kyis bcom brlag gi bram ze dang </text></item>
<item><p>127a7</p><section>'dul ba</section><text>khyim bdag dad pa can rnams la bka' stsal pa/ bram ze dang khyim bdag khyed cag gis thos sam/ bcom ldan 'das thos lags te brtsig go/ /de nas bcom ldan 'das kyis gnod sbyin bong bu 'khor lnga brgya dang btul to/ /bram ze dang </text></item>
<item><p>127a8</p><section>'dul ba</section><text>khyim bdag dad pa can rnams kyis de'i ched du gtsug lag khang lnga brgya brtsigs so/ /de bzhin du gnod sbyin mda' can dang gnod sbyin nags ldan dang gnod sbyin mo bslang rnyed ma dang mchu rnams btul to/ /de nas bcom ldan 'das rdzu 'phrul gyis bcom brlag tu zhugs so/ /</text></item>
<item><p>127b1</p><section>'dul ba</section><text>zhugs nas gnod sbyin mo 'gran zla ma 'khor lnga brgya dang btul nas de'i don du gtsug lag khang lnga brgya brtsigs so/ /de nas bcom ldan 'das kyis bcom brlag gi nang dang phyi rol du gnod sbyin nyis stong lnga brgya btul nas de'i </text></item>
<item><p>127b2</p><section>'dul ba</section><text>ched du bram ze dang khyim bdag dad pa can rnams kyis gtsug lag khang nyis stong lnga brgya brtsigs so/ /de nas bcom ldan 'das o ta lar gshegs te/ o ta lar o ta la'i nags khrod na bzhugs so/ /de na bram ze shing sa la </text></item>
<item><p>127b3</p><section>'dul ba</section><text>chen po lta bu o ta la'i bu zhes bya ba phyug pa nor mang ba longs spyod che ba zhig gnas so zhes bya ba rgyas par sbyar ro/ /de nas bcom ldan 'das snga dro na bza' sham thabs mnabs lhung bzed dang chos gos bsnams te o ta lar </text></item>
<item><p>127b4</p><section>'dul ba</section><text>bsod snyoms la zhugs pa dang / phyogs gzhan zhig na zhing pa lnga brgya tsam mgo bo rdul gyis yog cing sha na'i ras kyis smad g.yogs bgos nas zhing rmed pa las zhing pa de rnams kyi sangs rgyas bcom ldan 'das sku skyes bu chen po'i mtshan sum bcu </text></item>
<item><p>127b5</p><section>'dul ba</section><text>rtsa gnyis kyis kun nas brgyan pa/ gzi brjid kyis mdzes par mthong ngo zhes bya ba rgyas par sbyar te/ bcom ldan 'das kyis de rnams la chos bshad pas zhes bya ba nas mchod par bya ba dang rjed par bya ba dang / mngon du smra bar bya bar gyur to </text></item>
<item><p>127b6</p><section>'dul ba</section><text>zhes bya ba'i bar du'o/ /de nas rmon pa stong po de dag gnya' shing dang ru thag bcad nas bcom ldan 'das gang na ba de logs su dong ste lhags nas bcom ldan 'das yongs su bskor te 'dug go/ /bcom ldan 'das kyis de rnams la tshig gsum </text></item>
<item><p>127b7</p><section>'dul ba</section><text>gyi chos bshad pa dang rgyal chen bzhi'i ris kyi lha rnams su skyes nas zhes bya ba nas bden pa mthong nas rang gi gnas su dong ngo zhes bya ba'i bar du'o/ /dge slong rnams the tshom skyes nas the tshom thams cad gcod pa sangs rgyas bcom </text></item>
<item><p>127b8</p><section>'dul ba</section><text>ldan 'das la zhus pa/ btsun pa zhing pa lnga brgya po 'di rnams kyis las ci zhig bgyis na/ las de'i rnam par smin pas zhing pa rnams su gyur nas dbul po'i khyim rnams su skyes shing 'di rnams ni rmon par gyur lags/ dge slong dag </text></item>
<item><p>128a1</p><section>'dul ba</section><text>'di rnams kyis las byas shing bsags pa zhes bya ba rgyas par sbyar te/ 'di rnams yang dag par rdzogs pa'i sangs rgyas 'od srung gi bstan pa la rab tu byung ba yin te/ 'di rnams kyis de na le los dus 'das par </text></item>
<item><p>128a2</p><section>'dul ba</section><text>byas pas las de'i rnam par smin pas zhing pa rnams su gyur to/ /rmon pa 'di rnams kyis kyang de nyid la rab tu byung nas bslab pa'i gzhi phra mo phra mo rnams la gus par ma byas pas las de'i rnam par smin pas dud 'gro </text></item>
<item><p>128a3</p><section>'dul ba</section><text>rnams su skyes so/ /'di rnams kyis yang dag par rdzogs pa'i sangs rgyas 'od srung gi bstan pa la rab tu byung ba gang yin pa de'i las kyi rnam par smin pas nga las bden pa mthong bar byas so/ /dge slong dag de lta </text></item>
<item><p>128a4</p><section>'dul ba</section><text>bas na gcig tu gnag pa rnams kyi zhes bya ba rgyas par sbyar ro/ /bram ze shing sA la chen po lta bu o ta la'i bus dge sbyong shAkya'i sras shAkya'i rigs las skra dang kha spu bregs te dad pa yang dag pa kho nas </text></item>
<item><p>128a5</p><section>'dul ba</section><text>khyim nas khyim med par rab tu byung ba de bla na med pa yang dag par rdzogs pa'i byang chub mngon par rdzogs par sangs rgyas nas dpa' sde nas ljongs rgyu zhing gshegs pa dang o ta lar byon nas/ o ta la na o ta la'i nags khrod </text></item>
<item><p>128a6</p><section>'dul ba</section><text>na bzhugs te/ shes ldan dag dge sbyong gau ta ma de'i dge ba dang / grags pa dang sgra dang tshigs su bcad pa rgya chen po 'di lta bu 'di dag phyogs dang phyogs mtshams su grags par gyur te/ 'di ltar bcom ldan 'das de ni de bzhin </text></item>
<item><p>128a7</p><section>'dul ba</section><text>gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa/ skyes bu 'dul ba'i kha lo sgyur ba bla na med pa lha dang mi rnams kyi ston pa/ sangs rgyas </text></item>
<item><p>128a8</p><section>'dul ba</section><text>bcom ldan 'das de 'jig rten lha dang bcas bdud dang bcas/ tshangs pa dang bcas pa skye dgu dge sbyong dang bram zer bcas lha dang mi dang lha ma yin du bcas pa rnams la rang gi mngon par shes pas mngon sum du byas te rdzogs par </text></item>
<item><p>128b1</p><section>'dul ba</section><text>byas nas bdag gi zag pa zad do/ /tshangs par spyod pa bsten to/ /bya ba byas so 'di las srid pa gzhan mi shes so zhes go bar byed cing / des chos bshad pa ni thog mar dge ba bar du dge ba/ tha mar dge ba don bzang po tshig 'bru bzang </text></item>
<item><p>128b2</p><section>'dul ba</section><text>po ma 'dres pa yongs su rdzogs pa/ yongs su dag pa rnam par byang ba 'ba' zhig ston to zhes thos nas/ dge sbyong dang bram ze de lta bu lta ba ni legs pa yin/ nye bar 'gro ba ni legs pa yin/ bsnyen bkur byed pa ni legs </text></item>
<item><p>128b3</p><section>'dul ba</section><text>pa yin no snyam du bsams nas shing rta rta rgod ma dang ldan pa thams cad nas dkar ba'i nang du zhugs te bram ze'i khye'u'i tshogs kyis yongs su bskor cing bram ze'i khye'u'i tshogs kyis mdun gyis bltas nas gser gyi khar ba dang ril ba spyi </text></item>
<item><p>128b4</p><section>'dul ba</section><text>blugs thogs te o ta la nas byung nas/ bcom ldan 'das la blta ba dang bsnyen bkur bya ba'i phyir bcom ldan 'das kyi spyan sngar song ste/ de ji tsam bzhon pa'i sa'i bar du bzhon pas song nas/ bzhon pa las babs ti rkang pa kho nas kun dga' ra </text></item>
<item><p>128b5</p><section>'dul ba</section><text>ba'i nang du zhugs nas bram ze shing sA la chen po lta bu o ta la'i bu bcom ldan 'das gang na ba de logs su song ste phyin nas/ bcom ldan 'das dang lhan cig yang dag par dga' bar 'gyur ba dang / yang dag par mgu bar 'gyur ba'i </text></item>
<item><p>128b6</p><section>'dul ba</section><text>gtam rnam pa sna tshogs byas nas phyogs gcig tu 'dug go/ /phyogs gcig tu 'dug nas bcom ldan 'das la bram ze shing sA la chen po lta bu o ta la'i bus 'di skad ces gsol to/ /kye gau ta ma dbang po lnga po spyod yul tha dad pa </text></item>
<item><p>128b7</p><section>'dul ba</section><text>dang yul tha dad pa can rang rang gi spyod yul dang yul nyams su myong bar 'gyur gyi/ gzhan gyis spyod yul dang yul gzhan nyams su myong bar mi 'gyur ba 'di lta ste/ mig gi dbang po dang rna ba'i dbang po dang sna'i dbang po dang lce'i </text></item>
<item><p>128b8</p><section>'dul ba</section><text>dbang po dang lus kyi dbang po gang dag lags pa de rnams kyi spyod yul dang yul nyams su myong bar bgyid pa ni gang lags/ de rnams kyi ston pa yang gang lags/ bram ze dbang po lnga po spyod yul tha dad pa dang / yul tha dad </text></item>
<item><p>129a1</p><section>'dul ba</section><text>pa can 'di lta ste/ mig gi dbang po dang rna ba'i dbang po dang sna'i dbang po dang lce'i dbang po dang lus kyi dbang po gang dag yin pa de rnams kyi spyod yul dang yul nyams su myong ba ni yid yin no/ /</text></item>
<item><p>129a2</p><section>'dul ba</section><text>de rnams kyi rton pa yang yid yin no/ /kye gau ta ma yid kyi rton pa gang lags/ bram ze yid kyi rton pa ni dran pa yin no/ /kye gau ta ma dran pa'i rton pa gang lags/ bram ze dran pa'i rton pa ni dran pa nye bar gzhag pa bzhi yin no/ /kye gau ta ma dran pa nye bar gzhag pa bzhi'i rton pa </text></item>
<item><p>129a3</p><section>'dul ba</section><text>gang lags/ bram ze dran pa nye bar gzhag pa bzhi'i rton pa ni byang chub kyi yan lag bdun yin no/ /kye go'u ta ma byang chub kyi yan lag bdun gyi rton pa gang lags/ bram ze byang chub kyi yan lag bdun gyi rton pa ni rig pa dang rnam par grol </text></item>
<item><p>129a4</p><section>'dul ba</section><text>ba yin no/ /kye gau ta ma rig pa dang rnam par grol ba'i rton pa gang lags/ bram ze rig pa dang rnam par grol ba'i rton pa ni mya ngan las 'das pa yin no/ /kye gau ta ma mya ngan las 'das pa'i rton pa gang lags/ bram ze ha cang thal ches so ha cang </text></item>
<item><p>129a5</p><section>'dul ba</section><text>thal ches so dri ba rnams kyi mtha' gzung bar mi nus te/ nga'i drung du ni yang dag par sdug bsngal zad par bya ba dang / sdug bsngal gyi mthar bya ba'i phyir tshangs par spyod pa mya ngan las 'das par nye bar 'gro ba dang / mya ngan las 'das pa'i mthar </text></item>
<item><p>129a6</p><section>'dul ba</section><text>thug pa can spyod par byed do/ /de nas bram ze o ta la'i bu 'di snyam du sems te/ 'di la gnod pa ci zhig bya snyam mo/ /des kyang sngon dge sbyong gau ta ma nyan thos kyi dge 'dun dang bcas pa gdugs tshod gsol nas smon lam btab na des ci bsam </text></item>
<item><p>129a7</p><section>'dul ba</section><text>pa dang ci gsol pa de thams cad so sor 'thob par 'gyur ro zhes thos so/ /de nas bram ze o ta la'i bu stan las langs te bla gos phrag pa gcig tu gzar te bcom ldan 'das gang na ba der logs su thal mo sbyar ba btud nas/ bcom </text></item>
<item><p>129a8</p><section>'dul ba</section><text>ldan 'das la 'di skad ces gsol to/ /bcom ldan 'das dge slong gi dge 'dun dang thabs gcig tu sang bdag gi sdum par gdugs tshod sbyor zhing mchis na gnang bar mdzad du gsol zhes bya ba nas/ gsol zin nas phyag bcabs te </text></item>
<item><p>129b1</p><section>'dul ba</section><text>lhung bzed gyu bar rig nas zhes bya ba'i bar gong ma bzhin du'o/ /stan ches dma' ba zhig blangs te bcom ldan 'das kyi spyan sngar 'dug nas smon lam log pa gdab par brtsams pa bdag gis shAkya'i sras kyi dge sbyong ji snyed cig bshos </text></item>
<item><p>129b2</p><section>'dul ba</section><text>gsol ba 'di thams cad bdag gi glang du gyur cig snyam pa dang / de nas bcom ldan 'das kyi thugs kyis bram ze o ta la'i bu'i bsam pa mkhyen nas bram ze o ta la'i bu la 'di skad ces </text></item>
<item><p>129b3</p><section>'dul ba</section><text>bka' stsal to/ /bram ze khyod kyis mi rung ba'i sems bskyed pa de ni 'grub par mi 'gyur te/ 'di ltar dge slong 'di thams cad ni yang srid pa zad pa yin gyis/ sems gzhan skyed cig ces bka' stsal nas/ bcom ldan 'das kyis </text></item>
<item><p>129b4</p><section>'dul ba</section><text>yon bsngo ba mdzad de gshegs so/ /de nas bcom ldan 'das gtsug lag khang du gshegs nas dge slong gi dge 'dun gyi gung la gdan bshams pa nyid la bzhugs so/ /bzhugs nas bcom ldan 'das kyis dge slong rnams </text></item>
<item><p>129b5</p><section>'dul ba</section><text>la bka' stsal pa/ dge slong dag bram ze o ta la'i bus smon lam log pas bslang ba'i sems sdig pa can bskyed kyis/ khyod cag gis zan zos nas gtsug lag khang gi tshigs su bcad pa brjod cig dang log pa'i smon lam </text></item>
<item><p>129b6</p><section>'dul ba</section><text>'grub par mi 'gyur ro/ /de nas bcom ldan 'das de nyid kyi mtshan mo 'das nas phyi bzhin 'brang ba'i dge sbyong tshe dang ldan pa kun dga' bo dang yul o ta lar bsod snyoms la zhugs pa dang / o ta la na bran mo rgan mo ka tsang ga la zhes </text></item>
<item><p>129b7</p><section>'dul ba</section><text>bya ba zhig gnas te/ de bum pa thogs nas chu chur khron pa'i drung du song ba dang bcom ldan 'das kyang phyogs der gshegs te/ bcom ldan 'das kyis de'i gdul ba'i dus mkhyen nas tshe dang ldan pa kun dga' bo la bka' stsal pa/ kun dga' bo </text></item>
<item><p>129b8</p><section>'dul ba</section><text>song la rgan mo pha bi la bcom ldan 'das skyems kyis chu phul cig ces sgo shig /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas/ rgan mo ka tsang ga la gang na ba der song ste phyin pa dang rgan </text></item>
<item><p>130a1</p><section>'dul ba</section><text>mo ka tsang ga la la 'di skad ces smras so/ /ka tsang ga la bcom ldan 'das skyems kyis chu phul cig des smras pa 'phags pa bdag nyid 'tshal te mchi'o/ /de nas ka tsang ga las chus bum pa bkang nas rings pa rings par bcom ldan 'das gang na ba </text></item>
<item><p>130a2</p><section>'dul ba</section><text>der song ba dang ka tsang ga las sangs rgyas bcom ldan 'das sku skyes bu chen po'i mtshan sum bcu rtsa gnyis kyis kun nas brgyan pa/ dpe byad bzang po brgyad bcus mdzes par byas pa 'od 'dom gang gis brgyan pa 'od zer nyi ma stong bas lhag pa rin po che'i ri bo </text></item>
<item><p>130a3</p><section>'dul ba</section><text>'gro ba ltar kun nas bzang ba mthong ngo / /mthong ma thag tu yang de la bu'i sdug pa skyes nas des lag pa bsgreng ste bu bu zhes bcom ldan 'das la 'khyud par brtsams pa dang / dge slong rnams kyis de bzlog go/ /bcom ldan 'das kyis bka' stsal pa/ dge slong </text></item>
<item><p>130a4</p><section>'dul ba</section><text>dag khyed kyis rgan mo 'di ma zlog shig /de ci'i phyir zhe na/ 'di ni tshe rabs lnga brgyar yang / /rtag tu nga yi yum gyur pas/ /nga yi sku la reg pa las/ /gal te 'di ni bzlog byas na/ /de'u re mod la khrag dron dag /'di yi kha nas skyug par 'gyur/ /bu la gdung ba 'di </text></item>
<item><p>130a5</p><section>'dul ba</section><text>mthong nas/ /byas pa gzo ba rjes dgongs te/ /thugs rje dang ni thugs brtse bas/ /sku la reg tu gnang bar bya/ /bcom ldan 'das kyis de la mgur nas 'khyud du gnang bas de bu la chags pa dang bral nas/ bcom ldan 'das kyi spyan sngar chos mnyan pa'i phyir 'dug </text></item>
<item><p>130a6</p><section>'dul ba</section><text>go/ /de nas bcom ldan 'das kyis de'i bsam pa dang / bag la nyal ba dang khams dang rang bzhin mkhyen nas de dang mthun pa'i 'phags pa'i bden pa bzhi so sor rtogs par 'gyur ba'i chos bshad pa mdzad de/ de thos nas ka tsang ga las 'jig tshogs la lta ba'i </text></item>
<item><p>130a7</p><section>'dul ba</section><text>ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te/ des bden pa mthong nas lan gsum du ched du brjod pas ched du brjod pa btsun pa 'di lta bu ni bdag la phas ma bgyis te mas ma lags zhes bya ba nas thog ma med pa'i </text></item>
<item><p>130a8</p><section>'dul ba</section><text>dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du bgyis so zhes bya ba'i bar gong ma bzhin du'o/ /tshigs su bcad pa dag gis kyang gsol pa/ ma la lan </text></item>
<item><p>130b1</p><section>'dul ba</section><text>du phan 'dogs pa'i/ /bu mchog gis ni bgyi ba gang / /thar la sems gzhol 'gyur ba de/ /khyod kyis de ring bdag la mdzod/ /khyod kyis bdag ni ngan 'gro las/ /drangs te mtho ris thar la bzhag /khyod ni brtsal ba chen po yis/ /dka' ba legs </text></item>
<item><p>130b2</p><section>'dul ba</section><text>par mdzad pa lags/ /zhes gsol nas bcom ldan 'das kyi zhabs gnyis la mgo bos phyag 'tshal te/ bcom ldan 'das kyi spyan snga nas song ngo / /de nas dus gzhan zhig na ka tsang ga las jo bo la gsol ba btab nas bcom </text></item>
<item><p>130b3</p><section>'dul ba</section><text>ldan 'das gang na ba der song ste phyin pa dang / bcom ldan 'das kyi zhabs gnyis la mgo bos phyag 'tshal te phyogs gcig tu 'dug go/ /phyogs gcig tu 'dug nas bcom ldan 'das la 'di skad ces gsol to/ /btsun pa </text></item>
<item><p>130b4</p><section>'dul ba</section><text>bdag legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po 'thob pa lta na/ bdag bcom ldan 'das kyi spyan sngar tshangs par spyod pa spyad par bgyi'o/ /bcom ldan 'das kyis de skye dgu'i </text></item>
<item><p>130b5</p><section>'dul ba</section><text>bdag mo chen mo la gtad do/ /de nas des rab tu phyung bsnyen par rdzogs par byas te gdams ngag byin no/ /des brtson 'grus dang 'bad pa dang / brtsal ba byas nas nyon mongs pa thams cad spangs te dgra bcom pa nyid mngon sum du byas nas dgra </text></item>
<item><p>130b6</p><section>'dul ba</section><text>bcom mar gyur te/ khams gsum gyi 'dod chags dang bral ba zhes bya ba nas rjed par bya bar gyur to zhes bya ba'i bar gong ma bzhin du'o// //'dul ba gzhi/ bam po sum bcu rtsa bdun pa/ gang gi tshe bcom ldan </text></item>
<item><p>130b7</p><section>'dul ba</section><text>'das kyis dge slong ma rnams la bsdus te mdor bka' stsal nas/ gtsug lag khang du nang du yang dag 'jog pa'i phyir 'jug par mdzad pa de'i tshe ka tsang ga las de rgyas par lung ston to/ /de nas bcom ldan 'das kyis dge slong </text></item>
<item><p>130b8</p><section>'dul ba</section><text>rnams la bka' stsal pa/ dge slong dag nga'i nyan thos dge slong ma mdo sde rnam par 'byed par byed pa rnams kyi nang na 'di lta ste/ dge slong ma ka tsang ga la 'di mchog yin no/ /dge slong rnams the tshom skyes nas the tshom thams </text></item>
<item><p>131a1</p><section>'dul ba</section><text>cad gcod pa sangs rgyas bcom ldan 'das la zhus pa/ btsun pa ka tsang ga las las ci zhig bgyis na des na rgas nas rab tu byung bar gyur/ las ci zhig bgyis na des na dbul ba dang bran mor gyur/ bcom ldan 'das kyis srid </text></item>
<item><p>131a2</p><section>'dul ba</section><text>pa tha ma de'i mngal du ma bzung bar gyur/ rab tu byung nas kyang dgra bcom pa mngon sum du bgyis shing bcom ldan 'das kyis kyang mdo sde rnam par 'byed par bgyid pa rnams kyi mchog tu bstan lags/ bcom ldan 'das kyis bka' stsal </text></item>
<item><p>131a3</p><section>'dul ba</section><text>pa/ dge slong dag dge slong ma ka tsang ga la nyid kyis las byas shing tshogs rnyed pa dag ces bya ba nas/ /lus can dag la 'bras bur 'gyur zhes bya ba'i bar gong ma bzhin du'o/ /dge slong dag sngon byung ba nga byang chub sems dpa'i spyod pa la gnas </text></item>
<item><p>131a4</p><section>'dul ba</section><text>pa na 'di nga'i yum du gyur te/ gang gi tshe nga rab tu 'byung bar 'dod pa de'i tshe 'dis nga bzlog pas las de'i rnam par smin pas rgas nas rab tu byung ngo / /nga sbyin pa gtong ba na 'dis bar chad byas pas des na dbul bar gyur to/ /ji ltar sgyu </text></item>
<item><p>131a5</p><section>'dul ba</section><text>'phrul chen mo ltar 'dis bsod nams dang dbang che bar grags par 'gyur ba'i las ma byas te/ des na nga'i srid pa tha ma 'dis mngal du ma bzung ngo / /yang dag par rdzogs pa'i sangs rgyas 'od srung las rab tu byung nas dge slong ma slob pa dang mi </text></item>
<item><p>131a6</p><section>'dul ba</section><text>slob pa rnams la bran mo zhes tshig tu brjod pas des na bran mor gyur to/ /des na 'dis gang dag blags shing bton pas phung po la mkhas pa dang / khams la mkhas pa dang / skye mched la mkhas pa dang / rten cing </text></item>
<item><p>131a7</p><section>'dul ba</section><text>'brel bar 'byung ba la mkhas pa dang / gnas dang gnas ma yin pa la mkhas par byas pas/ des na nga'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so/ /rab tu 'byin pa'i </text></item>
<item><p>131a8</p><section>'dul ba</section><text>mkhan mo gang yin pa de yang dag par rdzogs pa'i sangs rgyas bcom ldan 'das 'od srung gis mdo sde rnam par 'byed par byed pa rnams kyi mchog tu bstan pa dang / de na 'dis kyang 'chi ba'i dus kyi tshe smon lam btab pa/ bdag gis yang </text></item>
<item><p>131b1</p><section>'dul ba</section><text>dag par rdzogs pa'i sangs rgyas bcom ldan 'das 'od srung yon gnas bla na med pa la tshe ji srid cig tu tshangs par spyod pa la spyad na yon tan gyi tshogs 'ga' yang ma thob kyis/ dge ba'i rtsa ba 'dis bdag yang dag par rdzogs pa'i sangs rgyas bcom ldan </text></item>
<item><p>131b2</p><section>'dul ba</section><text>'das 'od srung gis bram ze'i khye'u bla ma zhes bya ba gang yin pa de la bram ze'i khye'u khyod skye dgu'i tshe lo brgya thub pa na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur ro zhes lung bstan pa </text></item>
<item><p>131b3</p><section>'dul ba</section><text>de'i bstan pa la bdag rab tu byung nas/ ji ltar bdag gi mkhan mo 'di yang dag par rdzogs pa'i sangs rgyas bcom ldan 'das 'od srung gis mdo sde rnam par 'byed par byed pa rnams kyi mchog tu bstan pa de bzhin du/ bdag kyang bcom ldan </text></item>
<item><p>131b4</p><section>'dul ba</section><text>'das shAkya thub pa des mdo sde rnam par 'byed par byed pa rnams kyi mchog tu bstan par gyur cig ces byas te/ de'i smon lam gyi dbang gis ngas da ltar mdo sde rnam par 'byed par byed pa rnams kyi mchog tu bstan to/ /dge slong dag de </text></item>
<item><p>131b5</p><section>'dul ba</section><text>lta bas na gcig tu gnag pa'i las rnams kyi rnam par smin pa ni gcig tu gnag pa yin la zhes bya ba nas brtson par bya'o zhes bya ba'i bar gong ma bzhin du ste/ /dge slong dag khyed kyis de lta bu la bslab par bya'o zhes de skad ces bka' </text></item>
<item><p>131b6</p><section>'dul ba</section><text>stsal to/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo yul dgra mtha' gang na bar 'dong ngo / /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar </text></item>
<item><p>131b7</p><section>'dul ba</section><text>mnyan to/ /de nas bcom ldan 'das gshegs pa dang / ji tsam na kun dga' ra ba zhig na bram ze zhig khron pa nas chu bcus shing kun dga' ra ba bcu bar brtsams so/ /bram ze des rgyang ring po kho na nas bcom ldan 'das mthong ngo / /</text></item>
<item><p>131b8</p><section>'dul ba</section><text>mthong nas kyang bsams pa/ gal te dge sbyong gau ta ma kun dga' ra bar zhugs na kun dga' ra ba dang chu ma rung bar 'gyur ro snyam du bsams nas sgo bcad de spyang thag dang chu snod sbas nas 'dug go/ /de nas bcom ldan 'das kyis rdzu 'phrul </text></item>
<item><p>132a1</p><section>'dul ba</section><text>gyis kun dga' ra bar zhugs pa dang / gnod sbyin gyi sde dpon chen po lnga len gyis khron pa de bzung nas kun dga' ra ba de thams cad chus yog par byas so/ /de nas bram ze de dag dge sbyong gau ta ma 'di ni rdzu 'phrul che zhing mthu che ba yin no/ /</text></item>
<item><p>132a2</p><section>'dul ba</section><text>snyam du rig nas mngon par dad par gyur te gsol pa/ shes ldan gau ta ma tshur spyon/ dpyang thag ni 'di lags/ chab snod ni 'di lags kyis chab ci bder bzhes su gsol/ de nas bcom ldan 'das kyis de'i tshe tshigs su bcad de bka' stsal </text></item>
<item><p>132a3</p><section>'dul ba</section><text>pa/ gal te kun na chu yod na/ /khron pa'i chus ko ci zhig bya/ /'dir ni sred pa'i rtsa bcad nas/ /gang zhig yongs su brtsal bar spyod/ /de nas bcom ldan 'das la bram ze des 'di skad ces gsol to/ /btsun pa bdag legs par gsungs pa'i </text></item>
<item><p>132a4</p><section>'dul ba</section><text>chos 'dul ba la rab tu 'byung ba dang bsnyen par rdzogs pa dge slong gi dngos po 'thob pa lta na zhes bya ba nas/ dge slong tshur shog ces bya bas rab tu byung ngo zhes bya ba'i bar gong ma bzhin du'o/ /de bzhin gshegs pas tshur shog bka' </text></item>
<item><p>132a5</p><section>'dul ba</section><text>stsal pas/ /skra byi snam sbyar gyon pa'i lus ldan zhing / /mod la dbang po rab zhir gnas gyur te/ /sangs rgyas dgongs pas lus gzugs bkab par gyur/ /des brtson 'grus dang / 'bad pa dang / brtsal bar byas nas nyon mongs </text></item>
<item><p>132a6</p><section>'dul ba</section><text>pa thams cad spangs te dgra bcom pa nyid mngon sum du byas nas dgra bcom par gyur te khams gsum gyi 'dod chags dang bral ba zhes bya ba nas mngon du smra bar bya bar gyur to zhes bya ba'i bar gong ma bzhin du'o/ /de nas bcom ldan </text></item>
<item><p>132a7</p><section>'dul ba</section><text>'das dpa' sde nas ljongs rgyu zhing gshegs pa dang yul dgra mthar gshegs te/ dgra mtha' na sbu bu can gyi shing nim pa'i drung na bzhugs so/ /de'i tshe dgra mtha' na rgyal po bram ze mes sbyin zhes bya ba 'byor ba dang / rgyas pa </text></item>
<item><p>132a8</p><section>'dul ba</section><text>dang / bde ba dang / lo legs pa/ skye bo dang mi mang pos rab tu gang ba na rgyal srid byed du 'jug go/ /rgyal po bram ze mes sbyin gyis dge sbyong gau ta ma dpa' sde nas ljongs rgyu zhing gshegs pa dang dgra mthar byon nas/ dgra mtha' na sbu bu can gyi shing </text></item>
<item><p>132b1</p><section>'dul ba</section><text>nim pa'i drung na bzhugs so zhes thos so thos nas kyang 'di snyam du sems te/ dge sbyong gau ta ma ni mtha'i rgyal po thams cad kyis bkur sti byas/ bla mar byas/ rjed par byas/ mchod par byas te dgra bcom par bkur la/ gal te bdag gis dge </text></item>
<item><p>132b2</p><section>'dul ba</section><text>sbyong gau ta ma la bkur sti ma byas na mtha'i rgyal phran rnams shes ldan dag kye ma rgyal po bram ze mes sbyin ni byis pa yin te/ de'i grong dang zhing na dge sbyong gau ta ma nye bar rten cing bzhugs na bsnyen bkur ma byas so zhes smod par 'gyur gyis/ ma </text></item>
<item><p>132b3</p><section>'dul ba</section><text>la bdag gis dge sbyong gau ta ma nyan thos kyi dge 'dun dang bcas pa la yo byad thams cad kyis bstabs so snyam du bsams nas/ rgyal po chen po'i 'byor pa dang / rgyal po chen po'i mthus dgra mtha' nas byung nas bcom ldan 'das gang </text></item>
<item><p>132b4</p><section>'dul ba</section><text>na ba der song ste phyin nas/ bcom ldan 'das dang lhan cig mngon du yang dag par dga' bar 'gyur ba dang yang dag par mgu bar 'gyur ba'i gtam rnam pa sna tshogs byas nas phyogs gcig tu 'dug go/ /phyogs gcig tu 'dug nas </text></item>
<item><p>132b5</p><section>'dul ba</section><text>bcom ldan 'das kyis rgyal po bram ze mes sbyin la chos dang ldan pa'i gtam gyis zhes bya ba nas yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o/ /de nas rgyal po bram ze mes sbyin stan las </text></item>
<item><p>132b6</p><section>'dul ba</section><text>langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de/ bcom ldan 'das la 'di skad ces gsol to/ /shes ldan gau ta ma nyan thos kyi dge 'dun dang thabs gcig la dgung zla gsum du na </text></item>
<item><p>132b7</p><section>'dul ba</section><text>bza' chos gos dang / bsod snyoms dang / gzims cha dang / snyun dpyad kyi rkyen sman gyi yo byad rnams 'bul zhing mchis na bdag la gnang bar mdzad du gsol/ bcom ldan 'das kyis rgyal po bram ze mes sbyin la cang mi gsung </text></item>
<item><p>132b8</p><section>'dul ba</section><text>bas gnang ngo / /de nas rgyal po bram ze mes sbyin gyis bcom ldan 'das cang mi gsung bas gnang bar rig nas bcom ldan 'das kyis gsungs pa la mngon par dga' ste/ rjes su yi rang nas stan las langs te song ngo / /de rang gi khyim </text></item>
<item><p>133a1</p><section>'dul ba</section><text>du song nas blon po rnams la bsgo ba/ nyi ma re re zhing lnga brgya'i bza' ba dang bca' ba sna bcwa brgyad dang / sran tshod sna tshogs dang / tshod ma ro dang ldan pa dang / 'bras chan rab tu mang por tshos shig /dgra mthar dril sgrogs su bcug </text></item>
<item><p>133a2</p><section>'dul ba</section><text>pa/ dge sbyong gau ta ma zla ba gsum du gzhan gyis gdugs tshod ma gsol cig /gang zhig gis gdugs tshod gsol na de ni chad par gsad do zhes des de skad du dril bsgrags nas nub mo nyal ba dang rmi lam na bdag gi rgyu mas dgra mtha'i </text></item>
<item><p>133a3</p><section>'dul ba</section><text>grong khyer thams cad bskor ba rmis so/ /rmis nas kyang sngangs skrag bred cing spu zing zhes byed nas myur ba myur bar mal chen po nas langs te/ lag pa la 'gram pa gtad nas gzhi 'di las bdag rgyal srid las nyams pa 'am/ srog gi bar chad </text></item>
<item><p>133a4</p><section>'dul ba</section><text>du mi 'gyur grang snyam du sems khong du chud cing 'dug pa las de nam nangs nas bram ze mdun na 'don la smras pa/ mkhan po bdag gis 'di 'dra ba'i rmi lam zhig mthong na de la ji ltar bsgrub par bya/ bram ze mdun na 'don gyis bsams pa/ 'di </text></item>
<item><p>133a5</p><section>'dul ba</section><text>ltar lhas rmang lam bzang po zhig rmis te gal te bdag gis de dang 'thun par bsnyad na 'di lhag par yang dge sbyong gau ta ma la dad pa skyed par 'gyur gyi ma la bdag gis 'di ngan par bsnyad do snyam du bsams nas smras pa/ lha rmang lam mi </text></item>
<item><p>133a6</p><section>'dul ba</section><text>bzang lags so/ /mkhan po 'di'i 'bras bu cir 'gyur/ lha gdon ma 'tshal bar rgyal srid las nyams pa 'am srog gi bar chad du 'gyur lags so/ /rgyal pos bsams pa/ e ma'o kyi hud bdag rgyal srid las nyams </text></item>
<item><p>133a7</p><section>'dul ba</section><text>pa 'am/ srog gi bar chad du mi 'gyur grang snyam du bsams nas bram ze mdun na 'don la 'di skad ces smras so/ /gang gis na kho bo rgyal srid las nyams par mi 'gyur ba dang / srog gi bar chad du mi 'gyur ba'i thabs bzang po ci </text></item>
<item><p>133a8</p><section>'dul ba</section><text>yod/ des smras pa/ lha gal te mi gda' ba'i phyogs su zla ba gsum bzhugs na/ des na lha rgyal srid las mi nyams shing srog gi bar chad du mi 'gyur lags so/ /de nas rgyal po bram ze mes sbyin gyis bsams pa gal te de lta na </text></item>
<item><p>133b1</p><section>'dul ba</section><text>de bya sla bas dril sgrogs su gzhug go snyam nas/ des yul thams cad du dril sgrogs su bcug pa/ nga la zla ba gsum du lta zhing nye bar su yang ma 'ong shig /gang zhig 'ongs na de ni chad par gsad do zhes dril sgrogs su bcug nas zla ba </text></item>
<item><p>133b2</p><section>'dul ba</section><text>gsum du mi snang ba'i phyogs shig na 'dug go/ /tshe dang ldan pa kun dga' bo nang par sngar langs te/ rgyal po bram ze mes sbyin gyi khyim gang na ba der song ba las/ ji tsam na rgyal po bram ze mes sbyin gyi zho shas 'tsho ba rnams sems </text></item>
<item><p>133b3</p><section>'dul ba</section><text>las chung ngus 'khod pa dag mthong ngo / /mthong nas kyang smras pa/ shes ldan dag ci sems las chung ngus 'khod dam/ de rnams kyis smras pa/ 'phags pa ci zhig bgyir mchis/ rgyal po bram ze mes sbyin gyis sangs rgyas la </text></item>
<item><p>133b4</p><section>'dul ba</section><text>sogs pa dge slong gi dge 'dun zla ba gsum du yo byad thams cad kyis ma bstabs sam/ khyed cag sems las chung ngus 'khod nas gdugs tshod kyang sta gon mi byed/ gdan yang mi shom na ci sangs rgyas la sogs pa dge slong </text></item>
<item><p>133b5</p><section>'dul ba</section><text>gi dge 'dun gdugs tshod gcod dam/ de dag gis smras pa/ 'phags pa kun dga' bo lhas lnga brgya rnams kyi ched du zhal zas bsod pa mang du sta gon byos shig ces ni bka' stsal gyi/ che ge mo zhig gi don du'o zhes bka' ma stsal </text></item>
<item><p>133b6</p><section>'dul ba</section><text>lags so/ /shes ldan dag deng lha la zhus shig /'phags pa lhas dril sgrogs su stsal ba/ nga la zla ba gsum du lta zhing nye bar su yang ma 'ong shig /gang zhig 'ongs na de chad par gsad do zhes bsgrags na ci bdag cag la mgo bo </text></item>
<item><p>133b7</p><section>'dul ba</section><text>gnyis mchis sam/ bdag cag ni mi zhu lags so/ /de nas tshe dang ldan pa kun dga' bo bcom ldan 'das gang na ba der song ste phyin nas bcom ldan 'das la skabs de rgyas par gsol to/ /de nas bcom ldan 'das kyis tshe </text></item>
<item><p>133b8</p><section>'dul ba</section><text>dang ldan pa kun dga' bo la bka' stsal pa/ kun dga' bo song la snam sbyar thogs te phyi bzhin 'brang ba'i dge sbyong gzhan zhig dang dgra mtha'i lam po che dang / tshong dus dang / bzhi mdo dang / sum mdo rnams su shes ldan dag khyed cag las gang dag </text></item>
<item><p>134a1</p><section>'dul ba</section><text>sangs rgyas la sogs pa dge slong gi dge 'dun la zla ba gsum du zhal zas gsol bar spro ba des zhal zas gsol cig ces sbron cig /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas snam </text></item>
<item><p>134a2</p><section>'dul ba</section><text>sbyar thogs te phyi bzhin 'brang ba'i dge sbyong gzhan zhig dang dgra mtha'i lam po che dang / tshong dus dang / bzhi mdo dang / sum mdo rnams su bsgo ba/ shes ldan dag khyed cag las gang dag sangs rgyas la sogs pa dge slong gi dge 'dun la zla ba </text></item>
<item><p>134a3</p><section>'dul ba</section><text>gsum du zhal zas gsol bar spro ba des zhal zas gsol cig /dgra mtha'i bram ze dang khyim bdag rnams kyis smras pa/ 'phags pa kun dga' bo bdag cag lta zhig re res kyang bcom ldan 'das nyan thos kyi dge 'dun dang bcas pa la </text></item>
<item><p>134a4</p><section>'dul ba</section><text>zla ba gsum du zhal zas gsol bar spro lags mod kyi/ rgyal po sdig can 'dis dril sgrogs su stsal ba/ gzhan sus kyang sangs rgyas la sogs pa dge slong gi dge 'dun spyan drangs te zla ba gsum du zhal zas ma gsol cig /gang </text></item>
<item><p>134a5</p><section>'dul ba</section><text>zhig gis zhal zas gsol na de ni chad par gsad do zhes bsgrags lags so/ /ji tsam na byang phyogs nas ded dpon zhig rta lnga brgya la khal bkal te dgra mthar phyin nas des bsams pa/ gal te mod la chas na rta rnams kyi rmig pa dub </text></item>
<item><p>134a6</p><section>'dul ba</section><text>pas 'theng bar 'gyur zhing lom par yang mi 'gyur bas 'di nyid du gnas par bya'o snyam nas/ de de nyid du 'dug nas des rta cang shes la ni chas nas bre'u chung do/ rta lhag ma rnams la ni bre'u chung re rer thang bcad do/ /des </text></item>
<item><p>134a7</p><section>'dul ba</section><text>rgyal pos rtsis mgo 'di dang 'di dag byas so zhes thos la tshe dang ldan pa kun dga' bos de skad du smras pa yang thos nas des bsams pa/ bdag ni rgyal po 'di'i yul na gnas pa ma yin pas bdag la rgyal pos ci byar yod snyam du rig nas tshe </text></item>
<item><p>134a8</p><section>'dul ba</section><text>dang ldan pa kun dga' bo la 'di skad ces smras so/ /'phags pa kun dga' bo bdag gis rta cang shes la ni chas nas bre'u chung do/ rta lhag ma rnams la ni bre'u chung re re'i thang lags na/ gal te bcom ldan 'das nas gsol bar spro na/</text></item>
<item><p>134b1</p><section>'dul ba</section><text>bcom ldan 'das la ni bdag gis nas bre'u chung do do/ dge slong lhag ma rnams la ni bre'u chung re re dbul bar bgyi'o/ /de nas tshe dang ldan pa kun dga' bo bcom ldan 'das gang na ba der song ste phyin nas bcom ldan 'das la skabs de rgyas par </text></item>
<item><p>134b2</p><section>'dul ba</section><text>gsol pa dang / de nas bcom ldan 'das 'di snyam du dgongs te/ nga nyid kyis las tshogs rnyed pa/ rkyen yongs su bsgyur ba/ 'od pa bzhin du nye bar gnas pa/ gdon mi za bar 'byung bar 'gyur ba'i las nga nyid kyis byas shing bsags pas nga </text></item>
<item><p>134b3</p><section>'dul ba</section><text>nyid kyis las byas shing bsags pa dag gzhan su zhig gis so sor myong bar 'gyur te/ las byas shing bsags pa dag ni phyi rol gyi sa'i khams la rnam par smin par mi 'gyur zhes bya ba nas/ lus can dag la 'bras bur 'gyur zhes </text></item>
<item><p>134b4</p><section>'dul ba</section><text>bya ba'i bar gong ma bzhin du'o/ /tshe dang ldan pa kun dga' bo la bka' stsal pa kun dga' bo song la dge slong rnams la tshul shing brims te/ khyed cag las gang de bzhin gshegs pa dang thabs gcig dgra mthar zla ba gsum du longs </text></item>
<item><p>134b5</p><section>'dul ba</section><text>spyad par spro ba des tshul shing long shig ces sgo shig /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas tshul shing brim par brtsams pa na/ gang yang bcom ldan 'das dge slong lnga brgyar </text></item>
<item><p>134b6</p><section>'dul ba</section><text>dge slong gnyis kyis ma tshang bas tshul shing blangs so/ /tshe dang ldan pa shA ri'i bus gsol pa/ bcom ldan 'das bdag ni bser ma'i bro nad mchis pas dgung zla gsum du stsang nas kyis longs spyad par mi spro lags so/ /tshe dang ldan pa maud </text></item>
<item><p>134b7</p><section>'dul ba</section><text>gal gyi bu chen pos gsol pa/ bdag ni 'di'i bro g.yog lags so/ /de nas bcom ldan 'das dge slong lnga brgyar dge slong gnyis kyis ma tshang ba dang thabs gcig tu dgra mthar dbyar bzhugs par zhal gyis bzhes so/ /tshe dang ldan pa </text></item>
<item><p>134b8</p><section>'dul ba</section><text>shA ri'i bu dang / maud gal gyi bu ni ri bo rtse gsum gyi khar song ste dbyar gnas par khas blangs so/ /de nas lha rnams kyi dbang po brgya byin gyis lha'i bdud rtsis bstabs so de nas ded dpon gyis bcom ldan 'das la ni nas bre'u chung do do 'bul lo/ /</text></item>
<item><p>135a1</p><section>'dul ba</section><text>dge slong gzhan rnams la bre'u chung re re'o/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo song la de bzhin gshegs pa'i ched du nas la ci legs su byos shig /btsun pa bka' </text></item>
<item><p>135a2</p><section>'dul ba</section><text>bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas/ bcom ldan 'das kyi sku skal blangs te bud med rgan mo gzhan zhig gang na yod pa der song nas phyin pa dang / bud med de la 'di skad ces smras so/ /</text></item>
<item><p>135a3</p><section>'dul ba</section><text>sring mo de bzhin gshegs pa'i ched du nas la ci legs su bya na khyod nus sam/ des smras pa/ 'phags pa bdag rgan mos rngo mi thog ste 'on kyang bu mo 'di gzhon lags kyis 'di la stsol cig dang / 'dis ni ci legs su bgyid </text></item>
<item><p>135a4</p><section>'dul ba</section><text>par 'gyur ro/ /de nas tshe dang ldan pa kun dga' bo de'i drung du song ste phyin nas smras pa/ sring mo khyod kyis de bzhin gshegs pa'i ched du nas la ci legs su byed nus sam/ des smras pa/ 'phags pa bdag dang dam zhig </text></item>
<item><p>135a5</p><section>'dul ba</section><text>bca' ste/ gal te bdag la tshig 'ga' gsung ba lta na ci legs su bgyi'o/ /des smras pa/ byi dor gyis shig dang smra'o/ /de nas 'dru zhing dris pa/ 'phags pa sangs rgyas zhes bgyi ba 'di ci lags/ tshe dang ldan pa kun dga' bos </text></item>
<item><p>135a6</p><section>'dul ba</section><text>bsams pa/ gal te 'di la bdag gis sangs rgyas kyi bsngags pa brjod na/ sangs rgyas kyi chos rnams ni zab pa yin pas 'dis shes par mi 'gyur ba'i gnas gang yin pa de yod kyis/ ma la bdag gis 'di la 'khor los </text></item>
<item><p>135a7</p><section>'dul ba</section><text>sgyur ba'i bsngags pa brjod par bya'o snyam du bsams nas smras pa/ sring mo 'khor los sgyur ba'i rgyal po 'jig rten du byung na rin po che sna bdun yang 'jig rten du 'byung bar 'gyur te/ bdun po de dag gang zhe na/ 'di lta ste/ 'khor </text></item>
<item><p>135a8</p><section>'dul ba</section><text>lo rin po che dang / glang rin po che dang / rta rin po che dang / nor bu rin po che dang / bud med rin po che dang / khyim bdag rin po che dang / bdun pa ni blon po rin po che yin no/ /sring mo 'khor los sgyur ba'i rgyal po 'jig rten du byung na </text></item>
<item><p>135b1</p><section>'dul ba</section><text>'khor lo rin po che ji lta bu zhig 'jig rten du 'byung bar 'gyur zhe na/ sring mo 'di la rgyal po rgyal rigs spyi bo nas dbang bskur ba gso sbyong bcwa lnga pa de nyid la mgo khrus byas te smyung ba byas nas/ de steng gi khang bzangs kyi gzhi la blon po'i </text></item>
<item><p>135b2</p><section>'dul ba</section><text>tshogs kyis bskor nas 'dug pa na shar phyogs nas 'khor lo rin po che lte ba dang bcas pa/ rtsibs stong dang ldan pa/ myu khyud dang bcas pa/ rnam pa thams cad yongs su rdzogs pa/ mdzes pa/ mkhan bzos ma byas pa/ bzang po thams </text></item>
<item><p>135b3</p><section>'dul ba</section><text>cad gser las byas pa zhig 'byung bar 'gyur te/ rgyal po rgyal rigs spyi bo nas dbang bskur ba gang yin pa 'dis gso sbyong bcwa lnga pa de nyid kyi tshe zhes bya ba nas thams cad gser las byas zhes bya ba nas de ni 'khor los sgyur ba'i rgyal por 'gyur ro zhes thos so zhes </text></item>
<item><p>135b4</p><section>'dul ba</section><text>bya ba'i bar gong ma bzhin du'o/ /bdag ni gdon mi za bar 'khor los sgyur ba'i rgyal por gyur to snyam nas/ de nas 'khor los sgyur ba'i rgyal pos 'khor lo rin po che de brtag par 'dod nas stan las langs te bla gos phrag pa gcig tu gzar nas </text></item>
<item><p>135b5</p><section>'dul ba</section><text>pus mo g.yas pa'i lha nga sa la btsugs te/ 'khor lo rin po che de lag pa gnyis kyis blangs nas lag pa g.yon par bzhag ste lag pa g.yas pas spor cing / kye 'khor lo rin po che sngon gyi 'khor los sgyur ba 'phags pa'i </text></item>
<item><p>135b6</p><section>'dul ba</section><text>lam srol gang yin par rnam par rgyal bar gyur cig /rnam par rgyal bar gyur cig ces smra'o/ /de nas 'khor lo rin po che de 'khor los sgyur ba'i rgyal pos spar ba dang / steng gi nam mkha' la 'phags nas shar phyogs </text></item>
<item><p>135b7</p><section>'dul ba</section><text>su sngon gyi 'khor los sgyur ba 'phags pa'i lam srol gang yin pa nas 'gro bar 'gyur ro/ /'khor lo rin po che de'i rjes bzhin du 'khor los sgyur ba'i rgyal po dpung gi tshogs yan lag bzhi dang lhan cig tu 'gro bar 'gyur ro/ /</text></item>
<item><p>135b8</p><section>'dul ba</section><text>phyogs gang du 'khor lo rin po che de sdod pa der 'khor los sgyur ba'i rgyal po dpung gi tshogs yan lag bzhi dang lhan cig gnas 'debs par 'gyur zhing / shar phyogs kyi khams kyi rgyal phran gang dag yin pa de dag 'khor los sgyur ba'i </text></item>
<item><p>136a1</p><section>'dul ba</section><text>rgyal po gang na ba der dong ste lhags pa dang / 'khor los sgyur ba'i rgyal po la 'di skad ces lha tshur gshegs/ lha byon pa legs so/ /yul 'khor 'byor pa dang / rgyas pa dang / bde ba dang / lo legs pa/ skye bo dang mi mang pos gang ba gang </text></item>
<item><p>136a2</p><section>'dul ba</section><text>lags pa 'di ni lha'i lags kyis/ lhas rjes su bskyang du gsol/ bdag cag ni lha'i bka' bzhin bgyid pa lags so zhes smras pa dang / de'i phyir sna bo dag khyed cag rang rang gi yul 'khor chos kyis rjes su bskyang bar bya'i chos </text></item>
<item><p>136a3</p><section>'dul ba</section><text>ma yin pas ni ma yin no/ /'ga' zhig chos ma yin pa spyod dam 'dren mar spyod pa zhig yod na/ khyed kyis de yul 'khor du ma bzhag cig /de lta na khyed cag kho bo'i bka' bzhin byed pa yin no/ /de nas 'khor lo rin po che de shar phyogs mngon </text></item>
<item><p>136a4</p><section>'dul ba</section><text>par phab nas shar phyogs kyi rgya mtsho chen po nas slar log ste/ lho dang / nub dang / byang phyogs su yang sngon gyi 'khor los sgyur ba 'phags pa'i lam srol gang yin par 'gro bar 'gyur bas/ de nas 'khor lo rin po che de 'khor los </text></item>
<item><p>136a5</p><section>'dul ba</section><text>sgyur ba'i rgyal pos spar ba dang / steng gi nam mkha' la 'phags nas byang phyogs su sngon gyi 'khor los sgyur ba 'phags pa'i lam srol gang yin par 'gro bar 'gyur ro/ /'khor lo rin po che de'i rjes bzhin du 'khor los </text></item>
<item><p>136a6</p><section>'dul ba</section><text>sgyur ba'i rgyal po dpung gi tshogs yan lag bzhi dang lhan cig 'gro bar 'gyur ro/ /phyogs gang du 'khor lo rin po che de sdod pa der 'khor los sgyur ba'i rgyal po yang dpung gi tshogs yan lag bzhi dang lhan cig gnas 'debs par </text></item>
<item><p>136a7</p><section>'dul ba</section><text>'gyur zhing / byang phyogs kyi khams kyi rgyal phran gang dag yin pa de dag 'khor los sgyur ba'i rgyal po gang na ba der dong ste lhags pa dang / 'khor los sgyur ba'i rgyal po la 'di skad ces lha tshur gshegs/ lha byon pa legs so/ /</text></item>
<item><p>136a8</p><section>'dul ba</section><text>yul 'khor 'byor pa dang / rgyas pa dang / bde ba dang / lo legs pa/ skye bo dang mi mang pos gang ba gang lags pa 'di ni lha'i lags kyis/ lhas rjes su bskyang du gsol/ bdag cag ni lha'i bka' bzhin bgyid pa lags </text></item>
<item><p>136b1</p><section>'dul ba</section><text>so zhes smras pa dang / de'i phyir sna bo dag khyed cag rang rang gi yul rnams chos kyis rjes su bskyang bar bya'i chos ma yin pas ni ma yin no/ /'ga' zhig chos ma yin pa spyod dam/ 'dren mar spyod na khyed kyis yul 'khor du ma bzhag shig /de lta na khyed </text></item>
<item><p>136b2</p><section>'dul ba</section><text>cag kho bo'i bka' bzhin byed pa yin no/ /de nas 'khor lo rin po che des byang phyogs mngon par phab nas byang phyogs kyi rgya mtsho chen po nas slar log ste/ rgyal po'i pho brang de nyid du phyin nas dkor khang gi steng du srog shing btsugs pa bzhin </text></item>
<item><p>136b3</p><section>'dul ba</section><text>du gnas so/ /sring mo 'khor los sgyur ba'i rgyal po 'jig rten du byung na 'khor lo rin po che de lta bu 'jig rten du 'byung bar 'gyur ro/ /sring mo 'khor los sgyur ba'i rgyal po 'jig rten du byung na glang po rin po che ji lta bu zhig 'jig </text></item>
<item><p>136b4</p><section>'dul ba</section><text>rten du 'byung bar 'gyur zhe na/ sring mo 'di la 'khor los sgyur ba'i glang po ni thal kar me tog ku mu da'i mdog lta bu yan lag bdun legs par gnas pa/ gzugs bzang ba/ mdzes pa/ blta na sdug pa yin no/ /'khor los sgyur ba'i </text></item>
<item><p>136b5</p><section>'dul ba</section><text>rgyal pos 'di mthong na sems mngon par dad par gyur nas/ kye ma'o glang po rin po che bzang po zhig yin gyis myur du dul bar 'gyur bar bya'o snyam nas/ de nas 'khor los sgyur ba'i rgyal pos glang po 'dul sbyong mkhan mkhas pa pho nyas </text></item>
<item><p>136b6</p><section>'dul ba</section><text>bkug nas 'di skad ces smras so/ /des pa khyod kyis glang po rin po che 'di myur ba kho nar legs par dul bar byos la nga la phul cig /lha bka' bzhin 'tshal zhes glang po 'dul sbyong mkhan mkhas pas 'khor los sgyur ba'i </text></item>
<item><p>136b7</p><section>'dul ba</section><text>rgyal po'i ltar mnyan nas/ glang po rin po che de la bslab pa thams cad nyin zhag gcig la slob par byed de/ de la nyin zhag gcig la bslab pa thams cad slob pa na nyin zhag gcig gis bslab pa thams cad lobs </text></item>
<item><p>136b8</p><section>'dul ba</section><text>pa ni dper na glang po che gzhan rnams lo du ma dang / lo khyud skor du mar bslab pa thams cad bslabs nas bslab pa thams cad lobs pa de bzhin du/ glang po rin po che de la nyin zhag gcig la bslab pa thams cad bslabs pa na nyin zhag gcig gis </text></item>
<item><p>137a1</p><section>'dul ba</section><text>bslab pa thams cad lobs so/ /de dul bar rig nas 'khor los sgyur ba'i rgyal po la 'bul bar byed de/ lha glang po rin po che bzang po ni dul lags te/ lha da de'i dus la bab par mkhyen par mdzad du gsol/ de nas 'khor los sgyur ba'i </text></item>
<item><p>137a2</p><section>'dul ba</section><text>rgyal pos glang po rin po che de brtag par 'dod nas/ nyi ma 'char ka'i dus kyi tshe glang po rin po che de la zhon nas rgya mtsho'i mthas klas pa'i sa chen po bskor te/ rgyal po'i pho brang de nyid du phyin pa na zhal tshus la 'bab ste/ sring mo 'khor </text></item>
<item><p>137a3</p><section>'dul ba</section><text>los sgyur ba'i rgyal po 'jig rten du byung na glang po rin po che de lta bu 'jig rten du 'byung bar 'gyur ro/ /sring mo 'khor los sgyur ba'i rgyal po 'jig rten du byung na rta rin po che ji lta bu zhig 'jig rten du 'byung bar 'gyur zhe na/</text></item>
<item><p>137a4</p><section>'dul ba</section><text>sring mo 'di la 'khor los sgyur ba'i rgyal po'i rta ni thams cad sngo ba mgo gnag cing rngog mjug sdug pa/ gzugs bzang ba/ mdzes pa/ blta na sdug pa yin te/ 'khor los sgyur ba'i rgyal pos de mthong nas sems mngon par dad par gyur </text></item>
<item><p>137a5</p><section>'dul ba</section><text>nas kye ma rta rin po che bzang po zhig yin gyis myur du dul bar 'gyur bar bya'o snyam nas/ de nas 'khor los sgyur ba'i rgyal pos rta mkhan mkhas pa pho nyas bkug ste 'di skad ces smras so/ /des pa khyod kyis rta rin po che 'di myur ba kho nas </text></item>
<item><p>137a6</p><section>'dul ba</section><text>legs par dul bar byos la nga la phul cig /lha bka' bzhin 'tshal zhes rta mkhan mkhas pas 'khor los sgyur ba'i rgyal po las mnyan nas/ rta rin po che de la bslab pa thams cad nyin zhag gcig la slob par byed de/ de la bslab pa </text></item>
<item><p>137a7</p><section>'dul ba</section><text>thams cad nyin zhag gcig la slob pa na/ nyin zhag gcig gis bslab pa thams cad lobs pa ni dper na rta gzhan rnams lo du ma dang / lo khyud skor du mar bslab pa thams cad bslabs nas bslab pa thams cad lobs pa de bzhin du/ rta rin </text></item>
<item><p>137a8</p><section>'dul ba</section><text>po che de la nyin zhag gcig la bslab pa thams cad slob pa na nyin zhag gcig gis bslab pa thams cad lobs so/ /de dul bar rig nas 'khor los sgyur ba'i rgyal po la 'bul bar byed de/ lha rta rin po che bzang po ni dul lags te/ lha da de'i dus la bab par mkhyen </text></item>
<item><p>137b1</p><section>'dul ba</section><text>par mdzad du gsol/ de nas 'khor los sgyur ba'i rgyal pos rta rin po che brtag par 'dod nas nyi ma 'char ka'i dus kyi tshe rta rin po che la zhon nas rgya mtsho'i mthas klas pa'i sa chen po bskor te rgyal po'i pho brang de nyid du phyin pa na zhal tshus la 'bab </text></item>
<item><p>137b2</p><section>'dul ba</section><text>ste/ sring mo 'khor los sgyur ba'i rgyal po 'jig rten du byung na rta rin po che de lta bu 'jig rten du 'byung bar 'gyur ro/ /sring mo 'khor los sgyur ba'i rgyal po 'jig rten du byung na nor bu rin po che ji lta bu zhig 'jig rten du 'byung bar 'gyur zhe na/ sring mo 'di </text></item>
<item><p>137b3</p><section>'dul ba</section><text>la 'khor los sgyur ba'i rgyal po'i nor bu ni zur brgyad yod pa/ bai dUr+ya bzang po'i rigs can/ dang ba/ gsal ba/ rnam par dang ba yin te/ 'khor los sgyur ba'i rgyal po'i pho brang na me mar gyi bya ba thams cad nor bu de'i 'od kyis byed do/ /</text></item>
<item><p>137b4</p><section>'dul ba</section><text>de nas 'khor los sgyur ba'i rgyal pos nor bu rin po che brtag par 'dod nas mun gnag smag tu gyur la/ lhas mtshan mo char gyi rgyun dal bu dal bus 'bebs shing / glog 'gyu ba'i dus su nor bu rin po che de rgyal mtshan gyi rtse mo </text></item>
<item><p>137b5</p><section>'dul ba</section><text>la bzhag nas bskyed mos tshal gyi nang du dpung gi tshogs yan lag bzhi dang lhan cig dong ba na/ 'khor los sgyur ba'i rgyal po'i dpung gi tshogs yan lag bzhi po ji snyed pa thams cad dang / rgyang grags phyed kho ra khor yug tu nor bu'i </text></item>
<item><p>137b6</p><section>'dul ba</section><text>'od kyis gsal bar 'gyur te/ sring mo 'khor los sgyur ba'i rgyal po 'jig rten du byung na nor bu rin po che de lta bu 'jig rten du 'byung bar 'gyur ro/ /sring mo 'khor los sgyur ba'i rgyal po 'jig rten du byung na btsun mo rin po che ji </text></item>
<item><p>137b7</p><section>'dul ba</section><text>lta bu zhig 'jig rten du 'byung bar 'gyur zhe na/ sring mo 'di la 'khor los sgyur ba'i rgyal po'i btsun mo ni gzugs bzang ba/ mdzes pa/ blta na sdug pa/ ha cang mi dkar ba/ ha cang mi sngo ba/ nya khar ba ltar lpags pa </text></item>
<item><p>137b8</p><section>'dul ba</section><text>'jam pa/ ha cang mi ring ba/ ha cang mi thung ba/ bong ran pa/ ha cang mi sbom pa/ ha cang mi skem pa/ ha cang mi tsho ba/ sha bri ran pa gang yin pa ste/ sring mo de ni grang ba'i tshe lus la reg na dro ba/ tsha ba'i tshe lus la reg na bsil ba/ yul ka ling ka'i </text></item>
<item><p>138a1</p><section>'dul ba</section><text>gos ltar reg na 'jam pa'o/ /sring mo de'i ba spu'i bu ga thams cad nas ni tsan dan gyi dri 'byung ngo / /kha nas ni ut+pa la sngon po'i dri 'byung ngo / /ji srid kyis tshe dang ldan pa kun dga' bos btsun mo rin po che'i bar du bshad pa de </text></item>
<item><p>138a2</p><section>'dul ba</section><text>srid kyis bu mo des kyang nas kyi bya ba zin nas/ des rkang pa gnyis la gtugs te smon lam gdab par brtsams pa/ 'phags pa dge ba'i rtsa ba 'dis bdag 'khor los sgyur ba'i btsun mo rin po cher gyur cig /de nas tshe dang </text></item>
<item><p>138a3</p><section>'dul ba</section><text>ldan pa kun dga' bos nas byi dor byas pa khyer nas bcom ldan 'das gang na ba der song ste phyin nas bcom ldan 'das la phul lo/ /sangs rgyas bcom ldan 'das rnams ni mkhyen bzhin du rmed pa yin pas/ sangs rgyas bcom ldan </text></item>
<item><p>138a4</p><section>'dul ba</section><text>'das kyis tshe dang ldan pa kun dga' bo la bka' stsal pa kun dga' bo nas 'di su zhig gis byi dor byas/ btsun pa bram ze'i bu mo che ge mo zhig gis bgyis lags so/ /kun dga' bo khyod bram ze'i bu mo de dang lhan cig skabs kyi gtam dag </text></item>
<item><p>138a5</p><section>'dul ba</section><text>byas sam/ bcom ldan 'das bgyis lags so/ /kun dga' bo des na khyod bram ze'i bu mo de dang lhan cig skabs kyi gtam ji snyed byas pa de dag thams cad nga la rgyas par gsol cig /de nas tshe dang ldan pa kun dga' bos bram ze'i </text></item>
<item><p>138a6</p><section>'dul ba</section><text>bu mo dang lhan cig skabs kyi gtam ji snyed byas pa de dag thams cad bcom ldan 'das la rgyas par gsol to/ /de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun </text></item>
<item><p>138a7</p><section>'dul ba</section><text>dga' bo khyod kyis ci'i phyir bu mo de la sangs rgyas kyi bsngags pa ma brjod/ btsun pa bdag gis 'di snyam du sangs rgyas kyi chos ni zab pa lags pas bu mo 'dis rtogs par mi 'gyur ba gang lags pa'i gnas de mchis so snyam du </text></item>
<item><p>138a8</p><section>'dul ba</section><text>bsams nas/ de'i slad du bdag gis de la 'khor los sgyur ba'i bsngags pa brjod lags so/ /kun dga' bo khyod kyis ma legs pa zhig byas te/ khyod kyis gal te de la sangs rgyas kyi bsngags pa brjod pa byas na/ des bla na med pa yang dag par </text></item>
<item><p>138b1</p><section>'dul ba</section><text>rdzogs pa'i byang chub las phyir mi ldog pa'i sems bskyed par 'gyur ba gang yin pa'i gnas de yod pa zhig /kun dga' bo 'on kyang bu mo de 'khor los sgyur ba'i rgyal po'i btsun mo rin po cher 'gyur ro/ /bcom ldan 'das kyis dgongs pa/ nyes </text></item>
<item><p>138b2</p><section>'dul ba</section><text>dmigs gang ci byung ba des ni dge slong rnams seng ras gyon nas khyim gyi nang du 'gro ba las gyur gyis/ de lta bas na dge slong gis seng ras gyon te khyim gyi nang du 'gro bar mi bya'o/ song na 'gal tshabs can du 'gyur ro/ kun du bram ze'i bu </text></item>
<item><p>138b3</p><section>'dul ba</section><text>mo che ge mo zhig bcom ldan 'das kyi don du nas byi dor byas pas bcom ldan 'das kyis de 'khor los sgyur ba'i rgyal po'i btsun mo rin po cher lung bstan to zhes sgra grags pa dag bu mo lnga brgyar gnyis kyis ma tshang ba zhig gis thos </text></item>
<item><p>138b4</p><section>'dul ba</section><text>nas/ dge slong lnga brgyar dge slong gnyis kyis ma tshang ba rnams kyi nas byi dor byas te/ de rnams kyis kyang smon lam btab pa/ bdag cag de'i 'khor du gyur cig /ji tsam na bcom ldan 'das kyis nas kyi bshos gsol bar brtsams pa dang /</text></item>
<item><p>138b5</p><section>'dul ba</section><text>tshe dang ldan pa kun dga' bo yi mug nas/ bcom ldan 'das kyi sku tshe brgyud pa de dang de rnams su phyag dang / zhabs dang / dbu la sogs pa bcad cing sbyin pa btang nas bskal pa grangs med pa gsum gyis thams cad mkhyen pa nyid brnyes pa de </text></item>
<item><p>138b6</p><section>'dul ba</section><text>da ni nas rul pa'i bshos gsol ba lta zhes mchi ma dbyung bar brtsams so/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo khyod ci'i phyir mi dga' zhing mchi ma glog /btsun pa bcom ldan </text></item>
<item><p>138b7</p><section>'dul ba</section><text>'das 'khor los sgyur ba'i rigs su 'khrungs na rgyal srid spangs nas rab tu byung ste/ phyag dang / zhabs dang / dbu la sogs pa bkum zhing sbyin pa btang nas bskal pa grangs med pa gsum gyis thams cad mkhyen pa brnyes pa </text></item>
<item><p>138b8</p><section>'dul ba</section><text>de da ni stsang nas rul ba'i bshos gsol ba lta snyam bgyid lags mod/ bcom ldan 'das kyis bka' stsal pa/ kun dga' bo khyod de bzhin gshegs pa'i mche ba'i bar nas phyung ba'i nas kyi zan za bar 'dod dam/</text></item>
<item><p>139a1</p><section>'dul ba</section><text>bcom ldan 'das 'tshal lags so/ /de nas bcom ldan 'das kyis mche ba'i bar nas nas kyi zan phyung ste/ tshe dang ldan pa kun dga' bo la byin nas tshe dang ldan pa kun dga' bos bza' bar brtsams so/ /bcom ldan 'das </text></item>
<item><p>139a2</p><section>'dul ba</section><text>kyis bka' stsal pa/ kun dga' bo khyod kyis sngon 'di lta bu'i ro myong bar dran nam/ btsun pa bdag 'khor los sgyur ba'i rigs su skyes shing 'khor los sgyur ba'i rigs las chen por gyur lags na/ da ltar bcom </text></item>
<item><p>139a3</p><section>'dul ba</section><text>ldan 'das kyi mche ba'i bar nas phyung ba'i nas kyi bshos 'di lta bu'i ro ni sngon myong bar mi dran lags so/ /kun dga' bo de lta bas na de bzhin gshegs pa la ni ro bro ba'i mchog ces bya ba ro rnams 'phrog pa yongs </text></item>
<item><p>139a4</p><section>'dul ba</section><text>su dag pa yod de/ gal te de bzhin gshegs pas kha zas phal pa la longs spyad na de yang de bzhin gshegs pa la ro brgya bar 'gyur ro/ /kun dga' bo rgyal po bram ze mes sbyin gyis sangs rgyas la sogs pa dge </text></item>
<item><p>139a5</p><section>'dul ba</section><text>slong gi dge 'dun zla ba gsum du spyan drangs te mi snang ba'i phyogs su 'dug nas bcom ldan 'das ni dgra mtha' na nas gsol lo zhes sgra bsgrags so/ /mtha'i rgyal po rnams kyis kyang rgyal po bram ze mes sbyin gyis </text></item>
<item><p>139a6</p><section>'dul ba</section><text>sangs rgyas la sogs pa dge slong gi dge 'dun zla ba gsum du spyan drangs te/ mi snang ba'i phyogs su 'dug go/ /bcom ldan 'das ni dgra mtha' na nas gsol lo zhes thos nas/ de rnams kyis rgyal po bram ze mes </text></item>
<item><p>139a7</p><section>'dul ba</section><text>sbyin la pho nya btang ba las de rnams nang du ma chud de sgo na sdod do/ /khyim bdag mgon med zas sbyin gyis thos nas 'bras sa lu sog ma'i sbu bur smin pa shing rta lnga brgya tsam bkang ste bskur ro/ /de nas bdud sdig can de 'di </text></item>
<item><p>139a8</p><section>'dul ba</section><text>snyam du sems te/ dge sbyong gau ta ma la bdag gis lan mang po zhig tho btsam par byas na lan 'ga' yang skabs ma rnyed gyis/ 'dir yang re shig 'di la brgal bar bya'o snyam du bsams nas/ tshe dang ldan pa kun dga' </text></item>
<item><p>139b1</p><section>'dul ba</section><text>bor bdag nyid mngon par sprul te/ shing rta lnga brgya po de rnams kyi mdun du 'dug nas smras pa/ shes ldan dag gar 'dong / de rnams kyis smras pa 'phags pa kun dga' bo rgyal po bram ze mes sbyin gyis bcom ldan 'das nyan thos kyi </text></item>
<item><p>139b2</p><section>'dul ba</section><text>dge 'dun dang bcas pa zla ba gsum du spyan drangs te mi snang ba'i phyogs su 'dug nas bcom ldan 'das ni dgra mtha' na nas gsol lo/ /de nas khyim bdag mgon med zas sbyin gyis thos nas/ bcom ldan 'das kyi don du </text></item>
<item><p>139b3</p><section>'dul ba</section><text>'bras sa lu sog ma'i sbu bur smin pa shing rta lnga brgya po 'di bskur ba lags so/ /des smras pa shes ldan dag bcom ldan 'das la ni lha dang klu dang / gnod sbyin rnams mngon par dad de/ gal te nam mkha' la bcom ldan 'das kyis lhung bzed bzed na </text></item>
<item><p>139b4</p><section>'dul ba</section><text>der yang sum bcu rtsa gsum pa'i lha rnams kyis lha'i bdud rtsis 'gengs par byed na/ bcom ldan 'das ci'i phyir nas gsol/ slar log shig /de rnams kyis smras pa/ 'phags pa kun dga' bo bdag </text></item>
<item><p>139b5</p><section>'dul ba</section><text>cag chas lags na da ci ste ldog mchi'o/ /bdud kyis bsams pa/ bdag gis 'di dag bzlog par ma nus kyis thabs shig bsham par bya'o zhes de steng gi nam mkha' la 'phags nas char pa shing rta'i srog </text></item>
<item><p>139b6</p><section>'dul ba</section><text>shing tsam gyi rgyun dbab par brtsams te/ des re shig shing rta de dag gi lte ba man chad nub pa de tsam gyi bar du char phab bo/ /de nas shing rta de dag gi glang rnams bkrol te dong ngo / /de na bcom ldan 'das dge slong lnga brgyar gnyis </text></item>
<item><p>139b7</p><section>'dul ba</section><text>kyis ma tshang ba dang thabs gcig tu dgra mtha' na nas gsol lo/ /tshe dang ldan pa shA ri'i bu dang / maud gal gyi bu gnyis ni ri rtse gsum pa la dbyar gnas par khas blangs nas lha'i bdud rtsi la longs spyod do/ /de nas ded </text></item>
<item><p>139b8</p><section>'dul ba</section><text>dpon des zla ba gsum 'das nas bcom ldan 'das nyan thos kyi dge 'dun dang bcas pa bskyed mos tshal du gdugs tshod la spyan drangs pa dang / bcom ldan 'das kyis cang mi gsung bas gnang ngo / /tshe dang ldan pa shA ri'i bu dang /</text></item>
<item><p>140a1</p><section>'dul ba</section><text>maud gal gyi bu gnyis ri bo rtse gsum pa la dbyar gnas pa yang 'ongs so/ /de nas ded dpon gyis de nyid kyi mtshan mo nas gtsang zhing bsod pa'i bza' ba dang bca' ba dag sta gon byas te zhes bya ba nas/ bcom ldan 'das </text></item>
<item><p>140a2</p><section>'dul ba</section><text>kyis gsol zin nas phyag bcabs te lhung bzed gyu bar rig nas zhes bya ba'i bar gong ma bzhin du'o/ /bcom ldan 'das kyi zhabs gnyis la gtugs te smon lam gdab par brtsams pa/ dge ba'i rtsa ba 'dis bdag </text></item>
<item><p>140a3</p><section>'dul ba</section><text>'khor los sgyur ba'i rgyal por gyur cig /rta cang shes ni bu rgyal tshab tu gyur cig /rta lnga brgya po 'di dag kyang bu lnga brgyar gyur cig bcom ldan 'das kyis bu mo btsun mo rin po cher lung bstan pa gang lags pa de ni bdag gi </text></item>
<item><p>140a4</p><section>'dul ba</section><text>btsun mo rin po cher gyur cig /bud med lnga brgyar gnyis kyis ma tshang ba gang lags pa de ni de'i 'khor du gyur cig /de nas bcom ldan 'das kyis ded dpon de'i bsam pa thugs su chud nas ded dpon la 'di skad ces bka' </text></item>
<item><p>140a5</p><section>'dul ba</section><text>stsal to/ /ded dpon khyod ni 'khor los sgyur ba'i rgyal por 'gyur ro/ /rta cang shes ni khyod kyi bu rgyal tshab tu 'gyur ro/ /rta lnga brgya po de dag kyang bu lnga brgyar 'gyur ro/ /bu mo de ni btsun mo rin po cher 'gyur ro/ /bud med lnga </text></item>
<item><p>140a6</p><section>'dul ba</section><text>brgyar gnyis kyis ma tshang ba de dag kyang de'i 'khor du 'gyur ro/ /de nas bcom ldan 'das kyis zla ba gsum po dag 'das nas chos gos byas pa dang ldan/ chos gos zin pa dang ldan nas tshe dang ldan pa kun dga' bo la bka' stsal </text></item>
<item><p>140a7</p><section>'dul ba</section><text>pa/ kun dga' bo rgyal po bram ze mes sbyin gyi drung du song la nad med par gyur cig ces byos la 'di skad ces rgyal po chen po khyed kyi yul du kho bos zla ba gsum gnas zin te 'gros shes par gyis shig ces kyang smros shig /btsun </text></item>
<item><p>140a8</p><section>'dul ba</section><text>pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas/ rgyal po bram ze mes sbyin gyi khyim gang na ba der song ba dang / de'i tshe rgyal po bram ze mes sbyin bkra shis 'ong ba la sdod cing 'dug go/ /</text></item>
<item><p>140b1</p><section>'dul ba</section><text>de nas tshe dang ldan pa kun dga' bos sgo ba'i skyes pa la smras pa/ kye nang rje tshur khyod rgyal po bram ze mes sbyin gang na ba der song la phyin nas rgyal po bram ze mes sbyin la 'di skad ces dge slong kun dga' bo lha mthong bar 'tshal nas sgo </text></item>
<item><p>140b2</p><section>'dul ba</section><text>na sdod cing mchis so zhes smros shig /'phags pa bka' bzhin 'tshal zhes sgo ba'i skyes pas tshe dang ldan pa kun dga' bo'i ltar mnyan nas rgyal po bram ze mes sbyin gang na ba der song ste phyin nas/ rgyal po bram ze mes sbyin </text></item>
<item><p>140b3</p><section>'dul ba</section><text>la 'di skad ces smras so/ /lha dge slong 'phags pa kun dga' bo lha'i zhal mthong bar 'tshal nas sgo na sdod cing mchis so/ /des smras pa/ kye skyes bu nga bkra shis 'ong ba sdod cing 'dug gis dge slong kun dga' bo ni bsod nams kyi mthu chen </text></item>
<item><p>140b4</p><section>'dul ba</section><text>po dang ldan pa yin te/ de nyid nga'i bkra shis su gyur cig /de la ni bzang po lnga yod de/ ming bzang ba dang / gzugs bzang ba dang / kha dog bzang ba dang / spobs pa bzang ba dang / sgrub pa bzang ba yin gyis nang du spyon cig /shes ldan kun </text></item>
<item><p>140b5</p><section>'dul ba</section><text>dga' bo la su zhig 'gog /sgo bas tshe dang ldan pa kun dga' bo la de bzhin du smras nas tshe dang ldan pa kun dga' bos nang du zhugs so/ /mtha'i rgyal phran gyi pho nya de rnams kyang de nyid dang lhan cig nang du zhugs so/ /de nas tshe dang </text></item>
<item><p>140b6</p><section>'dul ba</section><text>ldan pa kun dga' bos rgyal po bram ze mes sbyin la nad med par gyur cig ces byas nas phyogs gcig tu 'dug go/ /phyogs gcig tu 'dug nas tshe dang ldan pa kun dga' bos rgyal po bram ze mes sbyin la 'di skad ces smras so/ /</text></item>
<item><p>140b7</p><section>'dul ba</section><text>rgyal po chen po bcom ldan 'das kyi zhal nas khyod nad med par gyur cig /rgyal po chen po khyod kyi yul du ngas zla ba gsum du gnas zin te 'gros shes par gyis shig ces kyang bka' stsal to/ /'phags pa kun dga' bo sangs rgyas </text></item>
<item><p>140b8</p><section>'dul ba</section><text>bcom ldan 'das la phyag 'tshal lo/ /'phags pa kun dga' bo bcom ldan 'das dang ji ga yul dgra mthar dbyar bde bar bzhugs sam/ bsod snyoms kyis 'o brgyal bar ma gyur grang / mtha'i rgyal phran gyi pho nya de dag gis smras pa/</text></item>
<item><p>141a1</p><section>'dul ba</section><text>lha khyod ni rgyal srid la mi rtog pa lags te/ 'di ltar bcom ldan 'das nyan thos kyi dge 'dun dang bcas pa zla ba gsum du spyan drangs te mi snang ba'i phyogs su bzhugs nas/ bcom ldan 'das ni zla ba gsum du nas rul pa'i </text></item>
<item><p>141a2</p><section>'dul ba</section><text>bshos gsol lags so/ /des smras pa/ 'phags pa kun dga' bo bcom ldan 'das kyis zla ba gsum du nas rul pa'i bshos gsol ba mad dam/ rgyal po chen po mad lags so/ /de brgyal nas sa la 'gyel ba dang / chu mang </text></item>
<item><p>141a3</p><section>'dul ba</section><text>po zhig gtor nas dbugs slar byung ba dang / blon po rnams bkug ste smras pa/ shes ldan dag ngas khyed cag rnams la nyin re zhing lnga brgya'i bza' ba dang bca' ba bsod pa rab tu mang po sta gon gyis shig par ma bsgo 'am/</text></item>
<item><p>141a4</p><section>'dul ba</section><text>de rnams kyis smras pa/ lha de kho na skad bka' stsal pa mchis kyis che ge mo zhig la stsol cig ces ni khyed kyis bka' ma stsal te/ 'on kyang da dung du zhal zas sta gon kho na bgyid do/ /de nas rgyal po bram ze mes sbyin </text></item>
<item><p>141a5</p><section>'dul ba</section><text>bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug nas bcom ldan 'das kyis rgyal po bram </text></item>
<item><p>141a6</p><section>'dul ba</section><text>ze mes sbyin la chos dang ldan pa'i gtam gyis yang dag par ston par mdzad ces bya ba nas/ yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o/ /de nas rgyal po bram ze mes sbyin gyis </text></item>
<item><p>141a7</p><section>'dul ba</section><text>bcom ldan 'das kyi zhabs gnyis la gtugs nas bcom ldan 'das la 'di skad ces gsol to/ /bcom ldan 'das nongs lags so/ /bde bar gshegs pa nongs lags te/ ji ltar yang bus pa lags/ ji ltar yang </text></item>
<item><p>141a8</p><section>'dul ba</section><text>rmongs pa lags/ ji ltar yang mi gsal ba lags/ ji ltar yang mi mkhas pa lags te/ 'di ltar bdag gis bcom ldan 'das nyan thos kyi dge 'dun dang bcas pa dgung zla gsum du spyan drangs nas mi gda' ba'i phyogs su mchis lags so// //</text></item>
<item><p>141b1</p><section>'dul ba</section><text>'dul ba gzhi/ bam po sum bcu rtsa brgyad pa/ bcom ldan 'das bdag gi nongs pa de glo bar chud cing nongs par mthong lags na thugs brtse ba nye bar gzung ste nongs pa la nongs par gzung du gsol/ /rgyal po chen po khyod kyis </text></item>
<item><p>141b2</p><section>'dul ba</section><text>nyes pa la nyes par khas blangs na bden te/ ji ltar na yang bus pa yin/ ji ltar na yang rmongs pa yin/ ji ltar na yang mi gsal ba yin/ ji ltar na yang mi mkhas pa yin te/ gang yang khyod kyis de bzhin gshegs pa zla ba gsum du spyan drangs nas mi snang </text></item>
<item><p>141b3</p><section>'dul ba</section><text>ba'i phyogs na 'dug gam/ rgyal po chen po gang gi phyir khyod kyis nyes pa shes shing mthong la de mthong nas 'chags par byed na/ khyod kyi dge ba'i chos rnams nyams par mi 'gyur gyi 'phel ba kho nar shes par bya'o/ /</text></item>
<item><p>141b4</p><section>'dul ba</section><text>rgyal po chen po de ci'i phyir zhe na/ gang yang 'ga' zhig nyes pa shes shing mthong la de mthong nas 'chags shing phyir sdom par byed na/ dge ba'i chos rnams nyams par mi 'gyur gyi 'phel ba kho nar shes par bya'o/ /de nas </text></item>
<item><p>141b5</p><section>'dul ba</section><text>bcom ldan 'das la rgyal po bram ze mes sbyin gyis 'di skad ces gsol to/ /bcom ldan 'das dge slong gi dge 'dun dang thabs gcig la bdag gis ji srid 'tsho'i bar du na bza' chos gos dang / bsod snyoms dang / gzims </text></item>
<item><p>141b6</p><section>'dul ba</section><text>cha dang / snyun spyad kyi rkyen sman gyi yo byad rnams sbyor zhing mchis na gnang bar mdzad du gsol/ /bcom ldan 'das kyis bka' stsal pa/ rgyal po chen po de bzhin gshegs pa ni tshe thung ngu'i dus su byung zhing gdul ba'i </text></item>
<item><p>141b7</p><section>'dul ba</section><text>don bya ba ni rab tu mang la mya ngan las 'da' ba'i dus la yang 'bab pas mi gnang ngo / /gal te de lta lags na bcom ldan 'das lo bdun nam/ zla ba bdun nam/ dgung bdun zhig gnang bar mdzad du gsol/ bcom ldan 'das kyis </text></item>
<item><p>141b8</p><section>'dul ba</section><text>der yang ma gnang ba dang / bcom ldan 'das la rgyal po bram ze mes sbyin gyis 'di skad ces gsol to/ /bcom ldan 'das dge slong gi dge 'dun dang thabs gcig tu sang bdag gi sdum par gdugs tshod sbyor zhing mchis na </text></item>
<item><p>142a1</p><section>'dul ba</section><text>gnang bar mdzad du gsol/ de nas bcom ldan 'das kyis dgongs pa/ ngas gal te 'di'i zas gcig kyang gsol bar ma gnang na rgyal po bram ze mes sbyin khrag dron du skyugs nas dus las 'da' bar 'gyur ba </text></item>
<item><p>142a2</p><section>'dul ba</section><text>gang yin pa de'i gnas yod do snyam du dgongs nas/ bcom ldan 'das kyis cang mi gsung bas gnang ngo / /de nas rgyal po bram ze mes sbyin gyis bcom ldan 'das cang mi gsung bas gnang bar rig nas zhabs gnyis </text></item>
<item><p>142a3</p><section>'dul ba</section><text>la mgo bos phyag 'tshal te/ bcom ldan 'das kyi spyan snga nas chas te rang gi gnas gang na ba der song nas phyin pa dang / blon po rnams la smras pa/ shes ldan dag gang gis na zhal zas 'di thams cad sangs rgyas </text></item>
<item><p>142a4</p><section>'dul ba</section><text>la sogs pa dge slong gi dge 'dun gyis longs spyod par 'gyur ba'i thabs bzang po ci yod/ de rnams kyis smras pa/ lha zhal zas 'di thams cad dog sa la bkram la dge slong rnams kyi zhabs kyis bcags na de </text></item>
<item><p>142a5</p><section>'dul ba</section><text>ltar na yongs su longs spyad par 'gyur lags so/ /des zho shas 'tsho ba rnams la bsgo ba/ shes ldan dag kha zas ji snyed yod pa 'di thams cad sa la kun du khrom shig /de rnams kyis thams cad kun du </text></item>
<item><p>142a6</p><section>'dul ba</section><text>bkram mo/ /de nas rgyal po bram ze mes sbyin gyis de nyid kyi mtshan mo nas gtsang zhing bsod pa'i bza' ba dang bca' ba dag sta gon byas nas zhes bya ba nas/ bcom ldan 'das dge slong gi dge 'dun gyi gung la gdan bshams </text></item>
<item><p>142a7</p><section>'dul ba</section><text>pa nyid la bzhugs so zhes bya ba'i bar gong ma bzhin du'o/ /ji tsam na rgan zhugs zhig mi bzod pa skyes te bdag cag zla ba gsum du nas rul ba zos nas da ni rgyal po sdig can 'di'i 'byor pa ston to snyam du bsams nas bza' ba dang bca' </text></item>
<item><p>142a8</p><section>'dul ba</section><text>ba sa la bkram pa'i steng du rdog pas bsnun pa dang / bram ze dang khyim bdag rnams 'phags pa rnams ni bza' ba dang bca' ba khar gzhug pa'i zas la rkang pas rdzi bar byed do zhes smod par byed/ phyar kha gtong bar byed kha zer bar byed pa'i skabs de </text></item>
<item><p>142b1</p><section>'dul ba</section><text>bcom ldan 'das la dge slong rnams kyis gsol pa dang bcom ldan 'das kyis dgongs pa/ nyes dmigs gang ci byung ba de ni dge slong dag bza' ba dang bca' ba khar gzhug pa'i zas la rkang pas reg par byed pa yin no snyam nas/ dge slong </text></item>
<item><p>142b2</p><section>'dul ba</section><text>rnams la bka' stsal pa/ dge slong dag dge slong rgan zhugs che ge mo zhig mi bzod pa skyes nas bza' ba dang bca' ba khar gzhug pa'i zas sa la bkram pa'i steng du rdog pas bsnun pas bram ze dang khyim bdag rnams smod par byed/ phyar kha gtong </text></item>
<item><p>142b3</p><section>'dul ba</section><text>bar byed/ kha zer bar byed do/ /de lta bas na dge slong gis bza' ba dang bca' ba khar gzhug pa'i zas la rkang pas bcag par mi bya'o/ /bcags na 'gal tshabs can du 'gyur ro/ /de nas rgyal po bram ze mes sbyin gyis sangs rgyas </text></item>
<item><p>142b4</p><section>'dul ba</section><text>la sogs pa dge slong gi dge 'dun bde bar bzhugs par rig nas gtsang zhing bsod pa'i bza' ba dang bca' ba dag rang gi lag nas stobs shing tshim par byed de zhes bya ba nas/ phyag bcabs te lhung bzed gyu bar rig nas stan ches </text></item>
<item><p>142b5</p><section>'dul ba</section><text>dma' ba zhig blangs te chos mnyan pa'i phyir bcom ldan 'das kyi spyan sngar 'dug go zhes bya ba'i bar gong ma bzhin du'o/ /de nas bcom ldan 'das kyis rgyal po bram ze mes sbyin la chos dang ldan pa'i gtam gyis yang dag par </text></item>
<item><p>142b6</p><section>'dul ba</section><text>ston par mdzad/ yang dag par 'dzin du 'jug par mdzad/ yang dag par gzeng bstod par mdzad/ yang dag par rab tu dga' bar mdzad de/ rnam grangs du mar chos dang ldan pa'i gtam gyis yang dag par bstan/ yang dag </text></item>
<item><p>142b7</p><section>'dul ba</section><text>par 'dzin du 'jug /yang dag par gzeng bstod/ yang dag par rab tu dga' bar mdzad nas gdan las bzhengs te gshegs so/ /de nas dge slong rab tu mang po dbyar zla ba gsum po dag 'das nas chos gos byas </text></item>
<item><p>142b8</p><section>'dul ba</section><text>pa dang ldan/ chos gos zin pa dang ldan nas bcom ldan 'das gang na ba der dong ste phyin pa dang / bcom ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug nas dge </text></item>
<item><p>143a1</p><section>'dul ba</section><text>slong rab tu mang pos bcom ldan 'das la 'di skad ces gsol to/ /btsun pa bdag cag gis yul dgra mtha' rnams su dgung zla gsum mchis lags kyis/ btsun pa spyil bu gzhig lags so/ /dge slong </text></item>
<item><p>143a2</p><section>'dul ba</section><text>dag khyed kyis spyil bu ma gzhig shig /spyil bu rnams ji srid du yun ring du gnas par gyur pa de srid du sbyin bdag gi bsod nams 'phel bar 'gyur ba nyid dang / bsod nams skyed par 'gyur ba nyid do/ /bzhi po 'di dag ni sbyin </text></item>
<item><p>143a3</p><section>'dul ba</section><text>pa po dang sbyin bdag gi bsod nams kyi rgyu mthun pa dang / dge ba'i rgyu mthun pa dang / bde ba'i gzhi yin par rig par bya ste/ bzhi gang zhe na/ dge slong tshul khrims dang ldan zhing dge ba'i chos la gnas pa zhig gang gis gtsug </text></item>
<item><p>143a4</p><section>'dul ba</section><text>lag khang na gnas shing sems kyi ting nge 'dzin tshad med pa lus kyis mngon sum du byas nas rdzogs par byas te gnas na gzhi de las sbyin pa po dang sbyin bdag gi bsod nams kyi rgyu mthun pa dang / dge ba'i rgyu mthun pa dang /</text></item>
<item><p>143a5</p><section>'dul ba</section><text>bde ba'i gzhi dpag tu med par rig par bya'o/ /gtsug lag khang ji lta bar chos gos dang / bsod snyoms dang / gnas mal yang de dang 'dra ste/ bsod nams kyi rgyu mthun pa dang / dge ba'i rgyu mthun pa dang / bde ba'i gzhi </text></item>
<item><p>143a6</p><section>'dul ba</section><text>bzhi po 'di dang ldan pa'i sbyin pa po dang sbyin bdag gi bsod nams kyi tshad re shig bsod nams sam/ bsod nams kyi 'bras bu 'am/ bsod nams kyi 'bras bu'i rnam par smin pa 'di tsam mo zhes gzung bar mi nus </text></item>
<item><p>143a7</p><section>'dul ba</section><text>te/ 'on kyang bsod nams che ba'i phyir bsod nams kyi phung po chen po zhes bya ba'i grangs su 'gro'o/ /dper na chu bo chen po lnga po 'di lta lte/ gang gA dang / ya mu na dang / sar yu dang / gnas ldan dang / chen po zhes bya ba de dag 'bab cing 'dre bar 'gyur </text></item>
<item><p>143a8</p><section>'dul ba</section><text>ba de la ni chu'i tshad chu 'am/ chu bum pa 'am/ chu bum pa brgya 'am/ chu bum pa stong ngam/ chu bum pa brgya stong 'di snyed ces gzung bar mi nus te/ 'on kyang chu mang ba'i phyir chu'i tshogs chen po zhes bya ba'i grangs su 'gro ba de bzhin du bsod nams kyi rgyu </text></item>
<item><p>143b1</p><section>'dul ba</section><text>mthun pa dang / dge ba'i rgyu mthun pa dang / bde ba'i gzhi bzhi po 'di dag dang ldan pa'i sbyin pa po dang / sbyin bdag gi bsod nams kyi tshad bsod nams sam/ bsod nams kyi 'bras bu 'am/ bsod nams kyi 'bras bu rnam par smin pa 'di tsam mo </text></item>
<item><p>143b2</p><section>'dul ba</section><text>zhes gzung bar mi nus te/ 'on kyang bsod nams che ba'i phyir bsod nams kyi phung po chen po zhes bya ba'i grangs su 'gro'o/ /ji ltar rgya mtsho bkra shis gtsang la dag /ngogs bde rin chen 'byung gnas mtsho mchog der/ /mi dang ri dgas tshogs </text></item>
<item><p>143b3</p><section>'dul ba</section><text>kyis bsten pa yi/ /chu bo so so nas 'bab 'du ba ltar/ /de bzhin gos dang zas skom ster ba'i mi/ /mal cha stan dang gding ba sbyin byed la/ /bsod nams rgyun ni kun nas 'du 'gyur te/ /dper na rgya mtshor chu klung 'bab pa bzhin/ /</text></item>
<item><p>143b4</p><section>'dul ba</section><text>dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa bcom ldan 'das kyis phrin las ci zhig mdzad na/ gang gis na phyag dang / zhabs dang / dbu la sogs pa bkum pa </text></item>
<item><p>143b5</p><section>'dul ba</section><text>la sogs pa'i bsod nams kyi tshogs kyis slongs mo ba'i skye bo tshim par mdzad de/ bskal pa grangs ma mchis pa gsum du sems can gyi don gyi slad du bdag nyid 'o brgyal nas mdzad pa thams cad mdzad lags pa/ yul dgra mtha' </text></item>
<item><p>143b6</p><section>'dul ba</section><text>na dge slong lnga brgyar gnyis kyis ma tshang ba dang thabs cig tu nas rul ba gsol la/ tshe dang ldan pa shA ri'i bu dang / maud gal gyi bu gnyis ni bdud rtsi 'tshal lags/ bcom ldan 'das kyis bka' stsal pa/ dge slong dag de bzhin </text></item>
<item><p>143b7</p><section>'dul ba</section><text>gshegs pa nyid kyis sngon gyi tshe rabs gzhan rnams su las byas shing bsags pa zhes bya ba nas/ lus can dag la 'bras bur 'gyur zhes bya ba'i bar gong ma bzhin du'o/ /dge slong dag sngon byung ba skye dgu'i tshe lo brgyad khri thub </text></item>
<item><p>143b8</p><section>'dul ba</section><text>pa na 'jig rten du de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa </text></item>
<item><p>144a1</p><section>'dul ba</section><text>sangs rgyas bcom ldan 'das rnam par gzigs zhes bya ba 'jig rten du byung ste/ de 'khor dge slong brgyad khri dang rgyal po'i pho brang gnyen ldan zhes bya ba na nye bar rten cing bzhugs so/ /de'i tshe rgyal po'i pho brang gnyen ldan na </text></item>
<item><p>144a2</p><section>'dul ba</section><text>tshogs rnams slob par byed pa'i bram ze zhig lnga brgya'i tshogs la bram ze'i gsang tshig 'don du 'jug ste/ 'jig rten thams cad kyis kyang lhag par bkur sti byas/ rim gror byas/ rjed par byas/ mchod par byas te dgra bcom </text></item>
<item><p>144a3</p><section>'dul ba</section><text>par bkur ro/ /gang kho na nas yang dag par rdzogs pa'i sangs rgyas rnam par gzigs rgyal po'i pho brang gnyen ldan du gshegs pa de kho na nas bzung ste/ de la su yang bkur sti bya ba dang / rim gror bya ba dang / rjed par bya ba dang /</text></item>
<item><p>144a4</p><section>'dul ba</section><text>mchod par bya ba mi byed pa dang / de yang dag par rdzogs pa'i sangs rgyas rnam par gzigs nyan thos kyi dge 'dun dang bcas pa la shin tu phrag dog skyes par gyur to/ /ji tsam na dge slong slob pa dang mi slob pa rab tu mang </text></item>
<item><p>144a5</p><section>'dul ba</section><text>po snga dro sham thabs bgos lhung bzed dang chos gos thogs te/ rgyal po'i pho brang gnyen ldan du bsod snyoms la zhugs pa dang / de nas tshod ma ro sna tshogs dang ldan pa dang 'bras chan gyis lhung bzed bkang nas slar </text></item>
<item><p>144a6</p><section>'dul ba</section><text>log pa bram ze des mthong nas dris pa/ kye dge slong dag ji 'dra ba'i bsod snyoms zhig rnyed blta'o/ /de dag drang po'i rang bzhin can yin pas bstan pa dang / de phrag dog gi rang bzhin can zhig mi bzod pa skyes nas bram </text></item>
<item><p>144a7</p><section>'dul ba</section><text>ze'i khye'u rnams la bos te smras pa/ dge sbyong mgo reg 'di dag ni tshod ma ro sna tshogs dang ldan pa dang 'bras chan za bar 'os pa ma yin gyi nas rul pa za bar 'os pa yin no/ /de rnams kyis kyang rjes su yi rang nas mkhan po de </text></item>
<item><p>144a8</p><section>'dul ba</section><text>de lta lags te/ dge sbyong mgo reg 'di dag ni tshod ma ro sna tshogs dang ldan pa dang 'bras chan 'tshal bar 'os pa ma lags kyi nas rul ba 'tshal bar 'os pa lags so/ /de na yang bram ze'i khye'u bzang po dad pa can dge ba'i bsam pa can gnyis shig </text></item>
<item><p>144b1</p><section>'dul ba</section><text>'dug pa de dag gis mkhan po de skad ma gsung shig /'di dag ni bdag nyid chen po ste/ lha'i bdud rtsi 'tshal bar 'os pa lags kyi/ nas rul ba ni 'os pa ma lags so zhes smras so/ /dge slong dag ji snyam du sems/ de'i tshe de'i dus na de bzhin </text></item>
<item><p>144b2</p><section>'dul ba</section><text>gshegs pa rnam par gzigs kyi tshogs rnams la smod par byed pa gang yin pa de nga nyid yin no/ /bram ze'i khye'u lnga brgyar gnyis kyis ma tshang ba gang yin pa de dag ni dge slong lnga brgyar gnyis kyis ma tshang ba 'di dag yin no/ /</text></item>
<item><p>144b3</p><section>'dul ba</section><text>bram ze'i khye'u bzang po dad pa can dge ba'i bsam pa can gnyis po gang yin pa de ni dge slong shA ri'i bu dang / maud gal gyi bu 'di gnyis yin te/ ngas yang dag par rdzogs pa'i sangs rgyas rnam par gzigs kyi nyan thos slob pa dang </text></item>
<item><p>144b4</p><section>'dul ba</section><text>mi slob pa rnams la sems gdug pas ngag gi las rtsub mo phyung ba dang / bram ze'i khye'u lnga brgyar gnyis kyis ma tshang bas rjes su yi rang ba dang / gnyis kyis rjes su yi ma rang ba gang yin pa'i las de'i rnam par smin pas de'i bar yul dgra </text></item>
<item><p>144b5</p><section>'dul ba</section><text>mthar de bzhin gshegs pa dge slong lnga brgyar gnyis kyis ma tshang ba dang thabs gcig nas rul gsol to/ /shA ri'i bu dang maud gal gyi bu gnyis ni lha'i bdud rtsi la longs spyod do/ /dge slong dag de lta bas na gcig tu gnag </text></item>
<item><p>144b6</p><section>'dul ba</section><text>pa rnams kyi las kyi rnam par smin pa ni gcig tu gnag pa yin la zhes bya ba nas/ gcig tu dkar ba'i las rnams la brtsal bar bya ste/ dge slong dag khyed kyis de lta bu la bslab par bya'o zhes bya ba'i bar gong ma bzhin du'o/ /</text></item>
<item><p>144b7</p><section>'dul ba</section><text>de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo tshugs dka' gang na ba der 'dong ngo / /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi </text></item>
<item><p>144b8</p><section>'dul ba</section><text>ltar mnyan nas/ de nas bcom ldan 'das lho phyogs lnga len nas ljongs rgyu zhing gshegs pa dang tshugs dkar gshegs nas/ tshugs dka'i chu bo gang gA'i 'gram na bzhugs so/ /de nas dge slong zhig bcom ldan 'das </text></item>
<item><p>145a1</p><section>'dul ba</section><text>gang na ba der song ste phyin nas/ bcom ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug nas bcom ldan 'das la dge slong des 'di skad ces gsol to/ /bcom </text></item>
<item><p>145a2</p><section>'dul ba</section><text>ldan 'das ji ltar bcom ldan 'das las bdag gis mdor bsdus pa'i chos thos nas gcig tu dben pa bag yod pa/ rtun pa dang ldan pa bdag nyid gtong bar gnas so/ /gcig tu dben pa bag yod pa/ rtun pa dang ldan pa/ bdag </text></item>
<item><p>145a3</p><section>'dul ba</section><text>nyid gtong bar gnas pa na/ gang gi phyir rigs kyi bu rnams skra dang kha spu bregs nas gos ngur smrig bgos te/ dad pa yang dag pa kho nas khyim nas khyim med par rab tu 'byung bar bgyid pa tshangs par spyod pa'i mtha' bla na med </text></item>
<item><p>145a4</p><section>'dul ba</section><text>pa de tshe de nyid la rang gi mngon par shes pas mngon sum du bgyis te bsgrubs nas bdag gi skye ba zad do/ /tshangs par spyod pa la bsten to/ /bya ba byas so 'di las srid pa gzhan mi shes so zhes go bar bgyid pa'i chos de </text></item>
<item><p>145a5</p><section>'dul ba</section><text>lta bu mdor bsdus te legs par bshad du gsol zhes de skad ces gsol pa dang / bcom ldan 'das chu bo gang gA gang na ba de logs su gzigs pa las bcom ldan 'das kyis chu bo gang gA'i rgyun gyis shing sdong chen po </text></item>
<item><p>145a6</p><section>'dul ba</section><text>zhig khyer ba gzigs so/ /gzigs nas kyang dge slong de la bka' stsal pa/ dge slong khyed kyis chu bo gang gA'i rgyun gyis shing sdong po chen po khyer ba mthong ngam/ btsun pa mthong lags so/ /gal te 'di tshu </text></item>
<item><p>145a7</p><section>'dul ba</section><text>rol gyi 'gram du ma chags/ pha rol gyi 'gram dang dbus su ma chags/ skam la ma phyung / mi dang mi ma yin pas ma bzung / klong du ma nub/ khong rul bar ma gyur na dge slong shing sdong po chen po de ni rim gyis rgya </text></item>
<item><p>145a8</p><section>'dul ba</section><text>mtshor gzhol bar 'gyur/ rgya mtshor 'bab par 'gyur/ /rgya mtshor bab par 'gyur ba de bzhin du/ gal te dge slong khyod kyis tshu rol la ma chags zhes bya ba nas khong rul bar ma gyur na/ de lta na dge slong khyod rim gyis mya ngan las 'das pa la </text></item>
<item><p>145b1</p><section>'dul ba</section><text>gzhol bar 'gyur/ mya ngan las 'das pa la 'bab par 'gyur/ mya ngan las 'das pa la bab par 'gyur ro/ /btsun pa bdag gis ma 'tshal na tshu rol gyi 'gram ni ci lags/ pha rol gyi 'gram ni ci lags/ dbus su thogs pa ni ci lags/</text></item>
<item><p>145b2</p><section>'dul ba</section><text>skam la byung ba ni ci lags/ mis bzung ba ni ci lags/ mi ma lags pas bzung ba ni ci lags/ klong du nub pa ni ci lags khong rul ba ni ci lags/ bcom ldan 'das ji ltar bcom ldan 'das las bdag gis mdor bsdus </text></item>
<item><p>145b3</p><section>'dul ba</section><text>pa'i chos thos nas zhes bya ba nas/ 'di las srid pa gzhan mi shes so zhes bgyi ba'i chos de lta bu mdor bsdus te legs par bdag la bshad du gsol zhes bya ba'i bar gong ma bzhin du'o/ /dge slong tshu rol gyi 'gram zhes </text></item>
<item><p>145b4</p><section>'dul ba</section><text>bya ba de ni nang gi skye mched drug gi tshig bla dgas yin no/ /pha rol gyi 'gram zhes bya ba de ni phyi'i skye mched drug gi tshig bla dgas yin no/ /dbus su thogs pa zhes bya ba de ni dga' ba'i 'dod chags kyi tshig bla dgas yin no/ /</text></item>
<item><p>145b5</p><section>'dul ba</section><text>skam la phyung ba zhes bya ba de ni nga'o snyam pa'i nga rgyal gyi tshig bla dgas yin no/ /mis bzung ba zhes bya ba ni 'di ltar 'di na la la rab tu byung ba dang khyim pa 'dres par gnas te/ dga' bar mtshungs pa dang bde bar mtshungs pa dag /</text></item>
<item><p>145b6</p><section>'dul ba</section><text>bde na bde ba dang / sdug bsngal na sdug bsngal zhing 'phral gyi bya ba byung zhing byung ba rnams yang dag par blangs te mthar 'byin par byed pa lta bu yin no/ /mi ma yin pas zin pa zhes bya ba ni 'di ltar 'di na la la tshul khrims sam/</text></item>
<item><p>145b7</p><section>'dul ba</section><text>brtul zhugs sam/ dka' thub bam/ tshangs par spyod pa bsten pa 'dis bdag lha 'am/ lha gang yang rung ba zhig tu gyur cig ces smon lam btab nas tshangs par spyad pa spyod pa lta bu'o/ /klong du nub pa zhes bya ba ni ji ltar </text></item>
<item><p>145b8</p><section>'dul ba</section><text>'di ni la la bslab pa phul nas babs pa lta bu yin no/ /khong rul ba zhes bya ba ni ji ltar 'di na la la tshul khrims 'chal ba/ sdig pa'i chos can/ khong myags shing phyir 'dzag pa/ shing rul lta bur gyur pa/ lung bong ltar spyod pa/ dge sbyong ma yin par dge sbyong du </text></item>
<item><p>146a1</p><section>'dul ba</section><text>khas 'che ba tshangs par spyod pa ma yin par tshangs par spyod par khas 'che ba yod pa lta bu yin te/ dge slong khyod kyis gal te de bzhin du tshu rol gyi 'gram du ma thogs zhes bya ba nas/ mya ngan las 'das pa la bab par </text></item>
<item><p>146a2</p><section>'dul ba</section><text>'gyur ro/ /zhes bya ba'i bar gong ma bzhin du'o/ /de nas dge slong des bcom ldan 'das kyis gsungs pa la mngon par dga' ste rjes su yi rang nas/ bcom ldan 'das kyi zhabs gnyis la mgo bos phyag 'tshal te bcom ldan </text></item>
<item><p>146a3</p><section>'dul ba</section><text>'das kyi spyan snga nas song ngo / /de nas dge slong de bcom ldan 'das kyis shing sdong po chen po'i dpe 'di'i gdams ngag gis gtams te gcig pu dben pa bag yod pa/ rtun pa dang ldan pa/ bdag nyid gtong bar gnas pa na/ gang gi phyir </text></item>
<item><p>146a4</p><section>'dul ba</section><text>rigs kyi bu rnams skra dang kha spu bregs nas gos ngur smrig bgos te dad pa yang dag pa kho nas khyim nas khyim med par rab tu byung nas tshangs par spyod pa'i mtha' bla na med pa de tshe de nyid la rang gi mngon par shes pas mngon sum du byas te </text></item>
<item><p>146a5</p><section>'dul ba</section><text>bsgrubs nas bdag gi skye ba zad do/ /tshangs par spyod pa la bsten to/ /bya ba byas so/ /'di las srid pa gzhan mi shes so zhes bya bar shes nas go bar byas te/ tshe dang ldan pa de dgra bcom pa sems shin du rnam par grol </text></item>
<item><p>146a6</p><section>'dul ba</section><text>bar gyur to/ /de'i tshe bcom ldan 'das dang ha cang yang mi ring ba zhig na gnag rdzi dga' bo zhes bya ba 'dug par gyur pa khar ba la brten nas gnag skyong zhing 'dug pa las de'i khar bas sbal pa zhig brdzis so/ /de gnag </text></item>
<item><p>146a7</p><section>'dul ba</section><text>rnams chad la thug /tshigs rnams bye la thug pa dang sems bskyed pa/ gal te bdag gis lus 'gul tam/ skad phyung na gzhi des gnag rdzi dga' bo'i gtam gyi bar chad du 'gyur ro snyam du rig nas/ bcom ldan 'das </text></item>
<item><p>146a8</p><section>'dul ba</section><text>la mngon par dad par byas nas shi ba dang / rgyal chen bzhi'i ris kyi lha rnams su skyes so/ /de nas gnag rdzi dga' bos khar ba phyogs gcig tu bzhag nas bcom ldan 'das gang na ba der song ste phyin nas bcom ldan 'das kyi zhabs </text></item>
<item><p>146b1</p><section>'dul ba</section><text>gnyis la mgo bos phyag byas te phyogs gcig tu 'dug go/ /phyogs gcig tu 'dug nas bcom ldan 'das la gnag rdzi dga' bos 'di skad ces gsol to/ /btsun pa bdag ni tshu rol gyi 'gram du mi chags/ pha rol gyi </text></item>
<item><p>146b2</p><section>'dul ba</section><text>'gram du mi chags/ dbus su mi chags/ skam la mi 'byung / mis mi gzung mi ma lags pas mi gzung / klong du mi 'byin/ khong du mi 'drul bar bgyi lags na/ legs par gsungs pa'i chos </text></item>
<item><p>146b3</p><section>'dul ba</section><text>'dul ba la bdag rab tu 'byung ba dang bsnyen par rdzogs pa dge slong gi dngos po 'thob pa lta na/ bdag bcom ldan 'das kyi spyan sngar tshangs par spyod pa spyad par bgyi'o/ /dga' bo khyod kyis bdag po rnams la gnag gtad dam </text></item>
<item><p>146b4</p><section>'dul ba</section><text>btsun pa mi 'tshal lags te/ de ci'i slad du zhe na/ btsun pa ba rnams kyang gzhon la be'u rnams kyang tshar lags te/ so so'i gnag ra 'tshal bas so so'i gnas su mchi lags pas/ bdag legs par gsungs pa'i </text></item>
<item><p>146b5</p><section>'dul ba</section><text>chos 'dul ba la rab tu 'byung ba dang bsnyen par rdzogs pa dge slong gi dngos po 'thob pa lta na/ bdag ni bcom ldan 'das kyi spyan sngar tshangs par spyod pa spyad par bgyi'o/ /dga' bo ba rnams kyang gzhon la be'u </text></item>
<item><p>146b6</p><section>'dul ba</section><text>rnams kyang tshar te rang rang gi gnag ra shes pas rang rang gi gnas su 'gro bar 'gyur mod kyi/ 'on kyang gnag rdzi zas dang gos bdag gir byed pas ni 'di ltar bdag po rnams la de bya dgos so/ /de nas gnag rdzi dga' </text></item>
<item><p>146b7</p><section>'dul ba</section><text>bos bcom ldan 'das kyi zhabs gnyis la mgo bos phyag 'tshal te/ bcom ldan 'das kyi spyan snga nas song ngo / /de nas 'jigs so/ /'jigs so zhes sgra chen po 'byin cing brgyug par brtsams pa dang / lam gyi bar nas gnag </text></item>
<item><p>146b8</p><section>'dul ba</section><text>rdzi ngo shes lnga brgyas mthong ste de rnams kyis smras pa/ ci zhig gis 'jigs/ des smras pa/ skye bas 'jigs so/ /rga bas 'jigs so/ /'chi bas 'jigs so/ /de rnams kyang de'i phyi bzhin du brgyug par brtsams pa dang / gnag rdzi dang / phyugs rdzi </text></item>
<item><p>147a1</p><section>'dul ba</section><text>dang rtswa thun dang shing thun dang / lam gyis 'tsho ba dang / lam gol bas 'tsho ba'i mi gzhan dag kyang de rnams mthong nas brgyug par brtsams so/ /lam gyi mdun nas 'ong ba rnams kyis de dag de ltar sgra 'byin pa mthong nas </text></item>
<item><p>147a2</p><section>'dul ba</section><text>de rnams kyis dris pa/ shes ldan dag 'di ci zhig /de rnams kyis smras pa/ 'jigs so/ /ci zhig gis 'jigs/ skye bas 'jigs so/ /rga bas 'jigs so/ /'chi bas 'jigs so/ /de rnams kyis kyang thos nas slar log go/ /</text></item>
<item><p>147a3</p><section>'dul ba</section><text>ji tsam na ri 'or dang nye ba zhig tu phyin pa dang / de nas ri 'or de na gnas pa'i skye bo'i tshogs des skye bo'i tshogs chen po mthong nas sngangs pas phan tshun du 'dong bar byed de/ kha cig ni bros so/ kha cig ni rdzas rnams sbed do/ /kha cig </text></item>
<item><p>147a4</p><section>'dul ba</section><text>ni go bgos nas 'dug go/ /mi dpa' bo gzhan dag cig yod pa de dag gis bsu nas dris pa shes ldan dag 'di ci zhig /de rnams kyis smras pa/ 'jigs so/ /ci zhig gis 'jigs/ skye bas 'jigs so/ /rga bas 'jigs so/ /</text></item>
<item><p>147a5</p><section>'dul ba</section><text>'chi bas 'jigs so/ /de nas ri 'or na gnas pa'i skye bo'i tshogs de bag phebs so/ /de'i tshe tshe dang ldan pa shA ri'i bu 'khor de nyid du 'dus shing 'dug par gyur to/ /de nas tshe dang ldan pa shA ri'i bus gnag rdzi dga' bo song nas ring </text></item>
<item><p>147a6</p><section>'dul ba</section><text>po ma lon par rig nas/ bcom ldan 'das la 'di skad ces gsol to/ /btsun pa bcom ldan 'das kyis ci'i slad du gnag rdzi dga' bo legs par gsungs pa'i chos 'dul ba la rab tu 'byung bar 'tshal ba bzlog ste sdum par btang </text></item>
<item><p>147a7</p><section>'dul ba</section><text>lags/ shA ri'i bu gnag rdzi dga' bo slar khyim pa khyim na gnas pa gang yin pa de ni gnas ma yin zhing go skabs med de/ sogs 'jog yongs su spyod pas 'dod pa rnams la longs spyod par 'gyur ba de ni gnas med do/ /</text></item>
<item><p>147a8</p><section>'dul ba</section><text>gnag rdzi dga' bo de'u re bdag po rnams la gnag gtad de 'ong bar 'gyur zhing / de gang gi phyir rigs kyi bu rnams skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung </text></item>
<item><p>147b1</p><section>'dul ba</section><text>nas tshangs par spyod pa'i mtha' bla na med pa tshe de nyid la rang gi mngon par shes pas mngon sum du byas te rdzogs par byas nas skye ba zad do/ /tshangs par spyod pa la bsten to/ /bya ba byas so/ /'di las srid pa gzhan mi shes so zhes </text></item>
<item><p>147b2</p><section>'dul ba</section><text>go bar byed par 'gyur ro/ /de nas dus gzhan zhig na gnag rdzi dga' bos bdag po rnams la gnag gtad nas 'khor lnga brgya dang bcom ldan 'das gang na ba der song nas phyin pa dang / bcom ldan 'das la 'di skad ces </text></item>
<item><p>147b3</p><section>'dul ba</section><text>gsol to/ /btsun pa bdag gis bdag po rnams la gnag rnams gtad lags te/ btsun pa bdag legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po 'thob pa lta na </text></item>
<item><p>147b4</p><section>'dul ba</section><text>bdag bcom ldan 'das kyi spyan sngar tshangs par spyod pa spyad par bgyi'o/ /legs par gsungs pa'i chos 'dul ba la gnag rdzi dga' bo 'khor lnga brgya dang rab tu byung ba dang bsnyen par rdzogs pa dge slong gi dngos </text></item>
<item><p>147b5</p><section>'dul ba</section><text>po thob par gyur to/ /de ltar rab tu byung ba dang / tshe dang ldan pa de zhes bya ba nas sems shin tu rnam par grol bar gyur ces bya ba'i bar snga ma bzhin du'o/ /chos nyid kyis lha'i bu 'am lha'i bu mo skyes nas ring </text></item>
<item><p>147b6</p><section>'dul ba</section><text>por ma lon par sems gsum skye bar 'gyur te/ gang nas shi 'phos pa dang / gang du skyes pa dang / las gang gis yin pa'o/ /sngon sbal pa byed byed pa'i lha'i bus bltas na dud 'gro dag nas shi 'phos pa dang /</text></item>
<item><p>147b7</p><section>'dul ba</section><text>rgyal chen bzhi'i ris kyi lha rnams su skyes pa dang / bcom ldan 'das la sems mngon par dad pas yin nas de 'di snyam du sems te/ bdag gis gang yang zhag lon nas bcom ldan 'das la blta ba dang bsnyen bkur bya </text></item>
<item><p>147b8</p><section>'dul ba</section><text>ba'i phyir 'gro ba ni bdag gi cha ma yin gyis/ ma la bdag gis zhag ma lon pa kho nar bcom ldan 'das la blta ba dang bsnyen bkur bya ba'i phyir 'gro'o snyam mo/ /de nas sngon sbal pa byed byed pa'i lha'i bus rna cha dri ma med pa </text></item>
<item><p>148a1</p><section>'dul ba</section><text>g.yo ba thogs nas zhes bya ba nas gang gA'i 'gram thams cad snang ba rgya chen pos gsal bar byas te bcom ldan 'das la me tog gis gtor nas bcom ldan 'das kyi spyan sngar chos mnyan pa'i phyir 'dug </text></item>
<item><p>148a2</p><section>'dul ba</section><text>go zhes bya ba'i bar gong ma bzhin du'o/ /de nas bcom ldan 'das kyis sngon sbal pa byed byed pa'i lha'i bu'i bsam pa dang / bag la nyal dang / khams dang / rang bzhin mkhyen nas de dang mthun pa 'phags pa'i bden pa bzhi </text></item>
<item><p>148a3</p><section>'dul ba</section><text>so sor rtogs par 'gyur ba'i chos bshad pa mdzad de/ de thos pa zhes bya ba nas thog ma med pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras </text></item>
<item><p>148a4</p><section>'dul ba</section><text>bu mngon sum du bgyis te/ btsun pa bdag ni 'phags so/ /mngon par 'phags so zhes bya ba'i bar gong ma bzhin du'o/ /bdag bcom ldan 'das dang chos dang / dge slong gi dge 'dun la skyabs su mchi lags kyis/ bdag dge </text></item>
<item><p>148a5</p><section>'dul ba</section><text>bsnyen du gzung du gsol/ deng slan chad ji srid 'tsho'i bar du srog dang yang bsdos te skyabs su mchi bar mngon par dad lags so/ /de nas sngon sbal pa byed byed pa'i lha'i bu tshong pa khe spogs rnyed pa lta bu dang / zhing pa lo tog </text></item>
<item><p>148a6</p><section>'dul ba</section><text>legs pa lta bu dang / dpa' bo g.yul las rnam par rgyal ba lta bu dang / nad pa nad thams cad las thar ba lta bur 'byor pa gang gis bcom ldan 'das kyi spyan sngar 'ongs pa'i 'byor pa de nyid dang rang gi gnas su song ngo / / dge slong </text></item>
<item><p>148a7</p><section>'dul ba</section><text>rnams nam gyi cha stod dang nam gyi cha smad la mi nyal bar sbyor ba la brtson zhing gnas pa de rnams kyis bcom ldan 'das kyi spyan snga na snang ba rgya chen po mthong ngo / /de mthong nas kyang the tshom du gyur nas bcom ldan 'das la </text></item>
<item><p>148a8</p><section>'dul ba</section><text>zhus pa/ ci lags bcom ldan 'das mdang bcom ldan 'das la blta ba'i slad du mi mjed kyi bdag po tshangs pa 'am/ lha rnams kyi dbang po brgya byin nam/ 'jig rten skyong ba bzhi mchis sam/ dge slong dag nga blta ba'i phyir mi mjed </text></item>
<item><p>148b1</p><section>'dul ba</section><text>kyi bdag po tshangs pa 'ongs pa yang ma yin/ lha rnams kyi dbang po brgya byin yang ma yin/ 'jig rten skyong ba bzhi yang ma yin gyi/ 'on kyang gnag rdzi dga' bo'i khar bas sbal pa brdzis te gnag rnams kyang chad la thug /tshigs rnams </text></item>
<item><p>148b2</p><section>'dul ba</section><text>kyang bye la thug pa dang / gnag rdzi dga' bo'i gtam bar chad par 'gyur ro snyam nas/ mi g.yo zhing sgra ma phyung bar 'dug nas nga la sems mngon par dad par byas nas shi ba dang / rgyal chen bzhi'i ris kyi lha rnams su skyes pa de </text></item>
<item><p>148b3</p><section>'dul ba</section><text>mdang nga la blta ba'i phyir 'ongs nas/ ngas de la chos bshad nas bden pa mthong ste rang gi gnas su song ba yin no/ /dge slong rnams the tshom skyes nas the tshom thams cad gcod pa sangs rgyas bcom ldan 'das la zhus </text></item>
<item><p>148b4</p><section>'dul ba</section><text>pa/ btsun pa gnag rdzi dga' bo dang 'khor lnga brgyas las ci zhig bgyis na gnag rdzi dag gi nang du skyes shing / bcom ldan 'das kyi bstan pa la rab tu byung nas nyon mongs pa thams cad spangs te dgra bcom pa'i 'bras bu </text></item>
<item><p>148b5</p><section>'dul ba</section><text>mngon sum du bgyis pa lags/ sngon sbal pa byed byed pa'i lha'i bus las ci zhig bgyis na/ des na sbal par skyes par gyur cing bden pa mthong bar bgyis lags/ bcom ldan 'das kyis bka' stsal pa/ dge slong </text></item>
<item><p>148b6</p><section>'dul ba</section><text>dag de nyid kyis las byas shing bsags la tshogs rnyed pa zhes bya ba nas/ lus can dag la 'bras bur 'gyur zhes bya ba'i bar gong ma bzhin du'o/ /dge slong dag sngon byung ba bskal pa bzang po 'di nyid la skye dgu'i tshe lo </text></item>
<item><p>148b7</p><section>'dul ba</section><text>nyi khri thub pa na ston pa 'od srung zhes bya ba 'jig rten du byung ste zhes bya ba nas/ de bA rA Na sI'i grong khyer na drang srong smra ba ri dgas kyi nags na nye bar rten cing bzhugs so zhes bya ba'i bar gong ma bzhin du'o/ /de'i gsung rab la gnag </text></item>
<item><p>148b8</p><section>'dul ba</section><text>rdzi dga' bo rab tu byung ba sde snod gsum pa chos smra ba rigs pa dang grol ba'i spobs ba can 'khor lnga brgya pa rtsod pa'i chos la mkhas pa zhig ste/ de dge 'dun gyi rtsod pa byung zhing byung ba rnams zhi bar byed pa dang / de na dge slong khengs pa nga </text></item>
<item><p>149a1</p><section>'dul ba</section><text>rgyal can gnyis shig lan 'ga' yang de'i drung du mi 'dong ngo / /dus gzhan zhig na de gnyis phan tshun du rtsod pa byung nas don de'i phyir de gnyis de'i drung du dong nas rkang pa la phyag byas te smras pa/ bdag cag gnyis la 'di dang 'di </text></item>
<item><p>149a2</p><section>'dul ba</section><text>lta bu'i rtsod pa byung na zhi bar mdzad du gsol/ des bsams pa/ gal te bdag gis 'di gnyis kyi rtsod pa deng kho na zhi bar byas na rag ma las pas 'di gnyis phyis 'ong bar mi 'gyur ro snyam nas/ des dge 'dun thams cad </text></item>
<item><p>149a3</p><section>'dul ba</section><text>bsogs nas rtsod pa de dge 'dun gyi nang du glengs nas chad par ni ma byas so/ /phyi de nyin yang de la ri 'or du dogs pa zhig byung nas de der song ba dang / de nas de gnyis kyis thogs so zhes dge 'dun gyi nang du rtsod pa de glengs </text></item>
<item><p>149a4</p><section>'dul ba</section><text>nas de nas dge 'dun gyis zhi bar byas so/ /ji tsam na dge slong sde snod gsum pa de ri 'or de nas 'ongs te lam gyis dub pa bsal nas lhan cig gnas pa dang nye gnas rnams la dris pa re shig rtsod pa dang rtsod zla gnyis mi 'ong ngam/</text></item>
<item><p>149a5</p><section>'dul ba</section><text>de rnams kyis smras pa/ mkhan po de gnyis kyi rtsod pa de zhi bar bgyis lags so/ /su zhig gis zhi bar byas/ dge 'dun gyis so/ /ji ltar byas/ de rnams kyis rgyas par smras pa dang / des ngag rtsub po'i las byung ba/ tshe dang </text></item>
<item><p>149a6</p><section>'dul ba</section><text>ldan pa dag mi shes te/ ji ltar gnag rdzi rnams kyi ltar rtsod pa de zhi bar byas so/ /de rnams kyis kyang mkhan po de de bzhin te/ ji ltar gnag rdzi rnams kyi ltar rtsod pa zhi bar bgyis so zhes mthun par smras so/ /</text></item>
<item><p>149a7</p><section>'dul ba</section><text>dge slong dag ji snyam du sems/ de'i tshe de'i dus na dge slong sde snod gsum pa gang yin pa de ni gnag rdzi dga' bo 'di nyid yin no/ /de'i lhan cig gnas pa dang nye gnas lnga brgya po gang yin pa de dag ni gnag rdzi lnga </text></item>
<item><p>149a8</p><section>'dul ba</section><text>brgya po 'di dag nyid yin no/ /gang yang 'dis yang dag par rdzogs pa'i sangs rgyas 'od srung gi nyan thos kyi dge 'dun la gnag rdzi zhes bya ba'i tshig smras shing / lhan cig gnas pa dang nye gnas rnams kyis kyang mthun par </text></item>
<item><p>149b1</p><section>'dul ba</section><text>smras pas/ las de'i rnam par smin pas tshe rabs lnga brgyar 'khor lnga brgya dang gnag rdzi rnams su skyes par gyur to/ /gang 'dis blags shing bton pas phung po la mkhas pa dang / khams la mkhas pa dang /</text></item>
<item><p>149b2</p><section>'dul ba</section><text>skye mched la mkhas pa dang / rten cing 'brel bar 'byung ba la mkhas pa dang / gnas dang gnas ma yin pa la mkhas par byas pas/ da ltar 'di 'khor lnga brgya dang nga'i bstan pa la rab tu byung nas nyon mongs pa thams cad spangs </text></item>
<item><p>149b3</p><section>'dul ba</section><text>te dgra bcom pa mngon sum du byas so/ /dge slong dag sngon sbal pa byed byed pa'i lha'i bu yang yang dag par rdzogs pa'i sangs rgyas 'od srung kho na'i gsung rab la dge slong spong ba pa zhig tu gyur te/ ljongs rgyu zhing song </text></item>
<item><p>149b4</p><section>'dul ba</section><text>ba dang ri 'or zhig na gtsug lag khang zhig yod pa der son to/ /de mtshan mo'i thun dang po la dkyil mo dkrung bcas te yid la bya ba goms par bya bar brtsams pa dang / ji tsam na 'don pa byed pa'i dge slong rnams kha ton byed </text></item>
<item><p>149b5</p><section>'dul ba</section><text>pa dang / bsam gtan gyi tsher ma ni sgra yin pas de sgras sems rtse gcig pa nyid ma btub nas des bsams pa/ 'di dag kha ton zer du chug gung thun la 'dug par bya'o snyam nas gung thun la langs te 'dug pa dang /</text></item>
<item><p>149b6</p><section>'dul ba</section><text>ji tsam na dge slong gzhan dag kha ton byed nas des bsams pa/ thun tha ma la 'dug par bya'o snyam nas/ de thun tha ma la langs te 'dug pa dang / ji tsam na gzhan dag kha ton byed nas de 'dod chags dang bral ba ma yin pas </text></item>
<item><p>149b7</p><section>'dul ba</section><text>kun nas dkris pa drag po skyes nas des smras pa/ 'od srung gi dge sbyong 'di rnams ni sbal pa bzhin mtshan thog thag sgra 'byin to zhes byas so/ /dge slong dag ji snyam du sems/ dge slong spong ba pa gang yin pa de ni sngon sbal </text></item>
<item><p>149b8</p><section>'dul ba</section><text>pa byed byed pa'i lha'i bu 'di nyid yin te/ gang yang 'dis yang dag par rdzogs pa'i sangs rgyas 'od srung gi nyan thos rnams la sbal pa zhes tshig tu smras pas las de'i rnam par smin pas tshe rabs lnga brgyar sbal par skyes par gyur te/ da lta'i bar </text></item>
<item><p>150a1</p><section>'dul ba</section><text>du yang sbal par skyes pa yin no/ /gang yang nga la sems mngon par dad par byas pas des na rgyal chen bzhi'i ris kyi lha rnams su skyes par gyur to/ /gang yang dag par rdzogs pa'i sangs rgyas 'od srung las tshangs </text></item>
<item><p>150a2</p><section>'dul ba</section><text>par spyod pa spyad pas des na da ltar bden pa mthong bar byas so/ /dge slong dag de lta bas na gcig tu gnag pa rnams kyi las kyi rnam par smin pa ni gcig tu gnag pa yin la zhes bya ba nas brtson par bya ste/ dge slong dag </text></item>
<item><p>150a3</p><section>'dul ba</section><text>khyed kyis de lta bu la bslab par bya'o/ /zhes de skad ces bka' stsal to zhes bya ba'i bar gong ma bzhin du'o/ /de nas bcom ldan 'das chu bo gang gA rgal ba dang / de na ngang pa dang / nya dang ru sbal lnga brgyas bskor te bskor ba byas </text></item>
<item><p>150a4</p><section>'dul ba</section><text>so/ /de rnams la bcom ldan 'das kyis tshig gsum gyi chos bshad pa mdzad de/ bzhin bzangs dag 'di ltar 'du byed thams cad ni mi rtag pa'o/ /chos thams cad ni bdag med pa'o/ /mya ngan las 'das pa ni zhi ba yin pas nga </text></item>
<item><p>150a5</p><section>'dul ba</section><text>la sems mngon par dad par gyis la/ ci nas kyang dud 'gro'i skye gnas la 'dod chags dang bral bar gyis shig /de rnams 'di snyam du sems te/ gang bdag cag gis bcom ldan 'das las tshig gsum gyi chos </text></item>
<item><p>150a6</p><section>'dul ba</section><text>thos nas kha zas za bar byed pa ni bdag cag gi cha ma yin no snyam nas/ de rnams kyis bzas bcad pa dang / dud 'gro'i skye gnas su song ba rnams ni me'i shas che bas dus las 'das te shi 'phos pa dang / rgyal chen bzhi'i </text></item>
<item><p>150a7</p><section>'dul ba</section><text>ris kyi lha rnams su skyes so/ /chos nyid kyis lha'i bu'am lha'i bu mo skyes nas ring po ma lon par sems gsum skye bar 'gyur te/ gang nas shi 'phos pa dang / gang du skyes pa dang / las gang gis yin pa'o/ /de rnams kyis </text></item>
<item><p>150a8</p><section>'dul ba</section><text>bltas na dud 'gro dag las shi 'phos nas rgyal chen bzhi'i ris kyi lha rnams su skyes pa dang zhes bya ba nas/ me tog man dA ra bas thu ba bkang ste bcom ldan 'das kyi nye 'khor dang chu bo gang gA snang bas gsal bar byas nas bcom </text></item>
<item><p>150b1</p><section>'dul ba</section><text>ldan 'das la me tog gis gtor te/ bcom ldan 'das la kun nas bskor te 'dug go/ /bcom ldan 'das kyis de rnams kyi bsam pa dang / bag la nyal dang / khams dang rang bzhin mkhyen nas de dang 'dra ba'i 'phags pa'i bden </text></item>
<item><p>150b2</p><section>'dul ba</section><text>pa bzhi rtogs par 'gyur ba'i chos bshad pa mdzad pas zhes bya ba nas/ thog ma med pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras </text></item>
<item><p>150b3</p><section>'dul ba</section><text>bu mngon sum du byas te/ de rnams kyis bden pa mthong ba dang / des lan gsum du ched du brjod pas ched du brjod do/ /btsun pa 'di lta bu ni bdag cag la phas ma bgyis te/ mas ma lags/ rang gi skye bo dang / gnyen gyi tshogs dang </text></item>
<item><p>150b4</p><section>'dul ba</section><text>sdug pas ma lags/ rgyal pos ma lags/ lha rnams kyis ma lags/ sngon gyi 'das pas ma lags/ dge sbyong dang bram zes ma lags pa gang lags pa bcom ldan 'das kyis bdag cag la mdzad de/ sems can dmyal </text></item>
<item><p>150b5</p><section>'dul ba</section><text>ba dang yi dgas rnams nas ni rkang pa drangs/ lha dang mi rnams su ni rab tu bkod/ 'khor ba las ni ring du mdzad/ khrag dang mchi ma'i rgya mtsho ni bskams/ rus pa'i ri bo las ni bsgral/ ngan song gi sgo rnams ni bkum/ mtho ris </text></item>
<item><p>150b6</p><section>'dul ba</section><text>dang thar pa'i sgo rnams ni phye/ thog ma ma mchis pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du bgyis te/ btsun pa bdag </text></item>
<item><p>150b7</p><section>'dul ba</section><text>cag ni 'phags so/ /mngon par 'phags so/ /bdag cag sangs rgyas bcom ldan 'das dang / chos dang / dge slong gi dge 'dun la skyabs su mchi lags kyis/ bdag cag dge bsnyen du gzung du gsol/</text></item>
<item><p>150b8</p><section>'dul ba</section><text>deng slan chad ji srid 'tsho'i bar du srog dang yang bsdos te skyabs su mchi bar mngon par dad lags so/ /de nas sngon nya dang / ngang pa dang / ru sbal byed byed pa'i lha'i bu de rnams tshong pa khe </text></item>
<item><p>151a1</p><section>'dul ba</section><text>spogs rnyed pa lta bu dang zhes bya ba nas rang gi gnas su dong ngo zhes bya ba'i bar gong ma bzhin du'o/ /dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa </text></item>
<item><p>151a2</p><section>'dul ba</section><text>nya dang / ngang pa dang / ru sbal 'di rnams kyis las ci zhig bgyis na des na ngang pa dang / nya dang / ru sbal rnams su skyes lags/ las ci zhig bgyis na des na lha rnams su skyes nas bden pa mthong bar bgyis lags bcom </text></item>
<item><p>151a3</p><section>'dul ba</section><text>ldan 'das kyis bka' stsal pa/ dge slong dag ngang pa dang / nya dang / ru sbal 'di dag nyid kyis las rnams byas shing bsags pa tshogs rnyed pa dag ni zhes bya ba nas/ lus can dag la 'bras bur 'gyur zhes bya ba'i bar gong ma bzhin </text></item>
<item><p>151a4</p><section>'dul ba</section><text>du'o/ /dge slong dag sngon byung ba bskal pa bzang po 'di nyid la skye dgu'i tshe lo nyi khri thub pa na ston pa 'od srung zhes bya ba 'jig rten du byung ste zhes bya ba nas/ de bA rA Na sI'i grong khyer na drang srong smra ba ri dgas kyi nags na nye bar rten </text></item>
<item><p>151a5</p><section>'dul ba</section><text>cing bzhugs so zhes bya ba'i bar gong ma bzhin du'o/ /de'i bstan pa la de rnams rab tu byung bar gyur te/ de na dge slong de rnams kyis bslab pa'i gzhi phra mo phra mo rnams dral bas las de'i rnam par smin pas nya dang / ngang pa dang /</text></item>
<item><p>151a6</p><section>'dul ba</section><text>ru sbal rnams su skyes par gyur to/ /gang yang nga la sems mngon par dad par byas pa des na lha rnams su skyes par gyur to/ /gang yang yang dag par rdzogs pa'i sangs rgyas 'od srung las tshangs par spyod pa spyad pa des na </text></item>
<item><p>151a7</p><section>'dul ba</section><text>bden pa mthong bar byas so/ /dge slong dag de lta bas na/ gcig tu gnag pa'i las rnams kyi rnam par smin pa ni gcig tu gnag pa yin la zhes bya ba nas brtsal bar bya ste/ dge slong dag khyed cag gis de lta </text></item>
<item><p>151a8</p><section>'dul ba</section><text>bu la bslab par bya'o/ /zhes de skad ces bka' stsal to/ /zhes bya ba'i bar gong ma bzhin du'o/ /de nas bcom ldan 'das chu bo gang gA rgal ba dang yi dgas sdong dum tshig pa lta bu/ keng rus sgreng ba lta bu/ rang gi skras lus </text></item>
<item><p>151b1</p><section>'dul ba</section><text>yog pa/ lto ri sul ltar 'dug pa/ kha khab kyi mig tsam yod pa 'bar rab tu 'bar/ kun du rab tu 'bar te me lce gcig tu gyur pa lnga brgya tsam gyis yongs su bskor nas/ de rnams kyis thal mo sbyar te/ bcom ldan 'das la </text></item>
<item><p>151b2</p><section>'dul ba</section><text>gsol pa/ btsun pa bdag cag yi dgas rnams ni rnam par ltung ba'i lus can rnams lags te/ sngon gyi las kyi nongs pas chab kyang mi rnyed lags na 'tshal ma mthong ba lta smos kyang ci 'tshal/ khyod ni thugs rje chen po </text></item>
<item><p>151b3</p><section>'dul ba</section><text>mnga' ba lags na bdag cag la chab stsol cig /bcom ldan 'das kyis de rnams la chu bo gang gA bstan nas/ chu bsil skye bo kun gyis nye bar spyad bya ba/ /skal ldan shing rta klung chen 'di ni grong dag dang / /yul 'khor dag dang grong khyer tshim </text></item>
<item><p>151b4</p><section>'dul ba</section><text>par byed cing 'bab/ /zhing rnams sa lu ku mu da dang ut+pal skrun/ /yi dgas rnams kyis gsol pa/ chu bo skye bo kun gyis nye bar spyad bgyi ba/ /skal ldan shing rta 'bab 'di bdag cag rnams la skams/ /'di ni khrag gi dri mas gang zhing </text></item>
<item><p>151b5</p><section>'dul ba</section><text>lag pa na/ /dbyug pa dgra star bcas pa thogs pas 'di bsrungs mthong / /bcom ldan 'das kyis gang gA'i lha la bka' stsal pa/ khyod ni grong dang yul 'khor grong khyer tshim byed cing / /zhing rnang sa lu ku mu da dang </text></item>
<item><p>151b6</p><section>'dul ba</section><text>ut+pal skrun/ /ci phyir yi dgas skom pas rab nyen tshim mi byed/ /khyod la byis pa'i skye bo sdug bsngal snying rje med/ /gang gA'i lhas gsol pa/ byis pa'i skye bo la bdag 'jigs pas ma lags shing / /tshig rtsub sgyus </text></item>
<item><p>151b7</p><section>'dul ba</section><text>kyang mi mthun chab gtong mi bgyid de/ /nongs bgyis sgrib pa chen pos bsgribs pa 'di dag la/ /chu bo skams gyur 'di la bdag gis ci zhig nongs/ /de nas bcom ldan 'das kyis tshe dang ldan pa maud gal </text></item>
<item><p>151b8</p><section>'dul ba</section><text>gyi bu chen po la bka' stsal pa/ maud gal gyi bu chen po yi dgas rnams la chu lud cig /btsun pa bka' bzhin 'tshal zhes tshe dang ldan pa maud gal gyi bu chen pos bcom ldan 'das kyi ltar mnyan </text></item>
<item><p>152a1</p><section>'dul ba</section><text>nas yi dgas rnams la chu blud par brtsams pa dang / yi dgas de rnams kyi kha khab kyi mig tsam po dag bskyed par ma nus so/ /de nas bcom ldan 'das kyi rdzu 'phrul gyis de rnams kyi kha bskyed nas tshe dang ldan </text></item>
<item><p>152a2</p><section>'dul ba</section><text>pa maud gal gyi bu chen pos chu blud pa dang / de rnams skom pas nyen pas mang du 'thungs pas lto rgyas par gyur to/ /de nas bcom ldan 'das la sems dang ba bskyed nas shi'o zhes bya ba nas/ bden pa mthong nas rang gi gnas </text></item>
<item><p>152a3</p><section>'dul ba</section><text>su song ngo / /zhes bya ba'i bar gong ma bzhin du'o/ /dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa yi dgas 'di rnams kyis las ci zhig bgyis na des na yi dgas rnams </text></item>
<item><p>152a4</p><section>'dul ba</section><text>su skyes lags/ las ci zhig bgyis na des na lha rnams su skyes nas bden pa mthong bar bgyis lags/ bcom ldan 'das kyis bka' stsal pa/ dge slong dag 'di dag nyid kyis las rnams byas shing bsags </text></item>
<item><p>152a5</p><section>'dul ba</section><text>pa tshogs rnyed pa dag ni zhes bya ba nas/ lus can dag la 'bras bur 'gyur/ zhes bya ba'i bar gong ma bzhin du'o/ /dge slong dag sngon byung ba bskal pa bzang po 'di nyid la skye dgu'i tshe lo nyi khri thub pa na ston pa </text></item>
<item><p>152a6</p><section>'dul ba</section><text>'od srung zhes bya ba 'jig rten du byung ste/ zhes bya ba nas/ de bA rA Na sI'i grong khyer na drang srong smra ba ri dgas kyi nags na nye bar rten cing bzhugs so/ /zhes bya ba'i bar gong ma bzhin du'o/ /de'i nyan thos rnams kyis dad pa las </text></item>
<item><p>152a7</p><section>'dul ba</section><text>bslangs nas sangs rgyas dang / chos dang / dge 'dun la bya ba byed do/ /gang gi tshe yang dag par rdzogs pa'i sangs rgyas bcom ldan 'das 'od srung gi bstan pa rgyas par ma gyur pa de'i tshe dad pa 'dri ba'i dge slong yang nyung </text></item>
<item><p>152a8</p><section>'dul ba</section><text>bar gyur to/ /gang gi tshe rgyas par gyur pa de'i tshe dad pa 'dri ba'i dge slong yang mang bar gyur to/ /ji tsam na 'dun khang zhig na dge bsnyen lnga brgya bya ba 'ga' zhig gi phyir lhags shing 'dus par gyur pa dang / dad pa 'dri ba'i dge slong </text></item>
<item><p>152b1</p><section>'dul ba</section><text>rab tu mang po dag de rnams kyi drung du song nas sbyin du gzhug par 'dod pa na/ de rnams kyis kun nas dkris pa drag pos ngag rtsub pa'i las phyung ba/ 'od srung gi dge sbyong 'di rnams ni yi dgas rnams su skyes pa bzhin rtag </text></item>
<item><p>152b2</p><section>'dul ba</section><text>tu lag bzed par byed do/ /zhes smras so/ /dge slong dag ji snyam du sems/ dge bsnyen lnga brgya po gang dag yin pa de dag ni yi dgas lnga brgya po 'di dag nyid yin te gang yang 'di rnams kyis yang dag par rdzogs pa'i sangs rgyas 'od srung gi nyan thos rnams la yi dgas </text></item>
<item><p>152b3</p><section>'dul ba</section><text>kyi tshig smras pa'i las de'i rnam par smin pas tshe rabs lnga brgyar yi dgas rnams su skyes par gyur te/ da lta'i bar du yang yi dgas rnams su skyes pa yin no/ /gang yang nga la sems mngon par dad par byas pa des na lha rnams </text></item>
<item><p>152b4</p><section>'dul ba</section><text>su skyes so/ /gang yang dag par rdzogs pa'i sangs rgyas 'od srung la skyabs su 'gro ba dang bslab pa'i gzhi blangs pa des na bden pa mthong bar byas so/ /dge slong dag de lta bas na gcig tu gnag pa rnams kyi las kyi rnam par smin pa ni </text></item>
<item><p>152b5</p><section>'dul ba</section><text>gcig tu gnag pa yin la zhes bya ba nas brtsal bar bya ste/ dge slong dag khyed cag gis de lta bu la bslab par bya'o/ /zhes de skad ces bka' stsal to/ /zhes bya ba'i bar gong ma bzhin du'o/ /de nas bcom ldan 'das chu bo gang gA las </text></item>
<item><p>152b6</p><section>'dul ba</section><text>rgal ba na glang po che'i lta stangs kyis g.yas phyogs nas chu bo gang gA la gzigs pa dang / dge slong rnams kyis bcom ldan 'das la zhus pa/ btsun pa bcom ldan 'das ci'i slad du g.yas phyogs nas chu bo </text></item>
<item><p>152b7</p><section>'dul ba</section><text>gang gA la gzigs par mdzad/ bcom ldan 'das kyis bka' stsal pa/ dge slong dag khyed cag chu bo gang gA'i gleng gzhi nyan par 'dod dam/ bcom ldan 'das da de'i dus la bab lags so/ /bde bar </text></item>
<item><p>152b8</p><section>'dul ba</section><text>gshegs pa da de'i dus la bab lags te/ bcom ldan 'das kyis chu bo gang gA'i gleng gzhi gang lags pa bshad na dge slong rnams nyan par 'gyur lags so// //</text></item>
<item><p>153a1</p><section>'dul ba</section><text>'dul ba gzhi/ bam po sum bcu rtsa dgu pa/ dge slong dag sngon byung ba rgyal po smyug sbams shes bya ba chos kyi rgyal po chos dang ldan pa zhig byung ste/ de'i yul 'byor pa dang / rgyas pa dang / bde ba dang / lo legs pa </text></item>
<item><p>153a2</p><section>'dul ba</section><text>dang / skye bo dang mi mang pos gang ba/ shing me tog dang 'bras bu rtag pa/ lha rnams dus dus su char 'bebs pas sa gzhi lo thog dang ldan zhing 'thab pa dang / thab mo dang / rtsod pa dang / 'khrug long dang / chom rkun dang / mu ge dang /</text></item>
<item><p>153a3</p><section>'dul ba</section><text>nad rnams rab tu zhi bar gyur la/ mi rnams rtag tu chos la gzhol ba na chos kyis rgyal srid byed du 'jug go/ /ji tsam na rgyal po de so ka'i dus la bab nas shing rnams kyi me tog kha 'bus shing ngang pa dang / khrung khrung dang / rma bya dang /</text></item>
<item><p>153a4</p><section>'dul ba</section><text>ne tso dang / ri skegs dang / khu byug dang / shang shang te 'u rnams skad 'byin pa'i nags khrod du btsun mo'i 'khor gyis yongs su bskor nas bskyed mos tshal gyi gnas su song ba dang / ji tsam na mi lus gnyer mas gang ba/</text></item>
<item><p>153a5</p><section>'dul ba</section><text>mgo skya ba/ lus kyi yan lag rnyis pa/ dbang po rgud pa/ sha skem pa/ zho sha chung ba zhig khar ba la brten nas gom pa dal bu dal bus 'gro ba zhig mthong ngo / /de nas rgyal pos blon po rnams la smras pa/ shes ldan dag mi </text></item>
<item><p>153a6</p><section>'dul ba</section><text>lus gnyer mas gang ba mgo skya ba zhes bya ba nas/ khar ba la brten nas 'gro ba 'di ci zhig yin zhes bya ba'i bar gong ma bzhin du'o/ /de rnams kyis smras pa/ lha de ni 'du byed rnams dengs pas rgas 'khogs pa zhes bgyi'o/ /</text></item>
<item><p>153a7</p><section>'dul ba</section><text>rgyal pos smras pa/ shes ldan dag nga la yang 'di lta bu'i chos 'byung bar 'gyur ram/ de rnams kyis smras pa/ lha chos de ni thun mong lags so/ /de nas rgyal po yid mi bde zhing chas pa dang yang mi skya bo rbab rbab bo/ lus </text></item>
<item><p>153a8</p><section>'dul ba</section><text>gas shing hrud hrud po/ lto ri sul ltar 'dug pa/ rma rnag gis gang ba/ yan lag dang nying lag rnams las 'dzag pa/ lhan pa rnams kyis dkris pa zhig shugs ring po ring por 'byin cing khar ba la brten nas 'theng zhing /</text></item>
<item><p>153b1</p><section>'dul ba</section><text>'gro bar chas pa mthong ngo / /mthong nas kyang blon po rnams la smras pa/ shes ldan dag mi skya bo bseng bseng po zhes bya ba nas/ 'theng zhing 'gro bar chas pa 'di ci zhig yin zhes bya ba'i bar gong ma bzhin du'o/ /de rnams kyis smras pa/ lha 'di </text></item>
<item><p>153b2</p><section>'dul ba</section><text>ni nad kyis thebs pa zhes bgyi'o/ /rgyal pos smras pa/ shes ldan dag nga la yang 'di lta bu'i chos 'byung bar 'gyur ram/ blon po rnams kyis smras pa/ lha chos 'di ni thun mong lags te/ nyes par spyod pa'i las bgyis pa rnams la sngon gyi </text></item>
<item><p>153b3</p><section>'dul ba</section><text>las kyi nyes pas 'byung bar 'gyur ro/ /rgyal pos bsams pa/ rnam pa thams cad du sdig pa mi bya'o/ /snyam du bsams nas chas pa dang yang des ras sngon po dang / ser po dang / dmar po dang / dkar po rnams kyis khyogs brgyan </text></item>
<item><p>153b4</p><section>'dul ba</section><text>nas gdugs dang / rgyal mtshan dang / 'phan dang / dud dang / rnga pa Ta ha dang / skyes pa dang / bud med dang / khye'u dang / bu mo dag bun long zhing / mi bzhis bteg nas mgyogs mis ni sna drangs/ skyes bu lag na shing thogs pa ni phyi bzhin 'brang </text></item>
<item><p>153b5</p><section>'dul ba</section><text>zhing kyi hud pha/ kyi hud sdug pa/ kyi hud spun/ kyi hud jo bo zhes kun du ngud mo'i sgra 'don pa mthong ngo / /mthong nas kyang blon po rnams la smras pa/ shes ldan dag ras sngon po dang / ser po dang / dmar po dang / dkar po rnams kyis </text></item>
<item><p>153b6</p><section>'dul ba</section><text>khyogs brgyan cing zhes bya ba nas/ ngud mo'i sgra 'don pa 'di ci zhig yin zhes bya ba'i bar gong ma bzhin du'o/ /blon po rnams kyis smras pa/ lha 'di ni gum pa zhes bgyi'o/ /rgyal pos smras pa/ shes ldan dag nga la yang 'di lta bu'i </text></item>
<item><p>153b7</p><section>'dul ba</section><text>chos 'byung bar 'gyur ram/ de rnams kyis smras pa/ lha chos 'di ni thun mong lags so/ /de nas rgyal pos rgas pa dang / nad pa dang / shi ba yang dag par mthong nas yid byung ste/ bdag gis kyang 'di lta bu'i longs </text></item>
<item><p>153b8</p><section>'dul ba</section><text>spyod rnams spang dgos so/ /snyam nas slar log ste/ mya ngan gyi khang par zhugs nas 'dug go/ /de'i yul na bram ze dus dpog ces bya ba phyug pa nor mang ba longs spyod che ba zhig yod de/ des ji ltar rgyal </text></item>
<item><p>154a1</p><section>'dul ba</section><text>pos rgas pa dang / nad pa dang / shi ba mthong ste yid byung nas mya ngan gyi khang par zhugs nas 'dug pa thos so/ /thos nas kyang bram ze brgya stong du mas yongs su bskor cing shing rta rta rgod ma dang ldan pa thams cad </text></item>
<item><p>154a2</p><section>'dul ba</section><text>nas dkar ba'i nang du zhugs te/ gser gyi khar ba dang ril ba sbyi blugs thogs nas rgyal po smyug sbams gang na ba der song ste phyin pa dang / rgyal po la blon po rnams kyis smras pa/ lha bram ze dus dpog chab sgo na mchis </text></item>
<item><p>154a3</p><section>'dul ba</section><text>so/ /de nas rgyal po phyir byung nas dkor khang du 'dug pa dang / bram ze dus dpog gis rgyal ba dang tshe spel ba dag byas te 'dug nas smras pa/ lha ci'i slad du thugs ngan gyi khang par zhugs te bzhugs/ rgyal pos ji ltar gyur pa thams </text></item>
<item><p>154a4</p><section>'dul ba</section><text>cad bram ze dus dpog la rgyas par smras pa dang / des smras pa lha 'jig rten ni rang gi las kyi 'bras bu la spyod pa lags pas 'di la thugs ngan bgyir ma mchis so/ /sems can legs pa'i las bgyid pa rnams kyang mchis/</text></item>
<item><p>154a5</p><section>'dul ba</section><text>nyes pa'i las bgyid pa rnams kyang mchis/ gnyi ga'i las bgyid pa yang mchis te/ 'khor los sgyur ba rnams ni rtag tu las legs pa bgyid de/ gum na yang lha rnams su skye bar 'gyur ro/ /lha yang 'khor los sgyur </text></item>
<item><p>154a6</p><section>'dul ba</section><text>ba lags te/ mi'i bde ba khyad par du 'phags pa btar nas lha'i bde ba yang nyams su btar bar 'gyur mod kyi/ lha 'on kyang mtho ris kyi them skas su gyur pa mchod sbyin la brtson par mdzod cig /de nas rgyal pos blon </text></item>
<item><p>154a7</p><section>'dul ba</section><text>po rnams la bsgo ba/ shes ldan dag yul thams cad du dril sgrogs su chug ste/ rgyal po gtan pa med pa'i mchod sbyin byed kyis khyed shog la longs spyod cig ces sgo shig /de nas rgyal pos sbyin pa'i khang pa rtsig tu </text></item>
<item><p>154a8</p><section>'dul ba</section><text>bcug nas zas 'dod pa rnams la ni zas/ btung ba 'dod pa rnams la ni btung ba byin no/ /der 'bras khu dbo ba'i dong byas nas/ der dron po dag blugs pa dang bsil bar gyur pas ma dros pa ma dros pa zhes bya bar grags so/</text></item>
<item><p>154b1</p><section>'dul ba</section><text>de'i 'bras khu dang 'bras bkrus pa'i khu bas lo bcu gnyis tshang bar bkang bas lud par gyur pa'i kha de nas 'bab chur bab pas 'bras khu'i chu 'bras khu'i chu zhes bya bar grags so// // sdom la/ gzhon nu bskyed dang glang </text></item>
<item><p>154b2</p><section>'dul ba</section><text>chen sgra/ /dpung rgyan ldan dang nor bu can/ /sa la stobs dang sa la'i stobs/ /gser bre dang ni gnas bcas dang / /thug pa dang ni mnyan yod dang / /ma dros grong khyer bin du dang / /yangs pa can ni tha ma yin/ /de nas bcom ldan 'das </text></item>
<item><p>154b3</p><section>'dul ba</section><text>yul gzhon nu bskyed par gshegs nas gzhon nu bskyed par tshe dang ldan pa kun dga' bo la bka' stsal pa/ kun dga' bo phyogs 'dir rgyal po gso sbyong 'phags zhes bya ba btsas nas 'di nyid du chen por gyur to/ /</text></item>
<item><p>154b4</p><section>'dul ba</section><text>des na grong khyer yang gzhon nu bskyed pa zhes grags so/ /krung krung sgra can du gshegs nas/ de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo krung krung sgra 'dir rgyal po gso sbyong </text></item>
<item><p>154b5</p><section>'dul ba</section><text>'phags kyi glang po che dam pas krung krung zhes bya ba'i skad phyung bas/ krung krung can krung krung can zhes bya bar grags so/ /dpung rgyan ldan du gshegs nas dpung rgyan ldan gyi phyogs zhig tu 'dzum pa mdzad do/ /zhes bya ba nas sangs rgyas </text></item>
<item><p>154b6</p><section>'dul ba</section><text>bzhi'i gdan zhes bya ba rgyas par gong ma bzhin du'o/ /nor bu can du gshegs nas nor bu can du tshe dang ldan pa kun dga' bo la bka' stsal pa/ kun dga' bo nor bu can 'dir byang chub sems dpas nor bu mang po'i mchod </text></item>
<item><p>154b7</p><section>'dul ba</section><text>sbyin byas pas nor bu can zhes bya bar grags so/ /sa la'i stobs su gshegs nas/ sa la'i stobs kyi phyogs zhig tu 'dzum pa mdzad nas zhes bya ba nas sangs rgyas bzhi'i/ gdan zhes bya ba </text></item>
<item><p>154b8</p><section>'dul ba</section><text>rgyas par gong ma bzhin du'o/ /gser gyi brer gshegs nas kun dga' bo gser gyi bre 'dir byang chub sems dpas gser mang po mchod sbyin byas pas da dung yang / bram ze rnams gser bres </text></item>
<item><p>155a1</p><section>'dul ba</section><text>'jal zhing 'geng bas gser gyi bre gser gyi bre zhes bya bar grags so/ /gnas bcas su gshegs nas gnas bcas su tshe dang ldan pa kun dga' bo la bka' stsal pa/ kun dga' bo gnas </text></item>
<item><p>155a2</p><section>'dul ba</section><text>bcas 'dir rgyal po gso sbyong 'phags zhes bya ba 'byor pa dang / rgyas pa dang / bde ba dang / lo legs pa dang / skye bo dang mi mang pos gang ba na rgyal srid byed du 'jug go/ /de dus gzhan zhig na spyi bor sha rmen 'jam zhing </text></item>
<item><p>155a3</p><section>'dul ba</section><text>shin tu 'jam pa zhig skyes te/ dper na shing bal gyi 'da' ba 'am ras bal gyi 'da' ba bzhin du cung zad kyang gnod pa skyed par mi byed do/ /de yongs su smin nas brtol ba las gzhon nu zhig byung na/ gzugs bzang ba mdzes pa </text></item>
<item><p>155a4</p><section>'dul ba</section><text>blta na sdug pa/ lpags pa'i mdog gser 'dra ba zhes bya ba nas yan lag thams cad dang ldan pa zhes bya ba'i bar gong ma bzhin du ste/ /spyi bo skyes spyi bo skyes zhes bya bar grags so/ /rgyal po gso sbyong 'phags kyis gzhon </text></item>
<item><p>155a5</p><section>'dul ba</section><text>nu byung ma thag tu btsun mo'i 'khor drug khri'i nang du bkri ba dang / mthong ma thag tu btsun mo de thams cad kyi nu ma las 'o ma zags nas so so nas smras pa/ nga las nu/ nga las nu zhes smras pas/ nga las nu nga las nu zhes bya bar </text></item>
<item><p>155a6</p><section>'dul ba</section><text>grags so/ /de la kha cig gis ni spyi bos skyes/ kha cig gis ni nga las nu zhes bya bar shes so/ /gzhon nu nga las nu yul zhig tu song ba dang / rgyal po gso sbyong 'phags na bar gyur nas/ de rtsa ba dang /</text></item>
<item><p>155a7</p><section>'dul ba</section><text>sdong bu dang / lo ma dang / me tog dang / 'bras bu'i sman gyis bkur sti byas kyang / de slar thu bar gyur nas/ des blon po rnams la bsgo ba/ shes ldan dag myur du gzhon nu la rgyal srid kyi dbang bskur bas dbang </text></item>
<item><p>155a8</p><section>'dul ba</section><text>skur cig /lha bka' bzhin 'tshal zhes blon po rnams kyis pho nya btang nas rgyal po gso sbyong 'phags pa snyung bar gyur nas des bka' stsal pa/ gzhon nu spyan drongs la rgyal srid kyi dbang bskur </text></item>
<item><p>155b1</p><section>'dul ba</section><text>ba nyams su myong bar gyis shig ces byung gis/ de bas na gzhon nu myur du gshegs pa'i rigs so zhes spring ngo / /de chas pa na rgyal po gso spyong 'phags shi'o/ /de nas yang blon po rnams kyis yang de la pho nya </text></item>
<item><p>155b2</p><section>'dul ba</section><text>btang ste/ gzhon nu khyed kyi yab nongs kyis gshegs te rgyal srid bzhes su gsol zhes spring ba dang / gzhon nu nga las nus bsams pa/ bdag gi yab ni nongs na bdag der ji ste 'gro snyam du bsams nas de nyid na 'dug </text></item>
<item><p>155b3</p><section>'dul ba</section><text>pa dang / yang blon po rnams 'dus nas blon po'i gtso bo pho nyar btang nas de song ste smras pa/ gzhon nu gshegs la rgyal srid bzhes su gsol/ des smras pa/ gal te bdag gis chos bzhin gyis rgyal srid 'thob na 'di nyid </text></item>
<item><p>155b4</p><section>'dul ba</section><text>du rgyal srid kyi dbang bskur ba 'ong bar 'gyur ro/ /blon po rnams kyis spring ba/ lha rgyal srid kyi dbang bskur ba la ni mang du 'tshal te/ rin po che'i gcal dang / seng ge'i khri dang / gdugs dang / cod pan dang / dpung rgyan gyis pho </text></item>
<item><p>155b5</p><section>'dul ba</section><text>brang gi nang du rgyal srid dbang bskur 'tshal lo/ /de bas na gzhon nu 'di nyid du gshegs pa'i rigs so/ /des smras pa/ gal te bdag gis chos bzhin gyis rgyal srid 'thob par 'gyur na thams cad 'di nyid du 'ong </text></item>
<item><p>155b6</p><section>'dul ba</section><text>grang / gzhon nu nga las nu'i mdun nas 'gro ba gnod sbyin lha gnas zhes bya ba des rin po che'i gcal dang / seng ge'i khri de nyid du blangs so/ /pho brang na gnas pa rnams kyis kyang gdugs dang cod pan dang / dpung </text></item>
<item><p>155b7</p><section>'dul ba</section><text>rgyan khyer te rang lhags te pho brang na gnas pa rang lhags shing rang lhags pas gnas bcas gnas bcas zhes bya bar grags so/ /de nas bcom ldan 'das kyis tshe dang ldan pa kun dga' bo la bka' stsal pa/</text></item>
<item><p>155b8</p><section>'dul ba</section><text>kun dga' bo mnyan yod gang na ba der 'ong ngo / /btsun pa bka' bzhin 'tshal zhes tshe dang ldan pa kun dga' bos bcom ldan 'das kyi ltar mnyan nas/ de nas bcom ldan 'das mnyan yod </text></item>
<item><p>156a1</p><section>'dul ba</section><text>nas rgyu zhing gshegs pa dang / ji tsam nas phyogs shig na bram ze zhig zan ma zos par zhing rmed pa na/ de'i ched du bu mo zhig thug pa khyer te 'ongs so/ /bcom ldan 'das kyang phyogs de nyid du gshegs so/ /</text></item>
<item><p>156a2</p><section>'dul ba</section><text>de nas bram zes sangs rgyas bcom ldan 'das kyi sku skyes bu chen po'i mtshan sum bcu rtsa gnyis kyis legs par brgyan pa/ dpe byad bzang po brgyad bcus mdzes par byas pa/ 'od 'dom gang gis brgyan pa/</text></item>
<item><p>156a3</p><section>'dul ba</section><text>'od zer nyi ma stong bas lhag pa/ rin po che'i ri bo 'gro ba ltar kun nas bzang ba mthong ngo / /mthong ma thag tu yang de bcom ldan 'das la dad pa skyes te/ ji ltar dge ba'i rtsa ba bsags pa'i sems can la thog mar sangs </text></item>
<item><p>156a4</p><section>'dul ba</section><text>rgyas mthong ba de ltar ni lo bcu gnyis su zhi gnas goms par byas pa la sems las su rung ba skye ba dang / bu med pa bu rnyed pa dang / dbul pos nor gyi gter mthong ba dang / rgyal srid la dga' ba rgyal srid kyi dbang bskur </text></item>
<item><p>156a5</p><section>'dul ba</section><text>ba ni de lta ma yin no/ /des thug pa de khyer te myur ba myur bar bcom ldan 'das gang na ba der song ste phyin pa dang / bcom ldan 'das la 'di skad ces gsol to/ /kye gau ta ma 'di ni thug pa lags te/ gal te shes ldan gau ta ma bdag la </text></item>
<item><p>156a6</p><section>'dul ba</section><text>thugs brtse na 'jams gsol cig /de nas bcom ldan 'das kyis bram ze de la khron pa rnying pa zhig bstan nas/ bram ze khyod kyis gal te yongs su btang na khron pa rnying pa 'dir lugs shig /des khron pa rnying pa </text></item>
<item><p>156a7</p><section>'dul ba</section><text>der blugs so des khron pa rnying pa der blugs pa dang / 'di ltar yang sangs rgyas rnams kyi sangs rgyas kyi mthu dang / lha rnams kyi lha'i mthus khron pa rnying pa de thug pas gang nas rlangs pa 'thul zhing 'dug par gyur to/ /de nas bcom ldan 'das </text></item>
<item><p>156a8</p><section>'dul ba</section><text>kyis bram ze de bos nas bram ze thug pa rims shig /des brim par brtsams pa na bcom ldan 'das kyis ji ltar dge 'dun thams cad kyis 'thungs kyang khron pa rnying pa de de bzhin du thug pas gang nas </text></item>
<item><p>156b1</p><section>'dul ba</section><text>rlangs pa 'thul zhing 'dug par 'gyur ba de ltar byin gyis brlabs so/ /de nas bram ze de lhag par yang mngon par dad par gyur te/ bcom ldan 'das kyi zhabs la phyag byas te chos mnyan pa'i phyir spyan snga na 'dug pa dang / bcom </text></item>
<item><p>156b2</p><section>'dul ba</section><text>ldan 'das kyis de'i bsam pa dang / bag la nyal dang / khams dang / rang bzhin mkhyen nas de dang 'dra bar 'phags pa'i bden pa bzhi so sor rtogs par 'gyur ba'i chos bshad pa mdzad pas zhes bya ba nas thog ma med pa'i </text></item>
<item><p>156b3</p><section>'dul ba</section><text>dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du bgyis te/ btsun pa bdag ni 'phags so/ /mngon par 'phags so/ /</text></item>
<item><p>156b4</p><section>'dul ba</section><text>zhes bya ba'i bar gong ma bzhin du'o/ /bdag ni bcom ldan 'das dang chos dang dge slong gi dge 'dun la skyabs su mchi lags kyis/ bdag dge bsnyen du gzung du gsol/ deng slan chad ji srid 'tsho'i bar du </text></item>
<item><p>156b5</p><section>'dul ba</section><text>srog dang yang bsdos te skyabs su mchi bar mngon par dad lags so/ /de nas bram ze de tshong pa khe spogs rnyed pa lta bu dang / zhing pa lo thog legs pa lta bu dang / dpa' bo g.yul ngor rgyal ba lta bu dang / nad pa nad </text></item>
<item><p>156b6</p><section>'dul ba</section><text>thams cad las thar ba lta bur gyur nas bcom ldan 'das kyis gsungs pa la mngon par dga' ste rjes su yi rangs nas bcom ldan 'das kyi zhabs gnyis la mgo bos phyag byas te/ bcom ldan 'das kyi spyan snga </text></item>
<item><p>156b7</p><section>'dul ba</section><text>nas song ngo / /ji tsam na zhing drung du phyin pa dang / zhing de la gser gyi nas she dag skyes par mthong ngo / /mthong nas kyang ya mtshan skyes nas mig bgrad de tshigs su bcad pas smras pa/ kye ma yon tan rang bzhin zhing / /</text></item>
<item><p>156b8</p><section>'dul ba</section><text>nyes kun rnam par spangs pa la/ /bdag gis de ring sa bon btab/ /de ring nyid du 'bras bu thob/ /de nas bram ze de rings pa rings par rgyal po'i drung du song nas son pa dang / rgyal ba dang tshe spel ba dag byas nas rgyal po la smras pa/</text></item>
<item><p>157a1</p><section>'dul ba</section><text>lha bdag gis stsang nas stsal ba de rnams gser she dag tu gyur gyis de la spyan zhig bsko bar gsol/ rgyal pos spyan bskos te btang ba dang / bram zes phung por byas te/ bgos pa las rgyal po'i skal ba nas </text></item>
<item><p>157a2</p><section>'dul ba</section><text>tha mal par gyur nas/ spyan gyis rgyal po la rig par byas pa dang / rgyal pos bsgo ba/ yang bgos shig /yang bgos pa dang / de bzhin du rgyal po'i skal ba ni nas tha mal par gyur nas/ de ltar lan bdun gyi bar du bgos na de </text></item>
<item><p>157a3</p><section>'dul ba</section><text>kho na bzhin du nas su gyur pa dang / rgyal po ngo mtshar skyes nas de bdag nyid song ste bltas na de bzhin du gyur nas des bram ze de la smras pa/ bram ze 'di ni khyod kyi bsod nams las skyes pa yin gyis/ rgyal po'i skal ba/ thong la khyod </text></item>
<item><p>157a4</p><section>'dul ba</section><text>kyis ci dpags pa de kho bo la byin cig /de nas bram ze de shin tu mgu bas ci byin pa de dag gser gyi nas she dag tu gyur to/ /de nas bcom ldan 'das gshegs pa dang / ji tsam na phyogs gzhan zhig na zhing pa skya bo rbab rbab po rkang pa dang lag </text></item>
<item><p>157a5</p><section>'dul ba</section><text>pa ser ga byung ba/ sha na'i ras kyi smad g.yogs gyon pa lnga brgya zhing rmed do/ /rmon pa de dag kyang lcag gzer bu can gyis gzhus pas/ lus smas shing rma byung bas rnag 'dzag la sngam pa 'don bzhin du zhing rmod do/ /zhing pa de rnams kyis sangs </text></item>
<item><p>157a6</p><section>'dul ba</section><text>rgyas bcom ldan 'das sku skyes bu chen po'i mtshan sum bcu rtsa gnyis kyis kun nas brgyan pa/ dpe byad bzang po brgyad bcus mdzes par byas pa/ 'od 'dom gang gis brgyan pa/ 'od zer nyi ma stong bas lhag pa/ rin po che </text></item>
<item><p>157a7</p><section>'dul ba</section><text>ri bo 'gro ba ltar kun nas bzang ba mthong ngo / /zhes bya ba nas/ dge ba'i rtsa ba bsags pa'i sems can rnams la thog mar sangs rgyas mthong ba ni zhes bya ba'i bar gong ma bzhin du'o/ /de nas bcom ldan 'das gang na ba der </text></item>
<item><p>157a8</p><section>'dul ba</section><text>dong ba dang / bcom ldan 'das kyis rgyang ring po kho na nas zhing pa rnams 'ong ba gzigs so/ /gzigs nas kyang gdul ba'i don du lam la bzur nas dge slong gi dge 'dun gyi gung la gdan bshams pa nyid la bzhugs so/ /</text></item>
<item><p>157b1</p><section>'dul ba</section><text>de nas zhing pa de rnams kyis bcom ldan 'das kyi zhabs gnyis la mgo bos phyag byas te phyogs gcig tu 'dug go/ /de nas bcom ldan 'das kyis zhing pa de rnams kyi bsam pa dang / bag la nyal dang / khams dang / rang bzhin mkhyen nas de </text></item>
<item><p>157b2</p><section>'dul ba</section><text>dang mthun pa'i 'phags pa'i bden pa bzhi so sor rtogs par 'gyur ba'i chos bshad pa mdzad de zhes bya ba nas/ thog ma med pa'i dus nas bsags pa'i 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas </text></item>
<item><p>157b3</p><section>'dul ba</section><text>rgyun du zhugs pa'i 'bras bu mngon sum du byas te/ de rnams kyis bden pa mthong nas zhes bya ba'i bar gong ma bzhin du'o/ /bcom ldan 'das ga la bde logs su thal mo sbyar ba btud nas bcom ldan 'das la 'di skad ces gsol to/ /</text></item>
<item><p>157b4</p><section>'dul ba</section><text>btsun pa legs par gsungs pa'i chos 'dul ba la bdag cag rab tu 'byung ba dang / bsnyen par rdzogs pa dge slong gi dngos po 'thob pa lta na/ bdag cag bcom ldan 'das kyi spyan sngar tshangs par spyod pa spyad par bgyi'o/ /bcom ldan </text></item>
<item><p>157b5</p><section>'dul ba</section><text>'das kyis de rnams dge slong tshur shog ces bya bas rab tu phyung ngo zhes bya ba nas/ sangs rgyas dgongs pas lus gzugs bkab par gyur ces bya ba'i bar gong ma bzhin du'o/ /bcom ldan 'das kyis de rnams la gdams ngag </text></item>
<item><p>157b6</p><section>'dul ba</section><text>byin nas de rnams kyis 'bad pa dang / brtsol ba drag po zhes bya ba nas mngon du smra bar bya bar gyur to/ /zhes bya ba'i bar gong ma bzhin du'o/ /glang de dag kyang gnya' shing dang / ru thag bcad nas bcom ldan 'das </text></item>
<item><p>157b7</p><section>'dul ba</section><text>gang na ba der dong ste lhags nas bcom ldan 'das la kun nas bskor te 'dug pa dang / bcom ldan 'das kyis de rnams la tshig gsum gyi chos bshad pas zhes bya ba'i bar gong ma bzhin du'o/ /dper na chu bo gang gA </text></item>
<item><p>157b8</p><section>'dul ba</section><text>rgal te gshegs pa na ngang pa dang / nya dang / ru sbal rnams kyis bden pa mthong nas rang gi gnas su song ba bzhin no/ /dge slong rnams the tshom skyes nas the tshom thams cad gcod pa sangs rgyas bcom </text></item>
<item><p>158a1</p><section>'dul ba</section><text>ldan 'das la zhus pa/ btsun pa sngon zhing pa bgyid bgyid pa'i dge slong 'di dag gis las ci zhig bgyis na/ las des zhing par gyur nas bcom ldan 'das kyi bstan pa la rab tu byung ste/ nyon mongs pa thams </text></item>
<item><p>158a2</p><section>'dul ba</section><text>cad spangs nas dgra bcom pa mngon sum du bgyis lags/ sngon glang bgyid bgyid pa'i lha'i bu 'di dag gis kyang las ci zhig bgyis na/ des na glang rnams su skyes shing bden pa mthong bar bgyis lags/ bcom ldan 'das </text></item>
<item><p>158a3</p><section>'dul ba</section><text>kyis bka' stsal pa/ dge slong dag 'di dag nyid kyis las rnams byas shing bsags pa tshogs rnyed pa zhes bya ba nas/ lus can dag la 'bras bur 'gyur zhes bya ba'i bar gong ma bzhin du'o/ /dge slong dag sngon byung ba bskal pa bzang po 'di </text></item>
<item><p>158a4</p><section>'dul ba</section><text>nyid la skye dgu'i tshe lo nyi khri thub pa na ston pa 'od srung zhes bya ba 'jig rten du byung ste zhes bya ba nas/ de bA rA Na sI'i grong khyer na drang srong smra ba ri dgas kyi nags na nye bar rten cing bzhugs so zhes bya ba'i bar gong ma bzhin du'o/ /</text></item>
<item><p>158a5</p><section>'dul ba</section><text>de'i bstan pa la zhing pa lnga brgya po 'di rnams rab tu byung bar gyur te/ de na 'di dag gis ma blags ma bton/ yid la bya ba goms par ma byas so/ /'on kyang dad pas byin pa zos shing zos nas 'du 'dzi la chags te le los dus </text></item>
<item><p>158a6</p><section>'dul ba</section><text>'das par byas so/ /dge slong dag ji snyam du sems/ dge slong lnga brgya po gang yin pa de ni zhing pa lnga brgya po 'di dag nyid yin no/ /gtsug lag khang gi bdag po gang yin pa de ni zhing pa 'di dag gang gi yin pa'i khyim </text></item>
<item><p>158a7</p><section>'dul ba</section><text>bdag 'di nyid yin te/ gang yang 'di dag gis gtsug lag khang gi bdag po'i dad pas byin pa zos nas ma blags ma bton/ yid la bya ba goms par ma byas la/ 'du 'dzi la chags te/ le los dus </text></item>
<item><p>158a8</p><section>'dul ba</section><text>'das par byas pa'i las des na tshe rabs lnga brgyar gtsug lag khang gi bdag po de'i zhing pa rnams su gyur te/ da lta'i bar du yang zhing par skyes pa yin no/ /'di dag gis yang dag par rdzogs pa'i sangs </text></item>
<item><p>158b1</p><section>'dul ba</section><text>rgyas 'od srung gi bstan pa la rab tu byung nas tshangs par spyod pa spyad pa des na da ltar nga'i bstan pa la rab tu byung nas nyon mongs pa thams cad spangs te dgra bcom pa nyid mngon sum du byas so/ /sngon glang byed byed pa'i lha'i bu 'di rnams </text></item>
<item><p>158b2</p><section>'dul ba</section><text>kyang yang dag par rdzogs pa'i sangs rgyas 'od srung gi bstan pa la rab tu byung bar gyur te/ 'di dag gis de na bslab pa'i gzhi phra mo phra mo rnams dral bas las des na glang rnams su skyes so/ /gang yang nga la sems mngon par </text></item>
<item><p>158b3</p><section>'dul ba</section><text>dad par byas pa des na lha rnams su skyes so/ /gang yang dag par rdzogs pa'i sangs rgyas 'od srung las tshangs par spyod pa spyad cing bsrungs pas da ltar lha'i bur gyur nas bden pa mthong bar byas so/ /dge slong dag de lta bas na </text></item>
<item><p>158b4</p><section>'dul ba</section><text>gcig tu gnag pa rnams kyi las kyi rnam par smin pa ni gcig tu gnag pa yin la zhes bya ba nas brtsal bar bya ste/ dge slong dag khyed cag gis de lta bu la bslab par bya'o/ /zhes de skad ces bka' stsal ces bya ba'i </text></item>
<item><p>158b5</p><section>'dul ba</section><text>bar gong ma bzhin du'o/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo chu mangs gang na ba der 'dong ngo / /btsun pa bka' bzhin 'tshal zhes tshe dang ldan pa kun dga' bos </text></item>
<item><p>158b6</p><section>'dul ba</section><text>bcom ldan 'das kyi ltar mnyan nas/ de nas bcom ldan 'das chu mangs su gshegs pa dang / phyogs gzhan zhig na bram ze zhig zhing rmed do/ /de nas bram ze des sangs rgyas bcom ldan 'das sku skyes bu chen po'i </text></item>
<item><p>158b7</p><section>'dul ba</section><text>mtshan sum bcu rtsa gnyis kyis kun nas brgyan pa/ dpe byad bzang po brgyad bcus brgyan pa zhes bya ba nas kun nas bzang ba mthong ngo / /zhes bya ba'i bar gong ma bzhin du'o/ /des bsams pa/ gal te shes ldan gau ta </text></item>
<item><p>158b8</p><section>'dul ba</section><text>ma'i drung du phyag 'tshal du song na ni bdag gi las 'chor la/ 'on te phyag 'tshal du ma song na ni bsod nams yongs su nyams par 'gyur na/ de la gang gis na las kyang mi 'chor la bsod nams kyang yongs su nyams par </text></item>
<item><p>159a1</p><section>'dul ba</section><text>mi 'gyur ba'i thabs bzang po ci yod snyam pa las de blo skyes pa/ 'di nyid na 'dug bzhin du phyag byas na de lta na las kyang mi 'chor la/ bsod nams kyang yongs su nyams par mi 'gyur ro snyam nas/ des ji </text></item>
<item><p>159a2</p><section>'dul ba</section><text>ltar lcag gzer bu can nyid thogs shing gnas de nyid du 'dug bzhin du sangs rgyas bcom ldan 'das la phyag 'tshal lo zhes phyag byas so/ /de nas bcom ldan 'das kyis tshe dang ldan pa kun dga' bo la bka' stsal pa/</text></item>
<item><p>159a3</p><section>'dul ba</section><text>kun dga' bo bram ze 'dis nyes te/ gal te pha bi las phyogs 'di na yang dag par rdzogs pa'i sangs rgyas 'od srung gi ring bsrel gyi tshogs ma zhig par bzhugs so snyam pa de lta bu'i so so rang gis rigs pa'i ye </text></item>
<item><p>159a4</p><section>'dul ba</section><text>shes shig yod par gyur na nga'i spyan sngar 'ongs te phyag byas pa zhig /de lta na pha bis yang dag par rdzogs pa'i sangs rgyas gnyis la phyag byas par 'gyur ba zhig /de ci'i phyir zhe na/ kun dga' bo phyogs 'di na yang </text></item>
<item><p>159a5</p><section>'dul ba</section><text>dag par rdzogs pa'i sangs rgyas 'od srung gi ring bsrel gyi tshogs ma zhig pa bzhugs pa'i phyir ro/ /de nas tshe dang ldan pa kun dga' bos myur ba myur bar bla gos bzhi ltab tu byas te bting nas bcom ldan 'das la 'di skad ces gsol </text></item>
<item><p>159a6</p><section>'dul ba</section><text>to/ /bcom ldan 'das gdan bshams pa nyid la bzhugs su gsol/ des na sa phyogs 'dir yang dag par rdzogs pa'i sangs rgyas gnyis kyis longs spyad par 'gyur lags te/ gang yang yang dag par rdzogs pa'i sangs rgyas </text></item>
<item><p>159a7</p><section>'dul ba</section><text>'od srung dang / gang yang da ltar bcom ldan 'das kyis so/ /bcom ldan 'das kyi gdan bshams pa nyid la bzhugs so/ /bzhugs nas dge slong rnams la bka' stsal pa/ dge slong dag khyed yang dag par rdzogs pa'i </text></item>
<item><p>159a8</p><section>'dul ba</section><text>sangs rgyas 'od srung gi ring bsrel gyi tshogs ma zhig pa rnams lta bar 'dod dam/ bcom ldan 'das da de'i dus la bab lags so/ /bde bar gshegs pa da de'i dus la bab lags te/ bcom ldan 'das </text></item>
<item><p>159b1</p><section>'dul ba</section><text>kyis yang dag par rdzogs pa'i sangs rgyas 'od srung gi ring bsrel gyi tshogs ma zhig pa gang dge slong rnams la bstan pa mthong lags na/ dge slong rnams sems mngon par dad par 'gyur lags so/ /bcom ldan 'das kyis 'jig </text></item>
<item><p>159b2</p><section>'dul ba</section><text>rten pa'i thugs bskyed pa mdzad de/ chos nyid kyis gang gi tshe sangs rgyas bcom ldan 'das rnams kyis 'jig rten pa'i thugs bskyed pa de'i tshe srog chags grog sbur rnams kyi kyang bcom ldan 'das kyi dgongs pa sems kyis </text></item>
<item><p>159b3</p><section>'dul ba</section><text>shes par 'gyur bas klu rnams kyis bsams pa/ bcom ldan 'das kyis ci zhig gi phyir 'jig rten pa'i thugs bskyed pa mdzad snyam na/ bcom ldan 'das yang dag par rdzogs pa'i sangs rgyas 'od srung </text></item>
<item><p>159b4</p><section>'dul ba</section><text>gi ring bsrel gyi tshogs ma zhig pa gzigs par bzhed par mthong nas/ de nas de rnams kyis yang dag par rdzogs pa'i sangs rgyas 'od srung gi ring bsrel gyi tshogs ma zhig par phyung ba dang / de nas bcom ldan 'das kyis dge </text></item>
<item><p>159b5</p><section>'dul ba</section><text>slong rnams la bka' stsal pa/ dge slong dag rtags zung shig /nub par 'gyur ro zhes pa dang nub bo/ /rgyal po gsal rgyal gyis bcom ldan 'das kyis yang dag par rdzogs pa'i sangs rgyas 'od srung gi ring bsrel gyi tshogs ma zhig pa/</text></item>
<item><p>159b6</p><section>'dul ba</section><text>nyan thos rnams la bstan to zhes thos so/ /thos nas kyang yang ngo mtshar skyes nas btsun mo dang / gzhon nu dang / blon po dang / khrom gyi ru pa dang / grong mi dang / yul mi rnams dang / lhan cig chas so/ /de bzhin du lus </text></item>
<item><p>159b7</p><section>'dul ba</section><text>'phags po dang / khyim bdag mgon med zas sbyin dang / drang srong sbyin dang / so phag mkhan rnying pa dag dang / ri dgas 'dzin gyi ma sa ga dang / srog chags brgya stong phrag du ma ngo mtshar skyes te chas so/</text></item>
<item><p>159b8</p><section>'dul ba</section><text>kha cig sngon gyi dge ba'i rtsa bas yang dag par bskul ba dang / ji tsam na de mi snang bar gyur to/ /de rnams kyis yang dag par rdzogs pa'i sangs rgyas bcom ldan 'das 'od srung gi ring bsrel gyi tshogs ma zhig pa </text></item>
<item><p>160a1</p><section>'dul ba</section><text>nub par gyur to zhes thos so/ /thos nas kyang yang de rnams kyis bdag cag 'dir lhags pa dag ni don med par gyur to zhes sdug bsngal dang / yid mi bde ba skyes so/ dge bsnyen zhig gis sa phyogs der bskor ba </text></item>
<item><p>160a2</p><section>'dul ba</section><text>byas nas sems la sems kyis 'di snyam du mngon par 'dus byas te/ bdag gis 'di la gom pa bor bas bsod nams ji snyed cig tu 'gyur snyam pa dang / de nas bcom ldan 'das kyis skye bo'i tshogs chen po de'i 'gyod pa skyes pa </text></item>
<item><p>160a3</p><section>'dul ba</section><text>bsal ba'i phyir dang / dge bsnyen de'i bsam pa yang thugs su chud nas tshigs su bcad de gsungs pa/ mkhas pa gang zhig rab tu sems dang bas/ /sangs rgyas mchod rten la ni gom 'dor na/ /'dzam bu'i chu bo'i gser gyi srang tshad </text></item>
<item><p>160a4</p><section>'dul ba</section><text>ni/ /stong phrag brgya yang de dang mnyam pa min/ /dge bsnyen gzhan zhig gis yang phyogs der 'jim pa'i gong bu gcig bzhag nas sems kyis 'di snyam du mngon par 'dus byas te/ re shig gom pa bor ba'i bsod nams kyang de snyed du </text></item>
<item><p>160a5</p><section>'dul ba</section><text>bcom ldan 'das kyis gsungs na/ 'di la 'jim pa'i gong bu bzhag pa'i bsod nams ji snyed cig tu 'gyur snyam pa dang / de nas bcom ldan 'das kyis dge bsnyen de'i bsam pa thugs su chud nas tshigs su bcad de gsungs pa/ gang zhig rab </text></item>
<item><p>160a6</p><section>'dul ba</section><text>dang sems kyis sangs rgyas kyi/ /mchod rten la ni 'jim gong 'jog byed na/ /'dzam bu'i chu bo'i gser gyi gong bu ni/ /stong phrag brgya yang de dang mnyam pa min/ /de thos nas srog chags brgya stong phrag du ma dag gis kyang 'jim pa'i </text></item>
<item><p>160a7</p><section>'dul ba</section><text>gong bu bcer to/ /gzhan dag gis de la me tog sil mas gtor nas/ sems kyis 'di snyam du mngon par 'dus byas pa/ gom pa bor ba dang / 'jim pa'i gong bu'i bsod nams kyang de snyed du bcom ldan 'das </text></item>
<item><p>160a8</p><section>'dul ba</section><text>kyis gsungs na/ bdag cag gi me tog sil ma rnams la bsod nams ji snyed cig tu 'gyur snyam pa dang / de nas bcom ldan 'das kyis de'i bsam pa thugs su chud nas tshigs su bcad </text></item>
<item><p>160b1</p><section>'dul ba</section><text>de gsungs pa/ gang zhig rab dang sems kyis sangs rgyas kyi/ /mchod rten me tog sil ma spungs pas 'thor/ /'dzam bu'i chu bo'i gser gyi bre bo ni/ /stong phrag brgya yang de dang mnyam pa min/ /gzhan dag gis de la me tog gi </text></item>
<item><p>160b2</p><section>'dul ba</section><text>phreng bas bskor ba byas nas sems kyis mngon par 'dus byas pa/ me tog sil ma rnams kyi bsod nams de snyed du bcom ldan 'das kyis gsungs na/ bdag cag gis me tog phreng bas bskor ba la bsod nams ji snyed </text></item>
<item><p>160b3</p><section>'dul ba</section><text>cig tu 'gyur snyam pa dang / de nas bcom ldan 'das kyis de rnams kyi bsam pa thugs su chud nas tshigs su bcad de gsungs pa/ mkhas pa gang zhig rab tu sems dang bas/ /sangs rgyas mchod rten me tog phreng bskor ba/ /'dzam bu </text></item>
<item><p>160b4</p><section>'dul ba</section><text>chu bo'i gser gyi sgrom dag ni/ /stong phrag brgya yang de dang mnyam pa min/ /gzhan dag gis de la mar me'i phreng ba phul nas/ sems kyis mngon par 'dus byas pa/ me tog phreng bas bskor ba'i bsod nams de snyed du bcom ldan 'das </text></item>
<item><p>160b5</p><section>'dul ba</section><text>kyis gsungs na/ bdag cag gis me mar phul ba'i bsod nams ji snyed cig tu 'gyur snyam pa dang / de nas bcom ldan 'das kyis de dag gi bsam pa thugs su chud nas tshigs su bcad de gsungs pa/ mkhas pa gang </text></item>
<item><p>160b6</p><section>'dul ba</section><text>zhig rab tu sems dang bas/ /sangs rgyas mchod rten mar me 'bul byed na/ /'dzam bu'i chu bo'i gser srang bye ba ni/ /stong phrag brgya yang de dang mnyam pa min/ /gzhan dag gis de la dri'i chus chag chag </text></item>
<item><p>160b7</p><section>'dul ba</section><text>btab nas/ sems kyis mngon par 'dus byas pa/ mar me phul ba'i bsod nams de snyed du/ bcom ldan 'das kyis gsungs na/ bdag cag gis dri'i chus chag chag btab pa'i bsod nams ji snyed cig </text></item>
<item><p>160b8</p><section>'dul ba</section><text>tu 'gyur snyam pa dang / de nas bcom ldan 'das kyis de rnams kyi bsam pa thugs su chud nas tshigs su bcad de gsungs pa/ mkhas pa gang zhig rab tu sems dang bas/ /</text></item>
<item><p>161a1</p><section>'dul ba</section><text>sangs rgyas mchod rten dri chus 'thor byed na/ /'dzam bu'i chu bo'i gser gyi phung po ni/ /stong phrag brgya yang de dang mnyam pa min/ /gzhan dag gis de la gdugs dang / rgyal mtshan dang / 'phan btags nas sems kyis </text></item>
<item><p>161a2</p><section>'dul ba</section><text>mngon par 'dus byas pa gom pa bor ba dang / 'jim gong bzhag pa dang / me tog sil mas gtor ba dang / me tog phreng bas bskor ba dang / me mar phul ba dang / dri'i chus gtor ba'i bsod nams de snyed du bcom ldan 'das kyis </text></item>
<item><p>161a3</p><section>'dul ba</section><text>gsungs na/ bdag cag gis gdugs dang / rgyal mtshan dang / 'phan btags pa'i bsod nams ji snyed cig tu 'gyur snyam pa dang / de nas bcom ldan 'das kyis de rnams kyi bsam pa thugs su chud nas tshigs </text></item>
<item><p>161a4</p><section>'dul ba</section><text>su bcad de gsungs pa/ rab dang sems kyis sangs rgyas mchod rten la/ /gdugs dang rgyal mtshan 'phan ni 'dogs byed na/ /gser ni ri bo lhun po dang mnyam pa/ /stong phrag brgya yang de dang mnyam pa yin/ /rgya mtsho lta bu'i </text></item>
<item><p>161a5</p><section>'dul ba</section><text>rdzogs sangs rgyas/ /de bzhin gshegs pa tshad med pa/ /ded dpon bla na med pa la/ /yon du bshad pa de yin no/ /de rnams 'di snyam du de la re shig bcom ldan 'das yongs su mya ngan las 'das pa la bya ba byas pa'i </text></item>
<item><p>161a6</p><section>'dul ba</section><text>bsod nams de snyed du bcom ldan 'das kyis gsungs na/ bzhugs pa la bsod nams ji snyed cig tu 'gyur snyam pa dang / de nas bcom ldan 'das kyis de rnams kyi bsam pa thugs su chud nas tshigs su bcad de </text></item>
<item><p>161a7</p><section>'dul ba</section><text>gsungs pa/ 'di na sems rab dang byas nas/ /gang zhig bzhugs dang gang zhig ni/ /mya ngan 'das la mchod byed pa/ /bsod nams mnyam ste khyad par med/ /'di ltar sangs rgyas bsam mi khyab/ /</text></item>
<item><p>161a8</p><section>'dul ba</section><text>sangs rgyas chos kyang bsam mi khyab/ /bsam mi khyab la dad rnams kyi/ /rnam par smin pa'ang bsam mi khyab/ /yang dag par rdzogs pa'i sangs rgyas chos kyi 'khor lo thogs pa med pa skor ba bsam gyis mi khyab pa de dag gi </text></item>
<item><p>161b1</p><section>'dul ba</section><text>yon tan ni rtogs par mi nus so/ /de nas bcom ldan 'das kyis skye bo'i tshogs chen po de la gang thos na srog chags brgya stong phrag du mas khyad par chen po thob ste/ kha cig gis ni nyan thos kyi byang chub tu sems bskyed/ kha </text></item>
<item><p>161b2</p><section>'dul ba</section><text>cig gis ni rang sangs rgyas kyi byang chub tu/ kha cig gis ni bla na med pa yang dag par rdzogs pa'i byang chub tu sems bskyed/ kha cig gis ni dro bar gyur pa thob/ kha cig gis ni rtse mo/ /kha cig gis ni bden pa dang mthun pa'i </text></item>
<item><p>161b3</p><section>'dul ba</section><text>bzod pa dag /kha cig gis ni rgyun du zhugs pa'i 'bras bu mngon sum du byas so/ /kha cig gis ni lan gcig phyir 'ong ba'i 'bras bu/ kha cig gis ni phyir mi 'ong ba'i 'bras bu/ kha cig gis ni nyon mongs pa thams cad spangs </text></item>
<item><p>161b4</p><section>'dul ba</section><text>nas dgra bcom pa nyid mngon sum du byas/ 'khor de las phal cher ni sangs rgyas la gzhol/ chos la 'bab/ dge 'dun la bab par bkod pa de lta bu'i chos bshad pa mdzad do/ /bram ze dang khyim bdag dad pa can rnams kyis </text></item>
<item><p>161b5</p><section>'dul ba</section><text>phyogs de nyid du dus ston btsugs pa dang / de nas chu mangs dus ston can chu mangs dus ston can zhes bya bar grags so/ /de nas bcom ldan 'das yul ko sa la nas ljongs rgyu zhing gshegs pa dang mnyan yod du byon nas mnyan yod </text></item>
<item><p>161b6</p><section>'dul ba</section><text>na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /khyim bdag mgon med zas sbyin gyis bcom ldan 'das ko sa la nas ljongs rgyu zhing gshegs pa dang mnyan yod du byon nas/ mnyan yod </text></item>
<item><p>161b7</p><section>'dul ba</section><text>na rgyal bu rgyal byed kyi tshal gyi bdag gi kun dga' ra ba na bzhugs so zhes thos so/ /thos nas kyang bcom ldan 'das gang na ba der song ste phyin nas bcom ldan 'das kyi zhabs gnyis la mgo bos phyag byas nas phyogs </text></item>
<item><p>161b8</p><section>'dul ba</section><text>gcig tu 'dug go/ phyogs gcig tu 'dug pa dang / bcom ldan 'das kyis khyim bdag mgon med zas sbyin la chos dang ldan pa'i gtam gyis yang dag par ston par mdzad/ yang dag par 'dzin du 'jug par mdzad/ yang dag par </text></item>
<item><p>162a1</p><section>'dul ba</section><text>gzeng bstod par mdzad ces bya ba nas/ yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o/ /de nas khyim bdag mgon med zas sbyin stan las langs te zhes bya ba nas bcom ldan </text></item>
<item><p>162a2</p><section>'dul ba</section><text>'das gang na ba de logs su thal mo sbyar ba btud te/ bcom ldan 'das la 'di skad ces gsol to/ /bcom ldan 'das dge slong gi dge 'dun dang thabs gcig tu sang bdag gi sdum par gdugs tshod sbyor zhing mchis na gnang bar </text></item>
<item><p>162a3</p><section>'dul ba</section><text>mdzad du gsol zhes bya ba nas/ gtsang zhing bsod pa'i bza' ba dang bca' ba dag sta gon byas nas/ nang par sngar langs te gdan bting nas nor bu'i chu snod sta gon byas nas zhes bya ba'i bar gong ma bzhin te/ bcom ldan 'das </text></item>
<item><p>162a4</p><section>'dul ba</section><text>la spyan 'dren gyis dus tshod gsol pa/ btsun pa gdugs tshod lags shing mchis na bcom ldan 'das de'i dus la bab par dgongs su gsol/ /sgo srungs kyi mi la bsgo ba/ kye nang rje re shig sangs rgyas la sogs pa dge slong gi </text></item>
<item><p>162a5</p><section>'dul ba</section><text>dge 'dun gdugs tshod ma gsol gyi bar du gzhan mu stegs pa dag nang du ma btang shig /de'i 'og tu mu stegs pa rnams la sbyin no/ /jo bo bka' bzhin 'tshal zhes sgo srungs kyi mis khyim bdag mgon med zas sbyin las </text></item>
<item><p>162a6</p><section>'dul ba</section><text>mnyan to/ /de nas bcom ldan 'das snga dro sham thabs mnabs lhung bzed dang chos gos bsnams te dge slong gi tshogs kyis yongs su bskor cing / dge slong gi dge 'dun gyis mdun gyis bltas nas zhes bya ba nas </text></item>
<item><p>162a7</p><section>'dul ba</section><text>phyag bcabs te lhung bzed gyu bar rig nas stan ches dma' ba zhig blangs te bcom ldan 'das kyis spyan sngar chos mnyan pa'i phyir 'dug go/ /de nas tshe dang ldan pa 'od srung chen po dgon pa'i gnas mal zhig nas skra dang kha spu ring zhing </text></item>
<item><p>162a8</p><section>'dul ba</section><text>chos gos ngan pa zhig gyon te rgyal byed kyi tshal du 'ongs te/ des bltas na rgyal byed kyi tshal stong par 'dug nas des dge skos la dris pa/ sangs rgyas la sogs pa dge slong gi dge 'dun gang du bzhud/ des smras pa/ khyim </text></item>
<item><p>162b1</p><section>'dul ba</section><text>bdag mgon med zas sbyin gyis spyan drangs so/ /des bsams pa/ de nyid du bsod snyoms bza' zhing sangs rgyas la sogs pa dge slong gi dge 'dun la bsnyen bkur bya'o snyam nas/ de khyim bdag mgon med zas sbyin </text></item>
<item><p>162b2</p><section>'dul ba</section><text>gyi khyim du song ba dang / sgo srungs kyis smras pa/ 'phags pa nang du ma bzhud par gzhes shig /ci'i phyir khyim bdag mgon med zas sbyin gyi mchid nas re shig sangs rgyas la sogs pa dge slong gi dge 'dun gdugs </text></item>
<item><p>162b3</p><section>'dul ba</section><text>tshod ma gsol gyi bar du gzhan mu stegs pa dag nang du ma btang shig /de'i 'og tu mu stegs pa rnams la sbyin no zhes bsgo lags so/ /tshe dang ldan pa 'od srung chen pos bsams pa/ bram ze dang khyim bdag </text></item>
<item><p>162b4</p><section>'dul ba</section><text>dag gis bdag la dge sbyong shAkya'i sras kyi yin no zhes bya bar ma shes pa de ni bdag gis rnyed pa legs par rnyed kyis song la skye bo bkren pa rnams la snying rje bya'o snyam du bsams te bskyed mos tshal du song nas des bsam </text></item>
<item><p>162b5</p><section>'dul ba</section><text>pa/ deng bdag gis su zhig rjes su gzung bar bya snyam pa dang / re shig cig na grong phyi nyug ma mdzes thebs pa lus zhigs shing lus las rnag khrag 'dzag pa zhig slongs mo la rgyu zhing 'dug nas de'i drung du de song ba dang des kyang </text></item>
<item><p>162b6</p><section>'dul ba</section><text>bslangs na 'bras khu zhig rnyed nas/ des tshe dang ldan pa 'od srung chen po lus mdzes pa dang sems dang zhing spyod lam zhi bar mthong nas des bsams pa/ nges par bdag gis yon gnas 'di lta bu la bya ba ma byas pas des </text></item>
<item><p>162b7</p><section>'dul ba</section><text>na bdag 'di lta bu'i gnas su gyur gyis/ gal te 'phags pa 'od srung chen pos bdag la thugs brtse ba'i phyir 'bras khu bzhes na bdag gis 'di dbul lo snyam pa dang / de nas tshe dang ldan pa 'od srung chen pos de'i bsam pa sems </text></item>
<item><p>162b8</p><section>'dul ba</section><text>kyis shes nas lhung bzed bzed de/ sring mo gal te khyod kyis btang ba yin na lhung bzed 'dir lugs shig /de nas des sems mngon par dad par byas nas lhung bzed der blugs pa dang sbrang ma zhig lhung ngo / /des de dbyung bar brtsams </text></item>
<item><p>163a1</p><section>'dul ba</section><text>pa dang / 'bras khu de'i nang du sor mo gcig chad de lhung ngo / /des bsams pa/ 'phags pas bdag gi sems bsrung ba'i phyir ma phor zad kyi 'on kyang gsol ni mi gsol lo snyam pa dang / tshe dang ldan pa 'od srung chen pos de'i </text></item>
<item><p>163a2</p><section>'dul ba</section><text>bsam pa sems kyis shes nas de'i mngon sum kho nar 'bab pa'i rtsig drung zhig tu 'dug nas 'thungs pa dang / des bsams pa/ cung zad du na bdag gi sems bsrung ba'i phyir gsol gyi/ 'on kyang 'dis zas kyi go chod par </text></item>
<item><p>163a3</p><section>'dul ba</section><text>ni ma byas so snyam pa dang / de nas tshe dang ldan pa 'od srung chen pos de'i bsam pa sems kyis shes nas grong phyi nyug ma de la 'di skad ces smras so/ /sring mo rab tu dga' ba skyed cig dang khyod kyis byin pa'i zas 'dis kho bo nyin </text></item>
<item><p>163a4</p><section>'dul ba</section><text>zhag gcig 'da' bar bya'o/ /de lhag par dga' ba skyes nas bdag gis 'phags pa 'od srung chen po la bsod snyoms bstabs na bzhes so snyam nas/ tshe dang ldan pa 'od srung chen po la sems dang ba bskyed nas dga' ldan </text></item>
<item><p>163a5</p><section>'dul ba</section><text>gyi lha'i ris su skyes so/ /lha rnams kyi dbang po brgya byin gyis des 'bras khu zhig phul nas sems mngon par dad par byas nas shi ba ni mthong na gang du skyes pa ma mthong nas/ des sems can dmyal bar brtag par brtsams na yang </text></item>
<item><p>163a6</p><section>'dul ba</section><text>ma mthong / dud 'gro dang / yi dgas dang / mi dang / rgyal chen bzhi'i ris dang / sum bcu rtsa gsum pa rnams su yang ma mthong ste/ 'di ltar lha rnams kyi shes pa mthong ba ni 'og tu 'jug gi gong du mi 'jug go// //</text></item>
<item><p>163a7</p><section>'dul ba</section><text>'dul ba gzhi/ bam po bzhi bcu pa/ de nas lha rnams kyi dbang po brgya byin bcom ldan 'das gang na ba der song ste phyin nas bcom ldan 'das la tshigs su bcad pa'i dbyangs kyis zhu ba zhus pa/</text></item>
<item><p>163a8</p><section>'dul ba</section><text>'od srung bdag nyid chen po can/ /bsod snyoms phyir ni rgyu ba na/ /'ong srung 'bras khu phul ba yi/ /bud med de ni gar dga' lags/ /bcom ldan 'das kyis bka' stsal pa/ dga' ldan zhes bya'i lha </text></item>
<item><p>163b1</p><section>'dul ba</section><text>de rnams/ /'dod pa thams cad 'byor pa ste/ /'od srung 'bras khu phul ba yi/ /bud med de ni de na dga'/ /de nas lha rnams kyi dbang po brgya byin 'di snyam du sems te/ re shig mi 'di dag ni bsod nams mngon sum du ma mthong </text></item>
<item><p>163b2</p><section>'dul ba</section><text>na yang sbyin pa dag gtong / bsod nams dag byed na/ bdag bsod nams dag mngon sum du mthong zhing rang gi bsod nams kyi 'bras bu la gnas pa go ci'i phyir sbyin pa dag mi gtang bsod nams dag mi bya snyam nas/</text></item>
<item><p>163b3</p><section>'dul ba</section><text>'phags pa 'od srung chen po 'di sdug pa dang / mgon med pa dang / bkren pa dang / phongs pa la thugs brtse ba yin gyis/ ma la bdag gis 'di la bsod snyoms bstab par bya'o snyam du bsams nas/ bkren </text></item>
<item><p>163b4</p><section>'dul ba</section><text>pa'i srang du khyim shag shig tu 'dug pa/ lhang lhong rdol ba shin tu mi bzang ba zhig sprul nas/ bdag nyid thag pa skra yegs pa/ sha na'i ras kyi smad g.yogs gyon pa/ rkang lag ser ga byung ba zhig tu </text></item>
<item><p>163b5</p><section>'dul ba</section><text>sprul nas ras 'thag par brtsams so/ /lha mo bde sogs kyang thag pa'i chung ma'i cha byad du byas nas ras skud 'ju bar brtsams so/ /de'i phyogs gcig tu ni lha'i zhal zas zhig sta gon byas te bzhag pa </text></item>
<item><p>163b6</p><section>'dul ba</section><text>dang / de nas tshe dang ldan pa 'od srung chen po bkren pa dang / mgon med pa dang / phongs pa'i skye bo rnams la rjes su brtse ba'i phyir rim gyis khang pa der phyin nas 'di ni sdug bsngal ba zhig go zhes lhung bzed bzed nas sgor </text></item>
<item><p>163b7</p><section>'dul ba</section><text>bsdad pa dang / lha rnams kyi dbang po brgya byin gyis lha'i zhal zas kyis bkang ngo / /de nas tshe dang ldan pa 'od srung chen po 'di snyam du 'di'i zas lha'i bdud rtsi la khyim gyi spungs ni 'di tsam pas shin tu 'gal lo zhes bsams </text></item>
<item><p>163b8</p><section>'dul ba</section><text>te/ bdag gi snying la the tshom skyes pa/ 'di ni chos nyid yin te/ dgra bcom pa rnams ni ma bsams par ye shes mthong ba mi 'jug pas bsam pa la zhugs pa dang / ji tsam na lha rnams kyi dbang po brgya byin yin par mthong nas </text></item>
<item><p>164a1</p><section>'dul ba</section><text>des smras pa/ kau shi ka 'di ltar de bzhin gshegs pa dgra bcom pa yang dag par rdzogs pa'i sangs rgyas kyis khyod kyi yun ring po nas rjes su 'brel ba'i the tshom dang som nyi'i zug rngu rtsa nas phyung zin na ci'i phyir skye bo sdug bsngal </text></item>
<item><p>164a2</p><section>'dul ba</section><text>ba'i bar chad byed/ 'phags pa 'od srung chen po skye bo sdug bsngal ba'i bar chad ci ste bgyid/ re shig mi 'di rnams ni bsod nams dag mngon sum du ma mthong na yang sbyin pa dag gtong / bsod nams dag bgyid na/ bdag bsod </text></item>
<item><p>164a3</p><section>'dul ba</section><text>nams dag mngon sum du mthong zhing rang gi bsod nams kyi 'bras bu la gnas pa go ci'i phyir sbyin pa dag mi gtang / bsod nams dag mi bgyid/ bcom ldan 'das kyis kyang bsod nams dag ni bya dgos te/ /bsod nams ma byas </text></item>
<item><p>164a4</p><section>'dul ba</section><text>sdug bsngal 'gyur/ /bsod nams dag ni byas pa yis/ /'jig rten 'di dang pha rol dga'/ /zhes ma gsungs sam/ de phyin chad tshe dang ldan pa 'od srung chen po bsams nas khyim rnams su bsod snyoms la 'gro bar brtsams so/ /</text></item>
<item><p>164a5</p><section>'dul ba</section><text>de nas lha rnams kyi dbang po brgya byin nam mkha' la 'dug bzhin du lha'i zhal zas kyis tshe dang ldan pa 'od srung gi lhung bzed 'gengs pa dang / tshe dang ldan pa 'od srung chen pos lhung bzed khas bub pas bza' ba dang btung ba </text></item>
<item><p>164a6</p><section>'dul ba</section><text>bor bar gyur pa'i skabs de bcom ldan 'das la dge slong rnams kyis gsol pa dang / bcom ldan 'das kyis bka' stsal pa/ de'i phyir rjes su gnang gis lhung bzed kyi kha g.yogs bcang bar bya'o/ /grong phyi nyug ma che ge mo zhes bya bas </text></item>
<item><p>164a7</p><section>'dul ba</section><text>'phags pa 'od srung chen po la 'bras khu gsol nas de dga' ldan gyi lha rnams kyi ris su skyes so zhes kun du sgra grags so/ /ko sa la'i rgyal po gsal rgyal gyis grong phyi nyug ma che ge mo zhes bya bas 'phags pa 'od srung chen </text></item>
<item><p>164a8</p><section>'dul ba</section><text>po la 'bras khu gsol nas dga' ldan gyi lha'i ris su skyes so zhes thos so/ /thos nas kyang bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos phyag byas te phyogs gcig </text></item>
<item><p>164b1</p><section>'dul ba</section><text>tu 'dug go/ /phyogs gcig tu 'dug pa dang / bcom ldan 'das kyis ko sa la'i rgyal po gsal rgyal la chos dang ldan pa'i gtam gyis yang dag par ston par mdzad/ yang dag par 'dzin du 'jug par mdzad ces bya ba nas/</text></item>
<item><p>164b2</p><section>'dul ba</section><text>yang dag par rab tu dga' bar mdzad nas cang mi gsung ngo zhes bya ba'i bar gong ma bzhin no/ /de nas ko sa la'i rgyal po gsal rgyal stan las langs te bla gos phrag pa gcig tu gzar nas pus mo g.yas pa'i lha nga sa la </text></item>
<item><p>164b3</p><section>'dul ba</section><text>btsugs te/ bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das 'phags pa 'od srung chen po'i slad du dgung bdun du bdag gdugs chod sbyor zhing </text></item>
<item><p>164b4</p><section>'dul ba</section><text>mchis na gnang bar mdzad du gsol/ bcom ldan 'das kyis ko sa la'i rgyal po gsal rgyal la cang mi gsung bas gnang ngo / /de nas ko sa la'i rgyal po gsal rgyal gyis bcom ldan 'das cang mi gsung bas gnang bar </text></item>
<item><p>164b5</p><section>'dul ba</section><text>rig nas/ bcom ldan 'das kyi zhabs gnyis la mgo bos phyag 'tshal te bcom ldan 'das kyi spyan snga nas song ngo / /de nas ko sa la'i rgyal po gsal rgyal gyis de nyid kyi nub mo nas gtsang zhing bsod pa'i bza' ba dang bca' </text></item>
<item><p>164b6</p><section>'dul ba</section><text>ba dag sta gon byas nas nang par sngar langs te gdan bting nas nor bu'i chu snod bzhag nas/ bcom ldan 'das la spyan 'dren gyis dus tshod gsol ba zhes bya ba nas/ rang gi lag nas stobs shing tshim par byed de zhes bya ba'i </text></item>
<item><p>164b7</p><section>'dul ba</section><text>bar gong ma bzhin no/ /mu lto ba zhig rgan gral logs na 'dug pa rgyal po 'di bsod nams dag mngon sum du mthong zhing rang gi bsod nams kyi 'bras bu la gnas pa yin pas bsod nams dag gis ngoms mi shes par sbyin pa dag </text></item>
<item><p>164b8</p><section>'dul ba</section><text>gtong bsod nams dag byed do zhes sems mngon par dad par gyur to/ /de nas ko sa la'i rgyal po gsal rgyal gyis sangs rgyas la sogs pa dge slong gi dge 'dun la rnam grangs du mar gtsang zhing bsod pa'i bza' ba dang bca' ba rang gi lag </text></item>
<item><p>165a1</p><section>'dul ba</section><text>nas bstabs shing tshim par byas te/ bcom ldan 'das kyis gsol zin nas phyag bcabs te lhung bzed gyu bar rig nas stan ches dma' ba zhig blangs te chos mnyan pa'i phyir bcom ldan 'das kyi spyan sngar 'dug go/ /</text></item>
<item><p>165a2</p><section>'dul ba</section><text>de nas bcom ldan 'das kyis bka' stsal pa/ rgyal po chen po su'i ming nas brjod de yon bsngo ba bya/ ci khyod kyi 'am/ 'on te khyod bas bsod nams ches mang du bskyed pa gang yin ba zhig gi rgyal pos bsams pa bdag gi bsod snyoms </text></item>
<item><p>165a3</p><section>'dul ba</section><text>bcom ldan 'das kyis yongs su longs spyad pas bdag bas bsod nams ches mang du bskyed pa gzhan lta su yod snyam du bsams nas gsol pa/ bcom ldan 'das bdag bas bsod nams ches mang du bskyed pa gang lags pa de'i ming nas </text></item>
<item><p>165a4</p><section>'dul ba</section><text>brjod cing bcom ldan 'das kyis yon bsngo ba mdzad du gsol/ de nas bcom ldan 'das kyi mu lto ba de'i ming nas brjod cing yon bsngo ba mdzad do/ /de bzhin du nyi ma drug gi bar du mdzad pa dang / nyi ma drug pa la rgyal po lag pa la 'gram pa </text></item>
<item><p>165a5</p><section>'dul ba</section><text>gtad nas/ bcom ldan 'das ni bdag gi bsod snyoms longs spyad cing yon bsngo ba ni mu lto ba'i ming nas brjod nas mdzad do snyam ste sems khongs su chud cing 'dug pa de blon po rnams kyis mthong nas de rnams kyis smras pa/</text></item>
<item><p>165a6</p><section>'dul ba</section><text>lha ci'i slad du phyag la zhal gtad de thugs mi dgyes shing bzhugs/ rgyal pos smras pa/ shes ldan dag da ltar bcom ldan 'das ni nga'i bsod snyoms yongs su longs spyad na yon bshad pa ni mu lto ba'i ming nas brjod cing </text></item>
<item><p>165a7</p><section>'dul ba</section><text>mdzad na/ ci ste sems khong du chud cing mi 'dug /de nas blon po rgan po zhig gis smras pa/ lha thugs khral chung ngur bzhugs shig dang bdag gis sang ci nas kyang bcom ldan 'das kyis lha kho na'i mtshan nas brjod de </text></item>
<item><p>165a8</p><section>'dul ba</section><text>yon bsngo ba mdzad pa de ltar bgyi'o/ /des zho shas 'tsho ba rnams la bsgo ba/ khyed kyis sang kha zas ches bsod pa dang rab tu mang po sta gon gyis la brim pa yang 'di ltar ci nas kyang phyed ni dge slong rnams kyi lhung bzed kyi nang </text></item>
<item><p>165b1</p><section>'dul ba</section><text>du 'gro la/ phyed ni sa la 'bo bar gyis shig /de dag gis phyi de nyin kha zas ches bsod pa dang / ches rab tu mang ba bshams te/ de nas sangs rgyas la sogs pa dge slong gi dge 'dun legs par bzhugs par rig nas brim par brtsams te/</text></item>
<item><p>165b2</p><section>'dul ba</section><text>phyed ni dge slong rnams kyi lhung bzed du blugs/ phyed ni sa la pho'o/ /de nas mu lto bas sa la pho ba rnams bsdu ba'i phyir brgyugs pa dang de phyag tshang 'drim pa dag gis slar bskrad do/ /de nas mu lto ba des smras pa/ gal te rgyal po 'di la nor rdzas </text></item>
<item><p>165b3</p><section>'dul ba</section><text>rab tu mang po yod na bdag cag lta bu sdug bsngal ba slong ba gang yin pa de dag la ci'i phyir mi sbyin/ kha zas 'di bor ba ci phan zhes mu lto ba de sems 'khrugs pas sngon gyi ji lta ba de ltar sems dad par bya ma nus so/ /de nas rgyal pos sangs rgyas </text></item>
<item><p>165b4</p><section>'dul ba</section><text>la sogs pa dge slong gi dge 'dun de rnams gdugs tshod gsol zin pa dang / bcom ldan 'das bdag gi ming nas smos te yon bsngo ba ni mi mdzad do snyam du bsams nas yon bsngo ba ma mnyan pa kho nar khyim du song ngo / /de nas bcom </text></item>
<item><p>165b5</p><section>'dul ba</section><text>ldan 'das kyis ko sa la'i rgyal po gsal rgyal gyi ming nas smos te yon bsngos pa 'di skad du mdzad de/ glang po rta dang shing rta dpung bu chung / /zhon nas grong khyer yul bcas 'khol byed pa/ /zan dron lan tshwa dag gis ma btab cing / /</text></item>
<item><p>165b6</p><section>'dul ba</section><text>snum bag med pa'i mthu ni yin par ltos/ /de nas bcom ldan 'das la tshe dang ldan pa kun dga' bos 'di skad ces gsol to/ /btsun pa bcom ldan 'das kyis ko sa la'i rgyal po gsal rgyal gyi pho brang du gdugs tshod lan mang </text></item>
<item><p>165b7</p><section>'dul ba</section><text>du gsol nas ming nas brjod de yon bsngo ba mdzad na/ 'di lta bu'i yon bsngo ba mdzad pa ni bdag gis sngon chad ni lan 'ga' yang ma thos lags so/ /bcom ldan 'das kyis bka' stsal pa/ kun dga' bo ko sa la'i rgyal po </text></item>
<item><p>165b8</p><section>'dul ba</section><text>gsal rgyal gyi nas kyi dar thug lan tshwas ma btab pa la brtsams te las kyi rgyu ba khyod nyan par 'dod dam/ bcom ldan 'das da de'i dus la bab lags so/ /bde bar gshegs pa da de'i dus la bab lags te/ bcom ldan 'das </text></item>
<item><p>166a1</p><section>'dul ba</section><text>kyis ko sa la'i rgyal po gsal rgyal gyi nas kyi dar thug lan tshwas ma stsal ba las brtsams te las kyi rgyu ba bshad pa bcom ldan 'das las dge slong rnams kyis thos nas 'dzin par 'gyur lags so/ /de nas bcom ldan </text></item>
<item><p>166a2</p><section>'dul ba</section><text>'das kyis dge slong rnams la bka' stsal pa/ dge slong dag sngon byung ba ri 'or zhig na khyim bdag cig gnas pa des rigs mnyam pa las chung ma blangs nas/ de de dang lhan cig rtse bar byed/ dga' bar byed/ dga' mgur spyod par </text></item>
<item><p>166a3</p><section>'dul ba</section><text>byed do/ /de rtse bar byed/ dga' bar byed/ dga' mgur spyod par byed pa las bu gzugs bzang ba mdzes pa blta na sdug pa zhes bya ba nas bskyed bsrings te de chen por gyur to zhes bya ba'i bar gong ma bzhin no/ /ji tsam na khyim bdag </text></item>
<item><p>166a4</p><section>'dul ba</section><text>des chung ma la smras pa/ bzang mo bdag cag gi bu lon ded pa dang / nor 'phrog pa skyes kyis bdag zong thogs te yul gzhan du 'gro'o/ /des smras pa/ rje'i sras de bzhin mdzod cig /des zong thogs te yul gzhan zhig tu song ba las de </text></item>
<item><p>166a5</p><section>'dul ba</section><text>de nyid du ma stes te shi bar gyur to/ /de ched po mi bdog pa zhig pas de'i khyim gyi nor rnams zad pas de'i bu yang sdug bsngal bar gyur pa dang / khyim bdag de'i sten grogs shig yod pa des de la smras pa/ khye'u kho bo'i zhing las dag </text></item>
<item><p>166a6</p><section>'dul ba</section><text>byos shig dang ngas khyod kyi zan sbyar bar bya'o/ /des de'i zhing las dag bya bar brtsams nas des kyang de'i zan sbyar to/ /ji tsam dus gzhan zhig na dus ston la bab nas khye'u de'i mas bsams pa/ deng ni khyim bdag gi chung </text></item>
<item><p>166a7</p><section>'dul ba</section><text>ma mdza' bshes dang gnyen dang nye du dang / dge sbyong dang / bram ze'i skye bo rnams zan sbyin pas brel bar 'gyur gyis/ snga 'tshogs su song la khye'u de'i zan bskyal lo snyam nas/ de snga 'tshogs su song nas khyim bdag gi chung ma la </text></item>
<item><p>166a8</p><section>'dul ba</section><text>don de dag go bar byas pa dang de khros nas smras pa/ re shig dge sbyong dang / bram ze dang / nye du rnams kyang da dung ma byin par mngag gzhug pa khye'u la sbyin nam/ re shig de ring ni sdod cig /sang nyis 'gyur du sbyin no/ /de nas khye'u de'i mas bsams pa/</text></item>
<item><p>166b1</p><section>'dul ba</section><text>khye'u bkres par ma gyur grang snyam nas bdag nyid kyi nas kyi zan dron lan tshwas ma btab pa 'di bskyal lo snyam mo/ /des de khyer nas zhing thog tu song ba dang khye'u des de rgyang mi ring ba zhig nas mthong nas des smras pa/ yum zhim po cung zad ma </text></item>
<item><p>166b2</p><section>'dul ba</section><text>mchis sam/ des smras pa/ bu de ring ni zan nar ma gang yin pa nyid kyang med do/ /yum ci ste lags/ des bu la khyim bdag gi chung ma ji skad du zer ba de dag thams cad rgyas par bsnyad nas zan dron lan tshwas ma btab pa 'di yang kho mo </text></item>
<item><p>166b3</p><section>'dul ba</section><text>nyid kyis khyer te 'ongs kyis/ bu 'di zo shig ces smras pa dang / des smras pa/ zhog la bzhud cig /des bzhag ste song ngo / /sangs rgyas rnams 'byung ba med pa na 'jig rten du rang sangs rgyas dman zhing ngan pa la snying brtse ba can/</text></item>
<item><p>166b4</p><section>'dul ba</section><text>bas mtha'i gnas mal la dga' ba/ 'jig rten gyi yon gnas gcig pu dag 'byung bar 'gyur bas ji tsam na rang sangs rgyas shig phyogs der phyin pa dang / des de lus mdzes pa dang / sems dang ba dang / spyod lam zhi </text></item>
<item><p>166b5</p><section>'dul ba</section><text>bar mthong nas des bsams pa/ gdon mi za bar bdag gis yon gnas yang dag pa 'di lta bu la bya ba ma byas pa des na bdag 'di 'dra ba'i gnas skabs su gyur gyis/ gal te bdag las zan dron lan tshwas ma btab pa 'di bzhes na bdag </text></item>
<item><p>166b6</p><section>'dul ba</section><text>gis de la dbul bar bya'o snyam pa dang / de nas rang sangs rgyas des skyes bu bkren pa de'i bsam pa sems kyis shes nas lhung bzed bzed de/ bzhin bzangs gal te khyod kyis btang ba yin na lhung bzed 'dir chug shig /de nas des dad pa drag </text></item>
<item><p>166b7</p><section>'dul ba</section><text>pos zan dron lan tshwas ma btab pa rang sangs rgyas de la phul lo/ /dge slong dag ji snyam du sems/ de'i tshe de'i dus kyi khye'u bkren pa gang yin pa de ni ko sa la'i rgyal po gsal rgyal 'di nyid yin te/ de'i tshe de'i dus na 'dis rang sangs rgyas la zan dron </text></item>
<item><p>166b8</p><section>'dul ba</section><text>lan tshwas ma btab pa phul ba gang yin pa'i las des na lan drug sum bcu rtsa gsum pa'i lha rnams kyi rgyal srid kyi dbang phyug la dbang byas so/ /mnyan yod 'di nyid du yang lan drug rgyal po rgyal rigs spyi bo nas dbang bskur to/ /las kyi lhag ma de </text></item>
<item><p>167a1</p><section>'dul ba</section><text>nyid kyis da ltar yang rgyal po rgyal rigs spyi bo nas dbang bskur bar gyur te/ ngas 'di'i zan dron gyi rnam par smin pa rdzogs pa de la dgongs nas/ glang po rta dang shing rta dpung bu chung / /zhon nas grong khyer yul bcas 'khol byed pa/ /zan dron </text></item>
<item><p>167a2</p><section>'dul ba</section><text>lan tshwa dag gis ma btab cing / /snum bag med pa'i mthu ni yin par ltos/ /zhes gsungs so/ /bcom ldan 'das kyis ko sa la'i rgyal po gsal rgyal gyi zan dron lan tshwas ma btab pa las brtsams nas las kyi rgyu ba bshad do zhes kun du sgra grags </text></item>
<item><p>167a3</p><section>'dul ba</section><text>pa ko sa la'i rgyal po gsal rgyal gyis thos nas/ de bcom ldan 'das gang na ba der song ste phyin pa dang / bcom ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug nas bcom ldan 'das </text></item>
<item><p>167a4</p><section>'dul ba</section><text>kyis rgyal po gsal rgyal la chos dang ldan pa'i gtam gyis zhes bya ba nas/ yang dag par rab tu dga' bar mdzad nas cang mi gsung ngo zhes bya ba'i bar gong ma bzhin du'o/ /de nas ko sa la'i rgyal po gsal rgyal stan las langs te bla gos phrag </text></item>
<item><p>167a5</p><section>'dul ba</section><text>pa gcig tu gzar nas pus mo g.yas pa'i lha nga sa la btsugs te/ bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das dge slong gi dge 'dun dang thabs gcig </text></item>
<item><p>167a6</p><section>'dul ba</section><text>la bdag dgung zla ba gsum du na bza' chos gos dang / bsod snyoms dang / snyun gsos kyi rkyen sman gyi yo byad rnams 'bul zhing mchis na gnang bar mdzad du gsol/ bcom ldan 'das kyis ko sa la'i rgyal po gsal rgyal la cang mi gsung </text></item>
<item><p>167a7</p><section>'dul ba</section><text>bas gnang ngo / /de nas sangs rgyas la sogs pa dge slong gi dge 'dun la ko sa la'i rgyal po gsal rgyal gyis zla ba gsum du zhal zas ro brgya dang ldan pa gsol nas dge slong re re la yang 'bum ri ba'i gos re re bskon te/ 'bru mar gyi bum pa bye ba </text></item>
<item><p>167a8</p><section>'dul ba</section><text>bsogs nas mar me'i phreng ba bltam par brtsams so/ /de na gdugs tshod kyi kha dang mchod pa'i tshe ca co'i sgra chen po grag pa dang / ci tsam na grong nyug ma shin tu sdug bsngal ba zhig rdza'i chag dum zhig thogs te slong ba la zhugs pa des sgra chen </text></item>
<item><p>167b1</p><section>'dul ba</section><text>po dang sgra mthon po thos so/ /thos nas kyang dris pa/ shes ldan dag sgra mthon po dang sgra chen po 'di ci zhig yin/ gzhan dag gis smras pa/ ko sa la'i rgyal po gsal rgyal gyis sangs rgyas la sogs pa dge slong gi dge 'dun la zla ba gsum du gdugs </text></item>
<item><p>167b2</p><section>'dul ba</section><text>tshod gsol nas dge slong re re la yang 'bum ri ba'i gos re re bskon te/ 'bru mar gyi bum pa bye ba bsogs te mar me'i phreng ba gtong bar rtsom pa yin no/ /de nas grong nyug ma de 'di snyam du sems te/ ko sa la'i rgyal po gsal rgyal 'di bsod </text></item>
<item><p>167b3</p><section>'dul ba</section><text>nams kyis ngoms mi shes nas da dung yang sbyin pa dag gtong bsod nams dag byed na/ ma la bdag gis kyang 'ga' zhig las bslangs la bcom ldan 'das la me mar zhig bltam mo snyam nas/ des bslangs pa'i 'bru mar nyung zad snod gyo ral gyi </text></item>
<item><p>167b4</p><section>'dul ba</section><text>nang du blugs te bcom ldan 'das kyi 'chag sa'i slad du mar me bltam nas/ zhabs gnyis la gtugs te smon lam btab pa/ dge ba'i rtsa ba 'dis ji ltar ston pa bcom ldan 'das shAkya thub pa 'di skye dgu'i tshe lo brgya thub pa na 'jig </text></item>
<item><p>167b5</p><section>'dul ba</section><text>rten du byung ba de bzhin du/ bdag kyang skye dgu'i tshe lo brgya thub pa na ston pa shAkya thub pa zhes bya ba kho nar 'gyur zhing / yang ji ltar 'di'i zung mchog dang zung bzang po shA ri'i bu dang / maud gal gyi bu dang / nye gnas dge slong kun dga' bo dang /</text></item>
<item><p>167b6</p><section>'dul ba</section><text>yab zas gtsang dang / yum lha mo sgyu 'phrul chen mo dang / sras gzhon nu sgra can zin bzang po dang / grong khyer ser skya'i gzhi lags pa de bzhin du/ bdag gi yang zung mchog dang zung bzang po shA ri'i bu dang / maud gal gyi </text></item>
<item><p>167b7</p><section>'dul ba</section><text>bu dang / nye gnas dge slong kun dga' bo dang / yab zas gtsang dang / yum lha mo sgyu 'phrul chen mo dang / sras gzhon nu sgra can zin bzang po dang / grong khyer ser skya'i gzhir 'gyur zhing ji ltar yang bcom ldan 'das 'di sku </text></item>
<item><p>167b8</p><section>'dul ba</section><text>gdung gses nas yongs su mya ngan las 'das pa de bzhin du/ bdag kyang sku gdung gses nas yongs su mya ngan las 'da' bar gyur cig ces byas so/ /ji tsam na mar me de dag thams cad ni shi'o/ /des btang ba'i mar me </text></item>
<item><p>168a1</p><section>'dul ba</section><text>ni 'bar zhing 'dug go/ /chos nyid kyis sangs rgyas bcom ldan 'das rnams ji srid nang du yang dag ma bzhag pa de srid du sangs rgyas bcom ldan 'das rnams kyi nye gnas rnams nang du yang dag mi 'jog pas tshe dang ldan pa kun </text></item>
<item><p>168a2</p><section>'dul ba</section><text>dga' bos bsams pa/ sangs rgyas bcom ldan 'das rnams 'od la mnal bar mdzad pa de ni gnas ma yin zhing go skabs med pas ma la bdag gis mar me de gsad par bya'o snyam nas des lag pas gsad par brtsams pa las ma nus so/ /</text></item>
<item><p>168a3</p><section>'dul ba</section><text>de nas chos gos kyi grwa dang / de nas bsil yab kyis g.yabs na 'on kyang gsad par ma nus so/ /bcom ldan 'das kyis tshe dang ldan pa kun dga' bo la bka' stsal pa/ kun dga' bo 'di ci byed/ des gsol pa/ bcom ldan 'das </text></item>
<item><p>168a4</p><section>'dul ba</section><text>bdag gi glo ba la bsams pa/ sangs rgyas bcom ldan 'das rnams 'od la mnal bar mdzad pa ni gnas ma mchis shing go skabs ma mchis kyis/ ma la bdag gis zhugs mar dgum mo snyam nas bdag gis de sug pas </text></item>
<item><p>168a5</p><section>'dul ba</section><text>dgum par brtsams na rngo ma thog go/ /de nas chos gos kyi grwa dang / de nas bsil yab kyis g.yab na 'on kyang rngo ma thog lags so/ /bcom ldan 'das kyis bka' stsal pa/ kun dga' bo dub par ma byed cig /gal te rnam par </text></item>
<item><p>168a6</p><section>'dul ba</section><text>'thor rlung langs na des kyang gsad par mi nus na lag pa dang / chos gos kyi grwa dang / bsil yab kyis lta smos kyang ci dgos/ 'di ltar mar me 'di ni bu mo 'dis sems kyis mngon par 'du byed pa chen pos bus pa yin </text></item>
<item><p>168a7</p><section>'dul ba</section><text>no/ /gzhan yang kun dga' bo bu mo 'di ni skye dgu rnams kyi tshe lo brgya thub pa na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya bar 'gyur zhing de'i zung mchog dang zung bzang po </text></item>
<item><p>168a8</p><section>'dul ba</section><text>shA ri'i bu dang / maud gal gyi bu dang / nye gnas dge slong kun dga' bo dang / yab zas gtsang dang / yum lha mo sgyu 'phrul chen mo dang / sras gzhon nu sgra can zin bzang po dang grong khyer ser skya'i gzhi zhes bya bar </text></item>
<item><p>168b1</p><section>'dul ba</section><text>'gyur la/ de sku gdung gses nas yongs su mya ngan las 'da' bar 'gyur ro/ /grong nyug ma che ge mo zhes bya bas bcom ldan 'das kyi 'chag sa'i slad du mar me btang bas de bcom ldan 'das kyis bla na med pa yang dag par rdzogs pa'i </text></item>
<item><p>168b2</p><section>'dul ba</section><text>byang chub tu lung bstan to zhes kun du sgra grags pa bram ze dang khyim bdag dad pa can rnams kyis thos nas/ de'i ma 'ongs pa'i yon tan la bsams nas yo byad thams cad kyis bstabs so/ /de nas ko sa la'i rgyal po gsal rgyal </text></item>
<item><p>168b3</p><section>'dul ba</section><text>gyis thos nas de nas ngo mtshar skyes te/ 'bru mar bum pa stong bsdogs nas mar me sna tshogs su sbrengs te rin po che sna bzhi'i mar me 'chag sa'i slad du bus so/ /de nas bcom ldan 'das kyi spyan sngar song ste bcom ldan 'das </text></item>
<item><p>168b4</p><section>'dul ba</section><text>la 'di skad ces gsol to/ /btsun pa bdag gis 'phags pa 'od srung chen po mchod pa'i slad du bcom ldan 'das dgung bdun gyi bar du gdugs tshod la spyan drangs nas/ bcom ldan 'das kyis bdag gi sngon gyi 'tshal ma dron po lan </text></item>
<item><p>168b5</p><section>'dul ba</section><text>tshwas ma stsal ba las brtsams te las kyi rgyu ba lung bstan nas/ yang bcom ldan 'das nyan thos kyi dge 'dun dang thabs gcig tu bdag gis dgung zla gsum du gdugs tshod gsol nas dge slong re re la yang 'bum ri ba'i gos </text></item>
<item><p>168b6</p><section>'dul ba</section><text>phrugs re bskon te/ 'bru mar bum pa bye ba bsdogs te phreng bar sbrengs nas zhugs mar bltam lags na/ bcom ldan 'das kyis bdag bla na med pa yang dag par rdzogs pa'i byang chub tu lung ma bstan lags na/ bcom ldan </text></item>
<item><p>168b7</p><section>'dul ba</section><text>'das bdag kyang 'jig rten gyi gtso bo 'dren par 'gyur bar lta na/ bdag bla na med pa yang dag par rdzogs pa'i byang chub tu lung bstan na legs lags so/ /bcom ldan 'das kyis bka' stsal pa/ rgyal po chen po bla na med pa yang </text></item>
<item><p>168b8</p><section>'dul ba</section><text>dag par rdzogs pa'i byang chub ni zab pa/ zab par snang ba/ mthong bar dka' ba/ rtags par dka' ba/ brtag par bya ba ma yin pa/ rtog ge'i spyod yul ma yin pa/ zhib mo brtags pa'i rtogs pa dang / mkhas pa dang 'dzangs pas rig par </text></item>
<item><p>169a1</p><section>'dul ba</section><text>bya ba yin te/ de ni khyed kyi sbyin pa lan gcig byas pas thob par sla ba ma yin te/ sbyin pa lan brgyas ma yin/ sbyin pa lan stong gis ma yin/ sbyin pa lan brgya phrag stong gis ma yin no/ /'on kyang rgyal po chen po bla na med pa </text></item>
<item><p>169a2</p><section>'dul ba</section><text>yang dag par rdzogs pa'i byang chub 'dod na sbyin pa dag kyang sbyin/ bsod nams dag kyang bya zhing dge ba'i bshes gnyen dag kyang bsten par bya/ bsnyen par bya/ bsnyen bkur bya'o/ /rgyal po chen po khyod kyis de bzhin du sbyin pa dag ni </text></item>
<item><p>169a3</p><section>'dul ba</section><text>btang / bsod nams dag ni byas shing dge ba'i bshes gnyen dag kyang bsten/ bsnyen bsnyen bkur byas na de lta na khyod nam zhig na 'jig rten gyi gtso bo 'dren par 'gyur grang / de skad ces bka' stsal pa dang / ko sa la'i rgyal po gsal </text></item>
<item><p>169a4</p><section>'dul ba</section><text>rgyal mchi ma blags te ngus so/ /de nas ko sa la'i rgyal po gsal rgyal gyis gos kyi mtha' mas mchi ma phyis nas bcom ldan 'das la 'di skad ces gsol to/ /btsun pa bcom ldan 'das kyis bla na med pa yang dag par rdzogs pa'i byang chub </text></item>
<item><p>169a5</p><section>'dul ba</section><text>don du gnyer ba na sbyin pa ni ci snyed cig stsal/ bsod nams ni ji snyed cig bgyis lags/ bcom ldan 'das kyis bka' stsal pa/ rgyal po chen po re shig 'das pa'i bskal pa gzhan rnams lta zhog gi/ /bskal pa bzang po 'di nyid la nga </text></item>
<item><p>169a6</p><section>'dul ba</section><text>bla na med pa yang dag par rdzogs pa'i byang chub don du gnyer bas rnam grangs du mar sbyin pa btang ba dang / bsod nams byas pa de dag legs par rab tu nyon la zung shig dang bshad do// // bar sdom la/</text></item>
<item><p>169a7</p><section>'dul ba</section><text>nga las nu dang legs mthong che/ /dus dpog ku sha gdol pa dang / /lha chen po dang mu khyud rgyal/ /me long gdong dang nor bzangs dang / /thams cad sgrol dang 'dum byed do/ /rgyal po chen po sngon byung ba skye dgu rnams kyi tshe lo dpag tu </text></item>
<item><p>169a8</p><section>'dul ba</section><text>med pa na rgyal po gso sbyong 'phags zhes bya ba byung bar gyur te/ de'i spyi bor sha rmen 'jam zhing shin tu 'jam pa zhig skyes pa dper na shing bal gyi 'da' ba 'am/ ras bal gyi 'da' ba lta bur gnod pa cung zad kyang mi skyed do/ /de yongs su </text></item>
<item><p>169b1</p><section>'dul ba</section><text>smin nas rdol ba las gzhon nu gzugs bzang po mdzes pa/ blta na sdug pa/ lpags pa'i mdog gser 'dra ba/ mgo gdugs ltar 'dug pa/ lag pa ring ba/ 'phral ba'i dbyes che ba/ smin ma 'jar ba/ sna'i gzangs mtho ba/</text></item>
<item><p>169b2</p><section>'dul ba</section><text>yan lag dang nying lag thams cad dang ldan pa/ skyes bu chen po'i mtshan sum bcu rtsa gnyis kyis kun nas brgyan pa'i lus dang ldan pa zhig byung ngo / /byung ma thag tu btsun mo'i 'khor gyi nang du bkri ba dang / rgyal po gso sbyong </text></item>
<item><p>169b3</p><section>'dul ba</section><text>'phags kyi btsun mo brgyad khris gzhon nu mthong nas nu ma rnams las 'o ma zags pa dang / bud med re res kyang nga las nu nga las nu zhes smras pas de'i ming nga las nu nga las nu zhes bya bar gyur to/ /gzhan dag na re 'di spyi bo las skyes </text></item>
<item><p>169b4</p><section>'dul ba</section><text>pas de'i phyir gzhon nu'i ming spyi bo skyes zhes bya'o zhes zer to/ /de na kha cig gis ni nga las nu zhes bya bar shes so/ /kha cig gis ni spyi bo skyes shes bya bar shes so/ /gzhon nu nga las nu gzhon nu'i rtsed mos rtse ba la brgya </text></item>
<item><p>169b5</p><section>'dul ba</section><text>byin drug shi 'phos pa lon no/ /rgyal tshab la gnas pa la brgya byin drug shi 'phos pa lon no/ /gzhon nu nga las nu yul zhig tu song ste/ de yul du phyin pa dang rgyal po gso sbyong 'phags na bar gyur nas de rtsa ba dang / sdong bu dang / lo ma dang / me tog dang / 'bras bu'i sman gyis bsnyen </text></item>
<item><p>169b6</p><section>'dul ba</section><text>bkur byas na yang phyir thu ba kho nar gyur nas des blon po rnams la bsgo ba/ shes ldan dag myur du gzhon nu la rgyal srid kyi dbang bskur bas dbang bskur cig /lha bka' bzhin 'tshal zhes blon po rnams kyis pho nya bkug ste </text></item>
<item><p>169b7</p><section>'dul ba</section><text>rgyal po gso sbyong 'phags bsnyung nas/ des gzhon nu spyan drongs la rgyal srid kyi dbang bskur ba nyams su myong bar gyis shig ces bka' stsal gyis/ gzhon nu myur du byon pa'i rigs so zhes spring ngo / /de chas pa dang rgyal po </text></item>
<item><p>169b8</p><section>'dul ba</section><text>gso sbyong 'phags shi'o/ /de nas blon po dag gis yang pho nya gzhan zhig gtong ba la gzhon nu khyod kyi yab ni nongs kyis/ tshur spyon rgyal srid bzhes shig ces spring ngo / /gzhon nu nga las nus bsams pa/ gal te </text></item>
<item><p>170a1</p><section>'dul ba</section><text>bdag gi yab nongs na der song yang ci phan snyam du bsams nas de nyid na 'dug go/ /blon po rnams yang 'dus nas blon po zhig pho nyar btang ba dang der song nas smras pa/ gzhon nu rgyal srid bzhes shig /des smras pa/</text></item>
<item><p>170a2</p><section>'dul ba</section><text>gal te kho bos chos dang mthun pas rgyal srid 'thob par 'gyur na rgyal srid kyi dbang bskur ba 'di nyid du 'ong bar 'gyur ro/ /blon po rnams kyis spring ba/ lha rgyal srid kyi dbang bskur ba la ni mang du 'tshal te/ rin po che'i gcal </text></item>
<item><p>170a3</p><section>'dul ba</section><text>dang seng ge'i khri dang / gdugs dang / cod pan dang / dpung rgyan gyis pho brang gi nang du rgyal srid kyi dbang bskur bar bgyi 'tshal bas de lta bas na gzhon nu 'di nyid du byon pa'i rigs so/ /des smras pa/ ngas chos dang mthun par rgyal srid </text></item>
<item><p>170a4</p><section>'dul ba</section><text>'thob pa lta na thams cad 'di nyid du 'ong bar 'gyur ro/ /gzhon nu nga las nu'i mdun nas 'gro ba gnod sbyin lha gnas zhes bya ba des rin po che'i gcal dang / seng ge'i khri de nyid du blangs so/ /pho brang na gnas pa rnams kyis kyang </text></item>
<item><p>170a5</p><section>'dul ba</section><text>gdugs dang / cod pan dang / dpung rgyan khyer nas rang de nyid du lhags te/ pho brang 'khor ba rang lhags pas gnas de'i ming gnas bcas gnas bcas zhes bya bar grags so/ /phyis blon po de rnams dang / khrom gyi ru pa dang / grong mi dang /</text></item>
<item><p>170a6</p><section>'dul ba</section><text>yul mi rnams kyis ni dbang bskur ba khyer te dong nas de rnams kyis smras pa/ lha dbang bskur ba bzhes su gsol/ des smras pa/ nga mi rnams kyis cod pan bcing ngam/ gal te chos kyi rgyal srid 'thob na mi ma yin pa rnams </text></item>
<item><p>170a7</p><section>'dul ba</section><text>kyis cod pan 'ching grang / ji tsam na de mi ma yin pa rnams kyis cod pan bcings pa dang / de'i rin po che sna bdun byung ba 'di lta ste/ 'khor lo rin po che dang / glang po rin po che dang / rta rin po che dang / nor bu rin po che dang / bud med rin po che dang /</text></item>
<item><p>170a8</p><section>'dul ba</section><text>khyim bdag rin po che dang / bdun pa blon po rin po che nyid do/ /de la bu dpa' ba rtul phod pa/ yan lag mchog gi gzugs dang ldan pa/ pha rol gyi sde rab tu 'joms par byed pa stong yang tshang bar byung ngo / /yangs pa can gyi nyen kor na </text></item>
<item><p>170b1</p><section>'dul ba</section><text>nags tshal stug po dag dga' dga' ltar 'dug pa zhig yod pa de na drang srong mngon par shes pa lnga dang ldan pa lnga brgya bsam gtan byed do/ /nags tshal stug po de na yang bya gar rab tu mang po dag cig kyang gnas so/ /bsam gtan gyi </text></item>
<item><p>170b2</p><section>'dul ba</section><text>tsher ma ni sgra yin pas bya gar rnams lding zhing skad 'byin par byed pa dang / de nas drang srong rang bzhin ngan zhes bya ba zhig yod pa de 'khrugs nas des bya gar rnams la 'dab gshog rnams lhags par shog shig ces dmod pa bor ro/ /de rnams </text></item>
<item><p>170b3</p><section>'dul ba</section><text>drang srong 'khrugs pas 'dab gshog rnams lhags par gyur to/ /de nas de rnams rkang pas 'gro bar brtsams pa dang / rgyal po de yang ljongs rgyur song bas bya gar rnams rkang pas 'gro ba mthong ngo / /de nas des blon po rnams la dris pa ci'i phyir </text></item>
<item><p>170b4</p><section>'dul ba</section><text>bya gar 'di rnams rkang pas 'gro bar 'gyur/ blon po rnams kyis smras pa/ lha bsam gtan gyi tsher ma ni sgra lags pas drang srong 'khrugs pa dag gis 'di rnams la dmod pa bor ba dang / de nas drang srong 'khrugs pas 'di rnams </text></item>
<item><p>170b5</p><section>'dul ba</section><text>kyi 'dab gshog rnams lhags par gyur to/ /de nas rgyal pos smras pa/ gang dag sems can rnams la snying brtse ba med pa'i drang srong 'di lta bu yang yod pa lta zhes smras nas/ shes ldan dag deng la drang srong rnams la khyed cag nga'i yul </text></item>
<item><p>170b6</p><section>'dul ba</section><text>na ma 'dug shig ces sgo shig ces smras so/ /de nas blon po rnams drang srong gi thad du dong nas bsgo ba/ rgyal po'i zhal nas khyed cag nga'i yul na ma 'dug shig ces bka' stsal to/ /drang srong rnams kyis bsams pa/ rgyal po 'di </text></item>
<item><p>170b7</p><section>'dul ba</section><text>ni gling bzhi la dbang ba yin pas ri rab kyi bang rim du 'gro'o snyam nas/ de rnams der dong ste gnas so/ /rgyal po nga las nu'i mi rnams ni sems par byed pa dang / 'jal bar byed pa dang / nye bar rtog par byed pa yin te/ de dag gis </text></item>
<item><p>170b8</p><section>'dul ba</section><text>bsams shing nye bar brtags nas bzo'i gnas dang las kyi gnas tha dad pa rnams bya bar brtson pas de rnams sems par byed pa dang / 'jal bar byed pa dang / nye bar rtog par byed pa yin pa'i </text></item>
<item><p>171a1</p><section>'dul ba</section><text>phyir ming shed las skyes shed las skyes zhes bya bar grags so/ /de rnams kyis zhing las dag bya bar brtsams pa dang / rgyal po ljongs rgyur song bas mi de rnams zhing las dag byed par mthong nas/ des blon po </text></item>
<item><p>171a2</p><section>'dul ba</section><text>rnams la smras pa/ mi 'di rnams ci zhig byed/ blon po rnams kyis smras pa/ lha sman du 'gyur bar bgyi ba'i slad du lo thog la sogs pa skrun pa lags so/ /rgyal pos smras pa/ ci bdag gi rgyal srid kyi mi rnams zhing las byed </text></item>
<item><p>171a3</p><section>'dul ba</section><text>dam/ de nas des smras pa/ lhas sa bon gyi rigs nyi shu rtsa bdun gyi char phob shig ces byas pa dang / rgyal po nga las nus sems bskyed ma thag tu lhas sa bon gyi rigs nyi shu rtsa bdun gyi char phab bo/ /rgyal po nga las nus yul </text></item>
<item><p>171a4</p><section>'dul ba</section><text>mi rnams la dris pa/ 'di dag su'i bsod nams kyis byung / de rnams kyis smras pa/ lha'i yang lags/ bdag cag gi yang lags so/ /yang mi de rnams ras bal gyi zhing rmo bar brtsams pa dang / yang rgyal po nga las nu ljongs </text></item>
<item><p>171a5</p><section>'dul ba</section><text>rgyur song bas mthong nas/ des blon po rnams la smras pa/ mi 'di rnams ci zhig byed/ blon po rnams kyis smras pa/ lha mi 'di rnams ni ras bal gyi zhing rmed lags so/ /rgyal pos smras pa/ ci zhig tu dgos/ de rnams kyis </text></item>
<item><p>171a6</p><section>'dul ba</section><text>smras pa/ lha gos bgyi ba'i slad du'o/ /de nas rgyal po nga las nus smras pa/ ci nga'i rgyal srid kyi mi rnams ras bal gyi zhing rmed dam/ lhas ras bal kho na'i char phob cig ces byas pa dang / rgyal po nga las nus sems bskyed ma </text></item>
<item><p>171a7</p><section>'dul ba</section><text>thag tu lhas ras bal kho na'i char phab bo/ /rgyal pos yul mi rnams la dris pa/ 'di dag su'i bsod nams kyis byung / de rnams kyis smras pa/ lha'i yang lags/ bdag cag gi yang lags so/ /yang mi de rnams ras bal de rnams </text></item>
<item><p>171a8</p><section>'dul ba</section><text>'khal bar brtsams pa dang / rgyal pos smras pa/ mi 'di dag ci zhig byed/ blon po rnams kyis smras pa/ lha skud pa 'tshal ba'i slad du ras bal de 'khal lags so/ /rgyal pos smras pa/ ci nga'i rgyal srid kyi mi rnams ras skud </text></item>
<item><p>171b1</p><section>'dul ba</section><text>'khal lam/ lhas ras skud kyi char kho na phob shig ces byas pa dang / rgyal po nga las nus sems bskyed ma thag tu lhas ras skud kho na'i char phab bo/ /rgyal po des smras pa/ 'di dag su'i bsod nams kyis byung / de rnams kyis smras </text></item>
<item><p>171b2</p><section>'dul ba</section><text>pa/ lha'i yang lags/ bdag cag gi yang lags so/ /de nas rim gyis ras 'thag par brtsams pa dang / rgyal pos smras pa/ 'di dag ci zhig byed/ de rnams kyis smras pa/ lha gos su bgyi ba'i slad du ras 'thag lags so/ /</text></item>
<item><p>171b3</p><section>'dul ba</section><text>rgyal pos bsams pa/ de ci nga'i rgyal srid kyi mi rnams ras 'thag gam snyam nas/ lhas ras nyid kyi char phob shig ces byas pa dang / rgyal po nga las nus sems bskyed ma thag tu lhas ras nyid kyi char phab bo/ /rgyal pos dris </text></item>
<item><p>171b4</p><section>'dul ba</section><text>pa 'di dag su'i bsod nams kyis byung / de rnams kyis smras pa/ lha'i yang lags/ bdag cag gi yang lags so/ /rgyal pos bsams pa/ mi 'di rnams ni bdag gi bsod nams dag gi mthu rab tu mi shes te/</text></item>
<item><p>171b5</p><section>'dul ba</section><text>bdag la 'dzam bu'i gling 'byor pa dang / rgyas pa dang / bde ba dang / lo legs pa/ skye bo dang mi mang pos gang ba yang yod/ bdag la rin po che sna bdun 'di lta ste/ 'khor lo rin po che dang / glang po rin po che dang / rta rin po che dang /</text></item>
<item><p>171b6</p><section>'dul ba</section><text>nor bu rin po che dang / btsun mo rin po che dang / khyim bdag rin po che dang / bdun pa blon po rin po che yang yod/ bdag la bu dpa' ba rtul phod pa/ yan lag mchog gi gzugs dang ldan pa/ pha rol gyi sde rab tu 'joms par byed </text></item>
<item><p>171b7</p><section>'dul ba</section><text>pa stong yang tshang bar yod kyis/ kye ma bdag gi pho brang gi nang du rin po che'i char 'bab cing de las phyi rol du ni kar Sha pA Na 'ga' yang mi 'bab par gyur cig snyam pa dang / rgyal po nga las nus sems bskyed ma thag tu pho brang gi nang du zhag </text></item>
<item><p>171b8</p><section>'dul ba</section><text>bdun du rin po che'i char bab la/ phyi rol du ni kar Sha pA Na 'ga' yang ma bab ste/ ji ltar mthu chen po/ rdzu 'phrul chen po bsod nams byas pa/ dge ba byas pa rang gi bsod nams kyi 'bras bu so sor nyams su myong ba bzhin no/ /rgyal pos smras </text></item>
<item><p>172a1</p><section>'dul ba</section><text>pa 'di dag su'i bsod nams kyis byung / de rnams kyis smras pa/ lha'i lags so/ /rgyal pos smras pa/ shes ldan dag khyed kyis nyes te/ gal te khyed kyis lha'i bsod nams kyis lags so zhes smras pa dang / ngas 'dzam bu'i </text></item>
<item><p>172a2</p><section>'dul ba</section><text>gling mtha' dag tu rin po che'i char phab par 'gyur ba zhig /'on kyang khyed las rin po che su 'dod pa des rin po che ci 'dod pa dag long shig /de nas rgyal po nga las nu de rgyal srid chen po'i dbang byed du 'jug pa la brgya byin drug shi </text></item>
<item><p>172a3</p><section>'dul ba</section><text>'phos pa lon no/ /nga las nu'i mdun nas 'gro ba gnod sbyin lha gnas zhes bya ba de la rgyal pos smras pa/ gang ngas bka' stsal dgos pa bka' 'og tu ma chud pa'i gling gzhan 'ga' lta yod dam/ lha gnas kyis smras pa/ lha shar gyi </text></item>
<item><p>172a4</p><section>'dul ba</section><text>lus 'phags zhes bgyi ba'i gling 'byor pa dang / rgyas pa dang / bde ba dang / lo legs pa/ skye bo dang mi mang pos gang ba mchis kyis/ lha der gshegs te bka' stsal du gsol/ de nas rgyal po nga las nu 'di snyam du sems te/ bdag la </text></item>
<item><p>172a5</p><section>'dul ba</section><text>'dzam bu'i gling 'byor pa dang / rgyas pa dang / bde ba dang / lo legs pa/ skye bo dang mi mang pos gang ba yang yod/ bdag la rin po che sna bdun 'di lta ste/ 'khor lo rin po che dang / glang po rin po che dang / rta rin po che dang / nor bu </text></item>
<item><p>172a6</p><section>'dul ba</section><text>rin po che dang / bud med rin po che dang / khyim bdag rin po che dang / bdun pa blon po rin po che yang yod/ bdag la bu dpa' ba/ rtul phod pa/ yan lag mchog gi gzugs dang ldan pa/ pha rol gyi sde rab tu 'joms </text></item>
<item><p>172a7</p><section>'dul ba</section><text>pa stong yang tshang / bdag gi pho brang gi nang du yang rin po che'i char zhag bdun du bab na/ shar gyi lus 'phags zhes bya ba'i gling zhig yod ces grag gis/ ma la bdag der yang song la rjes su bstan par </text></item>
<item><p>172a8</p><section>'dul ba</section><text>bya'o snyam pa dang / sems bskyed ma thag tu rgyal po nga las nu dpung gi tshogs bye ba brgyad 'bum dang thabs gcig tu bu stong gis yongs su bskor nas mdun nas 'gro ba rin po che sna bdun dang nam mkha' la 'phags te/</text></item>
<item><p>172b1</p><section>'dul ba</section><text>rgyal po nga las nu shar gyi lus 'phags kyi gling du chas nas rgyal po nga las nu shar gyi lus 'phags kyi gling du gnas te/ rgyal po nga las nus ji ltar sems can bsod nams byas pa/ dge ba byas pa/ mthu chen po/ rdzu </text></item>
<item><p>172b2</p><section>'dul ba</section><text>'phrul chen pos rang gi bsod nams kyi 'bras bu nyams su myong ba ltar shar gyi lus 'phags kyi gling du lo mang po dang / lo brgya phrag mang po dang / lo stong phrag mang po dang / lo brgya stong phrag mang por rjes su bstan par </text></item>
<item><p>172b3</p><section>'dul ba</section><text>byas so/ /de shar gyi lus 'phags gling na rjes su ston pa la brgya byin drug shi 'phos pa lon no/ /yang rgyal po nga las nus gnod sbyin lha gnas la smras pa/ bka' 'og tu ma chud pa'i gling gzhan 'ga' lta yod dam/ lha </text></item>
<item><p>172b4</p><section>'dul ba</section><text>gnas kyis smras pa/ lha nub kyi ba lang spyod ces bya ba'i gling 'byor pa dang / rgyas pa dang / bde ba dang / lo legs pa dang / skye bo dang mi mang pos gang ba mchis kyis lha der yang gshegs te rjes su bstan du gsol// //</text></item>
<item><p>172b5</p><section>'dul ba</section><text>'dul ba gzhi/ bam po bzhi bcu rtsa gcig pa/ de nas rgyal po nga las nu 'di snyam du sems te/ bdag la 'dzam bu'i gling 'byor pa dang / rgyas pa dang / bde ba dang / lo legs pa/ skye bo dang /</text></item>
<item><p>172b6</p><section>'dul ba</section><text>mi mang pos gang ba yang yod/ bdag gi pho brang gi nang du yang rin po che'i char zhag bdun du bab/ bdag gis shar gyi lus 'phags kyi gling du yang phyin/ lo mang po dang / lo brgya phrag mang po dang / lo stong phrag mang </text></item>
<item><p>172b7</p><section>'dul ba</section><text>po dang / lo brgya stong phrag mang por bdag gis shar gyi lus 'phags kyi gling du rjes su bstan na/ nub kyi ba lang spyod ces bya ba'i gling zhig yod ces grag gis/ ma la bdag der yang song la rjes su bstan par bya'o </text></item>
<item><p>172b8</p><section>'dul ba</section><text>snyam pa dang / sems bskyed ma thag tu rgyal po nga las nu dpung gi tshogs bye ba brgyad 'bum dang thabs gcig tu bu stong gis yongs su bskor nas mdun nas 'gro ba rin po che sna bdun dang steng gi nam mkha' la 'phags te/</text></item>
<item><p>173a1</p><section>'dul ba</section><text>rgyal po nga las nu nub kyi ba lang spyod kyi gling du chas nas rgyal po nga las nu nub kyi ba lang spyod kyi gling du gnas te/ rgyal po nga las nus ji ltar sems can bsod nams byas pa/ dge ba byas pa/ mthu </text></item>
<item><p>173a2</p><section>'dul ba</section><text>chen po/ rdzu 'phrul chen pos rang gi bsod nams kyi 'bras bu nyams su myong ba ltar nub kyi ba lang spyod kyi gling du lo mang po dang / lo brgya phrag mang po dang / lo stong phrag mang po dang / lo brgya stong phrag mang por rjes su bstan </text></item>
<item><p>173a3</p><section>'dul ba</section><text>par byas so/ /de nub kyi ba lang spyod kyi gling na rjes su ston pa la brgya byin drug shi 'phos pa lon no/ /yang rgyal po nga las nus gnod sbyin lha gnas la smras pa/ bka' 'og tu ma chud pa'i gling gzhan 'ga' lta yod </text></item>
<item><p>173a4</p><section>'dul ba</section><text>dam/ lha gnas kyis smras pa/ lha byang gi sgra mi snyan ces bgyi ba'i gling 'byor pa dang / rgyas pa dang / bde ba dang / lo legs pa dang / skye bo dang / mi mang pos gang la/ gzhan yang mi de dag ni bdag gir bgyi ba ma mchis pa/ yongs </text></item>
<item><p>173a5</p><section>'dul ba</section><text>su 'dzin pa ma mchis pa zhig mchis kyis/ kye ma lha der yang gshegs te/ nyid kyi dpung gi tshogs rnams la rjes su bstan du gsol/ de nas rgyal po nga las nu 'di snyam du sems te/ bdag la 'dzam bu'i gling </text></item>
<item><p>173a6</p><section>'dul ba</section><text>'byor pa dang / rgyas pa dang / bde ba dang / lo legs pa/ skye bo dang / mi mang pos gang ba yang yod/ bdag gi pho brang gi nang du yang rin po che'i char zhag bdun du bab/ bdag shar kyi lus 'phags kyi gling du song ste yang </text></item>
<item><p>173a7</p><section>'dul ba</section><text>lo mang po dang / lo brgya phrag mang po dang / lo stong phrag mang po dang / lo brgya stong phrag mang por bdag gis shar gyi lus 'phags kyi gling du rjes su bstan/ bdag nub kyi ba lang spyod kyi gling du yang song ste lo mang po dang /</text></item>
<item><p>173a8</p><section>'dul ba</section><text>lo brgya phrag mang po dang / lo stong phrag mang po dang / lo brgya stong phrag mang por bdag gis nub kyi ba lang spyod kyi gling du rjes su bstan na/ byang gi sgra mi snyan ces bya ba'i gling 'byor pa dang / rgyas pa dang / bde ba dang / lo legs pa/ skye bo dang / mi mang pos </text></item>
<item><p>173b1</p><section>'dul ba</section><text>rab tu gang la/ gzhan yang mi de dag ni bdag gir bya ba med pa/ yongs su 'dzin pa med pa zhig yod ces grag gis/ ma la bdag der yang song la rang gi dpung gi tshogs la rjes su bstan par bya'o snyam pa dang / sems bskyed ma thag </text></item>
<item><p>173b2</p><section>'dul ba</section><text>tu rgyal po nga las nu dpung gi tshogs bye ba brgyad 'bum dang thabs gcig tu bu stong gis yongs su bskor nas mdun nas 'gro ba rin po che sna bdun dang nam mkha' la 'phags te chas pa dang / rgyal po nga las nus ri rab kyi ngos logs nas </text></item>
<item><p>173b3</p><section>'dul ba</section><text>sa phyogs dkar zhing dkar ba dag mthong ngo / /mthong nas kyang gnod sbyin lha gnas la smras pa/ lha gnas sa phyogs dkar zhing dkar ba pha bi ci zhig yin/ lha de ni byang gi sgra mi snyan gyi mi rnams kyi ma rmos ma btab pa'i 'bras </text></item>
<item><p>173b4</p><section>'dul ba</section><text>sa lu'i 'bru lags te/ 'di ltar byang gi sgra mi snyan pa'i mi rnams ni ma rmos ma btab pa'i 'bras sa lu'i 'bru la longs spyod pa lags pas lha yang der yang gshegs nas ma rmos ma btab pa'i 'bras sa lu'i 'bru la longs spyod par </text></item>
<item><p>173b5</p><section>'dul ba</section><text>'gyur lags so/ /rgyal po nga las nus thos nas kyang blon po rnams la smras pa/ sna bo dag khyed kyis sa phyogs dkar zhing dkar ba dag mthong ngam/ lha mthong lags so/ /sna bo dag de ni byang gi sgra mi snyan gyi mi rnams </text></item>
<item><p>173b6</p><section>'dul ba</section><text>kyi ma rmos ma btab pa'i 'bras sa lu'i 'bru yin te/ 'di ltar byang gi sgra mi snyan pa'i mi rnams ni ma rmos ma btab pa'i 'bras sa lu'i 'bru la longs spyod pa yin pas/ khyed cag kyang der song nas ma rmos ma btab pa'i 'bras sa </text></item>
<item><p>173b7</p><section>'dul ba</section><text>lu'i 'bru la longs spyod par 'gyur ro/ /rgyal po nga las nu chas pa na ri rab kyi ngos logs na bkra zhing bkra ba'i ljon pa phreng ba bkod pa bzhin du gyur pa dag rgyang ring po kho na nas mthong ngo / /mthong nas kyang yang gnod sbyin lha gnas </text></item>
<item><p>173b8</p><section>'dul ba</section><text>la smras pa/ lha gnas bkra zhing bkra ba'i ljon pa phreng ba bkod pa bzhin du gyur pa pha bi ci zhig yin/ lha de rnams ni byang gi sgra mi snyan gyi mi rnams kyi dpag bsam gyi shing lags te/ 'di ltar byang gi sgra mi snyan gyi mi rnams ni dpag bsam gyi shing gi </text></item>
<item><p>174a1</p><section>'dul ba</section><text>gos 'tshal lags so/ /rgyal po nga las nus thos nas kyang blon po rnams la smras pa/ sna bo dag khyed kyis bkra zhing bkra ba'i ljon pa phreng ba bkod pa bzhin du gyur pa dag mthong ngam/ lha mthong lags so/ /sna bo </text></item>
<item><p>174a2</p><section>'dul ba</section><text>dag de rnams ni byang gi sgra mi snyan gyi mi rnams kyi dpag bsam gyi gos kyi shing yin te/ 'di ltar byang gi sgra mi snyan gyi mi rnams ni dpag bsam gyi shing gi gos gyon pa yin gyis/ khyed kyang der son nas dpag bsam gyi shing gi gos </text></item>
<item><p>174a3</p><section>'dul ba</section><text>gyon par 'gyur ro/ /rgyal po nga las nu byang gi sgra mi snyan du song ste/ rgyal po nga las nu byang gi sgra mi snyan du 'dug nas/ rgyal po nga las nus ji ltar sems can bsod nams byas pa/ dge ba byas pa/ mthu chen po/ rdzu 'phrul chen </text></item>
<item><p>174a4</p><section>'dul ba</section><text>pos rang gi bsod nams kyi 'bras bu myong ba ltar byang gi sgra mi snyan gyi gling du lo mang po dang / lo brgya phrag mang po dang / lo stong phrag mang po dang / lo brgya stong phrag mang por rang gi dpung gi tshogs rnams la rjes su bstan to/ /de de na rang gi dpung gi </text></item>
<item><p>174a5</p><section>'dul ba</section><text>tshogs la rjes su ston pa la brgya byin drug shi 'phos pa lon no/ /yang rgyal po nga las nus gnod sbyin lha gnas la smras pa/ bka' 'og tu ma chud pa'i gling gzhan 'ga' lta yod dam/ lha ma mchis so/ /'on kyang lha sum bcu rtsa gsum </text></item>
<item><p>174a6</p><section>'dul ba</section><text>pa'i lha tshe ring ba/ kha dog dang ldan pa/ bde ba mang zhing gzhal med khang mthon po na yun ring du gnas pa dag mchis kyis/ kye ma lha sum bcu rtsa gsum pa'i lha rnams la gzigs su bzhud cig /de nas rgyal po nga las nu 'di snyam du sems </text></item>
<item><p>174a7</p><section>'dul ba</section><text>te/ bdag la 'dzam bu'i gling 'byor pa dang / rgyas pa dang / bde ba dang / lo legs pa/ skye bo dang / mi mang pos gang ba yang yod/ bdag la rin po che sna bdun 'di lta ste/ 'khor lo rin po che dang / glang po rin po che dang / rta rin po che </text></item>
<item><p>174a8</p><section>'dul ba</section><text>dang / nor bu rin po che dang / bud med rin po che dang / khyim bdag rin po che dang / bdun pa blon po rin po che yang yod/ bdag la bu dpa' ba/ rtul phod pa/ yan lag mchog gi gzugs dang ldan pa/ pha rol gyi sde rab tu 'joms pa stong yang tshang / bdag gi </text></item>
<item><p>174b1</p><section>'dul ba</section><text>pho brang gi nang du yang rin po che'i char zhag bdun du bab/ bdag shar gyi lus 'phags kyi gling du yang song ste/ lo mang po dang / lo brgya phrag mang po dang / lo stong phrag mang po dang / lo brgya stong phrag mang por bdag gis shar gyi lus </text></item>
<item><p>174b2</p><section>'dul ba</section><text>'phags kyi gling du rjes su bstan/ bdag nub kyi ba lang spyod kyi gling du yang song ste lo mang po dang / lo brgya phrag mang po dang / lo stong phrag mang po dang / lo brgya stong phrag mang por bdag gis nub kyi ba lang spyod kyi gling du rjes su </text></item>
<item><p>174b3</p><section>'dul ba</section><text>bstan/ bdag byang gi sgra mi snyan gyi gling du yang song ste lo mang po dang / lo brgya phrag mang po dang / lo stong phrag mang po dang / lo brgya stong phrag mang por bdag gis byang gi sgra mi snyan gyi gling du rang gi dpung gi tshogs la rjes su bstan na/ sum bcu rtsa </text></item>
<item><p>174b4</p><section>'dul ba</section><text>gsum pa'i lha tshe ring ba/ kha dog dang ldan pa/ bde ba mang zhing gzhal med khang mthon po na yun ring du gnas pa dag cig yod ces grag gis/ ma la bdag sum bcu rtsa gsum pa'i lha rnams blta ba'i phyir 'gro'o snyam pa dang /</text></item>
<item><p>174b5</p><section>'dul ba</section><text>sems bskyed ma thag tu rgyal po nga las nu dpung gi tshogs bye ba brgyad 'bum dang / thabs gcig tu bu stong gis yongs su bskor nas mdun nas 'gro ba rin po che sna bdun dang steng gi nam mkha' la 'phags te chas so/ /</text></item>
<item><p>174b6</p><section>'dul ba</section><text>ri'i rgyal po ri rab ni gser gyi ri bo bdun gyis bskor ba yin pas/ de nas rgyal po nga las nu gser gyi ri bo mu khyud 'dzin la gnas te/ de de na rang gi dpung gi tshogs la rjes su ston pa la brgya byin drug shi 'phos pa </text></item>
<item><p>174b7</p><section>'dul ba</section><text>lon no/ /ri bo mu khyud 'dzin nas gser gyi ri bo rnam par 'dud la 'dug ste/ de de na rang gi dpung gi tshogs la rjes su ston pa la brgya byin drug shi 'phos pa lon no/ /ri bo rnam par 'dud nas gser gyi ri bo rta rna la </text></item>
<item><p>174b8</p><section>'dul ba</section><text>'dug ste/ de de na rang gi dpung gi tshogs la rjes su ston pa la brgya byin drug shi 'phos pa lon no/ /ri bo rta rna nas gser gyi ri bo blta na sdug la 'dug ste/ de de na rang gi dpung gi tshogs la rjes su ston pa la brgya byin drug </text></item>
<item><p>175a1</p><section>'dul ba</section><text>shi 'phos pa lon no/ /ri bo blta na sdug nas gser gyi ri bo seng ldeng can la 'dug ste/ de de na rang gi dpung gi tshogs la rjes su ston pa la brgya byin drug shi 'phos pa lon no/ /ri bo seng ldeng can nas gser gyi ri bo </text></item>
<item><p>175a2</p><section>'dul ba</section><text>gshol mda' 'dzin la 'dug ste/ de de na rang gi dpung gi tshogs la rjes su ston pa la brgya byin drug shi 'phos pa lon no/ /ri bo gshol mda' 'dzin nas gser gyi ri bo gnya' shing 'dzin la 'dug ste/ de de na rang gi dpung gi tshogs la </text></item>
<item><p>175a3</p><section>'dul ba</section><text>rjes su ston pa la brgya byin drug shi 'phos pa lon no// //bar sdom la/ mu khyud 'dzin dang rnam par 'dud/ /de bzhin ri bo rta rna dang / /blta na sdug dang seng ldeng can/ /gshol mda' 'dzin dang gnya' shing 'dzin/ /</text></item>
<item><p>175a4</p><section>'dul ba</section><text>ri bo gnya' shing 'dzin nas steng gi nam mkha' la 'phags te chas pa na ri rab kyi bang rim de la drang srong lnga brgya po de rnams gnas te/ de rnams kyis rgyal po de 'ong ba mthong nas de rnams kyis smras pa/ shes ldan dag rgyal po 'thab krol can </text></item>
<item><p>175a5</p><section>'dul ba</section><text>'di 'ong ngo / /de na drang srong bzhin ngan zhes bya ba des skyor bar chu blugs te gtor bas dpung gi tshogs rnams thogs par gyur pa dang / de'i mdun nas blon po rin po che 'gro bas des drang srong de rnams la smras pa/ bram ze </text></item>
<item><p>175a6</p><section>'dul ba</section><text>khro ba dor bar gyis/ /'di ni kun la 'grub pa yin/ /'di ni mi dbang nga las nu/ /bya gar de dag ma yin no/ /ji tsam na rgyal po nga las nu phyogs der phyin nas smras pa/ dpung gi tshogs 'di su zhig gis bkag /</text></item>
<item><p>175a7</p><section>'dul ba</section><text>blon po rin po ches smras pa/ drang srong rnams kyis so/ /rgyal pos smras pa/ drang srong 'di rnams nang na ci zhig la dga'/ des smras pa/ lha ral pa la dga' lags so/ /rgyal pos smras pa/ 'di rnams ral pa byi nas bdag gi </text></item>
<item><p>175a8</p><section>'dul ba</section><text>mdun nas 'gro bar gyur cig ces byas pa dang / de nas de rnams kyi ral pa byi nas lag na mda' gzhu thogs te mdun du brgyug par brtsams pa dang / bud med rin po ches rgyal po la gsol pa/ lha drang srong 'di rnams ni dka' </text></item>
<item><p>175b1</p><section>'dul ba</section><text>thub can lags na 'di dag ci bgyi thong lags/ rgyal pos btang ba dang / de rnams kyis slar yang brtson 'grus la gnas nas mngon par shes pa lnga mngon sum du byas so/ /rgyal po nga las nu yang dpung gi tshogs dang nam mkha' </text></item>
<item><p>175b2</p><section>'dul ba</section><text>la 'phags te chas so/ /ri rab ri'i rgyal po dpag tshad brgyad khri ni 'og tu gser gyi sa gzhi la thug par 'dug go/ /dpag tshad brgyad khri ni chu'i steng du byung ste/ de ltar dpag tshad 'bum drug khri yod do/ /de'i ngos re re la yang </text></item>
<item><p>175b3</p><section>'dul ba</section><text>dpag tshad brgyad khri yod de/ de ni kho ra khor yug tu dpag tshad sum 'bum nyi khri yod do/ /rin po che sna bzhi'i rang bzhin bzang po mdzes pa/ blta na sdug pa yin no/ /de'i steng na lha sum bcu rtsa gsum pa rnams gnas te/</text></item>
<item><p>175b4</p><section>'dul ba</section><text>sum bcu rtsa gsum pa'i lha rnams kyi srung ma lnga po chu la gnas pa'i klu rnams dang / gnod sbyin lag na yol go thogs pa rnams dang / phreng thogs rnams dang / rtag tu myos rnams dang / rgyal po chen po bzhi rnams bkod pa </text></item>
<item><p>175b5</p><section>'dul ba</section><text>la/ chu na gnas pa rnams kyis rgyal po nga las nu'i dpung gi tshogs rnams bkag pa dang / ji tsam na rgyal po nga las nu phyogs der phyin nas smras pa/ dpung gi tshogs 'di su zhig gis bkag /de rnams kyis smras pa/</text></item>
<item><p>175b6</p><section>'dul ba</section><text>lha chab na gnas pa'i klu rnams kyis so/ /rgyal pos smras pa/ bdag dud 'gro rnams dang g.yul 'gyed dam/ des smras pa/ chu la gnas pa'i klu 'di dag nyid bdag gi mdun nas 'gro bar gyur cig ces byas pa dang / de rnams </text></item>
<item><p>175b7</p><section>'dul ba</section><text>rgyal po nga las nu'i mdun nas 'gro bar chas so/ /ji tsam na klu de rnams rgyal po nga las nu'i mdun nas rgyug cing / lha lag na yol go thogs kyi drung du phyin pa dang / de rnams kyis de dag la dris pa/ shes ldan dag ci ste rgyug /</text></item>
<item><p>175b8</p><section>'dul ba</section><text>de rnams kyis smras pa/ 'dir mi'i rgyal po 'ong ngo / /de nas klu de rnams dang / lag na yol go thogs rnams log nas yang dpung gi tshogs de thogs par byas so/ /ji tsam na rgyal po nga las nu 'ongs nas des smras pa/ dpung gi tshogs 'di su zhig gis bkag /</text></item>
<item><p>176a1</p><section>'dul ba</section><text>des smras pa/ lha lha lag na yol go thogs 'di rnams kyis dpung gi tshogs bkag lags so/ /rgyal po nga las nus smras pa/ lha lag na yol go thogs 'di dag nyid bdag gi mdun nas 'gro bar gyur cig de nas de </text></item>
<item><p>176a2</p><section>'dul ba</section><text>rnams mdun nas rab tu rgyugs te/ ji tsam na klu de rnams dang lhan cig lha phreng thogs rnams kyi drung du phyin pa dang / de rnams kyis de dag la dris pa/ shes ldan dag ci ste rgyug de dag gis smras pa/ mi'i rgyal po 'dir 'ong ngo / /de nas lha dang /</text></item>
<item><p>176a3</p><section>'dul ba</section><text>klu de rnams yang log nas dpung gi tshogs thogs par byas pa dang / rgyal po phyogs der phyin nas des smras pa/ dpung gi tshogs 'di su zhig gis bkag des smras pa/ lha lha phreng thogs rnams kyis so/ /rgyal pos smras pa/ lha phreng </text></item>
<item><p>176a4</p><section>'dul ba</section><text>thogs 'di dag nyid bdag gi mdun nas 'gro bar gyur cig /de nas de rnams mdun nas brgyug par brtsams so/ /de rnams kyis brgyug nas lha rtag tu myos rnams kyi drung du phyin pa dang / de rnams kyis de dag la dris pa/ shes ldan </text></item>
<item><p>176a5</p><section>'dul ba</section><text>dag ci ste rgyug /de rnams kyis smras pa/ mi'i rgyal po 'dir 'ong ngo / /de nas de rnams log nas yang dpung gi tshogs de thogs par byas pa dang / rgyal po phyogs der phyin nas des smras pa/ dpung gi tshogs 'di su zhig gis </text></item>
<item><p>176a6</p><section>'dul ba</section><text>bkag des smras pa/ lha lha rtag tu myos rnams kyis so/ /rgyal pos smras pa/ lha rtag tu myos 'di dag nyid bdag gi mdun nas 'gro bar gyur cig /de nas de rnams mdun nas rgyugs so/ /de rnams kyis brgyugs nas rgyal </text></item>
<item><p>176a7</p><section>'dul ba</section><text>chen bzhi'i ris kyi lha rnams kyi drung du phyin pa dang / de rnams kyis de dag la dris pa/ shes ldan dag ci ste rgyug mi'i rgyal po 'dir 'ong ngo / /rgyal chen bzhi'i rnams kyi bsams pa/ sems can 'di ni bsod nams </text></item>
<item><p>176a8</p><section>'dul ba</section><text>kyi mthu chen po dang ldan pa yin te de dgag par mi nus so snyam nas/ de nas rgyal chen bzhi'i ris kyi lha de rnams kyis sum bcu rtsa gsum pa'i lha rnams la 'dir mi'i rgyal po nga las nu 'ong ngo zhes sbran to/ /sum bcu rtsa gsum pa'i lha rnams </text></item>
<item><p>176b1</p><section>'dul ba</section><text>kyis bsam pa/ sems can 'di ni bsod nams kyi mthu chen po dang ldan pa yin pas de bzlog par mi bya'i mchod yon gyis bsu bar bya'o snyam nas/ de nas sum bcu rtsa gsum pa'i lha de rnams kyis mchod yon gyis </text></item>
<item><p>176b2</p><section>'dul ba</section><text>bsu'o/ /rgyal po nga las nu ri rab kyi rtse la 'dzeg pa na tshal sngo zhing sngo ba'i phreng ba sprin spungs pa lta bu mthon po dag mthong ngo / /mthong nas kyang gnod sbyin lha gnas la smras pa/ lha gnas tshal sngo zhing sngo ba'i phreng ba sprin dpungs pa lta bu </text></item>
<item><p>176b3</p><section>'dul ba</section><text>mthon po pha bi dag ci zhig yin/ lha de ni sum cu rtsa gsum pa'i lha rnams kyi shing yongs 'du sa brtol zhes bgyi ba lags te/ sum bcu rtsa gsum pa'i lha rnams dbyar zla ba bzhi lha'i 'dod pa'i yon tan lnga dang 'byor cing ldan par </text></item>
<item><p>176b4</p><section>'dul ba</section><text>de na rtse bar bgyid/ dga' bar bgyid/ dga' mgur spyod pa bgyid do/ /lha yang der byon nas lha'i 'dod pa'i yon tan lnga dang 'byor cing ldan par rol par mdzad/ dgyes par mdzad/ dgyes mgur spyad par mdzod cig rgyal po nga </text></item>
<item><p>176b5</p><section>'dul ba</section><text>las nus thos nas kyang blon po rnams la smras pa/ sna bo dag khyed cag gis tshal sngo zhing sngo ba'i phreng ba sprin spungs pa lta bu mthon po dag mthong ngam/ lha mthong lags so/ /sna bo dag de ni sum bcu rtsa gsum pa'i lha rnams kyi </text></item>
<item><p>176b6</p><section>'dul ba</section><text>shing yongs 'du sa brtol ces bya ba yin te/ sum bcu rtsa gsum pa'i lha rnams dbyar zla ba bzhi lha'i 'dod pa'i yon tan lnga dang 'byor cing ldan par de na rtse bar byed/ dga' bar byed/ dga' mgur spyod par byed kyis/ sna bo dag </text></item>
<item><p>176b7</p><section>'dul ba</section><text>khyed cag kyang der phyin nas 'dod pa'i yon tan lnga dang 'byor cing ldan par brtse bar gyis/ dga' bar gyis dga' mgur spyad pa gyis shig yang rgyal po nga las nus ri rab kyi rtse na dkar zhing dkar ba sprin spungs pa lta bu mthon </text></item>
<item><p>176b8</p><section>'dul ba</section><text>po zhig mthong ngo / /mthong nas kyang gnod sbyin lha gnas la smras pa/ lha gnas dkar zhing dkar ba sprin spungs pa lta bu mthon po pha bi ci zhig yin/ /lha de ni sum bcu rtsa gsum pa'i lha rnams kyi mdun sa chos bzang lags te/ sum bcu </text></item>
<item><p>177a1</p><section>'dul ba</section><text>rtsa gsum pa'i lha rnams dang / rgyal chen bzhi rnams der 'dus shing tshogs nas lha dang mi rnams kyi don sems par bgyid/ 'jal bar bgyid/ nye bar rtog par bgyid de/ lha yang der bzhud par gyur ro/ /rgyal po nga las nus </text></item>
<item><p>177a2</p><section>'dul ba</section><text>thos nas blon po rnams la smras pa/ sna bo dag khyed cag gis dkar zhing dkar ba sprin spungs pa lta bu mthon po mthong ngam/ lha mthong lags so/ /sna bo dag de ni sum bcu rtsa gsum pa'i lha rnams kyi mdun sa chos bzang zhes bya ba </text></item>
<item><p>177a3</p><section>'dul ba</section><text>yin te/ sum bcu rtsa gsum pa'i lha rnams dang / rgyal chen bzhi rnams der 'dus shing tshogs nas lha dang mi rnams kyi don sems par byed/ 'jal bar byed/ nye bar rtog par byed de/ sna bo dag khyed cag kyang der 'gro bar 'gyur ro/ /</text></item>
<item><p>177a4</p><section>'dul ba</section><text>sum bcu rtsa gsum pa'i lha rnams kyi grong khyer blta na sdug ces bya ba ni chu dang zheng du dpag tshad nyis stong lnga brgya yod de/ kho ra khor yug tu dpag tshad khri yod pa/ gser gyi ra ba rim pa bdun gyis yongs su bskor ba ste/</text></item>
<item><p>177a5</p><section>'dul ba</section><text>ra ba de rnams kyi 'phang du ni dpag tshad phyed dang gsum yod do/ /ra ba de rnams la cog rnam pa bzhi po gser las byas pa dang / dngul las byas pa dang / bai dUr+ya las byas pa dang / shel las byas pa dag btags so/ /</text></item>
<item><p>177a6</p><section>'dul ba</section><text>skar khung kha yar lta ba dang / mar blta ba dag kyang btod do/ /grong khyer blta na sdug gi nang gi sa'i phyogs ni bzang po/ mdzes pa/ blta na sdug pa/ bkra ba shin du bkra ba/ tshon brgya rtsa gcig gis bkra bar byas pa dper na </text></item>
<item><p>177a7</p><section>'dul ba</section><text>ras bal gyi 'da' ba 'am shing bal gyi 'dab ba lta bur 'jam pa/ shin du 'jam pa/ rkang pas mnan na nems shes byed la/ rkang pa bteg na par zhes byed pa/ lha'i me tog man dA ra'i phung po pus mo nub tsam bkram pa ste/ rlung langs pas </text></item>
<item><p>177a8</p><section>'dul ba</section><text>me tog rnying pa rnams khyer la me tog sar pa rnams 'bab par byed do/ /blta na sdug gi grong khyer la sgo dgu brgya dgu bcu rtsa dgu yod de/ sgo re re na gnod sbyin gos sngon po can go ca bgos pa/ mda' gzhu skye bskor thogs pa lnga brgya 'di ltar </text></item>
<item><p>177b1</p><section>'dul ba</section><text>sum bcu rtsa gsum pa'i lha rnams bsrung ba dang / bskyab pa dang / mdzes par bya ba'i phyir gnas so/ /grong khyer blta na sdug gi srang gi srid du ni dpag tshad nyis stong lnga brgya yod la rgyar ni dpag tshad bcu gnyis yod de bzang po </text></item>
<item><p>177b2</p><section>'dul ba</section><text>mdzes pa/ blta na sdug pa/ gser gyi bye mas bdal ba/ tsan dan gyi chus chag chag btab pa/ gser gyi dra ba bres pa/ /de'i phyogs kun na rdzing bu rnam pa sna tshogs yod de/ rdzing bu de rnams pha gu rnam pa bzhi po gser las </text></item>
<item><p>177b3</p><section>'dul ba</section><text>byas pa dang / dngul las byas pa dang / bai dUr+ya las byas pa dang / shel las byas pas bskor to/ /rdzing bu de rnams kyi them skas rnam pa bzhi po gser las byas pa dang / dngul las byas pa dang / bai dUr+ya las byas pa dang /</text></item>
<item><p>177b4</p><section>'dul ba</section><text>shel las byas pa yin no/ /rdzing bu de rnams lan kan rnam pa bzhi po gser las byas pa dang / dngul las byas pa dang / bai dUr+ya las byas pa dang / shel las byas pas bskor cing / gser las byas pa'i lan kan gyi gzungs </text></item>
<item><p>177b5</p><section>'dul ba</section><text>gzer dang / gdang bu dang / lan kan gyi rten ma dngul las byas pa dang / dngul las byas pa'i lan kan gyi gzungs gzer dang / gdang bu dang / lan kan gyi rten ma gser las byas pa dang / bai dUr+ya las byas pa'i lan kan gyi gzungs </text></item>
<item><p>177b6</p><section>'dul ba</section><text>gzer dang / gdang bu dang / lan kan gyi rten ma shel las byas pa dang / shel las byas pa'i lan kan gyi gzungs gzer dang / gdang bu dang / lan kan gyi rten ma bai dUr+ya las byas pa yin no/ /rdzing bu de rnams chu sbrang rtsi ltar mngar zhing bsil bas </text></item>
<item><p>177b7</p><section>'dul ba</section><text>gang la/ ut+pa la dang / pad ma dang / ku mu da dang / pad ma dkar pos gang zhing chu la gnas pa'i bya rnam pa sna tshogs 'dod dgur sgyur ba'i gzugs can rnams kyis snyan cing 'jebs la yid tu 'ong ba'i sgra skad 'byin par byed do/ /de'i phyogs </text></item>
<item><p>177b8</p><section>'dul ba</section><text>kun nas me tog gi shing dang / 'bras bu'i shing dang / dbu rgyan skye ba dag shin du dbyibs legs shing legs par skyes pa ni dper na phreng ba mkhan nam phreng ba mkhan gyi slob ma mkhas pa zhig gis rna rgyan du bya ba'i phyir me tog gi phreng ba legs par </text></item>
<item><p>178a1</p><section>'dul ba</section><text>brgyus pa bzhin no/ /thang la gnas pa'i bya rnam pa sna tshogs 'dod dgur sgyur ba'i gzugs can rnams kyang snyan cing 'jebs pa'i sgra skad 'byin to/ /grong khyer blta na sdug na dpag bsam gyi gos kyi shing </text></item>
<item><p>178a2</p><section>'dul ba</section><text>ljon pa rnam pa bzhi po sngon po dang / ser po dang dmar po dang / dkar po rnams las dpag bsam gyi shing ljon pa las byung ba'i gos rnam pa bzhi po sngon po dang / ser po dang / dmar po dang / dkar po rnams te/ lha 'am lha'i bu mo dag ji lta bu </text></item>
<item><p>178a3</p><section>'dul ba</section><text>'dod pa sems bskyed ma thag tu de lta bu lag tu 'thob par 'gyur ro/ /rgyan gyi shing rnam pa bzhi po rnams las rgyan rnam pa bzhi po lag pa'i rgyan dang / rkang pa'i rgyan dang / smad kyi rgyan dang / snang bar bya ba'i rgyan no/ /lha'i bu 'am </text></item>
<item><p>178a4</p><section>'dul ba</section><text>lha'i bu mo dag ji lta bu 'dod pa'i sems bskyed ma thag tu de lta bu lag tu 'thob par 'gyur ro/ /rol mo'i cha spyad rnam pa bzhi po pi bang dang / gling bu dang / pi bang rgyud gsum pa dang / sgra snyan rnams las lha 'am lha'i bu mos ji lta bu </text></item>
<item><p>178a5</p><section>'dul ba</section><text>'dod pa sems bskyed ma thag tu de lta bu lag tu 'thob par 'gyur ro/ /lha'i kha zas rnam pa bzhi po sngon po dang / ser po dang / dmar po dang / dkar po rnams las lha 'am lha'i bu mos ji lta bu 'dod pa sems bskyed ma thag tu de </text></item>
<item><p>178a6</p><section>'dul ba</section><text>lta bu lag tu 'thob par 'gyur ro/ /khang pa dang / khang pa rtseg ma dang / bsil khang dang / khyams dang / skar khung dang / mthongs khung can bud med kyi tshogs rnams dang / lha mo'i tshogs rnams 'du ba'i gnas dag yod de/ de na btung ba </text></item>
<item><p>178a7</p><section>'dul ba</section><text>sbrang rtsi'i btung ba dang / ma d+ha ba'i btung ba dang / ka dam b+ha ra'i btung ba dang / rol mo'i sgra skad rnams kyis sum bcu rtsa gsum pa'i lha rnams rtse bar byed/ dga' ba byed/ dga' mgur spyod par byed de/ rang gi bsod nams kyi </text></item>
<item><p>178a8</p><section>'dul ba</section><text>'bras bu nyams su myong bar byed do/ /sum bcu rtsa gsum pa'i lha rnams kyi lha'i mdun sa chos bzang zhes bya ba srid du dpag tshad sum brgya/ rgyar dpag tshad sum brgya ste/ kho ra khor yug tu dpag tshad dgu brgya yod pa/ bzang po/</text></item>
<item><p>178b1</p><section>'dul ba</section><text>mdzes pa/ blta na sdug pa/ shel kyi rgyu las byung ba ste/ grong khyer de las dpag tshad phyed dang bzhi gyen du 'phags so/ /der sum bcu rtsa gsum pa'i lha rnams kyi stan bshams pa ni nye dbang po sum bcu rtsa gnyis dang / sum bcu rtsa gsum </text></item>
<item><p>178b2</p><section>'dul ba</section><text>pa'i lha rnams kyi dbang po brgya byin gyi stan dag so sor bshams so/ /rgyal po nga las nu'i stan ni stan de dag thams cad kyi mjug kho nar bshams so/ /de nas sum bcu rtsa gsum pa'i lha rnams mchod yon thogs te rgyal po nga </text></item>
<item><p>178b3</p><section>'dul ba</section><text>las nu bsu'o/ /de na sems can bsod nams kyi rnam par smin pas dbang che bar grags pa gang yin pa de dag ni rim gyis nang du zhugs so/ /lhag ma rnams ni phyi rol na 'khod pa dang / rgyal po nga las nus bsams pa/ stan bshams pa </text></item>
<item><p>178b4</p><section>'dul ba</section><text>gang dag yin pa 'di rnams las stan tha ma gang yin pa 'di ni gdon mi za bar bdag gi stan yin no snyam nas/ de nas rgyal po nga las nu 'di snyam du kye ma'o lha rnams kyi dbang po brgya byin gyis stan phyed bdag la blta bas kyang ci ma rung </text></item>
<item><p>178b5</p><section>'dul ba</section><text>snyam du bsams pa dang / sems bskyed ma thag tu/ rgyal po chen po lha rnams kyi dbang po brgya byin gyis rgyal po nga las nus bstan phyed bstabs nas/ rgyal po nga las nu lha rnams kyi dbang po brgya byin gyis stan phyed la 'dug go/ /</text></item>
<item><p>178b6</p><section>'dul ba</section><text>rgyal po chen po rgyal po nga las nu dang lha rnams rnams kyi dbang po brgya byin stan gcig la 'dug pa na 'di lta ste srid du 'am/ zheng du 'am/ kha dog rgyal ba 'am/ smra dngags la khyad par 'am/ bsam pa 'am/ tha dad du bya ba cung zad kyang med de/</text></item>
<item><p>178b7</p><section>'dul ba</section><text>gzhan du na lha rnams kyi dbang po brgya byin ni mig mi 'dzums so/ /rgyal po chen po rgyal po nga las nu sum bcu rtsa gsum pa'i lha rnams kyi nang na 'dug pa la brgya byin sum bcu rtsa drug shi 'phos pa lon no/ /yang de na lha rnams </text></item>
<item><p>178b8</p><section>'dul ba</section><text>la lha dang lha ma yin g.yul 'gyed pa 'byung ste/ de la gal te lha ma yin rnams pham par gyur na ni lha ma yin de rnams grong khyer gyi sgo bcad nas ra ba'i kha bskor nas 'dug go/ /'on te lha rnams pham par gyur na ni lha de rnams kyang khang pa'i sgo </text></item>
<item><p>179a1</p><section>'dul ba</section><text>rnams bcad nas ra ba'i kha bskor nas 'dug go/ /ji tsam na lha ma yin rnams dpung gi tshogs yan lag bzhi pa go bskon nas gcan rim pa lnga dral te lha rnams kyi dbang por rgya byin gyi drung du g.yul 'gyed du 'ongs </text></item>
<item><p>179a2</p><section>'dul ba</section><text>pa dang / gnod sbyin rnams kyis lha rnams kyi dbang po brgya byin la smras pa/ kau shi ka mkhyen par mdzod cig /lha ma yin rnams kyis gcan rim pa lnga dral te nye bar mchis kyis/ khyod kyi bgyi ba dang bshams pa gang </text></item>
<item><p>179a3</p><section>'dul ba</section><text>lags pa de mdzod cig /de nas lha rnams kyi dbang po brgya byin dpung gi tshogs yan lag bzhi pa go bgos nas lha ma yin dang g.yul sprad pa'i phyir spags pa rgyal po nga las nus mthong nas smras pa/ bzhugs shig bdag nyid mchi'o/ /</text></item>
<item><p>179a4</p><section>'dul ba</section><text>brgya byin gyis smras pa/ de bzhin mdzod cig /de nas rgyal po nga las nu dpung gi tshogs bye ba brgyad 'bum dang steng gi nam mkha' la 'phags nas gzhu rgyud kyi sgra sbrengs so/ /lha ma yin rnams kyis de thos nas smras pa/</text></item>
<item><p>179a5</p><section>'dul ba</section><text>'di su'i gzhu rgyud gyi sgra yin/ de rnams kyis 'di ni rgyal po nga las nu'i gzhu rgyud kyi sgra yin no zhes thos so/ /thos nas ngo mtshar skyes par gyur to/ /ji tsam na rgyal po nga las nus spags pa dang / chos nyid kyis lha rnams </text></item>
<item><p>179a6</p><section>'dul ba</section><text>dang lha ma yin de rnams g.yul 'gyed pa'i shing rta dag nam mkha' la thad kar 'dug ste/ gang gi yang mthon dman med pa yin pa las rgyal po nga las nu'i ni lha ma yin thams cad kyi ltag gi nam mkha' la 'phags nas 'dug go/ /</text></item>
<item><p>179a7</p><section>'dul ba</section><text>lha ma yin de rnams kyis smras pa/ bdag cag gi ltag na nam mkha' la spags te 'dug pa 'di su zhig yin/ de rnams kyis 'di ni mi'i rgyal po nga las nu zhes bya ba yin no zhes thos so/ /thos nas de rnams kyis bsams pa/ gang gi shing </text></item>
<item><p>179a8</p><section>'dul ba</section><text>rta bdag cag gi ltag tu nam mkha' las 'gro ba'i sems can 'di ni bsod nams kyi rnam par smin pas dbang che bar grags pa yin no snyam nas/ de rnams pham par gyur te 'jigs skrag cing bcom pas rgyab bstan nas lha ma yin rnams kyi </text></item>
<item><p>179b1</p><section>'dul ba</section><text>gnas su zhugs so/ /rgyal po nga las nus smras pa/ gang rgyal blon po rnams kyis smras pa/ lha rgyal lags so/ /rgyal pos bsams pa/ sum bcu rtsa gsum pa'i lha rnams pas ni bdag lhag go snyam mo/ /de nas </text></item>
<item><p>179b2</p><section>'dul ba</section><text>rgyal po nga las nu 'di snyam du sems te/ bdag la 'dzam bu'i gling 'byor pa dang / rgyas pa dang / bde ba dang / lo legs pa/ skye bo dang / mi mang pos rab tu gang ba yang yod/ bdag la shar gyi lus 'phags dang / nub kyi ba lang spyod dang /</text></item>
<item><p>179b3</p><section>'dul ba</section><text>byang gi sgra mi snyan gyi gling yang yod/ bdag la rin po che sna bdun 'di lta ste/ 'khor lo rin po che dang / glang po rin po che dang / rta rin po che dang / nor bu rin po che dang / btsun mo rin po che dang / khyim bdag rin po che dang / bdun pa </text></item>
<item><p>179b4</p><section>'dul ba</section><text>blon po rin po che yang yod/ bdag la bu dpa' ba/ rtul phod pa/ yan lag mchog gi gzugs dang ldan pa/ pha rol gyi sde rab tu 'joms par byed pa stong yang tshang bar yod/ bdag gi pho brang gi nang du yang gser </text></item>
<item><p>179b5</p><section>'dul ba</section><text>gyi char zhag bdun du bab/ bdag sum bcu rtsa gsum pa'i lha rnams kyi nang du yang phyin/ lha'i mdun sa chos bzang du yang zhugs/ lha rnams kyi dbang po brgya byin gyis kyang bdag la stan phyed bstabs kyis/</text></item>
<item><p>179b6</p><section>'dul ba</section><text>kye ma'o bdag gis lha rnams kyi dbang po brgya byin gnas 'di nas phyung la/ bdag kho nas lha dang mi rnams kyi rgyal srid kyi dbang phyug la dbang bya'o snyam pa dang / sems bskyed ma thag tu rgyal po chen po rgyal po nga las nu 'byor </text></item>
<item><p>179b7</p><section>'dul ba</section><text>pa de las nyams te/ 'dzam bu'i gling du 'ongs nas nad tshabs po che zhig gis thebs te sdug bsngal mi bzad pa 'chi ba la thug pa myong ba dang / de nas rgyal po nga las nu'i blon po dang / rtsis pa dang / rgyal srid 'bul ba'i sna chen po </text></item>
<item><p>179b8</p><section>'dul ba</section><text>la gtogs pa dang / gsang sngags kyis lhan cig 'tsho bar byed pa rnams rgyal po nga las nu gang na ba der song ste phyin pa dang / rgyal po nga las nu la 'di skad ces smras so/ /lha 'das nas yul 'khor gyi mi slad ma rnams shes ldan dag </text></item>
<item><p>180a1</p><section>'dul ba</section><text>rgyal po nga las nus nongs pa'i dus kyi tshe ci zhig gsungs shes 'dri na/ de skad du 'dri ba de dag la bdag cag gis ji skad du lan gdab par bgyi/ sna bo dag nga 'das nas gal te khyed cag la skye bo phyi ma rnams nye bar </text></item>
<item><p>180a2</p><section>'dul ba</section><text>'ongs nas de skad du 'dri bar byed na/ 'dri ba de dag la khyed kyis lan 'di skad ces thob shig /shes ldan dag rgyal po nga las nu ni rin po che sna bdun dang yang ldan/ mi'i 'byor pa rnam bzhis gling bzhir rgyal srid kyi dbang phyug </text></item>
<item><p>180a3</p><section>'dul ba</section><text>la yang dbang byed du bcug /sum bcu rtsa gsum pa'i lha rnams kyi nang du yang song nas 'dod pa'i yon tan rnam pa lnga po dag gis ma ngoms bzhin du nongs bzhin du/ nongs so zer ro zhes gyis shig /tshigs su bcad </text></item>
<item><p>180a4</p><section>'dul ba</section><text>pa dag kyang smras pa/ kar Sha pA Na'i char bab kyang / /'dod pa dag la ngoms pa med/ /mkhas pas 'dod pa mnog chung zhing / /sdug bsngal mang por shes nas ni/ /lha yi 'dod pa rnams la yang / /dga' bar 'gyur </text></item>
<item><p>180a5</p><section>'dul ba</section><text>ba med pa nyid/ /yang dag rdzogs pa'i sangs rgyas kyi/ /nyan thos sred pa zad la dga'/ /gang kyi ri dang mnyam pa yi/ /gser gyi ri bor gyur kyang ni/ /gcig gi nor du'ang des mi chog /mkhas pas de ltar shes par </text></item>
<item><p>180a6</p><section>'dul ba</section><text>bya/ /gang zhig gzhi 'dis sdug bsngal rtog pa de/ /'dod pa dag la gzhar yang ji ltar dga'/ /'jig rten nor dag zug rngur rtogs nas ni/ /brtan pas de nyid gdul phyir bslab par bya/ /rgyal po chen po de lta bas na rnam grangs </text></item>
<item><p>180a7</p><section>'dul ba</section><text>'dis khyod kyis 'di ltar gang mi'i 'jig rten na 'dod pa'i yon tan lngas ngoms shing chog shes te 'chi bar 'gyur ba'i mi gang dag yin pa de dag ni nyung la/ mi'i 'jig rten na 'dod pa'i yon tan lngas mi ngoms shing chog mi shes te 'chi bar </text></item>
<item><p>180a8</p><section>'dul ba</section><text>'gyur ba ni ches mang bar rig par bya'o/ /de nas rgyal po nga las nus gtan pa med pa'i mchod sbyin btang nas tshigs su bcad de smras pa/ /'jig rten pha rol yang zhig pa/ /tshe thung bar ni shes byas nas/ /bsod nams dag ni bya ba ste/ /bsod nams ma byas sdug </text></item>
<item><p>180b1</p><section>'dul ba</section><text>bsngal 'gyur/ /de bas bsod nams 'dod pa yis/ /sbyin pa tshul bzhin btang byas na/ /'jig rten 'di dang pha rol du/ /sbyin pa byas pa dga' bar 'gyur/ /ji tsam na grong mi dang yul mi rnams kyis rgyal po nga las nu na ste shi la thug </text></item>
<item><p>180b2</p><section>'dul ba</section><text>cing 'dug go zhes thos so/ /thos nas kyang yang srog chags brgya stong phrag du ma dag rgyal po nga las nu blta ba'i phyir nye bar song ba dang / rgyal pos skye bo'i tshogs rnams la 'dod pa rnams kyi nyes dmigs kyi gtam yang byas khyim na </text></item>
<item><p>180b3</p><section>'dul ba</section><text>gnas pa'i nyes dmigs dang / de bzhin du 'dod pa smad pa yang bshad de/ de thos nas srog chags brgya stong phrag du ma dag khyim gyi gnas spangs nas drang srong rnams kyi nang du rab tu byung ste/ nags tshal du 'dug nas tshangs pa'i gnas pa </text></item>
<item><p>180b4</p><section>'dul ba</section><text>bzhi bsgoms pas 'dod pa rnams la 'dun pa spangs te/ de la mang du gnas pas tshangs pa'i 'jig rten du skal ba mnyam par skyes so/ /rgyal po chen po rgyal po nga las nus ji srid gzhon nu rtse ba'i sa na rtses pa dang / ji srid rgyal tshab </text></item>
<item><p>180b5</p><section>'dul ba</section><text>byas pa dang / ji srid 'dzam bu'i gling du rgyal srid chen po byas pa dang / ji srid shar gyi lus 'phags dang / nub kyi ba lang spyod dang / byang gi sgra mi snyan dang / gser kyi ri bo bdun la gnas pa dang / /ji srid sum bcu rtsa gsum gyi lha rnams </text></item>
<item><p>180b6</p><section>'dul ba</section><text>kyi gnas su song ste gnas pa de'i bar la brgya byin brgya rtsa bcu bzhi shi 'phos pa lon no/ /rgyal po chen po lha rnams kyi dbang po brgya byin gyi tshe'i tshad ni mi rnams kyi lo brgya gang yin pa de ni sum bcu rtsa gsum pa'i lha rnams kyi nyin zhag </text></item>
<item><p>180b7</p><section>'dul ba</section><text>gcig yin no/ /nyin zhag de sum bcu la zla ba gcig /zla ba bcu gnyis la lo gcig tu brtsis pa'i lha rnams kyi lo stong ni sum bcu rtsa gsum pa'i lha rnams kyi tshe'i tshad yin te/ de la mi'i ltar bgrang na lo bye ba phrag gsum dang drug khri yod do/ /rgyal </text></item>
<item><p>180b8</p><section>'dul ba</section><text>po chen po gang gi tshe rgyal po nga las nus sum bcu rtsa gsum pa'i lha rnams kyi nang du song ste 'di skad ces kye ma'o bdag la lha rnams gyi dbang po rgya byin gyis stan phyed bstabs kyang ci ma rung snyam du sems bskyed pa de'i tshe de'i dus kyi brgya byin ni dge </text></item>
<item><p>181a1</p><section>'dul ba</section><text>slong 'od srung yin no/ /gang gi tshe rgyal po nga las nus 'di lta bu'i sems bskyed de/ ma la bdag gis lha rnams kyi dbang po brgya byin gnas 'di nas phyung la/ bdag nyid lha dang mi rnams kyi rgyal srid kyi dbang phyug la dbang </text></item>
<item><p>181a2</p><section>'dul ba</section><text>bya'o/ /snyam pa de'i tshe de'i dus kyi lha rnams kyi dbang po brgya byin ni yang dag par rdzogs pa'i sangs rgyas 'od srung yin te/ sems can shin tu dbang che bar grags pa la ngan sems bskyed pa des na 'byor pa de las nyams nas 'dzam </text></item>
<item><p>181a3</p><section>'dul ba</section><text>bu'i gling du 'ongs te nad tshabs chen pos thebs shing 'chi ba la thug pa'i tshor ba mi bzad pa myong bar gyur to/ /rgyal po chen po ji snyam du sems/ de'i tshe de'i dus kyi rgyal po nga las nu gang yin pa de ni nga nyid yin te/ gang yang ngas </text></item>
<item><p>181a4</p><section>'dul ba</section><text>sems can de snyed cig la phan pa byas na/ des bla na med pa'i ye shes ma thob bo/ /'on kyang de dag ni bla na med pa yang dag par rdzogs pa'i byang chub kyi rgyu tsam dang / rkyen tsam dang / tshogs tsam yin no/ /rgyal po the tshom skyes nas </text></item>
<item><p>181a5</p><section>'dul ba</section><text>the tshom thams cad gcod pa sangs rgyas bcom ldan 'das la zhus pa/ btsun pa rgyal po nga las nus las ci zhig bgyis na las de'i rnam par smin pas sems bskyed ma thag tu dgung bdun du pho brang nang du gser gyi char bab </text></item>
<item><p>181a6</p><section>'dul ba</section><text>lags/ rgyal po chen po sngon byung ba 'das pa'i dus na 'jig rten du ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang / zhabs su ldan pa/ bde bar gshegs pa/ 'jig rten </text></item>
<item><p>181a7</p><section>'dul ba</section><text>mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das thams cad zil gnon ces bya ba byung ste/ de'i tshe tshong dpon gyi bu khyim phub nas ring po ma lon pa zhig </text></item>
<item><p>181a8</p><section>'dul ba</section><text>gnas so/ /yul de na chos lugs kyis bag mar btang nas/ ring po ma lon par bag rdzongs btab ste khyim thab la gtong ba'i bag ma gang yin pa de rin po che sna bzhi las byas pa'i me tog gis brgyan nas khyim thab la gtong la/ khyim thab des kyang </text></item>
<item><p>181b1</p><section>'dul ba</section><text>de khrid nas rang gi khyim du 'gro bas tshong dpon gyi bu des rin po che sna bzhi las byas pa'i me tog thogs nas bzhon pa la zhon te rang gi khyim du chas so/ /de chas pa las re shig cig na lam na tshur yang dag par rdzogs pa'i sangs rgyas thams cad zil gnon ljongs </text></item>
<item><p>181b2</p><section>'dul ba</section><text>rgyu zhing byon to/ /des de skyes bu chen po'i mtshan sum bcu rtsa gnyis kyis brgyan pa/ blta bas chog mi shes pa mthong nas shin du dad pa skyes so/ /de nas de dad pas brlan pa'i sems kyis bzhon pa las babs nas rin po che sna bzhi las byas pa'i </text></item>
<item><p>181b3</p><section>'dul ba</section><text>me tog de rnams kyis yang dag par rdzogs pa'i sangs rgyas thams cad zil gnon la gtor to/ /yang dag par rdzogs pa'i sangs rgyas thams cad zil gnon gyis me tog de dag ji ltar shing rta'i 'phang lo tsam sha stag tu gyur nas/ gshegs na yang phyi </text></item>
<item><p>181b4</p><section>'dul ba</section><text>bzhin 'ong zhing bzhugs na yang 'dug pa de lta bur byin gyis brlabs pa dang / de dad pa skyes nas tshigs su bcad de smras pa/ sbyin pa chen por gyur pa 'di yis ni/ /'gro ba'i nang du rang byung sangs rgyas shog /rgal nas sngon gyi rgyal bas ma bsgral ba'i/ /</text></item>
<item><p>181b5</p><section>'dul ba</section><text>skye bo'i tshogs rnams bdag gis sgrol gyur cig /drang srong che kun zil gnon bcom ldan la/ /nga yis gser gyi me tog bzang gtor nas/ /go 'phang mchog 'di 'dod nas de yi tshe/ /nga yis smon lam rgya chen btab pa yi/ /bsod nams </text></item>
<item><p>181b6</p><section>'dul ba</section><text>de nyid kyi ni rnam smin gyis/ /legs mthong chen po de yi grong khyer yang / /gser las byas pa dga' dga' ltar 'dug pa/ /pho brang rtswa can zhes ni bya bar gyur/ /rgyal po chen po ji snyam du sems/ de'i tshe de'i dus kyi </text></item>
<item><p>181b7</p><section>'dul ba</section><text>tshong dpon gyi bu de ni nga nyid yin no/ /gang yang ngas yang dag par rdzogs pa'i sangs rgyas thams cad zil gnon la sems dad pa bskyed nas/ rin po che sna bzhi'i me tog gis gtor ba'i las de'i rnam par smin pas </text></item>
<item><p>181b8</p><section>'dul ba</section><text>nga'i pho brang gi nang du zhag bdun du gser gyi char bab bo/ /btsun pa rgyal po nga las nus las ci zhig bgyis na las de'i rnam par smin pas/ gling bzhi pa rnams su rgyal srid kyi dbang phyug la dbang bgyis pa nas </text></item>
<item><p>182a1</p><section>'dul ba</section><text>sum bcu rtsa gsum pa'i lha rnams kyi bar du mchis lags/ rgyal po chen po sngon byung ba 'das pa'i dus na 'jig rten du yang dag par rdzogs pa'i sangs rgyas rig pa dang / zhabs su ldan pa/ bde bar gshegs pa/</text></item>
<item><p>182a2</p><section>'dul ba</section><text>'jig rten mkhyen pa/ skyes bu gdul ba'i kha lo sgyur pa/ bla na med pa/ lha dang mi rnams kyi ston pa/ sangs rgyas bcom ldan 'das rnam par gzigs zhes bya ba byung ste/ de ljongs rgyu zhing gshegs pa na rim gyis rgyal po'i pho brang </text></item>
<item><p>182a3</p><section>'dul ba</section><text>gnyen ldan du byon to/ /de nas yang dag par rdzogs pa'i sangs rgyas rnam par gzigs snga dro sham thabs mnabs/ lhung bzed dang chos gos bsnams nas rgyal po'i pho brang gnyen ldan du bsod snyoms la zhugs so/ /de na 'bru </text></item>
<item><p>182a4</p><section>'dul ba</section><text>'tshong ba'i tshong pa zhig gis yang dag par rdzogs pa'i sangs rgyas rnam par gzigs de blta bas chog mi shes pa mthong nas lhag par dad pa skyes te/ de dad pa skyes nas sran mud ga la sbar bas bcus te lhung bzed du blugs pa dang / de las </text></item>
<item><p>182a5</p><section>'dul ba</section><text>sran mud ga 'brum bu bzhi zhig lhung bzed du song ngo / /'brum bu gcig ni lhung bzed kyi khar phog nas sa la lhung ngo / /lhag ma rnams ni lhung bzed kyi nang du ma song ba nyid du sa la bo'o/ /de nas tshong pa de dad pa skyes nas smon lam </text></item>
<item><p>182a6</p><section>'dul ba</section><text>btab pa/ sbyin pa chen por gyur pa 'di yis ni/ /'gro ba'i nang du rang byung sangs rgyas shog /rgal nas sngon gyi rgyal bas ma bsgral ba'i/ /skye bo'i tshogs rnams bdag gis sgrol gyur </text></item>
<item><p>182a7</p><section>'dul ba</section><text>cig /ces btab bo// //'dul ba gzhi/ bam po bzhi bcu gnyis pa/ rgyal po chen po ji snyam du sems/</text></item>
<item><p>182a8</p><section>'dul ba</section><text>de'i tshe de'i dus kyi/ 'bru 'tshong ba'i tshong pa gang yin pa de ni nga nyid yin te/ ngas de na gang yang dag par rdzogs pa'i sangs rgyas rnam par gzigs la dad pa skyes te/ sran mud ga la sbar bas </text></item>
<item><p>182b1</p><section>'dul ba</section><text>bcus nas lhung bzed du blugs pa dang / de las sran mud ga 'brum bu bzhi zhig lhung bzed du song ngo / /lhag ma rnams ni sa la bo'o/ /las de'i rnam par smin pas gling bzhi rnams su rgyal srid kyi dbang phyug la dbang byas so/ /gang yang </text></item>
<item><p>182b2</p><section>'dul ba</section><text>de na sran mud ga 'brum bu gcig gis lhung bzed kyi khar phog nas sa la lhung ba'i las kyi rnam par smin pas sum bcu rtsa gsum pa'i lha rnams kyi bar du son to/ /rgyal po chen po gal te sran mud ga lhung bzed du blugs pa sa la ma lhung </text></item>
<item><p>182b3</p><section>'dul ba</section><text>na las de'i rnam par smin pas lha dang mi rnams kyi bar la rgyal srid kyi dbang phyug la dbang byed par 'gyur ro/ /de'i tshe de'i dus kyi 'bru 'tshong ba'i tshong pa gang yin pa de ni nga las nu de nyid yin no/ /de ltar na rgyal po chen po sangs rgyas bcom </text></item>
<item><p>182b4</p><section>'dul ba</section><text>ldan 'das thugs rje chen po can la bya ba byas pa ni 'bras bu dang phan yon shin du chen por 'gyur ro/ /rgyal po chen po de lta bas na 'di ltar sangs rgyas bcom ldan 'das la bya ba bya'o zhes bslab par bya'o// // rgyal po chen po gzhan yang </text></item>
<item><p>182b5</p><section>'dul ba</section><text>ngas bla na med par yang dag par rdzogs pa'i byang chub don du gnyer ba'i phyir sems can rnams la phan pa byas pa gang yin pa de nyon cig /rgyal po chen po sngon byung ba rgyal po legs mthong chen po zhes bya ba 'khor los sgyur ba'i rgyal po mtha' </text></item>
<item><p>182b6</p><section>'dul ba</section><text>bzhir rnam par rgyal ba chos kyi rgyal po chos dang ldan pa/ rin po che sna bdun dang / mi rnams kyi 'byor pa bzhi dang ldan pa zhig byung ngo / /rgyal po legs mthong chen po rin po che sna bdun po gang dag dang ldan zhe na/ 'di lta ste 'khor lo </text></item>
<item><p>182b7</p><section>'dul ba</section><text>rin po che dang / glang po rin po che dang / rta rin po che dang / nor bu rin po che dang / btsun mo rin po che dang / khyim bdag rin po che dang / bdun pa ni blon po rin po che yin no/ /rgyal po legs mthong chen po mi rnams kyi 'byor pa/</text></item>
<item><p>182b8</p><section>'dul ba</section><text>bzhi po gang dag dang ldan zhe na/ tshe ring zhing yun ring du gnas pa yin te/ de gzhon nu'i rtsed mos rtse ba la lo brgyad khri bzhi stong lon no/ /rgyal tshab byed pa la lo brgyad khri bzhi stong lon no/ /rgyal srid chen po byed pa la lo brgyad khri bzhi </text></item>
<item><p>183a1</p><section>'dul ba</section><text>stong lon no/ /rgyal po'i drang srong gi tshangs par spyod pa la lo brgyad khri bzhi stong lon no/ /rgyal po legs mthong chen po tshe ring zhing yun ring du gnas pa gang yin pa 'di ni rgyal po legs mthong chen po'i 'byor pa zhes </text></item>
<item><p>183a2</p><section>'dul ba</section><text>bya'o/ /gzhan yang rgyal po legs mthong chen po ni gzugs bzang ba/ mdzes pa/ blta na sdug pa yin te/ mi'i kha dog las ni 'das la lha'i kha dog ni ma thob pa ste/ rgyal po legs mthong chen po gzugs bzang ba/</text></item>
<item><p>183a3</p><section>'dul ba</section><text>mdzes pa/ blta na sdug pa gang yin pa 'di ni rgyal po legs mthong chen po'i 'byor pa zhes bya'o/ /gzhan yang rgyal po legs mthong chen po ni gnod pa chung zhing nad med pa'i rang bzhin can yin te pho ba ha cang bsil ba ma yin </text></item>
<item><p>183a4</p><section>'dul ba</section><text>zhing ha cang dro ba ma yin pa/ drod snyoms pa dang / dus kun du bde ba dang / gnod pa med pa dang ldan pas zos pa dang / 'thungs pa dang / 'chos pa dang / myangs pa rnams legs par bde bar 'ju bar 'gyur te/ rgyal po legs </text></item>
<item><p>183a5</p><section>'dul ba</section><text>mthong chen po gnod pa chung zhing nad med pa'i rang bzhin can gang yin pa 'di ni rgyal po legs mthong chen po'i 'byor pa zhes bya'o/ /gzhan yang rgyal po legs mthong chen po ni grong mi dang yul mi rnams kyi snying du sdug </text></item>
<item><p>183a6</p><section>'dul ba</section><text>cing yid du 'ong ba yin te/ dper na bu rnams la pha bzhin te/ rgyal po chen po dus gcig cig na rgyal po legs mthong chen po bskyed mos tshal gyi gnas su song ba na shing rta sgyur ba la smras pa/ shing rta sgyur ba re shig </text></item>
<item><p>183a7</p><section>'dul ba</section><text>shing rta rim gyis dal bu dal bus sgyur cig /ngas grong mi dang / yul mi rnams la yun ring du blta'o/ /grong mi dang yul mi rnams kyis kyang shing rta sgyur ba la smras pa/ shing rta sgyur ba re shig shing rta rim gyis dal bu dal bus </text></item>
<item><p>183a8</p><section>'dul ba</section><text>sgyur cig dang / bdag cag kyang lha la yun ring du blta'o/ /rgyal po legs mthong chen po grong mi dang yul mi ba rnams kyi snying du sdug cing yid du 'ong ba gang yin pa 'di ni rgyal po legs mthong chen po'i 'byor pa zhes bya'o/ /de nas dus </text></item>
<item><p>183b1</p><section>'dul ba</section><text>gzhan zhig na grong mi dang yul mi rnams gser dang / dngul dang / nor bu rin po che dang / la ba rin po che mang po dag thogs nas rgyal po legs mthong chen po gang na ba der dong ste phyin pa dang / rgyal po legs mthong chen po la 'di skad ces smras so/ /lha'i </text></item>
<item><p>183b2</p><section>'dul ba</section><text>slad du bdag cag gis gser dang / dngul dang / nor bu rin po che dang la ba rin po che mang po 'di dag 'tshal te mchis lags na/ lha thugs brtse ba'i slad du 'di dag bzhes su gsol/ sna bo dag nga'i yul na 'di 'dra ba'i nor gyi rigs yod pas mi 'dod </text></item>
<item><p>183b3</p><section>'dul ba</section><text>do zhes smras nas len du ma btub bo/ /grong mi dang yul mi rnams kyis lan gnyis lan gsum du rgyal po legs mthong chen po la 'di skad ces smras so/ /lha'i slad du bdag cag gis gser dang / dngul dang / nor bu rin po che dang / la ba </text></item>
<item><p>183b4</p><section>'dul ba</section><text>rin po che 'di dag 'tshal te mchis lags na/ lha thugs brtse ba'i slad du 'di dag bzhes su gsol/ rgyal po legs mthong chen pos kyang lan gnyis lan gsum du grong mi dang yul mi rnams la 'di skad ces smras so/ /sna bo dag nga'i </text></item>
<item><p>183b5</p><section>'dul ba</section><text>yul na 'di 'dra ba'i nor gyi rigs yod pas mi 'dod do zhes smras nas len du ma btub bo/ /de nas grong mi dang yul mi rnams 'di snyam du sems te/ bdag cag gis lha'i phyir gser dang / dngul dang / nor bu rin po che dang / la ba rin po che rab tu mang </text></item>
<item><p>183b6</p><section>'dul ba</section><text>po sta gon byas la/ de bdag cag gis blangs te slar so so'i gnas su 'dong ba ni bdag cag gi tshul ma yin pas/ ma la bdag cag gis rgyal po legs mthong chen po'i mdun du gser dang / dngul gyi phung po cher spungs la/ mtha' gcig </text></item>
<item><p>183b7</p><section>'dul ba</section><text>tu nor bu rin po che dang / la ba rin po che bzhag nas/ 'di dag ni lha khyod kyi dkor gyi rigs lags so zhes smras te mi lta bar 'dong ngo snyam nas/ de nas grong mi dang yul mi rnams kyis rgyal po legs mthong chen po'i mdun du </text></item>
<item><p>183b8</p><section>'dul ba</section><text>rin po che dang / gser phung po chen por spungs nas/ mtha' gcig tu nor bu rin po che dang / la ba rin po che bzhag ste/ 'di dag ni lha khyod kyi dkor gyi rigs lags so zhes smras nas mi lta bar dong ngo / /de nas rgyal po legs mthong chen po 'di snyam du </text></item>
<item><p>184a1</p><section>'dul ba</section><text>sems te/ bdag gi nor gyi rigs ni chos bzhin gyis rnyed pa yin gyis chos ma yin pas ni ma yin pas ma la bdag gis chos dang 'thun pa'i khang bzangs brtsig go snyam pa dang / mtha'i rgyal phran brgyad khri bzhi stong gis </text></item>
<item><p>184a2</p><section>'dul ba</section><text>rgyal po legs mthong chen po chos dang 'thun pa'i khang bzangs brtsig par spro'o zhes thos so/ /thos nas kyang rgyal po legs mthong chen po gang na ba der dong ste phyin pa dang / rgyal po legs mthong chen po la 'di skad ces smras so/ /</text></item>
<item><p>184a3</p><section>'dul ba</section><text>lha chos dang 'thun pa'i khang bzangs rtsig pa la thugs kyi phrin las bskyung du gsol/ lha'i chos dang 'thun pa'i khang bzangs bdag cag gis brtsig par bgyi'o/ /sna bo dag kho bo'i yul na 'di 'dra ba'i nor gyi rigs yod pas mi dgos so </text></item>
<item><p>184a4</p><section>'dul ba</section><text>zhes smras nas ma gnang ngo / /de nas khams kyi rgyal phran brgyad khri bzhi stong gis rgyal po legs mthong chen po'i rkang pa la gtugs nas kha cig gis ni gos kyi mtha' nas bzung / kha cig gis ni rgyal po legs mthong chen </text></item>
<item><p>184a5</p><section>'dul ba</section><text>po ga la ba de logs su thal mo sbyar ba btud nas rgyal po legs mthong chen po la 'di skad ces smras so/ /lha chos dang 'thun pa'i khang bzangs rtsig pa la thugs kyi phrin las bskyung du gsol/ lha'i chos dang 'thun </text></item>
<item><p>184a6</p><section>'dul ba</section><text>pa'i khang bzangs bdag cag gis brtsig par bgyi'o/ /rgyal po legs mthong chen pos khams kyi rgyal phran brgyad khri bzhi stong la cang mi smra bas gnang ngo / /de nas khams kyi rgyal phran brgyad khri bzhi stong gis rgyal po </text></item>
<item><p>184a7</p><section>'dul ba</section><text>legs mthong chen po cang mi smra bas gnang bar rig nas rang rang gi gnas su dong ste gser dang / dngul mang po dang / rin po che'i ka ba re re khyer nas/ rgyal po legs mthong chen po gang na ba der dong ste phyin nas rgyal po legs mthong </text></item>
<item><p>184a8</p><section>'dul ba</section><text>chen po la 'di skad ces smras so/ /lha'i chos dang 'thun pa'i khang bzangs bdag cag gis gang du ji tsam zhig brtsig lags/ grong pa dag khyed kyis de'i phyir rtswa can gyi shar phyogs su chos dang 'thun pa'i khang bzangs mchur dpag </text></item>
<item><p>184b1</p><section>'dul ba</section><text>tshad gcig rgyar dpag tshad gcig pa zhig rtsigs shig /de nas khams kyi rgyal phran brgyad khri bzhi stong gis rtswa can gyi shar phyogs su chos dang 'thun pa'i khang bzangs rgyar dpag tshad gcig /mchur dpag tshad gcig pa zhig </text></item>
<item><p>184b2</p><section>'dul ba</section><text>brtsigs te/ chos dang 'thun pa'i khang bzangs kyi ka rten gyi gzhi rnam pa bzhi po gser las byas pa dang / dngul las byas pa dang / bai dUr+ya las byas pa dang / shel las byas pa bres so/ /chos dang 'thun pa'i khang bzangs la ka ba rnam pa bzhi po </text></item>
<item><p>184b3</p><section>'dul ba</section><text>gser las byas pa dang / zhes bya ba nas shel las byas pa'i bar dag btsugs so/ /gser las byas pa'i ka ba'i ka rten dang / ka zhu dang / bre phul dang / gdung ni dngul las byas so/ /dngul las byas pa'i ni gser las byas so/ /bai dUr+ya las </text></item>
<item><p>184b4</p><section>'dul ba</section><text>byas pa'i ni shel las byas so/ /shel las byas pa'i ka ba'i ka rten dang / ka zhu dang / bre phul dang gdung ni bai dUr+ya las byas so/ /chos dang 'thun pa'i khang bzangs la phyi tshe rnam pa bzhi po gser las byas pa nas shel las byas </text></item>
<item><p>184b5</p><section>'dul ba</section><text>pa'i bar dag bres so/ /chos dang 'thun pa'i khang bzangs la phyam rnam pa bzhi po gser las byas pa nas shel las byas pa'i bar bkye'o/ /chos dang 'thun pa'i khang bzangs la gdung rings rnam pa bzhi po gser las </text></item>
<item><p>184b6</p><section>'dul ba</section><text>byas pa nas shel las byas pa'i bar bres so/ /chos dang 'thun pa'i khang bzangs la ba gam rnam pa bzhi po gser las byas pa nas shel las byas pa'i bar btags so/ /chos dang 'thun pa'i khang bzangs la spang leb rnam </text></item>
<item><p>184b7</p><section>'dul ba</section><text>pa bzhi po gser las byas pa nas shel las byas pa'i bar gyis g.yogs so/ /chos dang 'thun pa'i khang bzangs la them skas rnam pa bzhi po gser las byas pa nas/ shel las byas pa'i bar brtsigs so/ /chos dang 'thun </text></item>
<item><p>184b8</p><section>'dul ba</section><text>pa'i khang bzangs la lan kan rnam pa bzhi po gser las byas pa nas shel las byas pa'i bar gyis bskor to/ /gser las byas pa'i lan kan gyi gzungs gzer dang / gdang bu dang / lan kan gyi rten ma ni dngul las byas so/ /</text></item>
<item><p>185a1</p><section>'dul ba</section><text>dngul las byas pa'i ni gzungs gzer dang / gdang bu dang / lan kan gyi rten ma gser las byas so/ /shel las byas pa'i ni gzungs gzer dang / gdang bu dang / lan kan gyi rten ma bai dUr+ya las byas so/ /yang chos dang </text></item>
<item><p>185a2</p><section>'dul ba</section><text>'thun pa'i khang bzangs la khang pa rtseg ma brgyad khri bzhi stong brtsigs te/ khang pa rtseg ma rnam pa bzhi po gser las byas pa nas shel las byas pa'i bar rnams la/ gser las byas pa'i khang pa rtseg mar ni dngul las byas pa'i </text></item>
<item><p>185a3</p><section>'dul ba</section><text>khri lhas ma can 'gon ka'i ras kyi gding ba can dang / stan nang tshangs can gyi gding ba can dang / za bug gi gding ba can dang / ar mo nig gi gding ba can dang / ka ling ka'i ras phran gyi gding ba can steng g.yogs dang bcas pa phyogs </text></item>
<item><p>185a4</p><section>'dul ba</section><text>gnyis su sngas dmar po bcug pa'i bar dag bshams so/ /dngul las byas pa la ni gser las byas pa'o/ /bai dUr+ya las byas pa la ni shel las byas pa'o/ /shel las byas pa la ni bai dUr+ya las byas pa'i khri lhas ma can </text></item>
<item><p>185a5</p><section>'dul ba</section><text>nas phyogs gnyis su sngas dmar po btsugs pa'i bar dag bshams so/ /gser las byas pa'i khang pa rtseg ma'i mdun du ni dngul las byas pa'i shing ta la lo ma dang / me tog dang / 'bras bu gser las byas pa sbrengs so/ /</text></item>
<item><p>185a6</p><section>'dul ba</section><text>dngul las byas pa'i mdun du ni gser las byas pa'o/ /bai dUr+ya las byas pa'i mdun du ni shel las byas pa'o/ /shel las byas pa'i mdun du ni bai dUr+ya las byas pa lo ma dang / me tog dang / 'bras bu shel las byas </text></item>
<item><p>185a7</p><section>'dul ba</section><text>pa sbrengs so/ /shing ta la de rnams rlung gis bskyod pa na 'di lta bu'i sgra yid du 'ong ba 'byung ste/ dper na skyes bu mkhas pas sil snyan yan lag lnga dang ldan pa yang dag par legs par bsgrags pa bzhin no/ /chos </text></item>
<item><p>185a8</p><section>'dul ba</section><text>dang 'thun pa'i khang bzangs la gser gyi bye ma bdal cing tsan dan gyi chus chag chag btab la/ gser gyi dra ba dang gser gyi dril bu g.yer ka brgyus pas btags so/ /de nas khams kyi rgyal phran brgyad khri bzhi stong </text></item>
<item><p>185b1</p><section>'dul ba</section><text>gis chos dang 'thun pa'i khang bzangs kyi bya ba thams cad zin par rig nas/ chos dang 'thun pa'i khang bzangs kyi mdun du chos dang 'thun pa'i rdzing mchur dpag tshad gcig rgyar dpag tshad gcig pa zhig brkos te chos dang 'thun </text></item>
<item><p>185b2</p><section>'dul ba</section><text>pa'i rdzing bu pha gu rnam pa bzhi po gser las byas pa dang / dngul las byas pa dang / bai dUr+ya las byas pa dang / shel las byas pas brtsigs so/ /chos dang 'thun pa'i rdzing la them skas rnam pa bzhi po gser las byas pa nas </text></item>
<item><p>185b3</p><section>'dul ba</section><text>shel las byas pa'i bar gyis brtsigs so/ /chos dang 'thun pa'i rdzing la lan kan rnam pa bzhi po gser las byas pa'i nas shel las byas pa'i bar gyis bskor te/ gser las byas pa'i lan kan gyi gzungs gzer dang /</text></item>
<item><p>185b4</p><section>'dul ba</section><text>gdang bu dang / lan kan gyi rten ma dngul las byas so/ /dngul las byas pa'i ni gser las byas so/ /bai dUr+ya las byas pa'i ni shel las byas so/ /shel las byas pa'i gzungs gzer dang / gdang bu dang / lan kan gyi rten ma bai dUr+ya las byas </text></item>
<item><p>185b5</p><section>'dul ba</section><text>so/ /chos dang 'thun pa'i rdzing bu chu nas skyes pa'i me tog rnam pa sna tshogs 'di lta ste/ ut+pal dang / pad ma dang / ku mu da dang / pad ma dkar po dang / dri zhim pa dang / dri ngad 'jam pa dang / dus tshigs thams cad pa dang / dus thams cad pa'i </text></item>
<item><p>185b6</p><section>'dul ba</section><text>me tog skye bo thams cad la dgag pa med pa bskyed do/ /chos dang 'thun pa'i rdzing gi 'gram gnyis su thang la skye ba'i me tog rnam pa sna tshogs 'di lta ste/ a ti mug ta ka dang / tsam pa ka dang / pa ta la dang / pa ri ka sha dang / ma li ka dang /</text></item>
<item><p>185b7</p><section>'dul ba</section><text>na ba ma li ka dang / yid du 'ong dang / yu ti ka dang / d+ha nuska ri dang / dus tshigs thams cad pa dang / dus thams cad pa'i me tog skye bo thams cad la dgag pa med pa dag bskyed do/ /chos dang 'thun pa'i rdzing du gser gyi gcal bkram </text></item>
<item><p>185b8</p><section>'dul ba</section><text>zhing tsan dan gyi chus bkang la gser gyi dra ba dang / gser gyi dril bu g.yer ka brgyus pas bres so/ /de nas khams kyi rgyal phran brgyad khri bzhi stong gis chos dang 'thun pa'i rdzing gi bya ba thams cad zin par rig nas chos dang 'thun pa'i rdzing du </text></item>
<item><p>186a1</p><section>'dul ba</section><text>gser gyi gcal bkram zhing tsan dan gyi chus bkang la gser gyi dra ba dang gser gyi dril bu g.yer ka brgyus pas bres so/ /de nas khams kyi rgyal phran brgyad khri bzhi stong gis chos dang 'thun pa'i rdzing gi bya ba thams cad zin par rig </text></item>
<item><p>186a2</p><section>'dul ba</section><text>nas chos dang 'thun pa'i rdzing gi mdun du chos dang 'thun pa'i shing ta la'i tshal mchur dpag tshad gcig rgyar dpag tshad gcig pa zhig btsugs te chos dang 'thun pa'i shing ta la'i tshal du ta la rnam pa bzhi po gser las byas pa nas shel las byas pa'i </text></item>
<item><p>186a3</p><section>'dul ba</section><text>bar btsugs pa la/ gser las byas pa'i lo ma dang / me tog dang / 'bras bu dngul las byas pa btsugs so/ /dngul las byas pa'i ni gser las byas so/ /gser las byas pa'i ni bai dUr+ya las byas so/ /bai dUr+ya las byas pa'i lo ma dang /</text></item>
<item><p>186a4</p><section>'dul ba</section><text>me tog dang / 'bras bu shel las byas pa btsugs so/ /yang shing ta la'i tshal de rnams rlung gis bskyod pa na 'di lta bu'i sgra yid du 'ong ba 'byung bar 'gyur te/ dper na skyes bu mkhas pas sil snyan yan lag lnga dang ldan pa yang dag par </text></item>
<item><p>186a5</p><section>'dul ba</section><text>legs par bsgrags pa bzhin no/ /chos dang 'thun pa'i shing ta la'i tshal la lan kan rnam pa bzhi po gser las byas pa dang / dngul las byas pa dang / rin po che las byas pa dang / shel las byas pas bskor te/ gser las byas pa'i lan </text></item>
<item><p>186a6</p><section>'dul ba</section><text>kan gyi gzungs gzer dang / gdang bu dang / lan kan gyi rten ma ni dngul las byas pas bskor to zhes bya ba'i bar gong ma bzhin no/ /chos dang 'thun pa'i shing ta la'i tshal na gser gyi gcal bkram zhing tsan dan gyi chus chag </text></item>
<item><p>186a7</p><section>'dul ba</section><text>chag btab la/ gser gyi dra ba gser gyi dril bu g.yer ka brgyus pa bres so/ /de nas khams kyi rgyal phran brgyad khri bzhi stong gis chos dang 'thun pa'i khang bzangs dang / chos dang 'thun pa'i rdzing dang / chos dang 'thun pa'i shing ta la'i tshal gyi bya </text></item>
<item><p>186a8</p><section>'dul ba</section><text>ba thams cad zin par rig nas rgyal po legs mthong chen po gang na ba der dong ste lhags pa dang / rgyal po legs mthong chen po la 'di skad ces smras so/ /lha'i chos dang 'thun pa'i khang bzangs dang / chos dang 'thun pa'i rdzing dang chos dang 'thun pa'i shing ta la'i tshal yang bgyis/</text></item>
<item><p>186b1</p><section>'dul ba</section><text>lags te lha da ni de'i dus la bab bar dgongs shig /de nas rgyal po legs mthong chen po 'di snyam du sems te/ 'di ltar khang bzangs 'di nyid du thog mar bdag kho na gnas pa ni bdag gi cha ma yin gyis/ ma la bdag gis bdag </text></item>
<item><p>186b2</p><section>'dul ba</section><text>gi yul na dge sbyong dang / bram ze dang / tshul bzang por bkur ba gang dag gnas pa de dag chos dang 'thun pa'i khang bzangs su zan byin la/ re re la ras bcos bu sar pa zung re bskon no snyam nas de nas rgyal po legs mthong chen pos chos dang 'thun pa'i </text></item>
<item><p>186b3</p><section>'dul ba</section><text>khang bzangs su rang sangs rgyas lnga brgya la zan byin te/ re re la yang ras bcos bu zung re bskon nas tshigs su bcad de smras pa/ mkhas pas nor ni mang po dag /rnyed nas bag med mi bya ste/ /tshul khrims ldan pa gang dag </text></item>
<item><p>186b4</p><section>'dul ba</section><text>la/ /yon grub 'gyur ba rnams la sbyin/ /de ltar yid gzhungs dad pa can/ /ma chags sems kyis 'dir sbyin nas/ /mkhas pa 'jig rten gnod med pa/ /bde ba can du skye bar 'gyur/ /rgyal po chen po de'i tshe </text></item>
<item><p>186b5</p><section>'dul ba</section><text>de'i dus kyi rgyal po legs mthong chen po zhes bya ba 'khor los sgyur ba'i rgyal po gling bzhi la dbang ba rin po che sna bdun dang / mi rnams kyi 'byor pa rnam pa bzhi dang ldan par gyur pa de gzhan yin snyam na khyod kyis de ltar </text></item>
<item><p>186b6</p><section>'dul ba</section><text>mi blta ste/ nga nyid de'i tshe de'i dus na rgyal po legs mthong chen po zhes bya ba 'khor los sgyur ba'i rgyal po gling bzhi la dbang ba/ rin po che sna bdun dang ldan pa/ mi rnams kyi 'byor pa rnam pa bzhi dang ldan par </text></item>
<item><p>186b7</p><section>'dul ba</section><text>gyur to/ /rgyal po chen po ngas sbyin pa 'am/ sbyin pa'i bgo bsha' des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/ 'on kyang nga'i sbyin pa de ni bla na med pa yang dag par rdzogs </text></item>
<item><p>186b8</p><section>'dul ba</section><text>pa'i byang chub kyi rgyu tsam dang / rkyen tsam dang / tshogs tsam yin no// // rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sbyin pa dag btang / bsod nams dag byas pa gang yin pa </text></item>
<item><p>187a1</p><section>'dul ba</section><text>de nyon cig /rgyal po chen po sngon byung ba bram ze shing sA la chen po lta bu dus dpog ces bya ba zhig byung bar gyur te/ des bram ze rnams la sbyin pa 'di lta bu byin te/ glang po che gser gyis brgyan pa/ gser </text></item>
<item><p>187a2</p><section>'dul ba</section><text>gyis mdzes par byas pa/ gser gyi rgyal mtshan can/ gser gyi dra bas g.yogs pa brgyad khri bzhi stong bram ze rnams la sbyin par byin no/ /rta gser gyis brgyan pa/ gser gyis mdzes par byas pa/ gser gyi dra bas </text></item>
<item><p>187a3</p><section>'dul ba</section><text>g.yogs pa/ brgyad khri bzhi stong bram ze rnams la sbyin par byin no/ /shing rta rnam pa bzhi po gser las byas pa dang / dngul las byas pa dang / bai dUr+ya las byas pa dang / shel las byas pa seng ge'i lpags pas g.yogs pa/ gung </text></item>
<item><p>187a4</p><section>'dul ba</section><text>lpags kyis g.yogs pa/ ar mo nig gis g.yogs pa/ rnam par rgyal byed kyi ba dan can brgyad khri bzhi stong bram ze rnams la sbyin par byin no/ /gser gyi snod dngul sil mas bkang ba brgyad khri bzhi stong bram ze rnams la </text></item>
<item><p>187a5</p><section>'dul ba</section><text>sbyin par phyin no/ /dngul gyi snod gser phyes bkang ba brgyad khri bzhi stong bram ze rnams la sbyin par byin no/ /khri rnam pa bzhi po gser las byas pa dang / dngul las byas pa dang / bai dUr+ya las byas pa dang / shel las byas pa lhas ma can 'go </text></item>
<item><p>187a6</p><section>'dul ba</section><text>na ka'i ras bting ba/ stan nang tshangs can bting ba/ stan chen po bting ba/ ka ling ka'i gos kyis steng g.yogs pa/ steng g.yogs rtseg ma can/ phyogs gnyis su sngas dmar po bshams pa brgyad khri bzhi stong dang / ras zung </text></item>
<item><p>187a7</p><section>'dul ba</section><text>rnam pa bzhi po ka shi ka'i ras phran dang / zar ma'i ras phran dang / du gu la'i ras phran dang / ko tam pa'i ras phran zung brgyad khri bzhi stong dang / ba gser gyi rwa can rmig pa dngul las byas pa/ be'u spu 'thun dang bcas pa/ khar ba'i </text></item>
<item><p>187a8</p><section>'dul ba</section><text>zo ba can/ ras bcos bu 'phrugs kyis g.yogs pa brgyad khri bzhi stong dang / bu mo gser gyi dpung rgyan dang mgul rgyan thogs pa/ legs par brgyan pa brgyad khri bzhi stong bram ze rnams la sbyin par byin na zas dang / skom dang /</text></item>
<item><p>187b1</p><section>'dul ba</section><text>bza' ba dang / bca' ba dang / bldag pa dang / gzhib pa lta smos kyang ci dgos/ rgyal po chen po bram ze shing sA la chen po lta bu dus dpog gis bram ze rnams la de lta bu'i sbyin pa byin pa 'di bas ni gang gis phyi rol pa'i drang srong </text></item>
<item><p>187b2</p><section>'dul ba</section><text>'dod pa rnams las 'dod chags dang bral ba brgya zan byin na sbyin pa de las sbyin pa 'di'i 'bras bu ches che'o/ /rgyal po chen po bram ze shing sA la chen po lta bu dus dpog gis bram ze rnams la sbyin pa de lta bu byin pa </text></item>
<item><p>187b3</p><section>'dul ba</section><text>gang yin pa 'di dang gang gis phyi rol pa'i drang srong 'dod pa rnams las 'dod chags dang bral ba brgya zan byin pa bas/ gang gis so so'i skye bo 'dzam bu'i tshal na 'dug pa gcig la zan byin na/ sbyin pa de bas sbyin pa 'di'i 'bras bu </text></item>
<item><p>187b4</p><section>'dul ba</section><text>ches che'o/ /bram ze shing sA la chen po lta bu dus dpog gis bram ze rnams la sbyin pa de lta bu byin pa gang yin pa 'di dang / gang gis phyi rol pa'i drang srong 'dod pa rnams las 'dod chags dang bral ba brgya zan byin pa bas/ gang gis rgyun </text></item>
<item><p>187b5</p><section>'dul ba</section><text>du zhugs pa'i 'bras bu mngon sum du bya ba'i phyir zhugs pa gcig la zan byin na/ sbyin pa de bas sbyin pa 'di'i 'bras bu ches che'o/ /de la sogs pa rgyas par thams cad las brtsams nas thams cad brjod par byas te/ mjug kho na </text></item>
<item><p>187b6</p><section>'dul ba</section><text>bri bar bya'o/ /gang gis rgyun du zhugs pa'i 'bras bu mngon sum du bya ba'i phyir zhugs pa brgya zan byin pa bas gang gis rgyun du zhugs pa gcig la zan byin na sbyin pa de bas sbyin pa 'di'i 'bras bu ches che'o/ /gang gis rgyun du </text></item>
<item><p>187b7</p><section>'dul ba</section><text>zhugs pa brgya zan byin pa bas gang gis lan gcig phyir 'ong ba'i 'bras bu mngon sum du bya ba'i phyir zhugs pa gcig la byin na sbyin pa de bas sbyin pa 'di'i 'bras bu ches che'o/ /gang gis lan cig phyir 'ong ba'i 'bras bu mngon </text></item>
<item><p>187b8</p><section>'dul ba</section><text>sum du bya ba'i phyir zhugs pa brgya zan byin pa bas gang gis lan cig phyir 'ong ba gcig la byin na sbyin pa de bas sbyin pa 'di'i 'bras bu ches che'o/ /gang gis lan cig phyir 'ong ba brgya zan byin pa bas gang gis phyir mi 'ong ba'i 'bras bu </text></item>
<item><p>188a1</p><section>'dul ba</section><text>mngon sum du bya ba'i phyir zhugs pa gcig la byin na/ sbyin pa de bas sbyin pa 'di'i 'bras bu ches che'o/ /gang gis phyir mi 'ong ba'i 'bras bu mngon sum du bya ba'i phyir zhugs pa brgya zan byin pa bas/ gang gis phyir mi 'ong ba gcig </text></item>
<item><p>188a2</p><section>'dul ba</section><text>la sbyin na de bas sbyin pa 'di'i 'bras bu ches che'o/ /gang gis phyir mi 'ong ba brgya bas gang gis dgra bcom pa'i 'bras bu mngon sum du bya ba'i phyir zhugs pa gcig la byin na/ sbyin pa de bas sbyin pa 'di'i 'bras bu ches che'o/ /gang gis </text></item>
<item><p>188a3</p><section>'dul ba</section><text>dgra bcom pa'i 'bras bu mngon sum du bya ba'i phyir zhugs pa brgya bas ni gang gis dgra bcom pa gcig la byin na/ sbyin pa de bas sbyin pa 'di'i 'bras bu ches che'o/ /gang gis dgra bcom pa brgya zan byin pa bas gang gis phyogs bzhi'i </text></item>
<item><p>188a4</p><section>'dul ba</section><text>dge slong gi dge 'dun la kun dga'i ra ba 'bul na/ sbyin pa de bas sbyin pa 'di'i 'bras bu ches che'o/ /gang gis kun dga' ra ba de nyid du gtsug lag khang rtsig tu bcug na de bas 'di'i 'bras bu ches che'o/ /gang gis gtsug lag khang de nyid </text></item>
<item><p>188a5</p><section>'dul ba</section><text>du gnas mal 'di lta ste/ khri dang / khri'u dang / stan nang tshangs can dang / la ba dang / sngas dang / gor bu dag phul na de bas 'di'i 'bras bu ches che'o/ /gang gis gtsug lag khang de nyid du gtan gyi rkyen ris bcad de rjes su 'thun pa'i mchod sbyin btsugs na de </text></item>
<item><p>188a6</p><section>'dul ba</section><text>bas 'di'i 'bras bu ches che'o/ /gang gis sangs rgyas la skyabs su song zhing chos dang dge 'dun la skyabs su song nas bslab pa'i gzhi rnams blangs na/ de bas 'di'i 'bras bu ches che'o/ /gang gis byams pa'i sems dang ldan pa </text></item>
<item><p>188a7</p><section>'dul ba</section><text>zhes bya ba rgyas par sbyar te/ de bas 'di'i 'bras bu ches che'o/ /rgyal po chen po bram ze shing sA la chen po lta bu dus dpog gis bram ze rnams la sbyin pa de lta bu byin pa gang yin pa 'di dang / gang gis phyi rol pa'i drang srong 'dod pa </text></item>
<item><p>188a8</p><section>'dul ba</section><text>rnams las 'dod chags dang bral ba brgya zan byin pa dang / gang gis rgyun du zhugs pa'i 'bras bu mngon sum du bya ba'i phyir zhugs pa brgya zan byin pa dang / gang gis rgyun du zhugs pa brgya dang / gang gis lan cig phyir </text></item>
<item><p>188b1</p><section>'dul ba</section><text>'ong ba'i 'bras bu mngon sum du bya ba'i phyir zhugs pa brgya dang / gang gis lan gcig phyir 'ong ba brgya dang / gang gis phyir mi 'ong ba'i 'bras bu mngon sum du bya ba'i phyir zhugs pa brgya dang / gang gis phyir mi 'ong ba brgya dang / gang gis dgra bcom </text></item>
<item><p>188b2</p><section>'dul ba</section><text>pa'i 'bras bu mngon sum du bya ba'i phyir zhugs pa brgya dang gang gis dgra bcom pa brgya dang / gang gis phyogs bzhi'i dge slong gi dge 'dun la kun dga' ra ba 'bul ba dang gang gis kun dga' ra ba de nyid du gtsug lag khang rtsig tu bcug pa dang / gang </text></item>
<item><p>188b3</p><section>'dul ba</section><text>gis gtsug lag khang de nyid du gnas mal 'di lta ste/ khri dang / khri'u dang / stan nang tshangs can dang / la ba dang / sngas dang / gor bu dag 'bul ba dang / gang gis gtsug lag khang de nyid du gtan gyi rkyen ris bcad de rjes su 'thun pa'i mchod sbyin 'dzugs pa dang /</text></item>
<item><p>188b4</p><section>'dul ba</section><text>gang gis sangs rgyas la skyabs su 'gro/ chos dang dge 'dun la skyabs su 'gro zhing bslab pa'i gzhi rnams blangs pa dang / gang gis byams pa'i sems dang ldan pa zhes bya ba rgyas pa bas/ gang zhig 'du byed thams cad la mi rtag par </text></item>
<item><p>188b5</p><section>'dul ba</section><text>rjes su lta/ zad par rjes su lta/ 'dod chags dang bral bar rjes su lta/ 'gog par rjes su lta/ nges par 'byung bar rjes su lta zhing gnas na sbyin pa de bas 'di'i 'bras bu ches che'o/ /rgyal po chen po de lta bas na khyod kyis 'di ltar </text></item>
<item><p>188b6</p><section>'dul ba</section><text>bslab par bya ste/ 'du byed thams cad la mi rtag par rjes su lta zhing gnas par bya'o/ /zad par rjes su lta ba dang / 'dod chags dang bral bar rjes su lta ba dang / 'gog par rjes su lta ba dang / nges par 'byung bar rjes </text></item>
<item><p>188b7</p><section>'dul ba</section><text>su lta zhing gnas par bya'o/ /zhes rgyal po chen po khyod kyis de ltar bslab par bya'o/ /rgyal po chen po de ltar bram ze shing sA la chen po lta bu dus dpog des bram ze rnams la sbyin pa dag btang / bsod nams dag </text></item>
<item><p>188b8</p><section>'dul ba</section><text>byas nas tshigs su bcad de smras pa/ sbyin pa byin pas bde bar 'gyur/ /sbyin pa byin pas 'jigs pa med/ /lha dang mi yi nang dag na/ /sbyin pa yis ni legs par mchod/ /de bas 'byor pa </text></item>
<item><p>189a1</p><section>'dul ba</section><text>'dod pa dang / /dbang phyug dang ni lha yul dang / /thar pa 'dod pas rtag tu ni/ /'jigs pa med par sbyin pa gtang / /rgyal po chen po de'i tshe de'i dus na bram ze shing sA la chen po lta bu dus dpog ces bya bar gyur pa </text></item>
<item><p>189a2</p><section>'dul ba</section><text>de gzhan zhig yin snyam na khyod kyis de ltar mi blta ste/ de'i tshe de'i dus na nga nyid bram ze shing sA la chen po lta bu dus dpog ces bya bar gyur te/ des de na bram ze rnams la de lta bu'i sbyin pa byin no/ /rgyal po chen po ngas sbyin pa'am/</text></item>
<item><p>189a3</p><section>'dul ba</section><text>sbyin pa'i bgo bsha' des bla na med pa yang dag par rdzogs pa'i byang chub thob bo snyam na/ khyod kyis de ltar mi blta ste/ 'on kyang sbyin pa de bla na med pa yang dag par rdzogs pa'i byang chub kyi rgyu tsam dang / rkyen tsam dang / tshogs tsam yin no// //</text></item>
<item><p>189a4</p><section>'dul ba</section><text>rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sbyin pa dag btang / bsod nams dag byas pa gang yin pa de nyon cig /rgyal po chen po sngon byung ba rgyal po la nye can zhes bya ba mthu dang ldan pa </text></item>
<item><p>189a5</p><section>'dul ba</section><text>zhig byung ste/ lha rnams kyi dbang po brgya byin gyi snying du sdug pa'i grogs por gyur pa las de la bu pho yang med/ bu mo yang med nas de lag pa la 'gram pa gtad de bdag gi 'byor pa dang / dbang phyug 'di 'dra na/ bu pho yang med bu mo </text></item>
<item><p>189a6</p><section>'dul ba</section><text>yang med pas bdag 'das na gdung rgyud 'chad par 'gyur ro/ /snyam nas sems khongs su chud cing 'dug pa lha rnams kyi dbang po brgya byin gyis mthong nas smras pa/ grogs po khyod ci'i phyir lag pa la 'gram pa gtad nas </text></item>
<item><p>189a7</p><section>'dul ba</section><text>sems khongs su chud cing 'dug /des smras pa/ kau shi ka bdag gi 'byor pa dang dbang phyug 'di 'dra na bu pho yang med bu mo yang med pas bdag 'das na gdung rgyud 'chad par 'gyur ro/ /des smras pa/ grogs po kho bos khyod la </text></item>
<item><p>189a8</p><section>'dul ba</section><text>sman zhig bskur gyis btsun mo rnams la lud cig dang des na khyod bu pho dang bu mo yod par 'gyur ro/ /lha rnams kyi dbang po brgya byin ri spos kyi ngad ldang la song nas sman blangs te rgyal po de la bskur ba dang / rgyal pos btsun mo </text></item>
<item><p>189b1</p><section>'dul ba</section><text>rnams la sman 'di 'thung shig ces bskur ba las/ rgyal po de'i btsun mo dam pa gnyid kyis log pa dang / de dag gis de ma bslang bar sman 'thungs pas de dag thams cad sems can dang ldan par gyur to/ /de nas phyi zhig na btsun mo dam pa de langs </text></item>
<item><p>189b2</p><section>'dul ba</section><text>nas des de rnams sems can dang ldan par mthong ste des smras pa/ khyed cag gis ci zhig byas na des na sems can dang ldan par gyur/ de rnams kyis smras pa/ lhas kho mo cag la sman zhig btung ba'i phyir byin no/ /khyed cag gis ci'i phyir </text></item>
<item><p>189b3</p><section>'dul ba</section><text>kho mo mi bslang bar btung / de lta mod kyi sman snod ci zhig nas khyer te 'ongs/ ku sha'i thum por bcug nas so/ /rtswa de gang na 'dug /'o ni yin no/ /des kun sha bkrus nas 'thungs pa dang de yang sems can dang ldan par gyur te/ de rnams zla </text></item>
<item><p>189b4</p><section>'dul ba</section><text>ba brgyad dam dgu 'das pa dang de dag thams cad las bus pa btsas so/ /de'i btsun mo dam pa las ni bu pho mtshan ngan pa bcwa brgyad dang ldan pa bzhin seng ge'i gdong lta bu tshan po che chen po'i tshan dang ldan pa zhig btsas nas/ de'i </text></item>
<item><p>189b5</p><section>'dul ba</section><text>btsas ston rgya cher byas te ku sha zhes bya bar btags so/ /rgyal po de bu gzhan rnams mthong na ni dga' bar 'gyur la/ de ni mi sdug pas zhe sdang skye bar 'gyur ro/ /khams kyi rgyal phran dag gis smras pa/ shes ldan dag </text></item>
<item><p>189b6</p><section>'dul ba</section><text>bdag cag thams cad rgyal po la nye can chen po 'dis thibs kyis mnan gyis/ de la rgyal srid las dbyung gis 'dong ngo zhes de rnams dpung gi tshogs yan lag bzhi dang 'ongs nas de'i grong khyer bskor te 'dug go/ /rgyal po </text></item>
<item><p>189b7</p><section>'dul ba</section><text>la nye can chen po ni de rnams dang lhan cig g.yul sprad ma phod nas de sgo rnams bcad de ra ba'i kha nas sbrengs te 'dug go/ /ku sha ma'i drung du song nas smras pa/ yum ci'i slad du sgo rnams bkum/ khyod kyi yab khams kyi rgyal </text></item>
<item><p>189b8</p><section>'dul ba</section><text>phran dag dang lhan cig g.yul sprod ma phod nas des sgo rnams bcad de 'dug pa yin no/ /yum bdag 'di dag dang lhan cig g.yul sprad kyis bdag la rgyal pos shing rta stsal du gsol/ bu khyod de'i snying du mi sdug cing zhe sdang </text></item>
<item><p>190a1</p><section>'dul ba</section><text>skye bar 'gyur na/ de ji ga khyod la shing rta ster tam/ yum bzhud cig /bzhud nas gzhon nu ku sha 'di dag dang lhan cig g.yul sprod par 'gyur gyis shing rta stsol cig ces gsungs shig /de song nas rgyal po la smras </text></item>
<item><p>190a2</p><section>'dul ba</section><text>pa/ lha gzhon nu'i mchid nas bdag 'di dag dang lhan cig g.yul sprad kyis shing rta stsol cig ces mchi'o/ /des de la shing rta byin pa dang / de dong pa gnyis thogs nas shing rtar zhugs te 'byung bar brtsams pa dang / lha rnams </text></item>
<item><p>190a3</p><section>'dul ba</section><text>kyi dbang po brgya byin gyis bsams pa/ khams kyi rgyal phran 'di dag ni mthu dang ldan pa yin la gzhon nu ku sha bskal pa bzang po'i byang chub sems dpa' 'di nyon mongs par 'gyur gyis/ 'di'i grogs bya'o snyam nas </text></item>
<item><p>190a4</p><section>'dul ba</section><text>des de la dung dang / 'khor lo dang / be con byin nas byang chub sems dpa' 'di dag gis khyod 'tsho bar gyis shig /de sgo phye nas byung ste de nam dung 'bud pa de'i tshe dung gi sgras dpung rnams skrag nas kha cig ni sgra des 'on par gyur </text></item>
<item><p>190a5</p><section>'dul ba</section><text>to/ /kha cig ni rna ba bkag nas 'bros so/ /nam 'khor lo 'am be con 'phangs pa de'i tshe de dag sa la 'gyel bar gyur to/ /des dmag gi nang du song nas dung bus pa na de dag thams cad kyi rna ba rdol bar gyur nas de rnams kyis skyes bu 'di ni srin po yin no/ /</text></item>
<item><p>190a6</p><section>'dul ba</section><text>zhes byas nas bros so/ /des ril phab nas pha'i drung du song ste/ lha bdag gis rgyal po thams cad pham par bgyis te/ yul bsgrubs lags so/ /rgyal po la nye can chen pos thos nas mgu ste des bsams pa/ gzhon nu ku sha </text></item>
<item><p>190a7</p><section>'dul ba</section><text>mthu dang ldan pa brtson 'grus phun sum tshogs pa yin na ci'i phyir bdag gis 'di la mi dga' ba bskyed snyam nas/ de de la dga' ba bskyed par brtsams so/ /des bu de rnams khyim phub nas ku sha'i chung ma yang bslang bar brtsams </text></item>
<item><p>190a8</p><section>'dul ba</section><text>pa dang / de dag thams cad kyis smras pa/ ku sha ma gtogs pa la bu mo sbyin no/ /rgyal po gzhan zhig gis rgyal po gzhan gyi bu mo zhig bslangs te/ bag mar ma blangs pa'i bar der rgyal po la nye can chen pos bu gzhan gyi ched </text></item>
<item><p>190b1</p><section>'dul ba</section><text>yin pa'i thabs shig gis bslangs nas bu mo de ku sha la byin nas rgyu skar dang / nyi tshod dang / yud tsam dag bstun te gzhon nu ku sha'i khyim phub bo/ /rgyal pos smras pa/ shes ldan dag sus kyang gzhon nu ku sha la me long ma bstan cig chur 'jug </text></item>
<item><p>190b2</p><section>'dul ba</section><text>pa'i khrus ma yin pa'i khrus kyis khrus byos shig /nyin par chung ma'i drung du ma gtong shig /gzhon nu ku sha spun rnams dang lhan cig rtse ba chung ma des mthong nas des smras pa/ gzhon nu rnams kyi dbus na rtsed mo byed pa'i sha za pha bi su </text></item>
<item><p>190b3</p><section>'dul ba</section><text>zhig yin de ni khyod kyi khyim thab yin no/ /ci kho mo'i khyim thab 'di 'dra ba zhig gam/ phyi zhig na yang des gzhon nu rnams dang lhan cig chu na rtse ba'i bar dag mthong nas/ de bzhin du bdag gi khyim thab 'di 'dra ba zhig snyam ste des bsams pa/</text></item>
<item><p>190b4</p><section>'dul ba</section><text>mngon sum du bya'o snyam nas/ des me mar bus te phru bas bkab nas bzhag go/ /de yang chung ma'i drung du 'ongs pa dang / des kyang bstan pa las mtshan ngan pa bcwa brgyad dang ldan pa bzhin seng ge'i gdong 'dra ba zhig mthong nas des smras pa/</text></item>
<item><p>190b5</p><section>'dul ba</section><text>sha za sha za zhes byas nas bros so/ /rgyal po la nye can chen po la ri 'or ba gzhan zhig log nas des gzhon nu ku sha song la ri 'or ba rnams phob shig ces btang nas/ de der song ba dang ku sha'i chung mas pha dang ma la khyed cag sa'i steng na skyes pa </text></item>
<item><p>190b6</p><section>'dul ba</section><text>med dam ci na/ khyed kyis bdag sha za la sbyin/ gal te bdag bkum na de lta na legs/ gal te ma bkum na ni kho mo rang 'chi'o/ /zhes spring ba dang / de dag gis de khrid do/ /gzhon nu ku shas kyang ri 'or de phab ste </text></item>
<item><p>190b7</p><section>'dul ba</section><text>'ongs nas des ma la dris pa/ yum bdag gi mchis brang de gar mchis/ des smras pa/ pha mas khrid do/ /ci'i slad du/ khyod sha za yin snyam nas so/ /yum mchis la de dgug </text></item>
<item><p>190b8</p><section>'dul ba</section><text>par bgyi'o/ /de bzhin du gyis shig /de dung dang / 'khor lo dang / be con khyer te der song ba las/ ji tsam na ri 'or gzhan zhig na skye bo'i tshogs chen po/ seng ges/</text></item>
<item><p>191a1</p><section>'dul ba</section><text>'jigs pas sgo rnams bcad de phyogs su lta zhing 'khod pa dang / gzhon nu ku shas smras pa/ ci'i phyir de ltar 'dug /seng ge'i 'jigs pas so/ /ci ste mi gsod mi nus mod/ gal te bdag gis bsad na/</text></item>
<item><p>191a2</p><section>'dul ba</section><text>bdag la ci sbyin/ dpung gi tshogs yan lag bzhi pa'i phyed do/ /gzhon nu ku shas seng ge'i drung du nye bar song nas dung bus pa dang de'i rna ba rdol te shi nas/ des de khyer te ri 'or du song nas shes ldan dag seng ge de ni 'di yin no/ /</text></item>
<item><p>191a3</p><section>'dul ba</section><text>dpung gi tshogs yan lag bzhi pa'i phyed khyer cig /des smras pa/ khyed cag nyid kyi lag tu zhog la slar 'ongs na byin cig /de ri 'or gang na chung ma de yod pa'i ri 'or der song nas me tog phreng rgyud mkhan zhig gi drung du phyin pa </text></item>
<item><p>191a4</p><section>'dul ba</section><text>dang / des smras pa/ khyod 'dra su zhig /des smras pa/ me tog phreng rgyud mkhan gyi bu yin no/ /khyod kyi ming ci yin/ spong byed do/ /byang chub sems dpa' rnams ni bzo'i gnas dang las kyi gnas de dang de rnams la mkhas pa yin pas </text></item>
<item><p>191a5</p><section>'dul ba</section><text>des me tog phreng legs par brgyus pa dang / me tog phreng rgyud mkhan des bu mo de la me tog phreng ba de byin no/ /des smras pa/ 'di 'dra ba'i me tog phreng ba ni khyod kyis sngon lan 'ga' yang ma brgyus na 'di la rgyu ci yod/ bdag </text></item>
<item><p>191a6</p><section>'dul ba</section><text>gi slob mas brgyus so/ /khyod kyi slob ma de blta'o/ /des de der khrid pa dang / des mthong nas des bsams pa/ sha za 'di gang nas 'ongs pa zhig snyam nas/ des sha za sha za zhes sgra phyung ste de bskrad pa las/</text></item>
<item><p>191a7</p><section>'dul ba</section><text>g.yos mkhan zhig gi drung du phyin pa dang / des smras pa/ khyod su zhig /kho bo g.yos mkhan gyi bu yin no/ /khyod kyi ming ci yin/ snod dri zhim zhes bya'o/ /des btso ba dang / bsreg pa legs par byas pa dang /</text></item>
<item><p>191a8</p><section>'dul ba</section><text>g.yos mkhan des kyang bu mo de la btsos pa dang / bsregs pa de bstabs so/ /des smras pa/ kye nang rje btso ba dang / bsreg pa legs na sus g.yos/ bdag gi slob mas g.yos so/ /khyod kyi slob ma de blta'o zhes bya ba </text></item>
<item><p>191b1</p><section>'dul ba</section><text>nas de nas kyang bskrad do zhes bya ba'i bar du ste/ sman pa zhig gi drung du phyin pa las des smras pa khyod su zhig /sman pa'i bu yin no/ /khyod kyi ming ci yin/ rgyun shes kyi bu zhes bya'o/ /bu mo de glad nad kyis thebs par </text></item>
<item><p>191b2</p><section>'dul ba</section><text>gyur pa dang / sman pas gso ma nus nas sman pa sems khongs su chud cing 'dug go/ /des smras pa/ mkhan po ci'i phyir sems khongs su chud/ rgyal po'i bu mo glad nad kyis thebs na kho bos gso bar ma nus so/ /bdag </text></item>
<item><p>191b3</p><section>'dul ba</section><text>mchis la gso lags so zhes de song ba dang / des mthong nas des smras pa/ sha za 'di gang nas 'ongs yang bsams pa gal te 'ga' zhig smras na/ sos par ma byas kyis/ gang gi tshe bdag sos par gyur pa de'i tshe smra'o snyam nas </text></item>
<item><p>191b4</p><section>'dul ba</section><text>de sos par gyur nas/ sha za sha za zhes sgra phyung ste/ des de bskrad pa las blon po rnams kyi drung du phyin pa dang / khyod su zhig kho bo stong thub bo/ /de rnams kyis de drung du bzhag go/ /sngon dbang ba'i rgyal po'i bu gang yin pa </text></item>
<item><p>191b5</p><section>'dul ba</section><text>des bdag gis sngon rgyal po'i bu mo thob pa gang yin pa de gzhon nu ku shas bor te rang gi khyim du song ngo zhes thos nas des rgyal po de la gal te re shig kho bo la bu mo byin na ni de lta na legs/ gal te ma byin na ni rgyal srid </text></item>
<item><p>191b6</p><section>'dul ba</section><text>stor bar bya'o zhes spring ba dang / des smras pa/ kho bo'i bu mo 'di ni rgyal po la nye can chen po'i bu gzhon nu ku sha la byin zin pas ji ltar gzhan la sbyin/ de dpung gi tshogs yan lag bzhi dang 'ongs nas rgyal po'i pho brang bskor te 'dug go/ /</text></item>
<item><p>191b7</p><section>'dul ba</section><text>rgyal po de ni de dang lhan cig g.yul sprod ma phod nas des sgo dag bcad nas 'dug pa dang / gzhon nu ku shas blon po rnams la smras pa/ shes ldan dag ci'i phyir sgo rnams bcad/ de rnams kyis de la rgyas par smras pa </text></item>
<item><p>191b8</p><section>'dul ba</section><text>dang / gzhon nu ku shas smras pa/ gal te kho bo la rgyal po'i sras mo byin na kho bos de dang lhan cig g.yul sprad do/ /de rnams kyis rgyal po la smras pa dang / des smras pa/ bu mo 'di ngas la nye can chen po'i bu la byin zin na </text></item>
<item><p>192a1</p><section>'dul ba</section><text>ngas ji ltar 'di la sbyin/ da ltar gyi khrag khrug 'di yang bu mo kho na'i phyir yin no/ /blon po rnams kyis smras pa/ lha su rgyal bar 'gyur gtol ma mchis kyis re shig 'di de rnams dang lhan cig g.yul sprod du stsol </text></item>
<item><p>192a2</p><section>'dul ba</section><text>cig dang / de na skol gyis dus mkhyen par 'gyur ro/ /rgyal pos smras pa/ de bzhin du gyis shig /blon po rnams kyis smras pa/ stong thub ji skad smras pa de bzhin du bya'o/ /de nas gzhon nu ku shas mda' lnga brgya shong </text></item>
<item><p>192a3</p><section>'dul ba</section><text>ba'i dong pa gnyis thogs nas dung dang / 'khor lo dang / be con khyer te byung nas des dung bus pa dang / de rnams kyi rna ba rdol nas bros so/ /rgyal po'i bu mo des bsams pa/ gzhon nu ku sha 'di ni brtson 'grus dang pha rol gnon pa chen </text></item>
<item><p>192a4</p><section>'dul ba</section><text>po dang ldan pa yin na ci'i phyir bdag gis 'di la dga' bar mi bya snyam nas/ de de la dga' ba bskyed nas rgyal po la 'di skad ces smras so/ /ji skad zhal gyis bzhes pa de mdzod cig /bu ngas khyod ku sha la byin no/ /des smras pa/</text></item>
<item><p>192a5</p><section>'dul ba</section><text>yab gzhon nu ku sha de ni 'di nyid lags so/ /bu gal te de lta na song shig ces des de la yan lag bzhi pa'i dpung gi tshogs byin nas bkur sti cher byas te btang ngo / /de ri 'or der phyin nas de rnams la smras pa/ shes ldan </text></item>
<item><p>192a6</p><section>'dul ba</section><text>dag kho bo'i dpung gi tshogs yan lag bzhi pa'i phyed byin cig /de rnams kyis smras pa/ gzhon nu dpung gi tshogs yan lag bzhi khyer ba'i chu brug pa gang yin pa de lta bu byung ngo / /de na ha cang yang mi ring ba zhig na lug dag </text></item>
<item><p>192a7</p><section>'dul ba</section><text>cig rgyu nas gzhon nu ku shas tshigs su bcad de smras pa/ lo ni drug bcu lon pa'i glang / /glang chen gang du khyer gyur pa/ /der ni ba dang lug khyer bar/ /rjes su dpags nas shes par bya// //</text></item>
<item><p>192a8</p><section>'dul ba</section><text>'dul ba gzhi/ bam po bzhi bcu gsum pa/ gal te re shig byin na ni de lta na legs/ gal te ma byin na rngams la gtug go/ /de rnams kyis de la byin nas de 'bab chu dang nye ba zhig tu btab ste/ ngal bas khrus bya ba'i phyir zhugs </text></item>
<item><p>192b1</p><section>'dul ba</section><text>pa dang / de na des rang gi bzhin gyi gzugs brnyan mthong nas des bsams pa/ mtshan ngan pa bcwa brgyad dang ldan zhing bzhin seng ge'i gdong dang 'dra ba yin te/ de nyid kyi phyir rgyal po'i bu mo 'di bdag la mi dga' ba yin gyis/ bdag </text></item>
<item><p>192b2</p><section>'dul ba</section><text>'dra ba ni gson na ci rung song la bdag 'chi'o snyam nas/ de nags thibs po zhig tu zhugs nas bdag nyid 'geg par brtsams pa dang / lha rnams kyi dbang po brgya byin gyis bsams pa/ 'di ni bskal pa bzang po'i </text></item>
<item><p>192b3</p><section>'dul ba</section><text>byang chub sems dpa' yin na/ gzugs bzang po dang mi ldan pas bdag nyid gsod par byed kyis/ de'i yid la re ba rdzogs par bya'o snyam nas brgya byin gyis smras pa/ gzhon nu yi ma 'chad/ bdag nyid gsod par ma </text></item>
<item><p>192b4</p><section>'dul ba</section><text>byed par gtsug gi nor bu 'di mgo la thogs shig dang yid la re ba rdzogs par 'gyur ro zhes smras nas song ngo / /gzhon nu ku sha khyim du 'jug par brtsams pa dang / sgo srungs kyi mis 'di ni gzhon nu ku sha'i pho brang yin gyis </text></item>
<item><p>192b5</p><section>'dul ba</section><text>ma 'jug shig ces bzlog go/ /des smras pa/ ku sha de ni nga yin no/ /de ni yid ma ches nas des gtsug gi nor bu phrol ba dang / sngon gyi ji lta ba bzhin du gyur nas de yid ches so/ /gzhon nu ku shas bsams pa/ 'di nyid du </text></item>
<item><p>192b6</p><section>'dul ba</section><text>'dug go snyam nas des pha la yang mkhyen par mdzod cig /'di nyid du mchis so zhes spring ba dang / lha rnams kyi dbang po brgya byin gyis de la gter bzhi'i 'byung khung bstan nas/ des grong khyer de rin po che sna bzhi las byed du bcug go/ /</text></item>
<item><p>192b7</p><section>'dul ba</section><text>gzhon nu ku sha gnas pas ku sha can zhes bya bar grags so/ /de ni stobs kyi 'khor los sgyur ba'i rgyal po ku sha zhes bya bar gyur te/ des grong khyer drug khrir mchod sbyin gyi gnas brtsigs te/ lo mang po dang lo brgya phrag mang po dang /</text></item>
<item><p>192b8</p><section>'dul ba</section><text>lo stong phrag mang po dang lo brgya stong phrag mang por bram ze rnams la sbyin pa btang ste/ de bdag nyid kyi mchod sbyin phun sum tshogs pa mthong nas tshigs su bcad de smras pa/ lha dang mi yi nang dag tu/ /bdag gi 'byor pa mthong nas ni/ /gang gis phun sum 'thob </text></item>
<item><p>193a1</p><section>'dul ba</section><text>pa yi/ /sbyin pa su zhig sbyin mi byed/ /gang gis skyes bu brgya phrag thibs mnan cing / /ser sna dgra bor gyur pa zil mnan nas/ /'jig rten pha rol 'jigs pas sbyin gtong de/ /bdag ni dpa' bo'i dpa' rab yin par </text></item>
<item><p>193a2</p><section>'dul ba</section><text>sems/ /gang zhig lag na mtshon thogs g.yul ngor 'jug /de ni dpa' bo min zhes thub rnams gsung / /gang dag 'jigs pa med par sbyin gtong ba/ /de dag dpa' bo yin zhes kun mkhyen gsung / /rgyal po chen po de'i tshe de'i dus </text></item>
<item><p>193a3</p><section>'dul ba</section><text>na stobs kyi 'khor los sgyur ba'i rgyal po ku sha zhes bya bar gyur pa gang gis grong khyer drug khrir sbyin pa dag btang / bsod nams dag byas pa de gzhan zhig yin snyam na/ khyod kyis de ltar mi blta ste/ 'on kyang nga nyid de'i tshe de'i dus na stobs kyi </text></item>
<item><p>193a4</p><section>'dul ba</section><text>'khor los sgyur ba'i rgyal po ku sha zhes bya ba der gyur te/ ngas de na grong khyer drug khrir mchod sbyin gyi gnas brtsigs nas sbyin pa dag btang / bsod nams dag byas so/ /rgyal po chen po nga'i sbyin pa 'am sbyin pa'i bgo bsha' des bla na med pa yang dag </text></item>
<item><p>193a5</p><section>'dul ba</section><text>par rdzogs pa'i byang chub mngon par rdzogs par sangs rgyas par gyur to snyam na khyod kyis de ltar mi blta ste/ 'on kyang nga'i sbyin pa de bla na med pa yang dag par rdzogs pa'i byang chub kyi rgyu tsam dang / rkyen tsam dang / tshogs tsam yin no dge slong </text></item>
<item><p>193a6</p><section>'dul ba</section><text>rnams the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa rgyal po ku shas las ci zhig bgyis na las de'i rnam par smin pas/ mtshan mi sdug pa rnam pa bcwa brgyad dang ldan zhing phyug </text></item>
<item><p>193a7</p><section>'dul ba</section><text>pa nor mang ba/ longs spyod che ba'i rigs su skyes pa lags/ bcom ldan 'das kyis bka' stsal pa/ dge slong dag ku sha nyid kyis las tshogs rnyed pa rkyen yongs su bsgyur ba/ 'od pa bzhin du nye bar gnas pa/ gdon mi za bar 'byung bar </text></item>
<item><p>193a8</p><section>'dul ba</section><text>'gyur ba dag byas shing bsags pas dge slong dag ku sha nyid kyis las byas shing bsags pa dag gzhan su zhig gis so sor myong bar 'gyur/ dge slong dag las byas shing bsags pa dag ni phyi rol gyi sa'i khams la rnam par smin par mi 'gyur/</text></item>
<item><p>193b1</p><section>'dul ba</section><text>chu'i khams la mi 'gyur/ me'i khams la mi 'gyur/ rlung gi khams la mi 'gyur gyi/ 'di ltar las dge ba dang / mi dge ba byas shing bsags pa dag ni zin pa'i phung po dang / khams dang / skye mched rnams la rnam par smin par 'gyur te/</text></item>
<item><p>193b2</p><section>'dul ba</section><text>las rnams bskal pa brgyar yang ni/ /chud mi za ba'ang tshogs dang dus/ /rnyed na lus can rnams la ni/ /'bras bu dag tu 'gyur ba nyid/ /dge slong dag sngon byung ba ri 'or gzhan zhig na khyim bdag gcig gnas te/ des bza' ba dang /</text></item>
<item><p>193b3</p><section>'dul ba</section><text>bca' ba rab tu mang po khyer te bskyed mos tshal du song ngo / /sangs rgyas bcom ldan 'das rnams 'byung ba med pa na 'jig rten du rang sangs rgyas dman pa dang ngan pa la snying brtse ba can/ bas mtha'i gnas mal la dga' ba/ 'jig </text></item>
<item><p>193b4</p><section>'dul ba</section><text>rten gyi yon gnas gcig pu dag 'byung bar 'gyur ro/ /de nas rang sangs rgyas shig ljongs rgyu zhing song ba na bskyed mos tshal der phyin pa khyim bdag des mthong nas des zho shas 'tsho ba rnams la bsgo ba/ shes ldan dag rab tu byung ba 'di </text></item>
<item><p>193b5</p><section>'dul ba</section><text>skrod cig /de dag skrod ma phod pa dang / /khyim bdag de nyid langs te bzung nas bskrad de/ seng ge'i gdong can mtshan ngan pa bcwa brgyad dang ldan pa khyod gar 'gro zhes kyang smras so/ /rang sangs rgyas des bsams pa/ nyon mongs 'di </text></item>
<item><p>193b6</p><section>'dul ba</section><text>gtan du smas shing nyams na mi rung ngo snyam du rig nas steng gi nam mkha' la zhes bya ba nas/ des bkur sti byas te zhes bya ba'i bar du rgyas par sbyar te/ ji tsam na rkang pa gnyis la gtugs nas smon lam btab pa/ bdag gis yon </text></item>
<item><p>193b7</p><section>'dul ba</section><text>gnas dam pa 'di lta bu la ngag rtsub po'i las phyung ba gang yin pa de'i las de bdag gis myong bar ma gyur cig /gang yang bya ba byas pa'i dge ba'i rtsa ba 'dis bdag phyug cing nor mang ba dang longs spyod che ba'i rigs su skye bar gyur cig ces byas so/ /</text></item>
<item><p>193b8</p><section>'dul ba</section><text>dge slong dag ji snyam du sems/ khyim bdag gang yin pa de ku sha gzhon nu 'di nyid yin te/ de na 'dis rang sangs rgyas la ngag rtsub po'i las phyung bas las de'i rnam par smin pas mtshan ngan pa bcwa brgyad dang ldan zhing bzhin seng ge'i gdong 'dra </text></item>
<item><p>194a1</p><section>'dul ba</section><text>bar gyur to/ /gang yang bya ba byas pa de'i las kyi rnam par smin pas stobs kyi 'khor los sgyur ba'i rgyal por gyur to/ /dge slong dag de lta bas na las gcig tu gnag pa rnams kyi rnam par smin pa ni gcig tu gnag par </text></item>
<item><p>194a2</p><section>'dul ba</section><text>'gyur zhing 'dren ma rnams kyi ni 'dren mar 'gyur/ gcig tu dkar ba rnams ni gcig tu dkar bar 'gyur ro/ /de lta bas na dge slong dag 'di ltar bslab par bya ste/ las gang dag gcig tu gnag pa rnams dang 'dren ma rnams ni </text></item>
<item><p>194a3</p><section>'dul ba</section><text>spangs la/ gcig tu dkar ba'i las rnams kho na la brtsal bar bya'o zhes dge slong dag khyed kyis de ltar bslab par bya'o// // gzhan yang rgyal po chen po ngas bla na med pa yang dag par rdzogs pa'i byang chub don du gnyer ba'i phyir sbyin pa dag gtang </text></item>
<item><p>194a4</p><section>'dul ba</section><text>bsod nams dag byas pa gang yin pa de nyon cig /rgyal po chen po sngon byung ba yul ka ling ka zhes bya bar gdol pa'i rgyal po phur bu gsum pa zhes bya ba 'khor gdol pa brgya phrag du ma dang / 'khor gdol pa stong phrag du ma dang / gdol pa </text></item>
<item><p>194a5</p><section>'dul ba</section><text>brgya stong phrag du ma yod pa/ byams pa'i bdag nyid snying rje can/ sems can thams cad la phan pa dang snying brtse ba zhig byung ste/ de'i yul du nam lo nyes byung ba de'i tshe bden pa gsol bas lhas char pa 'bebs pas lan 'ga' yang </text></item>
<item><p>194a6</p><section>'dul ba</section><text>lo nyes 'byung bar mi 'gyur ro/ /de drang srong gi nang du rab tu byung nas des mngon par shes pa lnga mngon sum du byas so/ /de'i tshe yul bA rA Na sI na rgyal po tshangs sbyin zhes bya ba 'byor pa dang / rgyas pa dang / bde ba dang / lo legs </text></item>
<item><p>194a7</p><section>'dul ba</section><text>pa/ skye bo dang / mi phal po ches rab tu gang ba na rgyal srid byed du 'jug go/ /ji tsam dus gzhan zhig na ltas mkhan rnams kyis lo bcu gnyis su char mi 'bab bo zhes lung bstan to/ /de nas rgyal po tshangs sbyin gyis grong </text></item>
<item><p>194a8</p><section>'dul ba</section><text>khyer bA rA Na sIr dril sgrog tu bcug pa/ bA rA Na sI na gnas pa'i shes ldan grong khyer pa dag nyon cig /ltas mkhan rnams kyis lo bcu gnyis su char mi 'bab bo zhes lung bstan gyis/ khyed cag las gang dag la dus de </text></item>
<item><p>194b1</p><section>'dul ba</section><text>tsam gyi bza' ba yod pa de ni 'dug shig /gang dag med pa de ni deng shig /de nas skye bo'i tshogs chen po de dag mu ges dus ma yin par 'chi bas 'jigs skrag nas gros bya bar brtsams pa/ shes ldan dag rgyal pos yul rnams su </text></item>
<item><p>194b2</p><section>'dul ba</section><text>'di lta bu'i dril sgrog tu bcug na de ji ltar bsgrub par bya/ gang du dong / de rnams kyis gdol pa'i yul na gdol pa'i rigs las byung ba'i drang srong zhing zhig yod de/ de'i bden pa gsol bas lhas char 'bebs so zhes thos nas de nas lo </text></item>
<item><p>194b3</p><section>'dul ba</section><text>bcu gnyis kyi bar gyi bza' ba med pa gang yin pa de rnams gdol pa'i yul du dong ba dang / gdol pa'i rigs las byung ba'i drang srong gi bu gdol pa'i rgyal po des skye bo'i tshogs de'i bza' ba dang btung ba lo bcu gnyis su sbyar na mu </text></item>
<item><p>194b4</p><section>'dul ba</section><text>ge rgyun chags kho nar byung ba nas rgyal po tshangs sbyin gyis blon po rnams la dris pa/ skye bo'i tshogs de gang du dong / blon po rnams kyis smras pa/ lha yul ka ling ka na gdol pa'i rgyal po phur bu gsum pa zhes bgyi ba byams pa'i </text></item>
<item><p>194b5</p><section>'dul ba</section><text>bdag nyid snying rje can sems can thams cad la phan pa bya'o byams pa zhig mchis te/ de'i bden pa gsol bas lhas char 'bebs pas der skye bo'i tshogs chen po mchis so/ /rgyal pos smras pa/ shes ldan dag mu ge chen po 'di </text></item>
<item><p>194b6</p><section>'dul ba</section><text>ni mu ge'i bskal pa bar ma dang 'dra ba yin na de la ji ltar bsgrub par bya/ de rnams kyis smras pa/ lha gdol pa'i yul gyi rgyal po gang lags pa de drang srong gi nang du rab tu byung ngo zhes thos lags kyis/ de la gsol ba mdzod cig /de nas </text></item>
<item><p>194b7</p><section>'dul ba</section><text>rgyal po tshangs sbyin gdol pa'i yul du song nas drang srong de la gsol ba gdab par brtsams pa/ drang srong chen po bdag gi yul du mu ge chen po mu ge'i bskal pa bar ma dang 'dra ba byung na de la bden pa gsol ba'i rigs so/ /des bden pa gsol </text></item>
<item><p>194b8</p><section>'dul ba</section><text>bar brtsams pa/ khyi 'tshed rigs las skyes pa yi/ /zhe sdang med cing 'tshe med pa/ /gdol pa phur bu gsum pa zhes/ /lha dang mi la grags pa yis/ /sems can kun la byams pa'i sems/ /skyon med rab tu bsgoms bdag gi/ /bden tshig des </text></item>
<item><p>195a1</p><section>'dul ba</section><text>ni skye dgu 'di/ /klus ni tshim par byed gyur cig /gang phyir skyes pa tshun chad nas/ /byams pa'i sems ni rab bsgoms pa/ /bden pa'i tshig des skye dgu dag /klus ni tshim par byed gyur cig /de nas bden </text></item>
<item><p>195a2</p><section>'dul ba</section><text>pa gsol bas yul bA rA Na sIr lhas char phab nas mu ge rgyun chad cing lo legs par gyur to/ /de nas bA rA Na sI na gnas pa'i skye bo'i tshogs de gdol pa'i yul nas bA rA Na sIr lhags so/ /rgyal po chen po de'i tshe </text></item>
<item><p>195a3</p><section>'dul ba</section><text>de'i dus na gdol pa'i rgyal po phur bu gsum pa zhes bya ba byams pa'i bdag nyid snying rje can/ sems can thams cad la phan pa/ snying brtse ba can zhig byung ba de'i bden pa gsol bas lhas char phab nas mu ge rgyun chad cing lo </text></item>
<item><p>195a4</p><section>'dul ba</section><text>legs par gyur pa de gzhan zhig yin snyam na/ khyod kyis de ltar mi blta ste/ 'on kyang nga nyid de'i tshe de'i dus na gdol pa'i rgyal po phur bu gsum pa zhes bya ba byams pa'i bdag nyid snying rje can/ sems can thams cad la/</text></item>
<item><p>195a5</p><section>'dul ba</section><text>phan pa dang / snying ba rtse pa can de'i bden pa gsol bas lhas char bebs pa de yin bar gyur to/ /rgyal po chen po ngas sbyin pa'am/ sbyin pa'i bgo bsha' des blan med pa yang dag par rdzogs pa'i byang chub thob po snyam na/</text></item>
<item><p>195a6</p><section>'dul ba</section><text>khyod kyis de ltar mi blta ste/ 'on kyang nga'i sbyin pa de bla na med pa yang dag par rdzogs pa'i byang chub kyi rgyu tsam dang / rkyen tsam dang / tshogs tsam yin no// // rgyal po chen po gzhan yang ngas bla na med pa yang dag par rdzogs pa'i byang chub </text></item>
<item><p>195a7</p><section>'dul ba</section><text>don du gnyer ba'i phyir sbyin pa dag btang bsod nams dag byas pa gang yin pa de nyon cig /rgyal po chen po sngon byung ba yul mi thi lar rgyal po lha chen po zhes bya ba 'khor los sgyur ba'i rgyal po mtha' bzhir rnam par rgyal ba chos dang ldan </text></item>
<item><p>195a8</p><section>'dul ba</section><text>pa chos kyi rgyal po rin po che sna bdun dang ldan pa zhig byung ste/ de'i rin po che sna bdun ni 'di lta bu dag yin te/ 'di lta ste/ 'khor lo rin po che dang / glang po rin po che dang / rta rin po che dang / nor bu rin po che dang / bud med rin po che dang / khyim bdag rin po che dang / bdun pa blon po rin po che'o/ /</text></item>
<item><p>195b1</p><section>'dul ba</section><text>de la bu dpa' ba rtul phod pa/ yan lag mchog gi gzugs dang ldan pa/ pha rol gyi sde rab tu 'jom pa stong yang tshang bar yod cing / de rgya mtsho la thug pa'i sa chen po ma lus par gnod par sdo ba med cing 'tshe ba </text></item>
<item><p>195b2</p><section>'dul ba</section><text>med pa 'di nyid chad pa med cing mtshon gyis bda' ba med la chos dang 'thun zhing snyoms pas legs par phab ste gnas so/ /de nas rgyal po lha chen po'i skra mkhan gyi mi skra dang kha spu 'chos pa na skra mkhan gyi mi la smras pa/ /kye nang rje khyod kyis gang </text></item>
<item><p>195b3</p><section>'dul ba</section><text>gi tshe nga'i mgo las gshin rje'i pho nya skra dkar skyes pa mthong ba de'i tshe nga la sbron cig /lha bka' bzhin 'tshal zhes skra mkhan gyi mis rgyal po lha chen po'i ltar mnyan to/ /dus gzhan zhig na skra mkhan gyi mis rgyal po lha chen po'i skra dang </text></item>
<item><p>195b4</p><section>'dul ba</section><text>kha spu 'chos pa na rgyal po lha chen po'i mgo las gshin rje'i pho nya skra dkar skyes pa mthong ngo / /mthong nas kyang yang rgyal po lha chen po la 'di skad ces smras so/ /lha mkhyen par mdzod cig /dbu la gshin rje'i pho nya dbu skra dkar po skyes </text></item>
<item><p>195b5</p><section>'dul ba</section><text>lags so/ /kye nang rje de'i phyir khyod kyis skra dkar de dag rim gyis dal bus dal bus phyung la nga'i lag par byin cig /lha bka' bzhin 'tshal zhes skra mkhan gyi mis rgyal po lha chen po'i ltar mnyan nas skra skya bo de dag gser gyi </text></item>
<item><p>195b6</p><section>'dul ba</section><text>smang tser gyis rim gyis dal bus dal bus phyung nas rgyal po lha chen po'i lag tu bzhag go/ /de nas rgyal po lha chen pos skra skya bo de dag lag pa gnyis kyis brkyang nas tshigs su bcad de smras pa/ bdag gi mgo las glad kyi skra/ /lang tsho </text></item>
<item><p>195b7</p><section>'dul ba</section><text>'phrog pa skyes pa ni/ /gshin rje'i pho nya byung gyur gyis/ /bdag ni rab 'byung dus la bab/ /bdag gis mi rnams kyi 'dod pa ni spyad zin te/ lha rnams kyi 'dod pa btsal ba'i dus la bab kyis/ ma la bdag gis gzhon nu thu bo rgyal </text></item>
<item><p>195b8</p><section>'dul ba</section><text>srid kyi dbang phyug la dbang byed du bcug la rgyal po'i drang srong gi tshangs par spyod pa spyad do snyam mo/ /de nas rgyal po lha chen pos gzhon nu thu bo shos pho nyas bkug nas 'di skad ces smras so/ /gzhon nu shes par gyis shig /nga'i mgo las gshin </text></item>
<item><p>196a1</p><section>'dul ba</section><text>rje'i pho nya skra dkar skyes te/ ngas mi rnams kyi 'dod pa ni spyad zin pas lha rnams kyi 'dod pa btsal ba'i dus la bab ste/ bu gzhon nu khyod la ngas rgya mtsho la thug pa'i sa chen po 'di gtad kyis/ khyod kyis 'di la chos </text></item>
<item><p>196a2</p><section>'dul ba</section><text>bzhin gyis bskyang bar bya'i chos ma yin pas ni ma yin no/ /'ga' zhig chos ma yin pa spyod dam 'dren par spyod na khyod kyis yul du gnas su ma gzhug shig /bu gzhon nu khyod kyis kyang gang gi tshe mgo la gshin rje'i pho nya skra </text></item>
<item><p>196a3</p><section>'dul ba</section><text>dkar skyes par mthong ba de'i tshe khyod kyis kyang gzhon nu thu bo shos rgyal srid kyi dbang phyug la dbang byed du chug la rgyal po'i drang srong gi tshangs par spyad pa spyod cig /ci nas kyang khyod kyis dge ba'i lam nges pa 'di lta bu la zhugs pa'i </text></item>
<item><p>196a4</p><section>'dul ba</section><text>rjes su 'jug par bya'i/ rgyun chad par mi bya zhing skyes bu tha shal du gyur par mi bya'o/ /bu gzhon nu 'ga' zhig skyes bu bzang po yod pa'i dus 'di lta bu la dge ba'i lam nges pa 'di lta bu la zhugs pa'i rjes su 'jug par byed pa </text></item>
<item><p>196a5</p><section>'dul ba</section><text>gang yin pa de ni de rnams kyi rgyun chad par mi byed pa yin/ de ni de rnams kyi skyes bu tha shal ma yin par 'gyur ro/ /bu gzhon nu 'ga' zhig skyes bu bzang po yod pa'i dus 'di lta bu la dge ba'i lam nges pa 'di lta bu la zhugs pa'i rjes su </text></item>
<item><p>196a6</p><section>'dul ba</section><text>'jug par mi byed pa gang yin pa de ni de rnams kyi rgyun chad par byed pa yin/ de ni de rnams kyi skyes bu tha shal yin no/ /de lta bas na nga khyod la de skad du ci nas kyang khyod kyis dge ba'i lam nges pa 'di lta bu la zhugs pa'i rjes su 'jug par bya </text></item>
<item><p>196a7</p><section>'dul ba</section><text>zhing / rgyun 'chad par mi bya zhing skyes bu tha shal du gyur par mi bya'o zhes smra'o/ /de nas rgyal po lha chen pos gzhon nu thu bo rgyal srid kyi dbang phyug la dbang byed du bcug nas yul bcom brlag 'di nyid kyi lha chen po'i a mra'i tshal 'di nyid du </text></item>
<item><p>196a8</p><section>'dul ba</section><text>rgyal po'i drang srong gi tshangs par spyod pa spyad do/ /rgyal po lha chen po'i gzhon nu thu bo rgyal srid kyi dbang phyug la dbang byed du bcug pa gang yin pa de yang rgyal po lha chen po zhes bya ba 'khor los sgyur ba'i rgyal po mtha' bzhir rnam par rgyal ba zhes bya ba nas gnas </text></item>
<item><p>196b1</p><section>'dul ba</section><text>so zhes bya ba'i bar gong ma bzhin no/ /de nas rgyal po lha chen po'i skra dang kha spu dag skra mkhan gyi mis 'chos pa na zhes bya ba nas/ skyes bu tha shal du gyur par mi bya'o zhes bya ba'i bar gong ma bzhin no/ /de nas rgyal po lha chen pos gzhon nu </text></item>
<item><p>196b2</p><section>'dul ba</section><text>thu bo rgyal srid kyi dbang phyug la dbang byed du bcug nas rgyal po'i drang srong gi tshangs par spyod pa spyod do/ /de ltar bu dang tsha bo dang yang tsha brgyud pas lha chen po brgyad khri bzhi stong gis rgyal po'i drang srong gi tshangs par spyod pa spyad do/ /de nas rgyal </text></item>
<item><p>196b3</p><section>'dul ba</section><text>po lha chen pos bdag nyid kyi mchod sbyin phun sum tshogs pa mthong nas tshigs su bcad de smras pa/ lha dang mi yi nang dag tu/ /dbang phyug don du gnyer ba dang / /dbul ba'i 'jigs pas skrag pa yis/ /ci nus kyis ni sbyin pa gtang / /</text></item>
<item><p>196b4</p><section>'dul ba</section><text>'jig rten na ni sbyin byed mchod/ /sbyin byed lha yi nang mchod de/ /bya yi 'bras ldan shing bzhin du/ /'byung po kun gyi skyabs 'os yin/ /rgyal po chen po de'i tshe de'i dus na rgyal po lha chen po zhes bya ba 'khor los sgyur ba'i rgyal po </text></item>
<item><p>196b5</p><section>'dul ba</section><text>gang gis dge ba'i lam nges pa de srol btod cing dge ba'i lam nges pa srol btod pa de la brten nas lha chen po brgyad khri bzhi stong gis rgyal po'i drang srong gi tshangs par spyod pa spyad pa de gzhan zhig yin snyam na/ khyod kyis de ltar mi blta ste/</text></item>
<item><p>196b6</p><section>'dul ba</section><text>nga nyid de'i tshe de'i dus na 'khor los sgyur ba'i rgyal po lha chen po zhes bya bar gyur te/ nga nyid kyis dge ba'i lam nges pa de srol btod cing dge ba'i lam nges pa srol btod pa de la brten nas lha chen po brgyad khri bzhi stong gi rgyal </text></item>
<item><p>196b7</p><section>'dul ba</section><text>po'i drang srong gi tshangs par spyod pa spyad do/ /rgyal po chen po ngas sbyin pa 'am sbyin pa'i bgo bsha' des bla na med pa yang dag par rdzogs pa'i byang chub thob bo snyam na/ khyod kyis de ltar mi blta ste/ 'on kyang nga'i sbyin pa de ni bla na med pa yang </text></item>
<item><p>196b8</p><section>'dul ba</section><text>dag par rdzogs pa'i byang chub kyi rgyu tsam dang / rkyen tsam dang / tshogs tsam yin no// // rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sbyin pa dag btang / bsod nams dag byas pa gang yin pa de nyon cig /rgyal po chen </text></item>
<item><p>197a1</p><section>'dul ba</section><text>po sngon byung ba yul mi thi la 'di nyid du de rnams kyi tha ma shos rgyal po mu khyud ces bya ba chos kyi rgyal po chos dang ldan pa chos la gnas pa'i rgyal po zhig byung ste/ de btsun mo dang gzhon nu dang / blon po dang / khrom gyi ru pa dang / grong mi dang /</text></item>
<item><p>197a2</p><section>'dul ba</section><text>yul mi rnams dang lhan cig tu chos spyod cing sbyin pa dag gtong / bsod nams dag byed pa/ bsnyen gnas la nye bar gnas pa/ tshul khrims yang dag par blangs te gnas so/ /de'i tshe lha rnams kyi dbang po brgya byin sum bcu rtsa gsum </text></item>
<item><p>197a3</p><section>'dul ba</section><text>pa'i lha rnams kyi gung la lha rnams kyi mdun sa chos bzang du tshogs shing lhags pa rnams la bsngags pa rjod de/ grogs po dag lus 'phags kyi mi rnams kyi rnyed pa ni legs par rnyed de/ lus 'phags kyi mi de rnams kyi rgyal po mu khyud ni </text></item>
<item><p>197a4</p><section>'dul ba</section><text>chos kyi rgyal po chos dang ldan pa chos la gnas pa'i rgyal po chen po yin te/ de btsun mo dang zhes bya ba nas lhan cig tu chos spyod cing tshul khrims yang dag par blangs te gnas so zhes bya ba'i bar gong ma bzhin no/ /grogs po dag khyed cag </text></item>
<item><p>197a5</p><section>'dul ba</section><text>rgyal po mu khyud lta bar 'dod dam/ kau shi ka mchog tu 'tshal lo/ /grogs po dag de'i phyir khyed cag sdod cig dang kho bos ji rgyal po mu khyud brtag par bya'o/ /de nas lha rnams kyi dbang po brgya byin dper na skyes bu mthu dang ldan pa'i </text></item>
<item><p>197a6</p><section>'dul ba</section><text>lag pa bskum pa las brkyang nas brkyang ba las bskum pa tsam gyis lha rnams kyi dbang po brgya byin sum bcu rtsa gsum pa'i lha rnams kyi nang nas mi snang bar gyur te/ mi thi lar rgyal po mu khyud ldan gyi khang bzangs su phyin nas 'di </text></item>
<item><p>197a7</p><section>'dul ba</section><text>skad ces smras so/ /mu khyud ldan khyod kyi rnyed pa ni legs par rnyed de/ gang gi phyir sum bcu rtsa gsum pa'i lha rnams lha'i mdun sa chos bzangs su tshogs shing 'dus pa rnams khyod kyi bsngags pa rjod par byed cig /grogs po </text></item>
<item><p>197a8</p><section>'dul ba</section><text>dag lus 'phags kyi mi rnams kyi rnyed pa zhes bya ba nas tshul khrims yang dag par blangs te gnas so zhes bya ba'i bar gong ma bzhin no/ /mu khyud khyod sum bcu rtsa gsum pa'i lha rnams lta zhing 'gro 'dod dam/ kau shi ka bdag sum bcu rtsa </text></item>
<item><p>197b1</p><section>'dul ba</section><text>gsum pa'i lha rnams la lta zhing mchi 'tshal lo/ /mu khyud khyod de'i phyir sdod cig /kho bos je cang shes stong ldan gyi shing rta khyod la bskur gyis/ der khyod zhugs la ma g.yo bar shog shig /rgyal po mu khyud kyis de bzhin </text></item>
<item><p>197b2</p><section>'dul ba</section><text>du 'tshal lo zhes lha rnams kyi dbang po brgya byin las mnyan to/ /de nas lha rnams kyi dbang po brgya byin sum bcu rtsa gsum pa'i lha rnams kyi nang du song nas kha lo sgyur ba ma la gdu la smras pa/ ma la gdu khyod song la cang shes stong </text></item>
<item><p>197b3</p><section>'dul ba</section><text>ldan gyi shing rta myur du chos la rgyal po mu khyud gang na ba der song ste phyin nas 'di skad ces/ mu khyud khyod la lha rnams kyi dbang po brgya byin gyis cang shes stong ldan gyi shing rta bskur ba 'di yin gyis der khyod zhugs la ma g.yo bar shog </text></item>
<item><p>197b4</p><section>'dul ba</section><text>shig ces byos shig /kau shi ka khyod kyis gsungs pas shin du ma nongs so zhes kha lo sgyur ba ma la gdus lha rnams kyi dbang po brgya byin las mnyan nas myur du cang shes stong ldan gyi shing rta bcas te/ rgyal po mu khyud gang na ba </text></item>
<item><p>197b5</p><section>'dul ba</section><text>der song nas phyin pa dang 'di skad ces smras so/ /mu khyud khyod la lha rnams kyi dbang po brgya byin gyis cang shes stong ldan gyi shing rta bskur ba 'di yin gyis 'dir khyod zhugs la ma g.yo bar shog shig ces mchi'o/ /rgyal po </text></item>
<item><p>197b6</p><section>'dul ba</section><text>chen po rgyal po mu khyud cang shes stong ldan gyi shing rtar zhugs pa dang / de nas kha lo sgyur ba ma la gdus rgyal po mu khyud la smras pa/ khyod kyi shing rta gang nas drang / gang na sems can sdig pa'i las can rnams sdig pa mi dge ba'i las </text></item>
<item><p>197b7</p><section>'dul ba</section><text>kyi rnam par smin pa nyams su myong ba nas sam/ gang na sems can dge ba'i las can rnams las dge ba'i rnam par smin pa nyams su myong ba nas drang / ma la gdu de'i phyir gang na sems can sdig pa'i las can rnams sdig pa mi dge ba'i </text></item>
<item><p>197b8</p><section>'dul ba</section><text>rnam par smin pa nyams su myong ba yod pa dang / gang na sems can dge ba'i las can rnams las dge ba'i rnam par smin pa nyams su myong ba dag yod pa gnyis ka bltas/ de dag gang na ba de logs su shing rta drongs shig /de nas kha lo sgyur ba ma la gdus </text></item>
<item><p>198a1</p><section>'dul ba</section><text>rgyal po mu khyud kyis ci nas kyang gang na sems can sdig pa'i las can rnams sdig pa mi dge ba'i las kyi rnam par smin pa nyams su myong ba yod pa dang / gang na sems can dge ba'i las can rnams las dge ba'i rnam </text></item>
<item><p>198a2</p><section>'dul ba</section><text>par smin pa nyams su myong ba yod pa gnyi ga mthong bar 'gyur ba de ltar rgyal po mu khyud ldan gyi shing rta drangs so/ /rgyal po mu khyud sum bcu rtsa gsum pa'i lha rnams kyi nang du phyin nas rgyal po mu khyud lha rnams kyi mdun sa chos bzang du </text></item>
<item><p>198a3</p><section>'dul ba</section><text>zhugs pa dang / lha rnams kyi dbang po brgya byin gyis rgyal po mu khyud la stan phyed bstabs nas rgyal po mu khyud dang lha rnams kyi dbang po brgya byin stan phyed phyed la 'dug go/ /rgyal po chen po rgyal po mu khyud dang lha rnams kyi dbang po brgya </text></item>
<item><p>198a4</p><section>'dul ba</section><text>byin stan phyed phyed la 'dug pa na khyad par ram/ bsam pa 'am/ tha dad du bya ba cung zad kyang med de/ gzhan du na lha rnams kyi dbang po brgya byin ni mig mi 'dzums par zad do/ /de nas rgyal po mu khyud kyis bdag nyid kyi mchod sbyin phun </text></item>
<item><p>198a5</p><section>'dul ba</section><text>sum tshogs pa mthong nas de'i tshe tshigs su bcad de smras pa/ dge las byas dang de bzhin du/ /mi dge'i las byas mthong nas ni/ /mi gang bag med byed pa de/ /skyes bu tha shal snying re rje/ /de nas lha rnams kyi dbang po brgya </text></item>
<item><p>198a6</p><section>'dul ba</section><text>byin gyis rgyal po mu khyud la 'di skad ces smras so/ /mu khyud khyod 'di nyid du 'dug la dga' bar spyod cig /'dod pa'i yon tan lnga 'byor cing ldan pas rtsed mo byos shig /dga' bar spyod cig /dga' mgur spyod cig /des </text></item>
<item><p>198a7</p><section>'dul ba</section><text>tshigs su bcad de smras pa/ ji ltar snod dang shing rta dag /brnyas pa re shig dus yin ltar/ /de dang 'dra bar gnas 'di yang / /dbang ni gzhan dag sgyur bas bdag /'di nas mi thi lar song nas/ /dge ba mang po rnams </text></item>
<item><p>198a8</p><section>'dul ba</section><text>bya zhing / /bsod nams phun sum tshogs byas nas/ /de nas mtho ris 'ong bar bya/ /de mi thi lar 'ongs nas sbyin pa dag btang / bsod nams dag byas nas tshigs su bcad de smras pa/ gang tshe rgyal rigs bram ze </text></item>
<item><p>198b1</p><section>'dul ba</section><text>dang / /rje'u rigs dmangs rigs gdol pa dang / /kla klo phongs la byin pa yi/ /sbyin pa dam pa rnams kyis bsngags/ /mu ge'i tshe na sbyin byin zhing / /skye bo dam pa tshim byas nas/ /ngan song rnams spangs 'di dang ni/ /mtho ris </text></item>
<item><p>198b2</p><section>'dul ba</section><text>su yang bkur ba yin/ /phan yon 'di ni shes nas kyang / /mkhas pa rnams kyis sbyin pa gtang / /sbyin pa yis ni thar pa dang / /dbang phyug lha gnas 'byor bar 'gyur/ /rgyal po chen po de'i tshe de'i dus na 'khor los sgyur </text></item>
<item><p>198b3</p><section>'dul ba</section><text>ba'i rgyal po mu khyud ces bya ba gang gis sum bcu rtsa gsum pa'i lha rnams kyi nang du song nas lha rnams kyi dbang po brgya byin gyis stan phyed dang / lha rnams kyi 'dod pa'i yon tan lngas bstabs nas/ des mi thi lar 'ongs </text></item>
<item><p>198b4</p><section>'dul ba</section><text>te grong khyer gyi sgo bzhir mchod sbyin gyi gnas brtsigs nas sbyin pa dag btang / bsod nams dag byas pa de gzhan zhig yin snyam na khyod kyis de ltar mi blta ste/ 'on kyang nga nyid de'i tshe de'i dus na 'khor los sgyur ba'i rgyal </text></item>
<item><p>198b5</p><section>'dul ba</section><text>po mu khyud ces bya ba gang gis sum bcu rtsa gsum pa'i lha rnams kyi nang du song nas lha rnams kyi dbang po brgya byin gyis stan phyed dang lha rnams kyi 'dod pa'i yon tan lngas bstabs pa yin par gyur te/ nga nyid de nas mi thi lar </text></item>
<item><p>198b6</p><section>'dul ba</section><text>song nas grong khyer gyi sgo bzhir mchod sbyin gyi gnas brtsigs te sbyin pa dag byin/ bsod nams dag byas so/ /rgyal po chen po ngas sbyin pa 'am sbyin pa'i bgo bsha' des bla na med pa yang dag par rdzogs pa'i byang chub </text></item>
<item><p>198b7</p><section>'dul ba</section><text>thob bo snyam na khyod kyis de ltar mi blta ste/ 'on kyang nga'i sbyin pa de ni bla na med pa yang dag par rdzogs pa'i byang chub kyi rgyu tsam dang / rkyen tsam dang / tshogs tsam yin no// // de'i 'og tu rgyal po kun dga' bo zhes bya ba mthu dang ldan </text></item>
<item><p>198b8</p><section>'dul ba</section><text>pa zhes bya ba'i bar du rgyas par sbyar te/ de la bu gcig dang gnyis nas lnga'i bar dag btsas pa las de'i bu tha chungs gang yin pa de'i gdong me long 'dra bas de'i ming me long gdong zhes bya bar grags so/ /de dag thams cad bsrings bskyed de chen por gyur to/ /</text></item>
<item><p>199a1</p><section>'dul ba</section><text>gzhon nu me long gdong ni des pa dang shin tu dul ba yin no/ /de dag gzhan ni gtum pa/ gzu lums can/ rtsub pa yin no/ /de dag thams cad pha'i dgos pa zhig gi phyir 'dus na shes rab kyis cung zad kyang so sor </text></item>
<item><p>199a2</p><section>'dul ba</section><text>rtogs pa med do/ /gzhon nu me long gdong ni dri ba zab mo dag la rang gi shes rab kyis dpyod par byed do/ /rgyal po kun dga' bo nad kyis thebs nas des bsams pa/ gang rgyal srid byed du gzhug /gal te bdag gis bu pho gong ma bzhi </text></item>
<item><p>199a3</p><section>'dul ba</section><text>las gang yang rung ba zhig rgyal po byed du bcug na de rnams gtum pa/ gzu lums can rtsub pa yin pas tshul ma yin pas yul mi rnams la gnod pa byed par 'gyur ro/ /gal te gzhon nu me long gdong rgyal srid byed tu bcug </text></item>
<item><p>199a4</p><section>'dul ba</section><text>na ni nye du rnams kyis da rgyal po 'dis sras thu bo rnams bzhag nas sras tha chungs rgyal srid byed du 'jug pa ci'i tha tshig ces smod par 'gyur bas thabs shig bsham mo snyam nas/ des rin po che gsum dang / btsun mo'i 'khor </text></item>
<item><p>199a5</p><section>'dul ba</section><text>zhes byed pa dang / shes rab kyis so sor brtag par bya ba drug bzhag nas des blon po rnams la smras pa/ kye sna bo dag nga 'das na khyed cag gis gzhon nu rnams re re nas brtag par bya ste/ sus nor bu'i lham zung du bgos na </text></item>
<item><p>199a6</p><section>'dul ba</section><text>'tsham par 'gyur ba dang / seng ge'i khri la 'dug na mi g.yo bar 'dug pa dang / dbu rgyan mgo la thogs na mi g.yo bar 'dug pa dang / btsun mo'i 'khor zhe sa byed pa dang / shes rab kyis so sor brtag par bya ba drug po nang gi </text></item>
<item><p>199a7</p><section>'dul ba</section><text>gter dang / phyi'i gter dang / phyi nang gi gter dang / shing gi rtse mo'i gter dang / ri'i rtse mo'i gter dang / chu 'gram gyi gter te/ su 'di dag thams cad dang ldan par gyur pa de nga 'das nas khyod cag gis chug shig ces smras </text></item>
<item><p>199a8</p><section>'dul ba</section><text>nas/ bsags pa kun gyi mtha' zad cing / /mthon po'i mtha' ni ltung bar 'gyur zhes bya ba yin pas shi'o/ /blon po de rnams kyis gzhon nu phu bo shos la nor bu'i lham zung du bskon na ji ltar yang de dang mi 'tsham mo/ /seng ge'i </text></item>
<item><p>199b1</p><section>'dul ba</section><text>khri la bzhag na g.yos so/ /dbu rgyan btags na rab tu g.yos so/ /btsun mo'i 'khor gyis kyang zhe sa ma byas so/ /shes rab kyis so sor brtag par bya ba drug smras na ma shes te/ nu bo phyi ma rnams kyang de bzhin no/ /</text></item>
<item><p>199b2</p><section>'dul ba</section><text>gzhon nu me long gdong la nor bu'i lham zung du bskon na shin tu 'tsham par 'dug go/ /seng ge'i khri la 'dug na mi g.yo bar 'dug go/ /dbu rgyan thogs na spyi gtsug rgyas par 'dug go/ /btsun mo'i 'khor gyis kyang zhe sa byas pa </text></item>
<item><p>199b3</p><section>'dul ba</section><text>dang / blon po rnams kyis smras pa/ da dung shes rab kyis so sor brtag par bya ba drug po nang gi gter dang / phyi'i gter dang / phyi nang gi gter dang / shing gi rtse mo'i gter dang / ri'i rtse mo'i gter dang / chu 'gram gyi gter shes par </text></item>
<item><p>199b4</p><section>'dul ba</section><text>bya dgos so/ /me long gdong gis bsams pa/ nang gi gter zhes bya ba nang gi gter ci zhe na/ them pa'i nang rol na yod pa'i gter yin no/ /phyi'i gter zhes bya ba phyi'i gter ci zhe na/ phyi'i gter zhes bya ba ni them pa'i phyi </text></item>
<item><p>199b5</p><section>'dul ba</section><text>rol na yod pa'i gter yin no/ /phyi nang gi gter zhes bya ba ci yin zhe na/ them pa'i 'og na yod pa'i gter yin no/ /shing gi rtse mo'i gter zhes bya ba shing gi rtse mo'i gter ci zhe na/ rgyal po de bzhugs pa'i shing de'i grib mas nyi </text></item>
<item><p>199b6</p><section>'dul ba</section><text>ma'i gung la gang du khyab pa de na yod pa'i gter yin no/ /ri'i rtse mo'i gter zhes bya ba ni rgyal po de rol pa'i rdzing de na khrus kyi rdo leb yod pa de'i 'og na yod pa'i gter yin no/ /chu 'gram gyi gter zhes bya ba ni khyim gyi </text></item>
<item><p>199b7</p><section>'dul ba</section><text>chu gang du 'bab pa de'i stor khung gi mtha' na yod pa'i gter yin no/ /blon po de rnams kyis thams cad so sor brtags na de dag byung nas de rnams kyis de rgyal por dbang bskur te/ rgyal po me long gdong zhes bya ba mthu dang </text></item>
<item><p>199b8</p><section>'dul ba</section><text>ldan par gyur to/ /ri 'or gzhan zhig na bram ze dbyug gu can zhes bya ba zhig gnas pa des khyim bdag cig las glang dag cig brnyas te zhing rmos nas glang de dag ded de khyim bdag de'i khyim du song ba dang / ji tsam na khyim bdag de dro la </text></item>
<item><p>200a1</p><section>'dul ba</section><text>bab nas bram ze dbyug gu can gyis/ glang phug tu btang ba las sgo gzhan zhig nas byung ste song ngo / /khyim bdag de zan zos nas langs na gang na yang glang mi snang nas des dbyug gu can bzung nas glang ga re/ des smras </text></item>
<item><p>200a2</p><section>'dul ba</section><text>pa khyim du ma bcug gam/ khyod kyis kho bo'i glang phrogs kyis kho bo la glang slar byin cig /des smras pa/ kho bos ma phrogs so/ /des smras pa/ rgyal po me long gdong 'di ni shes rab dang ldan pa yin gyis de'i drung du dong dang /</text></item>
<item><p>200a3</p><section>'dul ba</section><text>des don 'di sbyangs dpyad de bdag cag la rigs mi rigs ston par 'gyur ro zhes de gnyis chas pa dang / mi zhig gis rta rgod ma zhig bros nas des dbyug gu can la smras pa/ rta rgod ma 'o ni khog shig /des smras pa/ ji ltar dgag /</text></item>
<item><p>200a4</p><section>'dul ba</section><text>ci nus pas so/ /des rdo ba zhig blangs te mgor bsnun pas de shi bar gyur to/ /mi des smras pa/ kho bo'i rta rgod ma khyod kyis bsad kyis kho bo la rta rgod ma gcig byin cig /ci'i phyir rta rgod ma sbyin/ des smras pa tshur </text></item>
<item><p>200a5</p><section>'dul ba</section><text>shog /rgyal po me long gdong gi gan du dong dang / des bdag cag gi zhal che gcod par 'gyur ro zhes de dag der dong ba dang / dbyug gu can de 'bros par brtsams te/ des rtsig pa zhig gi kha nas bdag nyid mchongs pa dang /</text></item>
<item><p>200a6</p><section>'dul ba</section><text>de'i shod na tha ga pa zhig thags 'thag cing 'dug pa de'i steng du lhung bas tha ga pa shi nas dbyug gu can yang tha ga pa'i chung mas bzung nas/ kho mo'i khyim thab khyod kyis bsad kyis kho mo'i khyim thab byin cig /kho bos khyod kyi </text></item>
<item><p>200a7</p><section>'dul ba</section><text>khyim thab ga las sbyin/ des smras pa/ tshur rgyal po me long gdong gi drung du dong dang / des bdag cag gi zhal che gcod par 'gyur ro zhes de rnams chas pa dang / lam gyi bar de na chu bo gting zab mo zhig yod pa de la shing mkhan zhig kha na </text></item>
<item><p>200a8</p><section>'dul ba</section><text>ste'u thogs te phas tshur rgal ba de la dbyug gu can des smras pa/ chu che chung ji tsam/ ste'u btang ste smras pa/ chu gting zab bo/ /ste'u de chur lhung nas des dbyug gu can de bzung ste/ khyod kyis nga'i ste'u chur bskur ro/ /ngas ma bskur ro/ /tshur rgyal </text></item>
<item><p>200b1</p><section>'dul ba</section><text>po me long gdong gi drung du dong dang / des bdag cag gi zhal che gcod par 'gyur ro/ /de rnams ngal bas dbyug gu can khrid de chang 'tshong zhig gi khyim du zhugs pa dang / chang 'tshong ma la khye'u zhig btsas pa des khye'u de gos kyis bkab </text></item>
<item><p>200b2</p><section>'dul ba</section><text>ste bsnyal ba de la dbyug gu can 'dug go/ /des khye'u yod khye'u yod ces smras nas/ ji tsam na bltas na shi bar gyur nas des dbyug gu can de bzung nas/ khyod kyis kho mo'i bu bsad kyis kho mo'i bu byin cig /des smras pa/</text></item>
<item><p>200b3</p><section>'dul ba</section><text>kho bos ni ma bsad na ci'i phyir kho bos khyod la bu sbyin/ des smras pa/ tshur rgyal po me long gdong gi drung du 'dong ngo zhes de rnams chas pa dang / ji tsam na phyogs gzhan zhig na shing skam la khwa zhig 'dug pa des dbyug gu can mthong nas smras </text></item>
<item><p>200b4</p><section>'dul ba</section><text>pa/ gang du 'gro/ kho bo ni mi 'gro na 'di dag gis kho bo khrid do/ /gang du me long gdong gi drung du'o/ /'o na kho bo'i phrin yang khyer la rgyal po me long gdong la phyogs ga ge mo zhig na shing lo ma skams pa zhig mchis pa de la khwa zhig mchis </text></item>
<item><p>200b5</p><section>'dul ba</section><text>te/ de'i mchid nas shing lo ma sngo zhing snum pa gzhan dag mchis bzhin du de la bdag dga' bar mi 'gyur gyi/ 'di la bdag mchis na bde ba ci las gyur ces gyis shig /de rnams chas pa las ri dgas zhig gis dbyug </text></item>
<item><p>200b6</p><section>'dul ba</section><text>gu can mthong nas des smras pa/ dbyug gu can gang du 'gro/ kho bo ni gang du yang mi 'gro na 'di dag gis kho bo khrid do/ /gang du/ me long gdong gi drung du'o/ /kho bo'i phrin yang khyer la gnas gzhan dag na gsing ma </text></item>
<item><p>200b7</p><section>'dul ba</section><text>dang rtswa sngon po dag mchis bzhin du bdag de dag la ma dad pa la rgyu ci zhig mchis shes gyis shig /de rnams chas pa dang ji tsam na sreg pa zhig gis mthong nas smras pa/ gang du 'dong zhes bya ba nas/ 'o na kho bo'i </text></item>
<item><p>200b8</p><section>'dul ba</section><text>phrin yang khyer cig ces bya ba'i bar gong ma bzhin du ste/ bdag phyogs gcig tu ni sreg pa'i skad 'byin la/ phyogs gzhan du ni skad gzhan 'byin pa 'di la rgyu ci zhig mchis shes kyis shig / //</text></item>
<item><p>201a1</p><section>'dul ba</section><text>'dul ba gzhi/ bam po bzhi bcu bzhi pa/ /phyogs gzhan zhig na sbrul zhig gis mthong nas zhes bya ba nas 'o na kho bo'i phrin yang khyer cig ces bya ba'i bar gong ma bzhin du ste/ bdag phug nas ni bde bar 'byung la slar ni </text></item>
<item><p>201a2</p><section>'dul ba</section><text>sdug bsngal gyis 'jug pa 'di la rgyu ci zhig mchis shes gyis shig /sbrul zhig dang ne'u le gnyis phan tshun mi mthun zhing 'thab par byed pa zhes bya ba nas 'o na bdag cag gi phrin yang khyer cig ces bya ba'i bar gong ma bzhin du ste/ bdag cag </text></item>
<item><p>201a3</p><section>'dul ba</section><text>nyin par gcig gis gcig mthong nas thab mo bgyid kyi dga' bar mi 'gyur ba 'di la rgyu ci zhig mchis zhes gyis shig /bag sar gzhon nu ma zhig gis zhes bya ba nas des smras pa/ 'o na bdag gi phrin yang khyer cig ces bya ba'i bar gong ma </text></item>
<item><p>201a4</p><section>'dul ba</section><text>bzhin du ste/ gang gi tshe bdag pha'i khyim na mchis pa de'i tshe ni gyos po'i khyim 'tshal la/ gang gi tshe gyos po'i khyim na mchis pa de'i tshe na pha'i khyim 'tshal ba 'di la rgyu ci zhig mchis zhes gyis shig /de rnams chas nas rgyal po me </text></item>
<item><p>201a5</p><section>'dul ba</section><text>long gdong gang na ba der dong ste phyin nas dbyug gu can gyis rgyal po la rgyal ba dang tshe spel ba dag byas nas phyogs gcig tu 'dug go/ /gzhan dag gis kyang rkang pa gnyis la mgo bos phyag byas te 'khod pa dang / rgyal pos dbyug </text></item>
<item><p>201a6</p><section>'dul ba</section><text>gu can la dris pa khyod ci la 'ongs lha bdag ni khrid do ci zhig gi phyir/ dbyug gu can gyis khyim bdag dang ci zhig las rtsod pa de thams cad smras so/ /rgyal pos khyim bdag la dris pa/ khyod kyis glang mthong ngam mthong </text></item>
<item><p>201a7</p><section>'dul ba</section><text>lags so/ /dbyug gu can khyod kyis glang phugs su bskrad dam/ lha bskrad lags so/ /rgyal pos smras pa/ gang gi phyir go bar ma byas pas dbyug gu can 'di'i lce chod cig /gang gi phyir 'di yang glang ma btags pas mig </text></item>
<item><p>201a8</p><section>'dul ba</section><text>phyung shig /khyim bdag gis smras pa/ rnam pa gcig tu bdag gi glang stor/ rnam pa gnyis su bdag gi mig dbyung ba bas dbyug gu can rgyal mi bsdo'o/ /mi des smras pa lha dbyug gu can 'dis bdag gis rta rgod ma zhig bkum </text></item>
<item><p>201b1</p><section>'dul ba</section><text>mo/ /ji ltar bsad de rgyas par smras pa dang / rgyal pos smras pa/ gang gi phyir ji ltar nus pa de bzhin du khog shig /ces smras pas mi 'di'i lce chod cig /gang gi phyir rdo bas mi snun par gzhan gyis dgag mi nus </text></item>
<item><p>201b2</p><section>'dul ba</section><text>pa med pas dbyug gu can 'di yang lag pa chod cig /mi des smras pa rnam pa gcig tu bdag gi rta rgod ma bkum/ rnam pa gnyis su bdag gi lce bcad pa bas dbyug gu can rgyal mi bsdo'o/ /tha ga pa'i chung mas rgyas par </text></item>
<item><p>201b3</p><section>'dul ba</section><text>smras pa dang rgyal pos smras pa/ 'di nyid khyod kyi khyim thab tu khyer cig /des smras pa rnam pa gcig tu ni 'dis bdag gi sdum thab bkum/ rnam pa gnyis su 'di sdum thab tu 'gyur ba bas dbyug gu can rgyal mi bsdo'o/ /</text></item>
<item><p>201b4</p><section>'dul ba</section><text>shing mkhan gyis rgyas par smras pa dang / rgyal pos smras pa gang gi phyir ste'u chu'i dbus su bor nas tshig smras pas shing mkhan 'di lce chod cig /dbyug gu can 'di yang chu'i gting zab par mthong bzhin </text></item>
<item><p>201b5</p><section>'dul ba</section><text>du shing mkhan la 'dri bas mig dbyung ngo / /shing mkhan gyis smras pa/ rnam pa gcig tu bdag gi ste'u stor/ rnam pa gnyis su bdag gi lce bcad pa bas dbyug gu can rgyal mi bsdo'o/ /chang 'tshong mas rgyas par </text></item>
<item><p>201b6</p><section>'dul ba</section><text>smras pa dang rgyal pos smras pa/ gang gi phyir 'dis bu thams cad kyi thams cad du gos kyis g.yogs nas bsnyal bas chang 'tshong ma 'di lag pa chod cig /dbyug gu can yang ma brtags par gzhan gyi stan la 'dug </text></item>
<item><p>201b7</p><section>'dul ba</section><text>pas 'di ni mig phyung shig des smras pa/ rnam pa gcig tu bdag gi bu bkum/ rnam pa gnyis su bdag gi sug pa bkum pa bas dbyug gu can rgyal mi bsdo'o/ /dbyug gu can gyis khwa'i than smras pa dang rgyal pos smras pa/</text></item>
<item><p>201b8</p><section>'dul ba</section><text>dbyug gu can khwa de la khyod phyogs de na ri 'or cig yod pa'i grong gi bdag por gyur pa na shing skam po de'i drung na gter yod kyis de 'ga' zhig la byin te song shig dang bde bar 'gyur ro zhes sgo shig /ri dgas kyi than </text></item>
<item><p>202a1</p><section>'dul ba</section><text>smras pa dang / khyod kyis ri dgas la ri dgas khyod de na shing yod pa de'i kha nas sbrang rtsi'i thigs pa 'dzag ste/ de zags pas rtswa dang gsing ma mngar por gyur pa la khyod za za ba sbrang ma de song zin gyis ro la </text></item>
<item><p>202a2</p><section>'dul ba</section><text>chags par ma byed cig /tshul ma yin pas sdug bsngal bar gyur ta re zhes smros shig /sreg pa'i than smras pa dang rgyal pos smras pa/ gang du sreg pa de sreg pa'i skad 'byin pa'i phyogs de na gter med kyi/ gang du skad </text></item>
<item><p>202a3</p><section>'dul ba</section><text>gzhan 'byin pa de na gter yod pas khyod kyis gter 'ga' zhig la ston la tshul ma yin pas sdug bsngal bar gyur na mi rung gis gzhan du song shig ces sgo shig /des sbrul dang ne'u le'i than smras pa dang rgyal pos </text></item>
<item><p>202a4</p><section>'dul ba</section><text>smras pa/ de gnyis la khyed cag mir gyur pa na spun gnyis zhig tu skyes te/ de na gcig gis smras pa/ nor bgo'o gcig shos ser snas zil gyis non bas ma bgos so/ /de la gcig ni lhag par chags par byas pas sbrul du </text></item>
<item><p>202a5</p><section>'dul ba</section><text>skyes so/ /gcig shos kyang nor la then te lhag par chags par byas pas ne'u ler skyes so/ /de bas na khyed cag gis nor de dag dge sbyong ngam/ bram ze dag la byin la gnas de 'or cig dang bde bar 'gyur ro zhes sgo shig sbrul </text></item>
<item><p>202a6</p><section>'dul ba</section><text>gyi than smras pa dang rgyal pos smras pa/ khyod kyis sbrul de la khyod ltogs shing nyam chung bar gyur pas ni phug nas bde bar phyir 'byung la/ kha zas phal mo che zos nas ni sdug bsngal bas phug tu 'jug pa yin gyis/ khyod kyis kha zas la ji </text></item>
<item><p>202a7</p><section>'dul ba</section><text>tsam du spyad pa drod zin par byas na khyod bde bar gnas par 'gyur ro/ /zhes sgo shig bag sar gzhon nu ma'i than smras pa dang rgyal pos smras pa/ khyod kyis bag sar gzhon nu ma de la khyod kyi pha'i khyim na 'grogs bshes shig gnas te/</text></item>
<item><p>202a8</p><section>'dul ba</section><text>gang gi tshe khyod gyos po'i khyim na 'dug pa de'i tshe ni 'grogs bshes de 'dod do/ /gang gi tshe pha'i khyim na gnas pa de'i tshe ni khyim thab 'dod de/ khyod tshul ma yin pas sdug bsngal bar gyur na mi rung gis gnas gcig thong la gcig legs </text></item>
<item><p>202b1</p><section>'dul ba</section><text>par gzung bar byos shig ces sgo shig bag sar gzhon nu ma de dang sbrul gyis ni ji skad bstan pa bzhin du byas so/ /sbrul dang ne'u le dag dang khwas ni nor dbyug gu can la byin no/ /lhag ma rnams kyis kyang ji skad bstan pa de bzhin mnyan to/ /</text></item>
<item><p>202b2</p><section>'dul ba</section><text>blon po rnams kyis smras pa/ kye ma'o lha la 'di lta bu'i spobs pa yang mnga' ba lta/ rgyal po dga' ba dang mgu bas grong khyer gyi sgo bzhi rnams su sbyin gtong gi khang pa brtsigs nas sbyin pa'i zhal ta ba'i mi dag bzhag go/ /de'i </text></item>
<item><p>202b3</p><section>'dul ba</section><text>tshe mu ge lo bcu gnyis su byung ste/ des mu ge lo bcu gnyis su byung ba na srog chags brgya stong phrag du ma dag gi kha zas sbyar to/ /des bdag nyid kyi mchod sbyin phun sum tshogs pa mthong nas tshigs su bcad de smras pa/ blo ldan </text></item>
<item><p>202b4</p><section>'dul ba</section><text>chos dang mthun pa yin/ /nor rnyed bsags par mi bya ste/ /tshul khrims phun sum tshogs pa yi/ /yon gnas la ni yon du dbul/ /dge sbyong bram ze des pa dang / /phongs pa legs par tshim byas na/ /shes rab can de lus zhig </text></item>
<item><p>202b5</p><section>'dul ba</section><text>nas/ /lha yi nang du skye bar 'gyur/ /mkhas pas de ltar shes byas nas/ /dad ldan chags pa med sems kyis/ /yon gnas rnams la byin pa ni/ /dpa' bo ser sna med pas bsngags/ /rgyal po chen po de'i tshe de'i dus na rgyal po me long gdong zhes bya ba mthu </text></item>
<item><p>202b6</p><section>'dul ba</section><text>dang ldan pa gang gis mu ge lo bcu gnyis su byung ba na srog chags brgya stong phrag du ma'i kha zas sbyar ba de gzhan zhig yin snyam na/ khyod kyis de ltar mi blta ste/ 'on kyang nga nyid de'i tshe de'i dus na rgyal po me long gdong zhes bya ba mthu dang ldan pa der </text></item>
<item><p>202b7</p><section>'dul ba</section><text>gyur te/ ngas mu ge lo bcu gnyis su byung ba na srog chags brgya stong phrag du ma dag gi kha zas sbyar to/ /rgyal po chen po ngas sbyin pa 'am sbyin pa'i bgo bsha' des bla na med pa yang dag par rdzogs pa'i byang chub thob bo snyam na khyod kyis </text></item>
<item><p>202b8</p><section>'dul ba</section><text>de ltar mi blta ste/ 'on kyang nga'i sbyin pa de ni bla na med pa yang dag par rdzogs pa'i byang chub kyi rgyu tsam dang rkyen tsam dang / tshogs tsam yin no// // rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir </text></item>
<item><p>203a1</p><section>'dul ba</section><text>sbyin pa dag byin/ bsod nams dag byas pa gang yin pa de nyon cig /rgyal po chen po sngon byung ba 'khor los sgyur ba'i rgyal po nor bzangs zhes bya ba zhig byung ste/ des grong khyer brgyad khri bzhi stong du mchod sbyin gyi gnas brtsigs </text></item>
<item><p>203a2</p><section>'dul ba</section><text>te lo mang po dang lo brgya phrag mang po dang / lo brgya stong phrag mang por sbyin pa dag byin bsod nams dag byas te/ des bdag nyid kyi mchod sbyin phun sum tshogs pa mthong nas tshigs su bcad de smras pa/ lha dang mi yi nang dag tu/ /bdag gi </text></item>
<item><p>203a3</p><section>'dul ba</section><text>'byor pa mthong nas ni/ /gang gis phun sum 'thob pa yi/ /sbyin pa su zhig sbyin mi byed/ /gang gis skyes bu brgya phrag thibs mnan cing / /ser sna dgra bor gyur pa zil mnan nas/ /'jig rten pha rol 'jigs pas sbyin gtong de/ /</text></item>
<item><p>203a4</p><section>'dul ba</section><text>bdag ni dpa' bo'i dpa' rab yin par sems/ /gang zhig lag na mtshon thogs g.yul ngor 'jug /de ni dpa' bo min zhes thub rnams gsung / /gang dag 'jigs pa med par sbyin gtong ba/ /de dag dpa' bo yin </text></item>
<item><p>203a5</p><section>'dul ba</section><text>zhes kun mkhyen gsung / /rgyal po chen po de'i tshe de'i dus na 'khor los sgyur ba'i rgyal po nor bzangs zhes bya ba gang gis grong khyer brgyad khri bzhi stong du mchod sbyin gyi gnas brtsigs te lo mang po dang lo brgya phrag </text></item>
<item><p>203a6</p><section>'dul ba</section><text>mang po dang lo brgya stong phrag mang por sbyin pa dag byin/ /bsod nams dag byas pa de gzhan zhig yin snyam na khyod kyis de ltar mi blta ste/ 'on kyang nga nyid de'i tshe de'i dus na 'khor los sgyur ba'i rgyal po nor bzangs </text></item>
<item><p>203a7</p><section>'dul ba</section><text>zhes bya ba der gyur te/ nga nyid kyis de na grong khyer brgyad khri bzhi stong du mchod sbyin gyi gnas brtsigs te lo mang po dang lo brgya phrag mang po dang lo stong phrag mang po dang / lo brgya stong phrag mang por sbyin pa dag byin/ bsod nams dag byas so/ /rgyal </text></item>
<item><p>203a8</p><section>'dul ba</section><text>po chen po ngas sbyin pa 'am sbyin pa'i bgo bsha' des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/ 'on kyang nga'i sbyin pa de ni bla na med pa yang dag par rdzogs pa'i byang </text></item>
<item><p>203b1</p><section>'dul ba</section><text>chub kyi rgyu tsam dang rkyen tsam dang / tshogs tsam yin no/ /rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sbyin pa dag byin/ bsod nams dag byas te/ brtson 'grus kyi pha rol tu </text></item>
<item><p>203b2</p><section>'dul ba</section><text>phyin pa yongs su rdzogs par byas kyang bla na med pa yang dag par rdzogs pa'i byang chub ma thob pa gang yin pa de nyon cig /rgyal po chen po sngon byung ba yul lnga len par rgyal po gnyis byung ste/ byang phyogs kyi lnga len dang </text></item>
<item><p>203b3</p><section>'dul ba</section><text>lho phyogs kyi lnga len pa'o/ /de la byang phyogs kyi lnga len pa nor can zhes bya ba grong khyer glang po'i khyim zhes bya ba na 'byor pa dang rgyas pa dang bde ba dang / lo legs pa skye bo dang mi mang pos gang ba 'thab pa dang / khrag khrug dang 'gyed pa dang </text></item>
<item><p>203b4</p><section>'dul ba</section><text>chom rkun med pa nad rab tu zhi bar gyur pa 'bras sa lu dang / bu ram shing dang ba lang dang / ma he phun sum tshogs pa na chos kyi rgyal po chos dang ldan pa dang / chos bzhin gyis rgyal srid byed du 'jug go/ /grong khyer de na yang mtsho chen po ut+pa </text></item>
<item><p>203b5</p><section>'dul ba</section><text>la dang pad ma dang ku mu da dang / pad ma dkar pos gang ba/ ngang pa dang ngur pa dang bya ka ran da bas mdzes par byas pa yid du 'ong ba yod do/ /mtsho de na klu'i bu skye ba sna tshogs pa zhes bya ba gnas te/ des dus dus su char gyi rgyun legs </text></item>
<item><p>203b6</p><section>'dul ba</section><text>par phab pas sa gzhi lhag par lo thog phun sum tshogs par gyur to/ /yul yang bza' ba dang btung ba shin tu mod la/ 'jig rten yang sbyin pa dang / mchod pa dang bsnyen bkur dang ldan pas dge sbyong dang / bram ze dang bkren pa </text></item>
<item><p>203b7</p><section>'dul ba</section><text>dang phongs pa rnams la kha zas sbyin par byed do/ /lho phyogs kyi lnga len pa'i rgyal po ni chos ma yin pa la lhag par gnas pa/ gtum pa/ gzu lums can/ spro thung ba zhig pas chos ma yin pas rgyal srid byed </text></item>
<item><p>203b8</p><section>'dul ba</section><text>cing chad pa dang / rdeg pa dang / 'tshog pa dang / gsod pa dang / 'dzin pa dang / 'ching ba dang / su mi 'dod dang / khong sgril dang / gnod pa sna tshogs kyis yul na gnas pa'i skye bo rnams la rtag tu skrag par byed do/ /</text></item>
<item><p>204a1</p><section>'dul ba</section><text>des chos ma yin pa la lhag par gnas pas des lha yang dus dus su char gyi rgyun legs par mi 'bebs so/ /des na skye bo'i tshogs de 'jigs pa dang / yi chad pas rang gi srog la yang mi lta bar </text></item>
<item><p>204a2</p><section>'dul ba</section><text>yul yongs su spangs te byang phyogs kyi lnga len pa'i rgyal po'i yul du dong nas gnas so/ /ji tsam dus gzhan zhig na lho phyogs kyi lnga len pa'i rgyal po ri dgas 'chor ba'i tshul du byas nas yul rnams </text></item>
<item><p>204a3</p><section>'dul ba</section><text>brtag pa'i phyir byung ba dang / grong rdal dang grong khyer gang yin pa dag ni stong par gyur cing / bskyed mos tshal dang lha khang rnams ni zhig ral du gyur par mthong ngo / /mthong nas kyang blon po rnams la smras pa/</text></item>
<item><p>204a4</p><section>'dul ba</section><text>shes ldan dag ci'i phyir grong rdal dang grong khyer 'di stongs par gyur cing / bskyed mos tshal dang lha khang rnams ni zhig ral du gyur/ skye bo'i tshogs de dag ni gang du dong / blon po rnams kyis smras pa/ lha byang phyogs </text></item>
<item><p>204a5</p><section>'dul ba</section><text>kyi lnga len pa'i rgyal po nor can gyi yul du mchis so/ /ci'i phyir lha mi 'jigs pa stsal du gsol/ shes ldan sbyin gyis smros shig /de nas de rnams kyis smras pa/ lha byang phyogs kyi lnga len pa'i rgyal </text></item>
<item><p>204a6</p><section>'dul ba</section><text>po chos bzhin gyis rgyal srid bgyid pas de'i yul 'byor pa dang rgyas pa dang / bde ba dang lo legs pa skye bo dang / mi mang pos gang zhing 'thab pa dang / rtsod pa dang / khrag khrug dang / 'gyed pa dang / chom rkun ma mchis </text></item>
<item><p>204a7</p><section>'dul ba</section><text>la nad rab tu zhi bar gyur pa/ 'bras sa lu dang / bu ram shing dang / ba lang dang / ma he phun sum tshogs pa/ 'jig rten yang sbyin pa dang / mchod pa dang / bsnyen bkur dang ldan pas dge sbyong dang bram ze dang bkren pa dang /</text></item>
<item><p>204a8</p><section>'dul ba</section><text>phongs pa rnams la kha zas stsol bar bgyid do/ /lha ni gtum pa gzu lums can/ spro thung bas chad pa dang / rdeg pa dang 'tshog pa dang / gsod pa dang 'dzin pa dang / 'ching ba dang su mi 'dod dang / khong sgril dang / gnod pa </text></item>
<item><p>204b1</p><section>'dul ba</section><text>sna tshogs kyis yul mi rnams la rtag tu skrag par mdzad pas des na skye bo'i tshogs de 'jigs shing yi chad nas byang phyogs pa'i lnga len pa'i rgyal po'i yul du mchis lags so/ /lho phyogs kyi lnga len pa'i rgyal pos </text></item>
<item><p>204b2</p><section>'dul ba</section><text>smras pa/ shes ldan dag gang gis na skye bo'i tshogs de slar 'ongs nas grong rdal dang grong khyer 'di dag tu gnas par 'gyur ba'i thabs bzang po ci yod/ blon po rnams kyis smras pa/ lha gal te byang phyogs kyi lnga len pa'i rgyal </text></item>
<item><p>204b3</p><section>'dul ba</section><text>po bzhin du chos bzhin gyis rgyal srid mdzad de/ byams pa'i sems dang phan pa'i sems dang / thugs brtse ba'i sems kyis yul bskyangs na ring po mi thogs par skye bo'i tshogs de slar mchis nas grong rdal </text></item>
<item><p>204b4</p><section>'dul ba</section><text>dang grong khyer 'di rnams su gnas par 'gyur lags so/ /lho phyogs kyi lnga len pa'i rgyal pos smras pa/ shes ldan dag gal te de lta na ngas kyang byang phyogs kyi lnga len pa'i rgyal po bzhin du chos bzhin </text></item>
<item><p>204b5</p><section>'dul ba</section><text>gyis rgyal srid byas te/ byams pa'i sems dang phan pa'i sems dang / snying brtse ba'i sems kyis yul bskyang bar byas/ khyed kyis ci nas kyang skye bo'i tshogs de slar 'ongs nas grong rdal dang grong khyer 'di rnams su </text></item>
<item><p>204b6</p><section>'dul ba</section><text>gnas par 'gyur ba de ltar gyis shig /lha yon tan gzhan yang 'di lta bu mchis te/ grong khyer de na mtsho chen po ut+pa la dang / pad ma dang ku mu da dang / pad ma dkar pos gang ba ngang pa dang / ngur pa dang / bya ka ran da bas </text></item>
<item><p>204b7</p><section>'dul ba</section><text>mdzes par bgyis pa de na klu'i bu skye ba sna tshogs pa zhes bgyi ba zhig gnas te/ des dus dus su char gyi rgyun legs par phab pas lo tog lhag par phun sum tshogs par gyur to/ /des na sa gzhi lhag par lo tog dang ldan </text></item>
<item><p>204b8</p><section>'dul ba</section><text>pas yul yang bza' ba dang btung ba shin tu mod lags so/ /rgyal pos smras pa/ shes ldan dag gang gis na klu'i bu de 'dir khugs par 'gyur ba'i thabs lta ci yod/ lha rig sngags dang gsang sngags 'chang dag gis de </text></item>
<item><p>205a1</p><section>'dul ba</section><text>khugs par 'gyur gyis/ de dag btsal du gsol de nas rgyal pos gser gyi thum po rgyal mtshan gyi rtse mo la bcings nas yul thams cad du dril bsgrags te/ gang gis byang phyogs lnga len pa'i yul nas klu'i bu </text></item>
<item><p>205a2</p><section>'dul ba</section><text>skye ba sna tshogs pa khugs na de la gser gyi thum po 'di sbyin no/ /bkur sti chen pos kyang bkur sti bya'o/ /ji tsam na sbrul khas sdigs pa zhig blon po rnams kyi drung du song nas smras pa/ bdag la gser gyi thum po 'di stsal </text></item>
<item><p>205a3</p><section>'dul ba</section><text>na bdag gis klu'i bu skye ba sna tshogs pa phrogs te khrid de mchi'o/ /blon po rnams kyis smras pa/ 'di khyer cig des smras pa/ khyed cag gang la yid ches shing yid brtan pa de'i lag tu bzhag la klu'i bu skye ba sna tshogs </text></item>
<item><p>205a4</p><section>'dul ba</section><text>pa khrid de mchis nas 'tshal lo/ /de bzhin du gyis shig de nas sbrul khas sdigs pa des mi yid brtan du rung ba'i lag tu gser gyi thum po gtad nas glang po'i khyim gyi grong khyer du song ngo / /de nas des mtsho de'i kho ra khor </text></item>
<item><p>205a5</p><section>'dul ba</section><text>yug brtags na mtshan ma la mkhas pa zhig pas/ klu'i bu skye ba sna tshogs pa de ni phyogs 'di kho na nyid na 'dug go snyam nas/ de nas gtor ma dang yo byad kyi phyir slar song nas blon po rnams la smras pa/ bdag la gtor </text></item>
<item><p>205a6</p><section>'dul ba</section><text>ma dang yo byad rnams stsol cig dang zhag bdun gyi nyin par klu'i bu de phrogs te/ khrid de mchi'o/ /sbrul khas sdigs pa de yang des mthong nas de ni bdag 'phrog tu 'ongs te zhag bdun gyi nyin par bdag phrogs nas pha ma dang bral </text></item>
<item><p>205a7</p><section>'dul ba</section><text>ba las byung ba'i sdug bsngal chen po bdag gis myong bar 'gyur na ji ltar bya/ su la skyabs btsal snyam pa dang / yang mtsho de nas ha cang yang mi ring ba zhig na rngon pa sran can dang spang leb can gnyis gnas te/ de gnyis mtsho </text></item>
<item><p>205a8</p><section>'dul ba</section><text>de'i drung na gnas bcas nas gang dag skam la yod pa'i srog chags ri bong dang ldang sko skad dang / phag la sogs pa mtsho de la 'thung du 'gro ba dang / gang yang chu na yod pa nya dang ru sbal dang sbal pa la sogs pa bsad cing 'tsho </text></item>
<item><p>205b1</p><section>'dul ba</section><text>bar byed pa las de na yang sran can ni shi'o/ /spang leb can ni gson no/ /klu'i bu skye ba sna tshogs pas bsams pa rngon pa spang leb can ma gtogs pa skyabs gzhan med do snyam nas/ de nas mi'i cha byad du byas te rngon pa spang leb can gyi </text></item>
<item><p>205b2</p><section>'dul ba</section><text>drung du song nas smras pa/ kye nang rje rgyal po nor can gyi yul 'byor pa dang rgyas pa dang bde ba dang lo legs pa/ skye bo dang mi mang pos gang ba zhes bya ba nas 'bras sa lu dang / bu ram shing dang ba lang dang ma he phun sum tshogs pa zhes bya ba'i bar gong </text></item>
<item><p>205b3</p><section>'dul ba</section><text>ma bzhin du ste/ su'i mthu las gyur pa ji ga khyod kyis shes sam/ des smras pa shes te rgyal po de chos dang ldan pas chos bzhin gyis rgyal srid byed de byams pa'i sems dang / phan pa'i sems dang brtse ba'i sems kyis yul bskyangs </text></item>
<item><p>205b4</p><section>'dul ba</section><text>pas so des smras pa/ ji de 'ba' zhig gam gzhan gyis kyang yin rngon pas smras pa/ gzhan gyi yon tan zhig kyang yod de/ mtsho 'di na klu'i bu skye ba sna tshogs pa zhes bya ba gnas te des dus dus su char gyi rgyun legs par phab nas lhag </text></item>
<item><p>205b5</p><section>'dul ba</section><text>par lo tog phun sum tshogs par gyur to/ /des na sa gzhi lhag par lo tog dang ldan pas yul yang bza' ba dang btung ba mod par gyur to/ /skye ba sna tshogs pas smras pa gal te 'ga' zhig gis klu'i bu de yul 'di nas phrogs na </text></item>
<item><p>205b6</p><section>'dul ba</section><text>klu'i bu de cir 'gyur/ rung bar mi 'gyur te/ de pha ma dang bral ba las byung ba'i sdug bsngal myong bar 'gyur ro/ /rgyal po dang yul mis phrogs na de la khyod kyis ji ltar bya/ srog dang dbral bar bya'o/ /khyod kyis klu'i bu de gang yin pa shes sam </text></item>
<item><p>205b7</p><section>'dul ba</section><text>mi shes so de nga nyid yin na lho phyogs lnga len pa'i sbrul khas sdigs pa nga 'phrog par byed de/ de gtor ma dang yo byad kyi phyir slar song nas zhag bdun gyi nyin par 'ong bar 'gyur te/ 'ongs nas mtsho ngogs su seng lding gi phur pa grwa bzhir </text></item>
<item><p>205b8</p><section>'dul ba</section><text>btsugs la tshon skud sna tshogs kyis bres te gsang sngags rdzod par byed kyis/ de nas ha cang yang mi ring ba zhig tu khyod mi mngon par 'dug la/ gang gi tshe des cho ga de lta bu byas par gyur pa de'i tshe mtsho'i nang gi chu khol zhing lud par 'gyur </text></item>
<item><p>206a1</p><section>'dul ba</section><text>te nga yang 'byung gis de'i tshe khyod kyis sbrul khas sdigs de'i gnad du mdas snun la de ma thag tu drung du song ste gsang sngags slar sdus shig /ma bsdus na khyod kyi mgo drung nas bcad de sa la bor ra re zhes smros shig gal </text></item>
<item><p>206a2</p><section>'dul ba</section><text>te des gsang sngags rnams ma bsdus par srog dang bral te shi na ni kho bo ji srid 'tsho'i bar du gsang sngags kyi zhags pas bcings par 'gyur ro/ /rngon pas smras pa/ gal te khyod gcig pu la phan thogs na yang de bzhin du kho bo kho </text></item>
<item><p>206a3</p><section>'dul ba</section><text>nas bya na yul mtha' dag la phan na lta smos kyang ci dgos te/ kho bos skyabs byas song shig /de nas klu'i bu des de la dben pa'i phyogs shig bstan nas/ ji tsam na rngon pa de zhag bdun gyi nyin par phyogs dben par bdag nyid gab </text></item>
<item><p>206a4</p><section>'dul ba</section><text>ste 'dug pa dang / sbrul khas sdigs pa de yang 'ongs nas gtor ma dang yo byad kyi cho ga bya bar rtsom ste/ de phyogs bzhir seng ldeng gi phur bu bzhi btsugs/ tshon skud sna tshogs kyis bres te gsang sngags brjod do/ /de nas chu de </text></item>
<item><p>206a5</p><section>'dul ba</section><text>khol du cha ba dang rngon pas gnad du mdas snun nas ral gri shubs nas phyung ste smras pa/ khyod kyis nged kyi yul na gnas pa'i klu'i bu gsang sngags kyis dbrog gam/ gsang sngags slar sdus shig ma bsdus na khyod kyi mgo drung </text></item>
<item><p>206a6</p><section>'dul ba</section><text>nas bcad de sa la bor ra re de nas sbrul khas sdigs pa sdug bsngal nyams su myong bas nyam thag cing 'chi ba'i 'jigs pas skrag nas gsang sngags brtul ba dang / rngon pas de ma thag tu de bsad do/ /de nas klu'i bu gsang </text></item>
<item><p>206a7</p><section>'dul ba</section><text>sngags kyi zhags pas bcings pa las thar te mtsho nas byung nas rngon pa la 'khyud de 'di skad ces smras so/ /khyod ni kho bo'i ma yin la khyod ni kho bo'i pha yin te/ 'di ltar khyod la brten pas kho bo pha ma dang bral ba las byung </text></item>
<item><p>206a8</p><section>'dul ba</section><text>ba'i sdug bsngal ma skyes so/ /tshur shog gnas su 'dong ngo zhes des de gnas su khrid de song nas bza' ba dang btung ba rnam pa sna tshogs kyis tshim par byas te/ rin po che dag bstabs nas ma dang pha la smras pa/</text></item>
<item><p>206b1</p><section>'dul ba</section><text>yab yum 'di ni bdag gi snying du sdug pa skyabs dang gnyen du gyur pa lags te/ 'di'i mthus bdag khyed dang lhan cig pa las bral bar ma gyur to/ /de dag gis kyang de la dam pa sbyin par byed de/ rin po che rnam pa sna tshogs byin nas </text></item>
<item><p>206b2</p><section>'dul ba</section><text>des de rnams khyer te mtsho de nas byung ngo / /mtsho de dang ha cang mi ring ba zhig na bsti gnas me tog dang 'bras bu phun sum tshogs pa bya sna tshogs skad 'byin pa zhig yod de/ de na drang srong byams pa dang snying rje'i bdag nyid can/ sems </text></item>
<item><p>206b3</p><section>'dul ba</section><text>can rnams la sdug par 'dzin pa zhig gnas so/ /de nas rngon pa de drang srong de'i drung du dus gsum du 'gro bar rtsom zhing / de la klu'i bu skye ba sna tshogs pa dang lhan cig ji ltar gyur pa de dag thams cad rgyas par smras so/ /de nas drang srong </text></item>
<item><p>206b4</p><section>'dul ba</section><text>des smras pa/ khyod la rin po che dang gser ci dgos/ de'i gnas na don yod pa zhes bya ba'i zhags pa yod kyis de slongs shig /de nas rngon pa de don yod pa'i zhags pa la chags pa skyes nas drang srong gi tshig mnyan te slar klu'i gnas su </text></item>
<item><p>206b5</p><section>'dul ba</section><text>song ba dang / de nas ji tsam na klu'i khang pa'i sgo na don yod pa'i zhags pa de mthong nas de 'di snyam du sems te/ bdag 'dod pa'i don yod pa'i zhags pa gang yin pa de ni 'di kho na yin no snyam nas klu'i gnas su zhugs so/ /de nas </text></item>
<item><p>206b6</p><section>'dul ba</section><text>klu'i bu skye ba sna tshogs pa dang / klu gzhan rnams kyis yang dag par dga' ba dang / mgu ba dag byas nas rin po che dag bstabs pa dang / des smras pa kho bo la rin po che mi dgos kyi/ 'on kyang don yod pa'i zhags pa 'di kho bo la </text></item>
<item><p>206b7</p><section>'dul ba</section><text>byin cig /skye ba sna tshogs pas smras pa/ khyod la 'di ci dgos kho bo cag la ni dgos rab ste/ gang gi tshe nam mkha' lding gis gnod pa byas pa de'i tshe 'dis kho bo cag bsrung bar 'gyur ro/ /rngon pas smras pa/ khyed cag la ni nam </text></item>
<item><p>206b8</p><section>'dul ba</section><text>mkha' lding gi gnod pa lan 'ga' zhig 'byung ba na 'di dgos kyi/ kho bo la ni dus kun du dgos kyis gal te legs pa byas pa dang phan btags pa dran pa lta na byin cig /klu'i bu skye ba sna tshogs pa 'di snyam du sems te/ 'dis </text></item>
<item><p>207a1</p><section>'dul ba</section><text>bdag la phan cher btags kyis pha ma la brtags te sbyin no/ /snyam nas des pha dang ma la brtags te zhags pa de byin no/ /de nas rngon pa des bdag thob pa bzhin du bde ba dang yid bde bas tshim nas/ don yod pa'i zhags pa khyer te klu'i </text></item>
<item><p>207a2</p><section>'dul ba</section><text>gnas nas byung nas rang gi khyim du song ngo / /ji tsam dus gzhan zhig na rgyal po nor can btsun mo dang lhan cig rtse bar byed dga' bar byed/ dga' mgur spyod par byed do/ /de rtse bar byed dga' bar byed/ dga' mgur spyod par byed pa las bu pho </text></item>
<item><p>207a3</p><section>'dul ba</section><text>yang med/ bu mo yang med nas lag pa la 'gram pa gtad de bdag gi khyim du nor rdzas 'di snyed cig bsags kyang bdag la bu pho yang med/ bu mo yang med pas bdag 'das na bdag gi gdung rgyud 'chad cing yul 'chor ba dang / bdog </text></item>
<item><p>207a4</p><section>'dul ba</section><text>pa ril yang rgyal po gzhan gyis dbang byed par 'gyur ro snyam nas/ sems khongs su chud cing 'dug pa dang de la dge sbyong dang bram ze dang / grogs po dang mdza' bshes dang / nye du rnams kyis smras pa/ lha ci'i slad du thugs mi dgyes/</text></item>
<item><p>207a5</p><section>'dul ba</section><text>des skabs de de rnams la rgyas par smras pa dang / de rnams kyis smras pa/ lha rnams la gsol ba mdzod cig dang / khyod la sras mchis par 'gyur ro/ /de bu med de bu mngon par 'dod pas zhi ba dang chu lha dang / lus ngan dang nor lha la sogs </text></item>
<item><p>207a6</p><section>'dul ba</section><text>pa la gsol ba 'debs shing / lha'i bye brag gzhan yang 'di lta ste/ kun dga' ra ba'i lha dag dang / nags tshal gyi lha dag dang bzhi mdo'i lha dag dang / sum mdo'i lha dag dang / gtor ma len pa'i lha dag dang / lhan cig skyes pa dang </text></item>
<item><p>207a7</p><section>'dul ba</section><text>chos 'thun pa dag dang / rtag tu rjes su 'brang ba'i lha dag la yang gsol ba 'debs so/ /'jig rten na gang gsol ba 'debs pa'i rgyu las bu pho dang bu mo dag skye'o zhes bya ba'i gtam de lta bu yod de/ de ni de lta bu ma yin te/</text></item>
<item><p>207a8</p><section>'dul ba</section><text>gal te de ltar 'gyur du zin na re re la yang 'di lta ste dper na 'khor los sgyur ba'i rgyal po bzhin du bu stong stong yod par 'gyur ro/ /'on kyang gnas gsum po dag mngon du gyur pa las bu pho dang bu mo dag skye bar 'gyur te/</text></item>
<item><p>207b1</p><section>'dul ba</section><text>gsum po de dag gang zhe na pha dang ma dag chags par gyur cing 'dus pa dang / ma dus la bab cing zla mtshan dang ldan pa dang / dri za nye bar gnas shing 'jug 'dod pa ste/ gnas gsum po de dag mngon du gyur pa las bu pho dang bu mo dag skye bar 'gyur ro/ /</text></item>
<item><p>207b2</p><section>'dul ba</section><text>de de ltar gsol ba 'debs pa lhur len cing 'dug pa na/ bskal pa bzang po'i byang chub sems dpa' zhig btsun mo dam pa de'i mngal du zhugs so/ /bud med mkhas pa'i rang bzhin can kha cig la ma 'dres pa'i chos lnga yod de lnga gang zhe </text></item>
<item><p>207b3</p><section>'dul ba</section><text>na/ skyes pa chags par gyur pa shes shing chags pa dang bral ba shes pa dang / dus shes shing zla mtshan shes pa dang / mngal du zhugs pa shes pa dang / gang las mngal du zhugs pa de yang shes pa dang / khye'u shes shing bu mo shes pa ste </text></item>
<item><p>207b4</p><section>'dul ba</section><text>gal te khye'u yin na dku g.yas par rten cing 'dug la gal te bu mo yin na/ dku g.yon par rten cing 'dug go/ /de yid dga' zhing yid dga' nas khyo la smras pa/ rje'i sras bdag la sems can zhugs par gyur pa ni 'di ltar </text></item>
<item><p>207b5</p><section>'dul ba</section><text>bdag gi dku g.yas par rten cing mchis pa las na nges par khye'ur 'gyur gyis dgyes pa bskyed du gsol/ de yang yid dga' zhing dga' nas ro stod bsrang ste lag pa g.yas pa brkyang nas 'di skad ces/ kho bo yun ring po nas mngon </text></item>
<item><p>207b6</p><section>'dul ba</section><text>par 'dod pa bu'i ngo mthong ba dang / kho bo dang 'thun par skye zhing mi mthun par mi skye ba dang / kho bo'i bya ba dag byed pa dang / gsos pas phyir gso ba dang / bgo skal la spyod pa dang / kho bo'i rigs rgyud yun ring du gnas par sgrub pa dang /</text></item>
<item><p>207b7</p><section>'dul ba</section><text>bdag cag shi zhing dus la bab pa dag la nyung ngu 'am mang po yang rung ba'i sbyin pa dag sbyin/ bsod nams dag byas nas 'di de gnyis gang du skyes pa der 'gro zhing rjes su 'gro bar gyur cig ces ming gis yon bsngo ba byed par gyur cig </text></item>
<item><p>207b8</p><section>'dul ba</section><text>ces ched du brjod pa ched du rjod par byed do/ /de la sems can zhugs par rig nas 'di lta ste mngal na gnas pa yongs su smin par bya ba'i phyir steng gi khang bzangs kyi gzhir grang ba na grang ba'i yo byad dag dang / dro ba na dro ba'i yo byad dag dang /</text></item>
<item><p>208a1</p><section>'dul ba</section><text>sman pas bstan pa'i zas ha cang mi kha ba dang ha cang mi skyur ba dang ha cang lan tshwa mi che ba dang ha cang mi mngar ba dang ha cang mi tsha ba dang / ha cang mi bska ba dang / kha ba dang skyur ba dang / lan tshwa dang mngar ba dang tsha ba dang / bska ba spangs pa'i zas </text></item>
<item><p>208a2</p><section>'dul ba</section><text>dag dang do shal dang se mo do dang / rgyan gyis klubs pa'i lus lha'i bu mo dga' ba'i tshal na rnam par spyod pa lta bu dang / khri nas khrir dang khri'u nas khri'ur dang / shod kyis gzhir mi 'bab pa dang / des sgra yid du mi 'ong ba cung zad </text></item>
<item><p>208a3</p><section>'dul ba</section><text>kyang mi thos par nyam bag tu bzhag go/ /de zla ba brgyad dam dgu 'das pa dang khye'u gzugs bzang ba blta na sdug pa/ mdzes pa gsal ba gser gyi mdog 'dra ba/ mgo gdugs ltar 'dug pa lag pa ring ba dpral ba'i </text></item>
<item><p>208a4</p><section>'dul ba</section><text>dbyes che ba smin ma 'jar pa/ sna'i gzangs mtho ba/ yan lag dang nying lag thams cad dang ldan pa zhig btsas so/ /de btsas pa na kun dga' bar 'gyur ba'i rnga brdungs pa rgyal pos thos nas smras pa/ de ci zhig </text></item>
<item><p>208a5</p><section>'dul ba</section><text>yin/ btsun mo rnams kyis rgyal po la smras pa lha dgyes pa bskyed du gsol/ khyod kyi sras po zhig bltam mo/ /de nas rgyal pos grong khyer de thams cad rdo ba dang gseg ma dang gyo mo bsal te byi dor byas nas tsan dan </text></item>
<item><p>208a6</p><section>'dul ba</section><text>gyi chus chag chag btab/ rgyal mtshan dang ba dan bsgreng / shin tu dri zhim po'i pog phor dag bshams/ me tog sil ma sna tshogs kyis dga' dga' ltar bkram ste/ bsgo ba dge sbyong dang bram ze dang bkren pa dang / phongs pa rnams </text></item>
<item><p>208a7</p><section>'dul ba</section><text>la sbyin pa byin cig /btson thams cad khye shig /de'i phyir nyi ma bdun gsum nyi shu gcig tu btsas pa'i btsas ston rgya cher byas nas khye'u'i ming cir gdags zhes ming 'dogs par byed pa na/ blon po rnams kyis smras pa/ khye'u 'di </text></item>
<item><p>208a8</p><section>'dul ba</section><text>rgyal po nor can gyi sras lags pas khye'u'i ming nor bzangs su gdags so zhes de'i ming nor bzangs zhes bya bar btags so/ /khye'u nor bzangs ma ma brgyad po pang na 'tsho ba'i ma ma gnyis dang / nu ma snun pa'i ma ma gnyis </text></item>
<item><p>208b1</p><section>'dul ba</section><text>dang dri ma 'phyi ba'i ma ma gnyis dang / rtsed grogs kyi ma ma gnyis la rjes su gtad de/ de ma ma brgyad po dag gis 'o ma dang zho dang mar dang zhun mar dang / mar gyi nying khu dang gzhan yang yo byad kyi bye brag gtso bo gtso bo dag gis sring </text></item>
<item><p>208b2</p><section>'dul ba</section><text>bar byed skyed par byed cing rdzing na gnas pa'i pad ma bzhin du myur du skyed par byed do/ /gang gi tshe chen por gyur pa de'i tshe yi ge slob tu bcug ste zhes bya ba nas/ brtag pa brgyad dang dbye ba dang / klag pa la mkhas pa dang / spyod pa gsal </text></item>
<item><p>208b3</p><section>'dul ba</section><text>bar gyur to zhes bya ba'i bar gong ma bzhin no/ /de rgyal po rgyal rigs spyi bo nas dbang bskur ba ljongs kyi dbang phyug dang mthu dang brtson 'grus thob pa/ sa chen po'i dkyil 'khor 'di mngon par rgyal bar byas te </text></item>
<item><p>208b4</p><section>'dul ba</section><text>gnas pa rnams kyi bzo'i gnas dang / las kyi gnas zhes bya ba nas/ gnas lnga la byang bar gyur to/ /zhes bya ba'i bar gong ma bzhin te/ de'i phas chung ma gsum po chen ma dang 'bring ma dang / chun ma dag bzhag cing gnas pa'i khang </text></item>
<item><p>208b5</p><section>'dul ba</section><text>pa rnam pa gsum po dgun gyi dang / dpyid kyi dang dbyar gyi rnams brtsigs nas/ bskyed mos tshal rnam pa gsum po dgun gyi dang / dpyid kyi dang dbyar gyi dag btsugs so/ /de nas gzhon nu nor bzangs steng gi khang bzangs kyi </text></item>
<item><p>208b6</p><section>'dul ba</section><text>gzhi la skyes pa med par song nas sil snyan rnams kyis rtse bar byed/ dga' bar byed dga' mgur spyod par byed do/ /ji tsam dus gzhan zhig na rngon pa spang leb can ri dgas tshol zhing de dang de dag tu rgyu ba na ri bo gzhan zhig la phyin </text></item>
<item><p>208b7</p><section>'dul ba</section><text>pa dang / des ri bo de'i shod na drang srong gi bsti gnas me tog dang 'bras bu phun sum tshogs pa/ bya sna tshogs rgyu ba de na mtsho chen po ut+pa la dang / ku mu da dang / pad ma dkar pos yog pa/ ngang pa dang / bya ka ran da ba dang /</text></item>
<item><p>208b8</p><section>'dul ba</section><text>ngur bas mdzes pa de mthong nas de bsti gnas der 'khyam par brtsams pa las/ ji tsam na drang srong skra dang / kha spu dang / sen mo dang / spu rnams ring ba/ lus rlung dang tsha bas gdungs pa/ shing gos gyon pa zhig shing gi drung du </text></item>
<item><p>209a1</p><section>'dul ba</section><text>gnas bcas te rtswa'i spyil bu na 'dug pa mthong ngo / /mthong nas kyang rkang pa la mgo bos phyag byas te thal mo sbyar nas dris pa/ legs ldan phyogs 'dir khyod bzhugs nas yun ji srid cig lags/ lo bzhi </text></item>
<item><p>209a2</p><section>'dul ba</section><text>bcu lon no/ /khyod kyis yun de srid cig tu phyogs 'dir lon na ngo mtshar rmad du byung ba'i chos 'ga' lta gzigs pa 'am gsan pa lta mchis sam/ drang srong zhi ba'i bdag nyid des dal bu dal bus smras pa/ bzhin </text></item>
<item><p>209a3</p><section>'dul ba</section><text>bzangs khyod kyis mtsho 'di mthong ngam/ legs ldan mthong lags so/ /'di ni tshangs pa 'du ba'i rdzing zhes bya ste/ ut+pa la dang / ku mu da dang / pad ma dkar pos gang ba/ bya sna tshogs kyis bsten pa/ kha ba dang dngul dang bu mo'i </text></item>
<item><p>209a4</p><section>'dul ba</section><text>mdog lta bu'i chus shin tu gang ba/ shin tu dri zhim pa'i me tog gis bskor ba'i chu'i rdzing 'dir tshes bcwa lnga la mi 'am ci'i rgyal po ljon pa'i bu mo yid 'phrog ma zhes bya ba mi 'am ci mo lnga brgyas yongs su bskor nas mgo khrus </text></item>
<item><p>209a5</p><section>'dul ba</section><text>dang bsku mnye sna tshogs dang 'ongs nas khrus byed do/ /de khrus byed pa'i tshe bro gar dang / glu dang rol mo'i sgra snyan pas bya dang ri dgas rnams kyang yid 'phrog par byed do/ /kho bo yang de'i sgra thos nas dga' ba dang / yid bde ba chen pos zhag </text></item>
<item><p>209a6</p><section>'dul ba</section><text>bdun 'da' bar byed de/ bzhin bzangs kho bos ngo mtshar rmad du byung ba 'di mthong ngo / /de nas rngon pa spang leb can 'di snyam du sems te/ bdag gis klu las don yod pa'i zhags pa thob pa stes te/ de mi 'am ci'i bu mo yid </text></item>
<item><p>209a7</p><section>'dul ba</section><text>'phrog ma la gdab bo snyam nas/ des dus gzhan zhig na tshes bcwa lnga la don yod pa'i zhags pa khyer te mtsho 'gram dang nye bar me tog dang / 'bras bu dang / lo ma tshang tshing zhig tu 'khras nas gcig tu bsgrim pas bya ra byed </text></item>
<item><p>209a8</p><section>'dul ba</section><text>cing 'dug go/ /ci tsam na yid 'phrog ma mi 'am ci mo lnga brgyas yongs su bskor te/ de 'dra ba'i 'byor ba nyid kyis tshangs pa 'du ba'i rdzing du khrus kyi phyir zhugs pa dang / rngon pa spang leb can gyis de ma thag tu don yod pa'i </text></item>
<item><p>209b1</p><section>'dul ba</section><text>zhags pa btab pa las/ des mi 'am ci mo yid 'phrog ma zin to/ /don yod pa'i zhags pas zin nas mtsho'i nang na mchong rgal zhing 'jigs pa'i sgra yang phyung ba dang / mi 'am ci mo'i tshogs lhag mas de thos nas phan tshun brgyugs te mi 'am </text></item>
<item><p>209b2</p><section>'dul ba</section><text>ci mo yid 'phrog ma la brtag par brtsams pa las bzung bar mthong ngo / /mthong nas kyang skrag nas bros so/ /rngon pa des mchog tu gzugs bzang mo blta na sdug pa de mthong ngo / /mthong nas kyang gzung ba'i phyir drung du gtugs pa dang /</text></item>
<item><p>209b3</p><section>'dul ba</section><text>des smras pa/ ma rabs khyod ni nga la ma reg shig /khyod kyi 'di ni thog tu bab ma yin/ /nga ni gzugs bzang rgyal gyi 'os yin pas/ /'dzin pa legs par 'gyur ba ma yin no/ /rngon pas smras pa gal te khyod ma bzung na 'bros par </text></item>
<item><p>209b4</p><section>'dul ba</section><text>'gyur ro/ /des smras pa kho mo mi 'bros kyis gal te yid mi ches na 'di'i mthus kho mo steng gi nam mkha' la 'gros gtsug gi nor bu 'di zung shig /rngon pas smras pa su shes des de la gtsug gi nor bu byin nas smras pa/</text></item>
<item><p>209b5</p><section>'dul ba</section><text>gtsug gi nor bu 'di su'i lag pa na gnas pa de'i dbang du kho mo 'gyur ro/ /de nas rngon pas nor bu de blangs te zhags pas bcings bzhin du khrid de song ngo / /de'i tshe gzhon nu nor bzangs ri dgas 'chor du chas pa dang / rngon pa </text></item>
<item><p>209b6</p><section>'dul ba</section><text>des gzhon nu nor bzangs gzugs bzang ba mdzes pa blta na sdug pa mthong ngo / /mthong nas kyang de 'di snyam du sems te/ 'di ni rgyal bu gzhon nu yin la/ 'di yang mchog tu gzugs bzang mo blta na sdug pa yin te/</text></item>
<item><p>209b7</p><section>'dul ba</section><text>gal te 'di mthong na btsan thabs su khyer bar 'gyur gyis/ ma la bdag gis 'di skyes kyi tshul du bdag nyid kyis dbul lo snyam nas/ de nas de zhags pas bcings bzhin rgyal bu gzhon nu nor bzangs gang na ba der khrid de </text></item>
<item><p>209b8</p><section>'dul ba</section><text>song nas phyin pa dang rkang pa gnyis la gtugs te smras pa/ lha bdag gis bud med rin po che 'di skyes su 'tshal te mchis na bzhes su gsol/ rgyal bu gzhon nu nor bzangs kyis mi 'am ci mo yid 'phrog ma gzugs bzang </text></item>
<item><p>210a1</p><section>'dul ba</section><text>mo blta na sdug pa mdzes pa/ kha dog rgyas pa mchog dang ldan pa/ yon tan thams cad 'dus pa/ bud med kyi mtshan bcwa brgyad kyis brgyan pa/ yul gyi mi bas bzang ba/ nu ma gser gyi bum pa dang ru sbal ltar rgyas zhing </text></item>
<item><p>210a2</p><section>'dul ba</section><text>rlo ba dang / mkhrang zhing mkhregs pas shin du legs par zlum pa ldem pa/ mig mthon mthing la rtsa dmar zhing dkyus ring la pad ma gzhon nu 'dra ba/ sna'i gzangs ring zhing mtho ba/ ma mchu byi ru dang nor bu dang rin po che dang /</text></item>
<item><p>210a3</p><section>'dul ba</section><text>bim pa'i 'bras bu'i dbyibs 'dra ba/ 'gram pa ma rnyongs shing yongs su rgyas pa/ mkhur tshos lhag par dga' bar byed pa'i ri mo'i thig le can/ smin ma rim gyis mdzes shing 'jar la bung ba'i tshogs ltar gnag pa/ dpung </text></item>
<item><p>210a4</p><section>'dul ba</section><text>pa zla ba nya ba dri ma med pa ltar rgyas la ring ba/ lto gnyer ma zab mo gsum dang ldan zhing yid tsam rnyong ba/ nu ma'i g.yur gyis ro stod bags kyis 'dud la/ dku shing rta'i yan lag ltar dbyibs shin tu mdzes pa/ lag pa </text></item>
<item><p>210a5</p><section>'dul ba</section><text>chu shing gi snying po 'dra ba brla byin gyis phra bar zlum pas mdzes pa/ rtsa shin du mi mngon zhing gya gyu med pas yan lag thams cad mdzes pa/ nor bu mang po'i mgo rgyan dang mgul gdub dang rkang gdub dang gdu bu dang do shal dang /</text></item>
<item><p>210a6</p><section>'dul ba</section><text>se mo do'i sgras 'gying zhing 'gro ba/ skra gnag la 'jam pa/ bde sogs ltar rkang pa rkang gdub kyis brgyan cing gser gyi 'og pag can/ lto phyang nge ba do shal mang po dpyangs pa/ mdog gser btso ma ltar bzang ba mthong ngo / /</text></item>
<item><p>210a7</p><section>'dul ba</section><text>mthong ma thag tu gzhon nu 'dod chags kyi zhags pa chu zla dri ma med cing gsal ba g.yo ba'i rang bzhin lta bur gzung dka' ba/ klung chu rlabs dang bcas pa'i chu srin lta bur rtogs par dga' ba/ nam mkha' lding dang rlung </text></item>
<item><p>210a8</p><section>'dul ba</section><text>gi shugs dang 'dra bar 'gro ba/ shing bal gyi 'da' ba lta bur myur du 'gyur ba/ spre'u ltar sa gcig na mi 'dug pas g.yo zhing tsab yab can gyis ni dam du zin/ 'dod chags kyi mda' rtag tu nyon mongs pa bsten pa goms pa'i </text></item>
<item><p>210b1</p><section>'dul ba</section><text>'dod chags kyi bde ba ro myong ba la brkam pa nyon mongs pa thams cad kyi yul ngan 'gro'i g.yang sa las mi zlogs pa/ bzang mo la rjes su chags pa'i sems kyis shin tu dri ma can du byas pa/ phrad par 'dod pas shin tu dbyung mi </text></item>
<item><p>210b2</p><section>'dul ba</section><text>bzod pa'i sgra 'byin pa/ tshul bzhin ma yin pa'i gzhus 'phangs pas ni snying po la phog ste/ me'i nang du phye ma leb bzhin du de nyid du 'gyel te smras pa/ dbyar gyi char sprin nang nas glog ni 'gyu ba ltar/ /bzhin ras zla ba 'dra de nor </text></item>
<item><p>210b3</p><section>'dul ba</section><text>bzangs kyis mthong ste/ /de la chags pa'i 'dod pa steg tshol las byung ba'i/ /'dod chags mda' yis de yi sems la phog / //'dul ba gzhi/ bam po bzhi bcu rtsa lnga pa/ de nas rgyal bu nor bzangs kyis yid 'phrog ma </text></item>
<item><p>210b4</p><section>'dul ba</section><text>khrid de glang po'i khyim gyi grong khyer du song nas rngon pa de la yang grong khyer mchog cig byin no/ /de nas gzhon nu nor bzangs yid 'phrog ma dang lhan cig steng gi khang bzangs kyi gzhir dong nas lhan cig tu rtse bar byed dga' bar byed dga' </text></item>
<item><p>210b5</p><section>'dul ba</section><text>mgur spyod par byed de yid 'phrog ma'i gzugs dang na tshod dang bsnyen bkur brgya phrag du ma'i yon tan gyis gzhon nu nor bzangs kyi sems ji ltar de dang skad cig kyang 'bral mi phod pa de ltar phrogs so/ /ji tsam dus gzhan </text></item>
<item><p>210b6</p><section>'dul ba</section><text>zhig na bram ze gnyis shig ljongs rgyu zhing 'ongs pa las de las gcig ni rgyal po la rten bcas so/ /gnyis pa ni gzhon nu nor bzangs la'o/ /rgyal po la rten bcas pa gang yin pa de ni rgyal pos mdun </text></item>
<item><p>210b7</p><section>'dul ba</section><text>na 'don du bcug ste longs spyod kyi skal ba yang byin no/ /gzhon nu nor bzangs kyi gang yin pa de la ni des longs spyod kyi skal ba tsam zhig byin pa dang / smras pa/ gzhon nu gang gi tshe yab 'das nas khyod </text></item>
<item><p>210b8</p><section>'dul ba</section><text>rgyal por bcug pa de'i tshe bdag la ci zhig bgyi/ gzhon nu nor bzangs kyis smras pa/ ji ltar khyod kyi grogs po bram ze nga'i yab kyi mdun na 'don du bcug pa de bzhin du khyod kyang nga'i </text></item>
<item><p>211a1</p><section>'dul ba</section><text>mdun na 'don du gzhug go zhes byas pa'i gtam de gcig nas gcig tu brgyud de bram ze mdun na 'don des thos nas de 'di snyam du sems te/ ngas ci nas gzhon nu nyid kyis kyang rgyal srid mi 'thob pa de ltar bya na mdun na 'don du </text></item>
<item><p>211a2</p><section>'dul ba</section><text>gzhug pa lta smos kyang ci dgos snyam mo/ /ji tsam dus gzhan zhig na rgyal po de'i yul du ri 'or ba zhig sdo bar gyur nas rgyal pos de 'bebs su dmag kha chen cig btang ba las de bcom/ rnam par bcom ste pham par byas nas slar log </text></item>
<item><p>211a3</p><section>'dul ba</section><text>go/ /de bzhin du kha chen bdun gyi bar btang ba las de rnams kyang bcom/ rnam par bcom ste pham par byas nas slar lhags so/ /rgyal po la blon po rnams kyis gsol pa/ lha ci'i slad du rang gi dpung nyams shing gzhan gyi mthu skyed par </text></item>
<item><p>211a4</p><section>'dul ba</section><text>mdzad/ gang yang lha'i yul na mtshon gyis 'tsho ba ji snyed mchis pa thams cad dgug tu gsol/ bram ze mdun na 'don gyis bsams pa/ gzhon nu bsad pa'i thabs bya ba'i dus ni 'di yin no snyam nas des rgyal po la gsol pa/</text></item>
<item><p>211a5</p><section>'dul ba</section><text>lha de lta bus ni dbab par rngo mi thog go/ /rgyal pos smras pa/ ji ltar bya nga nyid kho na 'gro 'am/ mdun na 'don gyis smras pa/ ci'i slad du lha nyid gshegs/ gzhon nu nor bzangs 'di ni dar la bab cing mthu rtsal snyems pa dang </text></item>
<item><p>211a6</p><section>'dul ba</section><text>ldan pa lags pas dmag 'di rnams dang lhan cig dgyer gsol/ rgyal pos smras pa/ de bzhin du bya'o zhes de nas rgyal pos gzhon nu bkug nas bsgo ba/ gzhon nu dmag dang lhan cig tu deng la ri 'or ba rnams phob shig /</text></item>
<item><p>211a7</p><section>'dul ba</section><text>lha bka' bzhin 'tshal zhes gzhon nu nor bzangs kyis rgyal po las mnyan nas/ btsun mo rnams kyi gan du song ste yid 'phrog ma mthong ba dang de thams cad brjed par gyur to/ /de nas yang rgyal pos bsgo ba dang yang mthong ma thag tu </text></item>
<item><p>211a8</p><section>'dul ba</section><text>thams cad brjed par gyur to/ /de nas mdun na 'don gyis rgyal po la smras pa/ lha gzhon nu nor bzangs ni yid 'phrog ma la lhag par chags pas mchi rngo mi thog gis/ dmag sdogs la gzhon nu btsun mo rnams kyi nang </text></item>
<item><p>211b1</p><section>'dul ba</section><text>nas byung ba dang ci nas kyang yid 'phrog ma'i drung du mi mchi bar thal byung gtang bar bgyi'o/ /rgyal pos blon po rnams la smras pa/ shes ldan dag dpung gi tshogs sta gon gyis shig /blon po rnams kyis rgyal po las mnyan </text></item>
<item><p>211b2</p><section>'dul ba</section><text>nas dpung gi tshogs glang po che dang / rta dang / shing rta dang / dpung bu chung phun sum tshogs pa 'tshog chas go mtshon rnam pa du ma dang ldan pa dag sta gon byas so/ /de nas gzhon nu phyir byung ba dang bsgo ba/ gzhon nu dpung gi tshogs sta </text></item>
<item><p>211b3</p><section>'dul ba</section><text>gon byas kyis song shig /des smras pa/ lha yid 'phrog ma la bltas te mchi bar bgyi'o/ /rgyal pos smras pa/ gzhon nu thogs par 'gyur gyis ma lta shig /yab gal te de lta na ma la bltas te mchi'o/ /gzhon nu ma </text></item>
<item><p>211b4</p><section>'dul ba</section><text>la ni ltos shig /des yid 'phrog ma'i gtsug gi nor bu khyer nas ma'i drung du song ste rkang pa gnyis la gtugs te smras pa/ yum bdag ri 'or ba rnams 'bebs su mchi lags kyis/ gtsug gi nor bu 'di khyod kyis shin tu </text></item>
<item><p>211b5</p><section>'dul ba</section><text>dben par sbos la yid 'phrog ma 'gum pa la thug pa ma lags pa ji ltar gyur kyang ma stsal cig ces des de skad ma la bsgo nas mchi phyag byas te dmag gi dpung gi tshogs dang rol mo'i sgra sna tshogs dang chas te rim gyis </text></item>
<item><p>211b6</p><section>'dul ba</section><text>yul 'das nas ri 'or de dang ha cang yang mi ring ba zhig na shing ljon pa shig gi drung du btab ste 'dug go/ /de'i tshe rgyal po chen po rnam thos kyi bu 'khor gnod sbyin du ma dang / 'khor gnod sbyin brgya phrag du ma dang / 'khor gnod sbyin stong </text></item>
<item><p>211b7</p><section>'dul ba</section><text>phrag du ma dang / 'khor gnod sbyin brgya stong phrag du ma dang lam de nas gnod sbyin rnams kyi gnod sbyin gyi 'dun sar chas so/ /de lam de nas chas pa na nam mkha'i lam la thogs par gyur nas de 'di snyam du sems te/ bdag gis </text></item>
<item><p>211b8</p><section>'dul ba</section><text>lam 'di nas lan mang po zhig tu song na bdag gi bzhon pa lan 'ga' yang thogs par ma gyur na gang gis na da ltar thogs pa 'di la rgyu ci yod snyam pa las/ des gzhon nu nor bzangs mthong nas de 'di snyam du sems te 'di ni bskal pa </text></item>
<item><p>212a1</p><section>'dul ba</section><text>bzang po'i byang chub sems dpa' yin te/ dmag la chas pas nyon mongs par 'gyur ro/ /'di'i grogs byas te ri 'or ba 'di rnams srog chags 'ga' yang gnod par mi 'gyur bar dbab bo snyam du bsams nas/ gnod sbyin gyi </text></item>
<item><p>212a2</p><section>'dul ba</section><text>sde dpon chen po lnga len la smras pa/ lnga len tshur shog /khyod kyis gzhon nu nor bzangs ri 'or ba rnams dang g.yul ma bkye bar srog chags 'ga' la yang gnod par ma bya bar phob shig /gnod sbyin gyi sde dpon chen po lnga len gyis bka' bzhin </text></item>
<item><p>212a3</p><section>'dul ba</section><text>'tshal zhes rgyal po rnam thos kyi bu las mnyan nas lha'i dpung gi tshogs yan lag bzhi pa shing ta la'i tshad tsam gyi skyes pa dang / ri'i tshad tsam gyi glang po che dang / glang po che'i tshad tsam gyi rta dang / gzhal med khang gi tshad tsam gyi shing rta rnams </text></item>
<item><p>212a4</p><section>'dul ba</section><text>sprul to/ /de nas ral gri dang / tho ba dang / mda' bo che dang / mdung dang / 'khor lo dang / mdung thung dang / mda' dang / dgra sta la sogs te mtshon cha'i khyad par rnam pa sna tshogs dang / sil dkrol gyi sgra rnam pa sna tshogs 'byin pas 'jigs </text></item>
<item><p>212a5</p><section>'dul ba</section><text>pa chen po ston cing / lnga len mthu chen po'i tshogs rnams dang ri 'or du phyin pa dang / glang po che dang rta dang shing rta'i sgra dang / sil dkrol gyi sgra sna tshogs dang / gnod sbyin rnams kyi rang gi mthus ra ba dag ral bar gyur to/ /de nas ri 'or na gnas pa de rnams </text></item>
<item><p>212a6</p><section>'dul ba</section><text>kyis dpung gi tshogs de dang ra ba dag ral ba mthong nas mchog tu ngo mtshar skyes te dris pa/ dpung gi tshogs 'di gang nas 'ongs/ de rnams kyis smras pa/ myur du sgo phye shig /gzhon nu nor bzangs 'di'i mjug nas 'ong ste dpung gi tshogs 'di ni </text></item>
<item><p>212a7</p><section>'dul ba</section><text>de'i yin no/ /gal te myur du ma phye na thams cad rmeg med par 'gyur ro/ /de rnams kyis bdag cag rgyal la mi ldog ste/ /gzhon nu blo dang ldan la min/ /rgyal po zho shas 'tsho rnams kyis/ /bdag cag 'jigs shing skrag gyur mod/ /ces smras nas </text></item>
<item><p>212a8</p><section>'dul ba</section><text>de rnams kyis sgo phye ste/ de nas rgyal mtshan dang ba dan bsgreng nas bum pa gang ba dang rol mo'i sgra sna tshogs kyis gzhon nu nor bzangs bsu'o/ /des kyang dbugs phyung nas de rnams 'drang ba las sna bo bskos te dpya thang bcad/ gte'u yang bzung ngo / /</text></item>
<item><p>212b1</p><section>'dul ba</section><text>de nas ri 'or ba de rnams cham du phab nas gzhon nu nor bzangs slar log go/ /rgyal po nor can gyis de nyid kyi nub mo'i rmi lam na bya rgod cig 'ongs te rgyal po'i lto dral nas rgyu ma gzangs te grong khyer de thams cad kyi mtha' bskor ba dang rin po che sna </text></item>
<item><p>212b2</p><section>'dul ba</section><text>bdun khyim du 'ongs par mthong ngo / /mthong nas de nas rgyal po 'jigs skrag mi dga' zhing spu zing zhes byed nas myur ba myur bar langs te mal chen po la 'dug nas lag pa 'gram pa la gtad de gzhi 'di las bdag rgyal srid las nyams pa </text></item>
<item><p>212b3</p><section>'dul ba</section><text>'am/ srog gi bar chad du mi 'gyur grang snyam nas sems khongs su chud cing 'dug pa las de nam nangs nas rmi lam de bram ze mdun na 'don la smras pa dang / des bsams pa/ lha rmi lam de lta bu mthong ba ni gdon mi za bar gzhon nus ri 'or pa </text></item>
<item><p>212b4</p><section>'dul ba</section><text>rnams pham par byas kyis log pa zhig tu bstan par bya'o snyam nas smras pa/ lha khyod kyis rmi lam du gzigs pa ni bzang ba ma lags te/ gdon ma 'tshal bar gzhi 'di las lha'i rgyal srid las nyams pa 'am/ sku tshe'i bar chad du 'gyur </text></item>
<item><p>212b5</p><section>'dul ba</section><text>lags so/ /'on kyang 'di bzlog pa'i thabs mchis te/ de yang bram ze rnams kyis gsang tshig las mthong ngo / /bzlog pa'i thabs de ci yin/ lha bskyed mos tshal du rdzing dbyibs legs pa tshad la bab pa bgyis la/ de nas rdo thal gyis </text></item>
<item><p>212b6</p><section>'dul ba</section><text>byugs te/ legs par bstar la ri dgas phra mo rnams kyi khrag gis bkang la de nas lhas khrus la gshegs pa na rdzing de la them skas gcig las 'jug par bgyi'o/ /gcig las zhugs nas gnyis pa la 'dzeg par bgyi'o/ /gnyis pa las </text></item>
<item><p>212b7</p><section>'dul ba</section><text>zhugs nas gsum pa la 'dzeg par bgyi'o/ /gsum pa las zhugs nas bzhi pa la 'dzeg par bgyi'o/ /de nas bram ze rig byed dang rig byed kyi yan lag gi pha rol tu phyin pa bzhis lha'i zhabs lces bldags la mi ma yin pa'i tshil gyi </text></item>
<item><p>212b8</p><section>'dul ba</section><text>bdug pas bdug go/ /de ltar na lha'i dngos sdig 'byang zhing yun ring por rgyal srid skyong bar 'gyur ro/ /rgyal pos smras pa/ de dag thams cad ni nus na 'di ltar mi ma yin pa'i tshil 'di ni shin tu dkon no/ /mdun na 'don gyis smras pa/ lha mod pa gang lags pa de </text></item>
<item><p>213a1</p><section>'dul ba</section><text>dkon lags sam/ rgyal pos smras pa/ de ji lta bu zhig yin/ mdun na 'don gyis smras pa/ lha yid 'phrog ma 'di mi ma lags pa ma lags sam/ rgyal pos smras pa/ mdun na 'don 'di la gzhon nu'i srog 'dug gis de skad ma smra shig /</text></item>
<item><p>213a2</p><section>'dul ba</section><text>des smras pa/ lha khyim gyi phyir ni 'ga' gtang ste/ /grong rdal phyir ni khyim gtang ngo / /yul ljongs phyir ni grong rdal te/ /bdag gi phyir ni sa gtang ngo / /zhes bgyi ba ma gsan tam/ rgyal po bdag nyid brtan gyur nas/ /gzhon nu blo ldan de la ni/ /</text></item>
<item><p>213a3</p><section>'dul ba</section><text>gzhan zhig stsal bar spyod grang gis/ /yid 'phrog 'di ni dgum par mdzod/ /bdag nyid la mngon par chags pa ni mi byed pa ci yang med pas des khas blangs so/ /de nas mdun na 'don gyis ji skad bstan pa bzhin du bya bar brtsams te/</text></item>
<item><p>213a4</p><section>'dul ba</section><text>rdzing brkos nas rdo thal gyis byugs shing legs par bstar nas ri dgas phra mo rnams kyi khrag sogs pa la zhugs so/ /sbyor ba de nor bzangs kyi btsun mo'i skye bos shes nas de rnams dga' ba dang yid bde skyes te/ bdag cag </text></item>
<item><p>213a5</p><section>'dul ba</section><text>lang tsho la bab cing gzugs phun sum tshogs pa yin pas/ da ni bdag cag dang gzhon nu nor bzangs su yongs su dga' mgur spyod par 'gyur ro zhes de rnams rab tu dga' bar byed pa de dag yid 'phrog mas mthong nas dris pa/</text></item>
<item><p>213a6</p><section>'dul ba</section><text>khyed cag ci'i phyir lhag par dga'/ ji tsam na gzhan zhig gis yid 'phrog ma la ji ltar gyur pa rgyas par smras pa dang / yid 'phrog ma sdug bsngal ba dang yid mi bde ba skyes nas gzhon nu nor bzangs kyi ma gang na ba der song ste rkang pa </text></item>
<item><p>213a7</p><section>'dul ba</section><text>gnyis la gtugs nas snying rje rje skad du sgra bcom chung ngus don de dal bus smras pa dang / des smras pa/ gal te de lta na legs par rtogs shig /bdag gis kyang brtag go/ /yid 'phrog mas brtags nas yang smras pa dang / des brtags </text></item>
<item><p>213a8</p><section>'dul ba</section><text>na yang bden par mthong nas de nas des gtsug gi nor bu de dang gos shig yid 'phrog ma la byin nas smras pa/ bu khyod dus la ma bab par ma 'gro shig /de lta na kho mo la kha mchu 'byung bar mi 'gyur ro/ /de nas rgyal po ji skad bstan pa'i rim pa bzhin </text></item>
<item><p>213b1</p><section>'dul ba</section><text>du khrus la chas te khrag gis gang ba'i rdzing bur zhugs nas byung ba dang / de nas de'i rkang pa gnyis la bram ze rnams kyi lces bldags so/ /ji tsam na mi 'am ci mo khrid de shog ces bsgo ba dang / de ma thag kho nar yid 'phrog ma nam mkha' </text></item>
<item><p>213b2</p><section>'dul ba</section><text>la 'phags te tshigs su bcad de smras pa/ bdag ni reg dang phrad pa dang / /bdag ni bgad dang rtses pa las/ /ban glang mo btags thar pa ltar/ /de ni bdag mo 'gro bar bya/ /rgyal pos kyang nam mkha'i lam las 'gro ba mthong nas de skrag </text></item>
<item><p>213b3</p><section>'dul ba</section><text>ste mdun na 'don la smras pa/ gang gi phyir 'bad par bya ba de ma grub par mi 'am ci yid 'phrog ma bros so/ /mdun na 'don gyis smras pa/ lha da ni don grub ste dngos sdig dang bral lags so/ /de nas yid 'phrog ma nam mkha'i lam las </text></item>
<item><p>213b4</p><section>'dul ba</section><text>'gro ba na 'di snyam du sems te/ gang yang bdag gnas skabs 'di thob pa de ni drang srong des bstan pa las gyur gyi/ gal te des ma bstan na ni bdag bzung zhing 'gro bar mi 'gyur ba zhig /de lta bas na re shig drang srong de'i drung du 'gro'o snyam nas/</text></item>
<item><p>213b5</p><section>'dul ba</section><text>de de'i bsti gnas su song ste rkang pa gnyis la phyag byas nas drang srong la smras pa/ drang srong chen po khyod kyis bstan pas bdag bzung ste mchis nas mi'i reg pa rnams thob cing srog gi bar chad du cung zhig gis ma gyur to/ /de bas gsol </text></item>
<item><p>213b6</p><section>'dul ba</section><text>ba ni gal te brgya zhig la gzhon nu nor bzangs bdag tshol zhing mchis na de la bdag gi sor gdub stsol la 'di skad kyang gsung ba'i rigs so/ /gzhon nu lam yang bgrod par dka' ste nyon mongs par 'gyur gyis slar bzhud cig /gal te </text></item>
<item><p>213b7</p><section>'dul ba</section><text>bzlog kyang mchis su ma btub na de la lam bstan pa'i rigs kyis/ gzhon nu yid 'phrog mas bstan pa byang phyogs logs na ri nag po gsum mchis so/ /de dag rgal ba'i pha rol na yang gsum mo/ /de dag rgal ba'i pha rol na yang </text></item>
<item><p>213b8</p><section>'dul ba</section><text>gsum mchis so/ /de dag rgal ba dang ri'i rgyal po gangs can mchis so/ /de'i byang phyogs na ni ri bo phur pa'i rtse mchis so/ /de nas lam chu sgra can dang / seng ldeng can dang / rgyud gcig pa dang / rdo rje can dang / 'dod dgur sgyur ba'i </text></item>
<item><p>214a1</p><section>'dul ba</section><text>gzugs can dang / phur pa'i dbyibs dang / sa srung bu'i dbyibs dang / mi g.yo ba dang / rab grol te/ ri bo de dag khyod kyis rgol cig /de la ri bo seng sdeng can dang / rgyud gcig pa dang / phur pa'i dbyibs la ni phug nas 'jug /</text></item>
<item><p>214a2</p><section>'dul ba</section><text>rdo rje can la ni bya'i rgyal pos 'jug ste/ thabs 'di dag gis ri bo de rnams rgal bar bgyi'o/ /'khrul 'khor ra gdong can dang / lug lta bu dang / skyes bu srin po ser skya'i gzugs can dag kyang gzhom par bgyi'o/ /</text></item>
<item><p>214a3</p><section>'dul ba</section><text>phug na sbrul kha chu'i rgyun chen po'i shugs kyis rgyug pa zhig mchis te/ de ni zho shas gzhom par bgyi'o/ /gang na sbrul ni nag po zhig /phug na phyed 'dug mthong nas ni/ /bdag gi slad du gzhu rdungs la/ /</text></item>
<item><p>214a4</p><section>'dul ba</section><text>mda' yis bsnun te gsad par gyis/ /gang nas lug gnyis phan tshun nas/ /rdung bar byed pa mthong na ni/ /de gnyis rwa re bcag mdzod dang / /lam ni rnyed par 'gyur lags so/ /'jigs pa che bskyed mtshon thogs pa'i/ /</text></item>
<item><p>214a5</p><section>'dul ba</section><text>lcags kyi skyes pa gnyis mthong na/ /de gnyis las ni gcig brdegs dang / /lam ni rnyed par 'gyur lags so/ /srin mo lcags kyi mchu can zhig /kha 'dzums gdangs par bgyid gzigs na/ /de tshe de yi 'phral ba la/</text></item>
<item><p>214a6</p><section>'dul ba</section><text>phur pa dag gis gdab par mdzod/ /de bzhin khron pa klong drag 'khyil/ /drug bcu'i khru can la khyod mchongs/ /skra mig seng ge'i ltar ser zhing / /mi bzad bsnyen par dka' ba yi/ /gnod sbyin dang ni srin po dag /</text></item>
<item><p>214a7</p><section>'dul ba</section><text>gzhu bkang ste ni gsang mdzod la/ /chu srin 'dzin khris gang ba yi/ /chu bo mang po rgal mdzod cig /nang ga phye ma lab gdungs dang / /sna tshogs ngud mo dgod pa dang / /sbrul can 'od ma can gyi klung / /nang ga na ni srin mo khro/ /phye ma </text></item>
<item><p>214a8</p><section>'dul ba</section><text>leb na mi ma yin/ /gdungs pa na ni 'dzin khri mang / sna tshogs can na 'dod sgyur gzugs/ /ngud mor mi 'am ci yi bran/ /dgod pa na ni mi 'am ci'o/ /mna' ma sbrul can sbrul mang na/ /'od ma can klung shal ma li/ /nang ga la </text></item>
<item><p>214b1</p><section>'dul ba</section><text>ni brtan par bya/ /phye ma lab la rtul phod bya/ gdungs par 'dzin khri kha cing ngo / /sna tshogs can du klu sna tshogs/ /ngud mo can du yid bde bas/ /dgod byed du mi smra ba yi/ /sbyor bas kun du rgal bar mdzod/ /sbrul can du ni sbrul </text></item>
<item><p>214b2</p><section>'dul ba</section><text>dug gi/ /sngags kyi sbyor dang 'od ma can/ /klung du mtshon rnon gdab pa yi/ /sbyor bas kun du rgal bar mdzod/ /chu bo rnams rgal nas gcan pa'i gnas na gnod sbyin lnga brgya yod pa de rnams la sran tshugs te gzhom par mdzod cig /</text></item>
<item><p>214b3</p><section>'dul ba</section><text>de nas ni mi 'am ci'i rgyal po'i pho brang mchis so zhes gsungs shig /drang srong de la yid 'phrog mas de skad ces smras nas rkang pa gnyis la mgo bos gtugs te de nas song ngo / /ji tsam na gzhon nu nor bzangs kyis ri 'or de phab nas skyes khyer </text></item>
<item><p>214b4</p><section>'dul ba</section><text>te glang po'i grong khyer du 'ongs so zhes rgyal pos thos nas mchog tu dga' ba skyes so/ /de nas gzhon nu ngal sos nas pha'i drung du song ste phyag byas nas mdun du 'dug pa dang / rgyal pos mchog tu dga' bar 'gyur ba'i gtam byas nas </text></item>
<item><p>214b5</p><section>'dul ba</section><text>smras pa/ gzhon nu khyod bde bar 'ongs sam/ lha khyod kyi bka' drin gyis ri 'or ba phab ste gte'u bzung sna bo bskos lags te/ dpya dang skyes kyang 'di dag lags kyis phyag mdzod du gzhug tu gsol/ /rgyal pos smras </text></item>
<item><p>214b6</p><section>'dul ba</section><text>pa/ bu legs par byas kyis bzhes so/ /de nas gzhon nus pha la phyag byas nas chas pa dang / rgyal pos smras pa/ gzhon nu skyes la lhan cig kho nar longs spyad kyis 'dug shig /lha bdag gis yid 'phrog ma ma mthong nas </text></item>
<item><p>214b7</p><section>'dul ba</section><text>yun ring zhig lags pas mchi lags so/ /gzhon nu deng 'gro ba shol la sang song shig /de gal gyis 'chu zhing 'di skad ces smras so/ /yab nges par deng nyid bdag mchi lags so/ /rgyal po cang mi smra bar 'dug go/ /</text></item>
<item><p>214b8</p><section>'dul ba</section><text>de nas gzhon nu rang gi khyim du song na btsun mo'i pho brang gi sgo dpal gyis stong par mthong nas de sems khongs su chud bzhin du zhugs na/ yid 'phrog ma ma mthong nas snying stor te phan tshun du rgyu zhing yid 'phrog ma yid 'phrog </text></item>
<item><p>215a1</p><section>'dul ba</section><text>ma zhes sgra phyung ngo / /ji tsam na btsun mo rnams tshogs nas btsun mo de rnams kyis gtam rlung la bskur ba dang / de'i snying la zug rngus zug pas yang nas yang du dris pa las/ de rnams kyis ji ltar gyur pa smras so/ /</text></item>
<item><p>215a2</p><section>'dul ba</section><text>de mya ngan gyis yid blong bar gyur to/ /bud med de rnams kyis smras pa/ lha btsun mo'i 'khor 'di na de bas bud med shin tu khyad par du 'phags pa dag mchis na ci'i slad du thugs ngan mdzad/ des pha snying rje med cing byas pa chud </text></item>
<item><p>215a3</p><section>'dul ba</section><text>gson pa thos nas ma'i drung du song ste rkang pa la gtugs nas smras pa/ yum yid bzhin yon tan ldan gyur cing / /gzugs mdzes phun sum tshogs pa yi/ /yid 'phrog ma ni mi gda' na/ /bdag gi yid 'phrog gang du mchis/ /</text></item>
<item><p>215a4</p><section>'dul ba</section><text>yid kyis rab tu brgyug snyam na 'ang / /bdag gi yid ni kun tu rmongs/ /de dang bral bar gyur pa yis/ /snying ni shin tu gdungs pa nyid/ /bdag gi yid du mchi zhing yid 'phrog la/ /yid du 'thad cing yid la dga' ba yi/ /yid 'phrog </text></item>
<item><p>215a5</p><section>'dul ba</section><text>dang bral bdag lus gdungs pa yi/ /bdag gi sdug bsngal 'di ni gang nas mchis/ /des smras pa/ bu yid 'phrog ma sdug bsngal mi bzad pa nyam nga bar gyur nas kho mos btang ngo / /yum ji ltar gyur/ des ji ltar gyur </text></item>
<item><p>215a6</p><section>'dul ba</section><text>pa thams cad rgyas par smras pa dang / des pha snying rje med cing byas pa mi gzo ba yin no zhes smras nas yang smras pa/ yum gang du mchis/ shul ni gang nas/ des smras pa/ gang du yid 'phrog song ba yi/ /lam de ri dang drang srong </text></item>
<item><p>215a7</p><section>'dul ba</section><text>dang / /seng ge dag gis rtag bsten cing / /chos kyi rgyal po gnas pa yin/ /de yid 'phrog ma dang bral ba'i sdug bsngal gyis mi bzad par nyam thag cing snying rje rje skad du bla zhing smre sngags 'don pa/ yid bzhin yon tan ldan </text></item>
<item><p>215a8</p><section>'dul ba</section><text>gyur pa'i/ /yid 'phrog ma ni mi gda' na/ /zhes bya ba nas bdag gi sdug bsngal 'di ni gang nas 'ongs zhes bya ba'i bar gong ma bzhin du'o/ /de nas mas smras pa/ bu btsun mo'i 'khor 'di na de bas ches khyad par du 'phags pa'i </text></item>
<item><p>215b1</p><section>'dul ba</section><text>bud med dag yod na ci'i phyir mya ngan byed/ gzhon nus smras pa/ yum de ma rnyed par bdag dga' bar ga la 'gyur/ des de dbugs phyung yang 'on kyang mya ngan gyis gdungs nas de'i khungs tshol zhing phan tshun du btsal bar brtsams te de'i blo skyes </text></item>
<item><p>215b2</p><section>'dul ba</section><text>pa/ gang kho na las thob pa de nyid la re shig dri'o snyam nas/ des rngon pa spang leb can gyi drung du song ste dris pa/ khyod kyis yid 'phrog ma gang nas rnyed/ des smras pa/ ri bo che ge mo'i ngos la drang srong zhig gnas te/ de'i bsti gnas </text></item>
<item><p>215b3</p><section>'dul ba</section><text>na tshangs pa 'du ba zhes bgyi ba'i rdzing mchis te/ der khrus la zhugs pa las drang srong gis bstan nas rnyed do/ /des bsams pa/ da ni drang srong gi drung du song dang de las khungs phyin par 'gyur ro snyam mo/ /rgyal pos gzhon nu yid </text></item>
<item><p>215b4</p><section>'dul ba</section><text>'phrog ma dang bral bas shin tu yid blong ba'i gtam de thos so/ /de nas rgyal pos smras pa/ gzhon nu khyod yid blong du ci yod/ da ni de bas khyad par 'phags pa'i chung ma sbyin no/ /des smras pa/ yab bdag ni de ma lags pa'i mchis brang </text></item>
<item><p>215b5</p><section>'dul ba</section><text>gi 'khor dang mchis par rngo mi thog lags so/ /rgyal pos de la lan du ma smras kyang ma zlogs so/ /de nas rgyal pos grong khyer gyi sgo dang ra ba'i khar ci nas kyang gzhon nu phyir mi 'chor bar bya ba'i phyir skyes bu srungs ma dag bkod </text></item>
<item><p>215b6</p><section>'dul ba</section><text>do/ /de nas gzhon nu ni mtshan thog thag mi nyal bar gyur to/ /lnga po 'di dag ni mtshan mo cung zad nyal gyi phal cher mi nyal te/ lnga gang zhe na/ skyes pa bud med la chags pas sems bcings pa dang / bud med skyes pa </text></item>
<item><p>215b7</p><section>'dul ba</section><text>la chags pa dang / srog chags ngur pa dang / chom rkun pa'i ra bgo dang / dge slong brtson 'grus brtsams pa yin no zhes gsungs so/ /de nas gzhon nu 'di snyam du sems te/ gal te bdag sgo nas song na rgyal po'i </text></item>
<item><p>215b8</p><section>'dul ba</section><text>sgo srungs kyi srung ma gtum po dag yod de/ de rnams kyis bdag chad pas gcod pa 'am/ srog dang bral bar byed par 'gyur gyis/ ci nas kyang ma la bdag srung ma med pa'i lam nas 'gro'o snyam nas/ de </text></item>
<item><p>216a1</p><section>'dul ba</section><text>mtshan mo langs te ut+pa la sngon po'i phreng bas mgo bo bcings pa'i phreng ba rgyal mtshan la btags nas gang na srungs ma'i mi med pa de nas babs pa na zla ba shar to/ /de nas des zla ba la bltas nas yid </text></item>
<item><p>216a2</p><section>'dul ba</section><text>'phrog ma dang bral ba'i smre sngags 'di lta bu dag 'don par byed de/ zla nya rgyu skar rgyal po mtshan mo gsal byed kye/ /khyod ni snar ma'i mig tu sdug pa ded dpon bzang / /ci ga bdag gi sdug pa ut+pal lta bu'i </text></item>
<item><p>216a3</p><section>'dul ba</section><text>mig /yid 'phrog ces bgyi khyod kyis sa stengs gzigs lags sam/ /zhes smras nas/ sngon gyi dga' ba nyams su myong ba dran zhing song ba las ri dgas mo zhig mthong nas de la yang smras pa/ kye ma ri dgas </text></item>
<item><p>216a4</p><section>'dul ba</section><text>mo khyod rtswa chu lo ma za/ /khyod ni legs gyur bder spyod bdag ni rngon pa min/ /ri dgas mo ltar mig dkyus ring bas gzugs bzang ba/ /bdag gi yid 'phrog ces bya khyod kyis mthong gyur tam/ /de nas song ste phyogs </text></item>
<item><p>216a5</p><section>'dul ba</section><text>gzhan zhig tu phyin pa dang / tshal me tog dang 'bras bus mdzes par byas pa'i snying po la bung ba dag longs spyod pa mthong nas de nas bung ba zhig la smras pa/ sbrang rtsi'i bung ba ri bo mthon ting lta bu'i mchog /smyug ma'i </text></item>
<item><p>216a6</p><section>'dul ba</section><text>sbubs dang pad ma dag la gnas 'cha' ba/ /skra yi tshogs ring kha dog bung ba ltar gnag pa/ /bdag gi yid 'phrog ces bya khyod kyis mthong gyur tam/ /phyogs de nas kyang song ba dang sbrul shig mthong ngo / /mthong nas </text></item>
<item><p>216a7</p><section>'dul ba</section><text>kyang smras pa/ kye ma'o sbrul gnag shing lo lta bur lce g.yo zhing / /mig dang kha yi nang nas dud pa'i tshogs 'byin pa/ /khyod kyi gdug pa'i me dang 'dod chags mer mi mtshungs/ /bdag gi yid 'phrog ces bya khyod kyis </text></item>
<item><p>216a8</p><section>'dul ba</section><text>mthong gyur tam/ /de nas kyang phyogs gzhan zhig tu son pa dang / tshal gzhan zhig na khu byug sgra 'byin pa zhig mthong ngo / /mthong nas kyang khu byug de la yang smras pa/ kye ma khu byug tshal mchog ljon shing la gnas pa/ /'dab </text></item>
<item><p>216b1</p><section>'dul ba</section><text>chags tshogs kyi rgyal po bud med yid 'phrog pa/ /ut+pal sngon po lta bur dri med mdzes pa'i mig /bdag gi yid 'phrog ces bya khyod kyis mthong gyur tam/ /phyogs de nas kyang song ba dang / shing mya ngan 'tshang zhes bya ba me tog </text></item>
<item><p>216b2</p><section>'dul ba</section><text>thams cad rgyas pa zhig mthong nas/ ming gi rnam grangs bkra shis zhes brjod pa/ /ljon pa rnams kyi rgyal po cher gyur la/ /yid 'phrog mya ngan gyis ni blong ba dag /thal mo sbyor na khyod kyis mya ngan songs/ /de de ltar yid blong </text></item>
<item><p>216b3</p><section>'dul ba</section><text>bzhin rim gyis drang srong de'i bsti gnas su phyin nas des drang srong de la dul ba dang bcas pas phyag byas nas smras pa/ bzod 'phags gos su shing shun dang ni g.yang gzhi mnabs/ /rtswa ba myu gu skyu ru bil ba ka pid </text></item>
<item><p>216b4</p><section>'dul ba</section><text>gsol/ /drang srong mgos btud phyag 'tshal bdag gi yid 'phrog ma/ /khyod kyis gzigs sam khyod ni bdag la myur du gsungs/ /de nas drang srong des gzhon nu nor bzangs la byon pa legs so zhes byas pa dang / stan </text></item>
<item><p>216b5</p><section>'dul ba</section><text>bting ba bya ba la sogs pa sngar bya ba'i yang dag par dga' ba byas nas smras pa/ smin ma 'jam pa'i smin mtshungs mthon mthing bzhin legs mthong na dga' ba'i gzugs 'chang ba/ /bzhin ras zla ba nya 'dra ut+pal sngon po lta bu'i mig de </text></item>
<item><p>216b6</p><section>'dul ba</section><text>bdag gis mthong / /dpon khyod bag rkyang bzhugs te rtsa ba 'bras bu sna tshogs gsol bar mdzod cig dang / /slad kyis bde blag byon 'gyur 'di la bdag gi yid la the tshom yong ma mchis/ /smin ma bzang mos 'di skad tshig </text></item>
<item><p>216b7</p><section>'dul ba</section><text>smras te/ /gzhon nu khyod la sred pas bdag mi bde/ /nags khrod gnas pa'ang sdug bsngal chen po ste/ /gshegs par gyur na nges par bdag mthong ngo / /des sor gdub rgyan 'di byin nas smras pa/ lam ya nga la bgrod dka' </text></item>
<item><p>216b8</p><section>'dul ba</section><text>bas nyon mongs par 'gyur gyis slar log shig /gal te bzlog kyang 'dug tu ma btub na de la lam bstan pa'i rigs so/ /des yang 'di skad ces bstan te/ byang phyogs logs na ri nag po gsum yod do/ /de dag rgal ba'i pha rol na </text></item>
<item><p>217a1</p><section>'dul ba</section><text>yang gsum/ de dag rgal ba'i pha rol na yang gsum yod de/ de dag rgal ba dang ri'i rgyal po gangs can zhes bya ba yod de/ phyogs de nas sman 'di dag blang bar bya ste/ 'di lta ste shin tu 'o ma 'dzag ces bya ba'i sman </text></item>
<item><p>217a2</p><section>'dul ba</section><text>yod de/ de mar las btsos nas btung bar bya'o/ /des na skom pa dang bkres pa med cing dran pa dang mthu stobs 'phel bar 'gyur ro/ /spre'u shig kyang bkri bar bya/ gsang sngags kyang bslab par bya/ gzhu </text></item>
<item><p>217a3</p><section>'dul ba</section><text>mda' dang chas pa dang / nor bu 'od dang ldan pa dang / dug gsod pa sman dug sel dang / lcags kyi phur pa gsum dang / pi bang yang bcang bar bya'o/ /ri'i rgyal po gangs can gyi byang phyogs na ri bo phur </text></item>
<item><p>217a4</p><section>'dul ba</section><text>pa'i rtse yod do/ /de nas lam chu sgra can dang / seng ldeng can dang / rgyud gcig pa dang / rdo rje can dang / 'dod dgur sgyur ba'i gzugs can dang / phur pa'i dbyibs dang / sa srung bu'i dbyibs dang /</text></item>
<item><p>217a5</p><section>'dul ba</section><text>mi g.yo ba dang / rab grol lo/ /khyod kyis ri de dag rgal dgos te/ de la ri bo seng ldeng can la ni phug nas 'jug /rgyud gcig pa dang / phur pa'i dbyibs la yang phug nas 'jug rdo rje can la ni bya'i rgyal pos </text></item>
<item><p>217a6</p><section>'dul ba</section><text>'jug ste/ thabs 'di dag gis ri bo de rnams rgal bar bya'o/ /'khrul 'khor ra gdong can dang / lug lta bu dang / skyes bu srin po ser skya'i gzugs can dag gzhom par bya'o/ /phug na sbrul kha chu'i </text></item>
<item><p>217a7</p><section>'dul ba</section><text>rgyun chen po'i shugs kyis rgyug pa zhig mchis te/ de ni zho shas gzhom par bya'o/ /gang na sbrul ni nag po zhig /phug na phyed 'dug mthong nas ni/ /bdag gi slad du gzhu bdungs la/ mda' yis bsnun </text></item>
<item><p>217a8</p><section>'dul ba</section><text>te bsad par gyis/ /gang la lug gnyis phan tshun nas/ /rdung bar byed pa mthong na ni/ /de gnyis rwa re bcag mdzod dang / /lam ni rnyed par 'gyur lags so/ /'jigs pa che skyed mtshon thogs pa'i/ /lcags kyi </text></item>
<item><p>217b1</p><section>'dul ba</section><text>skyes pa gnyis mthong na/ /de gnyis las ni gcig brdegs dang / /lam ni rnyed par 'gyur lags so/ /srin mo lcags kyi mchu can zhig /kha 'dzums gdangs par bgyid gzigs na/ /de tshe de yi 'phral ba </text></item>
<item><p>217b2</p><section>'dul ba</section><text>la/ /phur pa dag gis gdab par mdzod/ /de bzhin khron pa klong drag 'khyil/ /drug bcu'i khru can la khyod mchongs/ /skra mig seng ge'i ltar ser zhing / /mi bzad bsnyen par dka' ba yi/ /gnod sbyin dang ni srin po </text></item>
<item><p>217b3</p><section>'dul ba</section><text>dag /gzhu bkang ste ni gsang mdzod la/ /chu srin 'dzin khris gang ba yi/ /chu bo mang po rgal mdzod cig /nang ga phye ma lab gdungs dang / /sna tshogs ngud mo dgod pa dang / /sbrul can 'od ma can gyi klung / /nang ga na ni </text></item>
<item><p>217b4</p><section>'dul ba</section><text>srin mo khro/ /phye ma lab na mi ma yin/ /gdungs pa na ni 'dzin khri mang / /sna tshogs can na 'dod sgyur gzugs/ /ngud mor mi 'am ci yi bran/ /dgod pa na ni mi 'am ci'i/ /mna' ma sbrul can sbrul mang na/ /</text></item>
<item><p>217b5</p><section>'dul ba</section><text>'od ma can klung shal ma li/ /nang ga na ni brtan par bya/ /phye ma leb la rtul phod bya/ /gdungs par 'dzin khri kha bcing ngo / /sna tshogs can du klu sna tshogs/ /ngud mo can du yid bde bas/ /dgod byed du ni mi smra ba'i/ /sbyor </text></item>
<item><p>217b6</p><section>'dul ba</section><text>bas kun du rgal bar mdzod/ /sbrul can du ni sbrul dug gi/ /sngags kyi sbyor dang 'od ma can/ /klung du mtshon rnon gdab pa yi/ /sbyor bas kun tu rgal bar mdzod/ /chu bo rnams rgal nas gcan pa'i gnas na gnod sbyin </text></item>
<item><p>217b7</p><section>'dul ba</section><text>lnga brgya yod pa de rnams la sran tshugs te gzhom par mdzod cig /de nas ni mi 'am ci'i rgyal po'i pho brang mchis so zhes gsungs shig /de nas gzhon nu nor bzangs kyis ji skad bstan pa'i sman dang / gsang sngags </text></item>
<item><p>217b8</p><section>'dul ba</section><text>dang / sman dug sel gyi sbyor ba rnams btsal ba'i phyir drang srong de'i rkang pa la mgo bos phyag byas nas song ngo / /de nas des spre'u ma gtogs par ji skad bstan pa thams cad sta gon byas nas/ de nas de rnams khyer te yang drang srong de'i </text></item>
<item><p>218a1</p><section>'dul ba</section><text>drung du song ba dang / des de la spre'u byin nas smras pa/ gzhon nu 'bad pa 'dis ci bya/ yid 'phrog ma ni ci dgos/ khyod gcig pu grogs med pa lus gdon mi za bar 'gyur gyis thong / gzhon nus smras pa/ drang srong chen po bdag ni </text></item>
<item><p>218a2</p><section>'dul ba</section><text>gdon mi za bar mchi'o/ /ci'i slad du zhe na/ mkha' la zla ba rgyu ba grogs shig ga las mchis/ /mche ba'i mthu stobs ldan pa'i ri dgas gtso bo dang / /me yis nags sreg pa na grogs shig ga las mchis/ /bdag </text></item>
<item><p>218a3</p><section>'dul ba</section><text>lta bu la grogs po mthu ldan ci zhig 'tshal/ /kye ci rgya mtsho che chur 'jug par mi bgyi 'am/ /ci lags sbrul gyis zin ces gso bar mi bgyi 'am/ /sems can spungs can gyis bsten brtson 'grus cher brtsams </text></item>
<item><p>218a4</p><section>'dul ba</section><text>te/ /gal te 'bad de ma rung 'di la nyes pa med/ /de nas gzhon nu nor bzangs yid 'phrog mas bstan pa'i rnam pa sna tshogs dang chas te rim gyis ri dang / chu bo dang / phug dang g.yang sa la sogs par sman dang / gsang </text></item>
<item><p>218a5</p><section>'dul ba</section><text>sngags dang / sman dug sel gyi sbyor bas rgyal bar byas nas mi 'am ci'i rgyal po ljon pa'i grong khyer dang nye ba zhig tu son pa dang / gzhon nus grong khyer dpal dang ldan pa bskyed mos tshal gyi tshal me tog dang 'bras bu sna tshogs </text></item>
<item><p>218a6</p><section>'dul ba</section><text>dang ldan pas mdzes par byas pa/ bya sna tshogs kyis bsten pa/ rdzing bu dang / mtshe'u ring po dang / gru bzhi dang / mi 'am ci mo rnams kyis bskor ba de la mi'am ci mo rnams chu len du 'ongs pa mthong nas/ des gzhon </text></item>
<item><p>218a7</p><section>'dul ba</section><text>nu nor bzangs kyis de rnams la smras pa/ chu mang po 'dis ci zhig bya/ de rnams kyis smras pa/ mi 'am ci'i rgyal po ljon pa'i sras mo yid 'phrog ma zhes bgyi ba zhig mchis/ de mi'i lag tu son par gyur pas de'i mi'i dri bshal </text></item>
<item><p>218a8</p><section>'dul ba</section><text>ba lags so/ /gzhon nu nor bzangs kyis dris pa/ ci bum pa 'di dag thams cad kyis dus gcig tu de'i steng nas ldugs sam/ 'on te rim gyis/ de rnams kyis smras pa/ rim gyis so/ /des bsams pa/ thabs </text></item>
<item><p>218b1</p><section>'dul ba</section><text>'di bzang ste/ sor gdub kyi rgya 'di bum pa gcig gi nang du gzhug go snyam nas/ des mi'am ci mo gcig gi bum par ma tshor bar bcug nas mi'am ci mo de la smras pa/ khyod kyi bum pa 'dis thog mar yid 'phrog ma la khrus </text></item>
<item><p>218b2</p><section>'dul ba</section><text>byos shig /des bsams pa/ gdon mi za bar 'di la dgos pa zhig yod par 'gyur ro snyam nas/ de nas des bum pa de thog mar yid 'phrog ma'i spyi bor blugs pa las ji tsam na sor gdub kyi rgya pang du lhung ba dang yid 'phrog </text></item>
<item><p>218b3</p><section>'dul ba</section><text>mas de 'phrigs so/ /de nas mi'am ci mo la dris pa/ 'dir mi 'ga' zhig ma 'ongs sam/ des smras pa/ mchis so/ /song la de dben pa zhig tu zhog shig /des de nang du khrid nas dben pa zhig tu bzhag go/ /de nas yid </text></item>
<item><p>218b4</p><section>'dul ba</section><text>'phrog mas pha'i rkang pa gnyis la gtugs te smras pa/ yab gal te bdag gi khyim thab bgyid pa gzhon nu nor bzangs de mchis na de la khyod kyis ci zhig bgyi/ des smras pa/ de mi yin te cir yang mi mkho bas ngas de dum </text></item>
<item><p>218b5</p><section>'dul ba</section><text>bu brgyar byas la phyogs bzhir gtor te gtang ngo / /yid 'phrog mas smras pa/ yab mir gyur pas 'dir ga la mchi/ bdag nyid de skad mchi bar bas so/ /de nas mi'am ci'i rgyal po ljon pa kun nas dkris pa dang bral </text></item>
<item><p>218b6</p><section>'dul ba</section><text>te/ de nas kun nas dkris pa dang bral nas smras pa/ gal te gzhon nu de 'ongs na ngas khyod rgyan thams cad kyis brgyan la nor dang yo byad mang po dang / mi'am ci mo stong gis yongs su bskor te de la chung ma'i don du sbyin no/ /</text></item>
<item><p>218b7</p><section>'dul ba</section><text>de nas yid 'phrog ma dga' ba dang / mgu ba dang / rab tu dga' bas gzhon nu nor bzangs lha'i rgyan gyis brgyan nas mi'am ci'i rgyal po ljon pa la bstan to/ /de nas mi'am ci'i rgyal po ljon pas gzhon nu nor bzangs </text></item>
<item><p>218b8</p><section>'dul ba</section><text>gzugs bzang po mdzes pa/ blta na sdug pa/ kha dog rgyas pa mchog dang ldan pa mthong ngo / /mthong nas shin tu ngo mtshar du gyur te/ de nas de bgam par 'dod nas gser gyi sdong po bdun dang / shing ta la bdun dang /</text></item>
<item><p>219a1</p><section>'dul ba</section><text>rnga bo che bdun dang / phag bdun btsugs so/ /gzhon nu nor bzangs ni byang chub sems dpa' yin la/ byang chub sems dpa' rnams ni bzo'i gnas dang las kyi gnas de dang de dag la mkhas pa yin no/ /</text></item>
<item><p>219a2</p><section>'dul ba</section><text>lha rnams kyang de dag la bgegs med par bya ba'i phyir brtson par byed do/ /de nas byang chub sems dpa' gar dang / glu dang pi bang dang / kharnga dang / shin tu sgra snyan dang / pi bang rgyud gsum pa dang / rdza rnga la sogs pa lha rnams kyis </text></item>
<item><p>219a3</p><section>'dul ba</section><text>bsgrubs pa'i sil snyan rnam pa sna tshogs kyi sgra'i khyad par ni kun nas 'bud cing mi 'am ci stong phrag du mas ni yongs su bskor nas/ ral gri ut+pa la sngon po'i 'dab ma 'dra ba thogs te/ mi 'am ci'i rgyal po ljon pa </text></item>
<item><p>219a4</p><section>'dul ba</section><text>mthong bar gser gyi sdong po'i drung du song nas chu shing la gcod pa bzhin du sdong po de dum bu dum bur gcad par brtsams te/ de nas de til gyi 'bru tsam du brlags so/ /mdas ni shing rta la bdun dang / rnga bdun dang / phag bdun </text></item>
<item><p>219a5</p><section>'dul ba</section><text>gtsang mar phyung ste/ ri rab bzhin du mi g.yo bar gnas so/ /de nas nam mkha' la gnas pa'i lha dang / mi 'am ci brgya stong phrag du mas a la la zhes ca co dang ga zha'i sgra chen po phyung ngo / /mi 'am ci'i rgyal po </text></item>
<item><p>219a6</p><section>'dul ba</section><text>ljon pas mthong zhing thos nas shin tu ngo mtshar du gyur to/ /de nas mi 'am ci mo yid 'phrog ma 'dra ba sha stag stong gi dbus su yid 'phrog ma bzhag ste/ gzhon nu nor bzangs la smras pa/ gzhon nu tshur yid 'phrog </text></item>
<item><p>219a7</p><section>'dul ba</section><text>ma ngo shes par gyis shig /de nas gzhon nu nor bzangs kyis ngo shes par bya ba'i phyir tshigs su bcad pa'i dbyangs kyis smras pa/ ji ltar khyod ni ljon pa'i bu yin la/ /kho bo'i sdug pa yid 'phrog yin zhe na/ /bden pa </text></item>
<item><p>219a8</p><section>'dul ba</section><text>'di yis myur ba kho nar ni/ /yid 'phrog gom pas myur du 'gro bar shog /de nas de ma thag tu gom pas song ba dang / mi 'am ci rnams kyis smras pa/ lha gzhon nu nor bzangs 'di stobs dang / brtson 'grus dang / pha rol gnon pa </text></item>
<item><p>219b1</p><section>'dul ba</section><text>shin du tshogs pa lags te/ yid 'phrog ma dang thab rir bab lags na/ ci'i slad du 'di la tho btsam/ 'di la yid 'phrog ma stsol cig /de nas mi 'am ci'i rgyal po ljon pa mi 'am ci'i tshogs rnams kyis </text></item>
<item><p>219b2</p><section>'dul ba</section><text>rjes su bsngags pa dang / mi 'am ci rnams kyi 'dun pas gzhon nu nor bzangs la rje bkur sti chen po byas nas yid 'phrog ma lha'i rgyan rnams kyis brgyan te lag pa g.yon pas bzung / gser gyi bya ma bum </text></item>
<item><p>219b3</p><section>'dul ba</section><text>lag pa g.yas pas bzung nas gzhon nu nor bzangs kyi drung du song ste smras pa/ gzhon nu yid 'phrog ma 'di mi 'am ci mo stong gis yongs su bskor te/ kho bos khyod kyi chung ma'i phyir byin gyis/ mi rnams ni ngo mi </text></item>
<item><p>219b4</p><section>'dul ba</section><text>rtag pa yin gyis/ ji ltar yang 'di ma dor cig /yab bka' bzhin 'tshal zhes gzhon nu nor bzangs kyis mi 'am ci'i rgyal po ljon pa las mnyan nas mi 'am ci'i gnas kyi khang pa na yid 'phrog ma dang lhan cig </text></item>
<item><p>219b5</p><section>'dul ba</section><text>skyes pa med par sil snyan rnams kyis rtse bar byed/ dga' bar byed/ dga' mgur spyod par byed do/ /de dus gzhan zhig na rang gi yul dran nas pha ma dang bral ba las byung ba'i sdug bsngal gyi mya ngan gyis gdungs par gyur nas yid 'phrog </text></item>
<item><p>219b6</p><section>'dul ba</section><text>ma la smras pa pha ma dang bral ba las byung ba'i sdug bsngal gyis non par gyur to/ /de nas yid 'phrog mas de ltar gyur pa dag pha la rgyas par smras so/ /des smras pa/ gzhon nu dang lhan cig song la mi rnams ni slu bar byed pa yin gyis/</text></item>
<item><p>219b7</p><section>'dul ba</section><text>khyod kyis bag yod par gyis shig de nas mi 'am ci'i rgyal po ljon pas nor bu dang / mu tig dang / gser la sogs pa mang du brdzangs te btang nas de yid 'phrog ma dang lhan cig tu steng gi nam mkha'i lam la mi 'am ci'i shugs kyis chas pa na rim </text></item>
<item><p>219b8</p><section>'dul ba</section><text>gyis glang po'i khyim gyi grong khyer du phyin no/ /de nas glang po'i khyim gyi grong khyer rdo ba dang / gseg ma dang / gyo mo rnams bsal nas tsan dan gyi chus chag chag btab/ dar gyi chun 'phyang dpyangs rgyal mtshan dang / ba dan btsugs/ shin tu dri zhim </text></item>
<item><p>220a1</p><section>'dul ba</section><text>po'i pog por dag bshams/ me tog rnam pa sna tshogs bkram ste/ dga' dga' ltar byas so/ /de nas gzhon nu mi'i gtso bo stong phrag du mas yongs su bskor cing yid 'phrog ma dang lhan cig tu glang po'i khyim gyi grong khyer </text></item>
<item><p>220a2</p><section>'dul ba</section><text>du zhugs so/ /de nas lam gyis dub pa'i ngal bsos nas rin po che rnam pa sna tshogs pa dag khyer te pha'i drung du song nas rgyal po'i stan gyi glo zhig tu 'dug ste/ mi 'am ci'i grong khyer du song ba dang 'ongs pa rnams rgyas par smras so/ /</text></item>
<item><p>220a3</p><section>'dul ba</section><text>de nas rgyal po nor can gyis 'di ni shin du stobs dang / brtson 'grus dang / pha rol gnon pa can no zhes bya bar rig nas rgyal po'i dbang bskur bas dbang bskur to/ /gzhon nu nor bzangs kyis bsams pa/ gang bdag yid 'phrog ma dang </text></item>
<item><p>220a4</p><section>'dul ba</section><text>lhan cig tshogs pa dang / rgyal srid kyi dbang bskur ba thob par gyur pa 'di ni sngon byas pa'i rgyu'i khyad par yin gyis/ ma la de yang bdag gis sbyin pa dag ni btang / bsod nams dag ni bya'o snyam nas/ des glang po'i khyim gyi grong </text></item>
<item><p>220a5</p><section>'dul ba</section><text>khyer du lo bcu gnyis su gtan pa med pa'i mchod sbyin byas so/ /rgyal po chen po de'i tshe de'i dus na gzhon nu nor bzangs zhes bya bar gyur pa de gzhan zhig yin snyam na khyod kyis de ltar mi blta ste/ nga nyid de'i tshe de'i dus na byang chub </text></item>
<item><p>220a6</p><section>'dul ba</section><text>sems dpa'i spyad pa spyod pa na rgyal po nor bzangs zhes bya bar gyur to/ /ngas gang yid 'phrog ma'i phyir stobs dang / brtson 'grus dang / pha rol gnon pa bstan nas/ lo bcu gnyis su gtan pa med pa'i mchod sbyin byas pa </text></item>
<item><p>220a7</p><section>'dul ba</section><text>des ngas bla na med pa'i byang chub ma thob mod kyi/ 'on kyang sbyin pa de dang / brtson 'grus de ni bla na med pa yang dag par rdzogs pa'i byang chub kyi rgyu tsam dang / rkyen tsam dang tshogs tsam yin no// // rgyal po chen po gzhan yang / ngas bla na med pa </text></item>
<item><p>220a8</p><section>'dul ba</section><text>yang dag par rdzogs pa'i byang chub don du gnyer ba'i phyir sbyin pa dag btang / bsod nams dag byas pa gang yin pa de nyon cig /rgyal po chen po sngon byung ba thams cad ces bya ba'i grong rdal gyi grong khyer na rgyal po </text></item>
<item><p>220b1</p><section>'dul ba</section><text>thams cad kyi bshes gnyen zhes bya ba zhig rgyal srid byed du 'jug ste/ 'byor pa dang / rgyas pa dang / bde ba dang / lo legs pa/ skye bo dang / mi mang pos rab tu gang ba dang / 'thab pa dang / thab mo dang / khrag khrug dang / 'gyed pa rnams rab tu zhi ba zhes </text></item>
<item><p>220b2</p><section>'dul ba</section><text>bya ba nas/ chos bzhin gyis rgyal srid byed du 'jug go zhes bya ba'i bar gong ma bzhin du'o/ /dus gzhan zhig na btsun mo dang lhan cig rtse bar byed/ dga' bar byed/ dga' mgur spyod par byed do/ /de rtse bar byed/ dga' bar byed/ dga' </text></item>
<item><p>220b3</p><section>'dul ba</section><text>mgur spyod par byed pa las dus gzhan zhig na btsun mo sems can dang ldan par gyur te/ de zla ba brgyad dam dgu 'das nas khye'u gzugs bzang po/ mdzes pa/ blta na sdug pa/ pags pa'i mdog gser 'dra ba/ mgo gdugs ltar </text></item>
<item><p>220b4</p><section>'dul ba</section><text>'dug pa/ dpung pa ring ba/ 'phral ba'i dbyes che ba/ smin ma 'jar ba/ sna'i gzangs mtho ba zhes bya ba nas/ gnas lnga la byang bar gyur to zhes bya ba'i bar gong ma bzhin no/ /gzhon nu thams cad sgrol dad pa bzang ba/ dge ba'i bsam pa can/</text></item>
<item><p>220b5</p><section>'dul ba</section><text>bdag la phan pa dang / gzhan la phan par zhugs pa/ snying rje can bdag nyid chen po chos 'dod pa/ skye dgu rnams la byams pa/ thams cad sbyin pa/ thams cad gtong ba/ chags pa med par gtong ba/ gtong ba chen po la zhugs pa yin no/ /</text></item>
<item><p>220b6</p><section>'dul ba</section><text>de'i gtong ba rgya chen po thos nas dpag tshad brgya nas kyang don du gnyer ba'i skye bo 'ongs te thams cad kyang yid la re ba rdzogs par byas nas gtong ngo / /de nas re shig cig na byang chub sems dpas shing rta nor bu dang gser dang dngul dang /</text></item>
<item><p>220b7</p><section>'dul ba</section><text>rdo rje dang / bai dUr+ya dang / spug dang / pad ma rA ga dang / in+d+ra nI las 'bar bar byas pa/ tsan dan mchog gi snying po las bsgrubs pa/ seng ge dang stag dang gung gi lpags pas g.yogs pa/ rta rlung gi shugs ltar mgyogs pa/ gser </text></item>
<item><p>220b8</p><section>'dul ba</section><text>dang dngul gyi dril bu g.yer ka'i sgra 'khrol ba bzhi dang ldan pa mchog gi nang du zhugs nas grong khyer dam pa nas bskyed mos tshal du mngon du song ngo / /de nas bram ze rig byed dang rig byed kyi yan lag shes pa kha cig gis thams cad </text></item>
<item><p>221a1</p><section>'dul ba</section><text>sgrol mngon du bsu nas smras pa/ rgyal rigs gzhon nu khyod rgyal bar gyur cig /yang smras pa/ khyod ni 'jig rten thams cad du/ /thams cad gtong zhes rnam par grags/ /bram ze rnams la shing rta 'di/ /</text></item>
<item><p>221a2</p><section>'dul ba</section><text>khyod kyis sbyin pa gtang ba'i rigs/ /de skad ces smras pa dang / byang chub sems dpa' thams cad sgrol shing rta de las myur ba myur bar babs te snying dga' ba dang mgu ba dang / rab tu dga' bas bram ze de dag la shing rta byin </text></item>
<item><p>221a3</p><section>'dul ba</section><text>nas smras pa/ bdag gis ji ltar bram ze la/ /mchog tu dga' bas shing rta btang / /de bzhin bdag gis srid pa gsum/ /btang nas byang chub mchog reg shog / //'dul ba gzhi/ bam po bzhi bcu rtsa </text></item>
<item><p>221a4</p><section>'dul ba</section><text>drug pa/ de dus gzhan zhig na glang po che'i mchog rgyal srid 'phel zhes bya ba me tog kun da dang / ku mu da dang / kha ba dang / dngul dang / sprin dkar po lta bu'i mdog can bdun legs par gnas shing rkang lag legs par gnas pa/</text></item>
<item><p>221a5</p><section>'dul ba</section><text>glang po che sa srung gi bu ltar 'gying zhing 'gro ba/ rang bzhin gyi mtshan mchog gis brgyan pa/ mthong na bkra shis pa la zhon nas shin tu sdug pa'i bran dang / mdza' bshes dang / g.yog rnams phyi bzhin 'brang zhing zla </text></item>
<item><p>221a6</p><section>'dul ba</section><text>ba rgyu skar gyi tshogs kyis yongs su bskor ba bzhin du sos ka'i dus la bab pas shing rnams me tog kha 'bus shing / ngang pa dang / khrung khrung dang / rma bya dang / ne tso dang / ri skyegs dang / khu byug dang / shang shang te'u sgra 'byin pa'i </text></item>
<item><p>221a7</p><section>'dul ba</section><text>nags tshal gyi bskyed mos tshal gyi sar song ba dang / de nas phyir rgol bas sbad pa'i bram ze kha cig gzhon nu thams cad sgrol gyi drung du rings pa rings par 'ongs nas/ rgyal rigs gzhon nu khyod rgyal bar gyur cig ces </text></item>
<item><p>221a8</p><section>'dul ba</section><text>smras nas yang smras pa/ lha min lhar bcas 'jig rten du/ /khyod ni thams cad gtong zhes grags/ /khyod kyi glang po'i mchog 'di ni/ /bdag cag rnams la stsal ba'i rigs/ /de skad ces smras pa dang / byang chub sems dpa' glang po'i </text></item>
<item><p>221b1</p><section>'dul ba</section><text>mchog de las myur ba myur bar babs nas dga' ba dang / mgu ba dang / rab tu dga' ba'i yid kyis de dag la glang po'i mchog de byin nas smras pa/ bdag gis ji ltar bram ze la/ /mchog tu dga' bas glang chen btang / /de bzhin bdag </text></item>
<item><p>221b2</p><section>'dul ba</section><text>gis srid pa gsum/ /btang nas byang chub mchog reg shog /rgyal po thams cad bshes gnyen gyis khyod kyi sras thams cad sgrol gyis glang po che'i mchog rgyal srid 'phel zhes bya ba phyir rgol bas sbad pa'i bram ze rnams </text></item>
<item><p>221b3</p><section>'dul ba</section><text>la byin no zhes thos so/ /thos nas rgyal po thams cad bshes gnyen shin du khros 'khrugs nas gzhon nu thams cad sgrol bkug ste/ gzhon nu khyod nga'i yul na ma 'dug par song shig /de nas gzhon nu thams cad sgrol phas </text></item>
<item><p>221b4</p><section>'dul ba</section><text>spangs pa dang / bsams pa/ bdag gis byang chub kyi phyir 'bad par byas pa dang / 'jig rten thams cad rjes su gzung ba'i phyir brtson 'grus kyi go cha bgos pas glang po che de yang btang ste/ de bas khyim na gnas pas ni/ /ci </text></item>
<item><p>221b5</p><section>'dul ba</section><text>nus par ni sbyin pa btang / /dka' thub nags su brten nas ni/ /nges par mchog dag bya ba yin/ /bslangs na mi sbyin zhes bya ba/ /tshig ni smra bar mi phod kyis/ /de bas bdag ni khyim spangs te/ /dka' thub nags su rab tu 'gro/ /</text></item>
<item><p>221b6</p><section>'dul ba</section><text>byang chub sems dpas de ltar snying la mna' mtho bcad nas chung ma rgyags sbyin ma'i drung du song ste de dag rgyas par smras so/ /de nas rgyags sbyin mas thos ma thag tu sdug pa dang bral bar dogs pa'i snying gis thal mo sbyar te/</text></item>
<item><p>221b7</p><section>'dul ba</section><text>byang chub sems dpa' la smras pa/ rje'i sras gal te de lta na bdag kyang dka' thub kyi nags gnas su mchi ste/ bdag ni rje'i sras dang bral na skad cig tsam yang 'tsho bar rngo mi thog lags so/ /de ci'i slad du zhe na/ nam mkha' zla bas </text></item>
<item><p>221b8</p><section>'dul ba</section><text>stongs par gyur pa dang / /ji ltar sa ni lo tog gis stongs dang / /pad ma chu yis stongs par gyur pa dag /bud med khyim thab kyis stongs de bzhin no/ /byang chub sems dpas smras pa/ bdag cag mthar gdon mi za bar 'bral bar 'gyur te/ 'di ni </text></item>
<item><p>222a1</p><section>'dul ba</section><text>'jig rten gyi rang bzhin yin no/ /khyod ni bza' ba dang / btung ba dang / mal cha dang / bgo ba mchog la goms pas lus shin tu skyid pa yin dka' thub kyi nags na ni rtswa dang lo ma bting bar ni nyal rtsa ba dang / me tog dang /</text></item>
<item><p>222a2</p><section>'dul ba</section><text>'bras bu ni za/ rtswa dur ba dang / zug rdo dang / rtswa dang / tsher mas gang ba'i sa la ni rgyu/ yang dang yang du za gcig pa la ni brten/ bdag nyid skye bo thams cad la ni bsten dgos/ glo bur du 'ongs pa thams cad mchod pa la ni 'bad </text></item>
<item><p>222a3</p><section>'dul ba</section><text>dgos la/ de na yang nga gdon mi za bar ci nus kyi sbyin pa gtong ste/ de la khyod kyis cung zad kyang mi 'gyod par bya dgos so/ /de bas na re shig da dung yang legs par soms shig /rgyags sbyin mas smras pa/ rje'i </text></item>
<item><p>222a4</p><section>'dul ba</section><text>sras bdag rngo ci thog gis rje'i sras kyi rjes su sgrub lags so/ /byang chub sems dpas smras pa/ gal te de lta na dam bcas pa de khyod kyis dran par byos shig /de nas byang chub sems dpa' pha'i drung du song nas mgo bos phyag </text></item>
<item><p>222a5</p><section>'dul ba</section><text>byas te/ yab cig bdag gis sbyin par glang chen stsal/ /nongs pa gang lags sa bdag bzod par gsol/ /bdag ni grong nas dgon par mchi lags kyis/ /mi yi dbang po'i phyag mdzod stongs mi 'gyur/ /de nas rgyal po </text></item>
<item><p>222a6</p><section>'dul ba</section><text>bu dang bral ba'i sdug bsngal gyis dbugs kyis brnangs te skad 'dar 'dar por smras pa/ bu sbyin pa'i blo 'or la 'dug shig /byang chub sems dpas smras pa/ sa ni ri dang bcas par yang / /gal te ldog par 'gyur gda' yang / /</text></item>
<item><p>222a7</p><section>'dul ba</section><text>sa bdag bdag ni sbyin pa las/ /sems ni ldog par mi bgyid do/ /zhes smras nas song ngo / /de nas bu dang / bu mo dang / chung ma dang lhan cig shing rta'i nang du zhugs te/ grong khyer dam pa de nas byung nas pho brang 'khor gyi mi dang yul </text></item>
<item><p>222a8</p><section>'dul ba</section><text>mi mya ngan byed pa brgya stong rjes su 'brang bzhin song ngo / /de nas mi zhig gis ngu zhing smre sngags 'don pa'i sgra de yang thos/ skye bo'i tshogs chen po grong khyer gyi sgor byung ba yang mthong nas mi zhig la dris pa/ kye nang rje skye bo'i tshogs chen po cho nges </text></item>
<item><p>222b1</p><section>'dul ba</section><text>'debs pa 'di ci las gyur/ des smras pa/ shes ldan dag ci mi shes sam/ 'di ltar mi yi dbang pos nyid kyi sras po mche ba bzang / /brtan pa'i ngang tshul rab tu sbyin la dga' ba 'di ni spyugs/ /de ni bu dang chung mar bcas te nags </text></item>
<item><p>222b2</p><section>'dul ba</section><text>mthar chas pa la/ /pho brang 'khor ba rnams 'dus shin tu snying rjes cho nges 'debs/ /de nas byang chub sems dpas grong khyer dam pa de nas byung ba'i pho brang 'khor gyi mi rnams la ci rigs par mngon du song nas smras pa/ shes ldan </text></item>
<item><p>222b3</p><section>'dul ba</section><text>dag slar deng shig slar deng shig /'di ltar shin tu yun ring po nas sdug pa dang 'grogs pa yang mjug tu gdon mi za bar 'bral ba'i mtha' can du 'gyur te/ gnyen pa'i skye bo dang 'grogs pa ni lam ka'i ngal bso ba'i bsti gnas </text></item>
<item><p>222b4</p><section>'dul ba</section><text>kyi shing dang 'dra bas gdon mi za bar sdug pa dang 'bral bar 'gyur ro/ /de ci'i phyir zhe na/ 'jig rten kun na skye bo dbang med de/ /mdza' ba rnams dang 'bral bar 'gyur bsams nas/ /khyod kyis sa steng 'bad pa thams cad kyis/ /</text></item>
<item><p>222b5</p><section>'dul ba</section><text>zhi phyir blo gros mi g.yo brtan par gyis/ /de nas dpag tshad sum brgya 'das pa dang / byang chub sems dpa' mthong nas bram ze zhig mngon du 'ongs te smras pa/ kye rgyal rigs gzhon nu bdag ni khyod kyi yon tan thos nas 'di nas </text></item>
<item><p>222b6</p><section>'dul ba</section><text>dpag tshad sum brgya tsam gyi yul nas 'dir mchis lags kyis/ khyod kyis shing rta mchog 'di bdag ngal ba 'bras bu mchis par bgyi ba'i rigs so/ /de nas rgyags sbyin ma mi bzod pa skyes nas tshig brlangs pos bram ze de la smras </text></item>
<item><p>222b7</p><section>'dul ba</section><text>pa/ e ma'o nags na'ang mi dbang sras la slong ba gang / /bram ze 'di ni shin tu brtse ba med pa'i blo/ /mi dbang sras po mi dbang dpal las nyams gyur pa/ /'di la 'dir ni snying rje cig mi skye 'am/ byang chub sems dpas smras pa/ khyod </text></item>
<item><p>222b8</p><section>'dul ba</section><text>kyis bram ze ma spyo shig /de ci'i phyir zhe na/ rgyags sbyin gal te nor 'dod len pa 'di dag med gyur na/ /kun sbyin med par mi gang zhig gis sa steng byang chub 'thob/ /sbyin stsogs pha rol phyin drug tshul gyis yon tan mchog can gyi/ /byang chub sems dpa' </text></item>
<item><p>223a1</p><section>'dul ba</section><text>rnams kyis kun mkhyen nyid mchog rtag tu 'thob/ /de nas byang chub sems dpa' mchog tu dga' bas yang rta dang ldan pa'i shing rta de bram ze de la byin nas smras pa/ bram ze ser sna'i dri ma sel byed pa/ /shing rta rab tu byin pa 'di </text></item>
<item><p>223a2</p><section>'dul ba</section><text>yis 'dir/ /bdag ni drang srong che mchog gis bskor ba'i/ /zag med chos kyi shing rta che skor shog /de nas thams cad sgrol gyis snying rab tu dga' bas shing rta'i mchog de yang bram ze la byin nas gzhon nu nag po phrag pa la khyer/</text></item>
<item><p>223a3</p><section>'dul ba</section><text>rgyags sbyin mas ni gzhon nu ma dra ba can khyer nas dka' thub kyi nags logs su chas pa dang rim gyis dka' thub kyi nags su phyin to/ /de nas thams cad sgrol dka' thub tshal der rang gi snying mgu bar byed pa'i brtul zhugs blangs te gnas so/ /</text></item>
<item><p>223a4</p><section>'dul ba</section><text>ji tsam na rgyags sbyin ma rtsa ba dang 'bras bu'i phyir dka' thub kyi nags nas song ba dang / bram ze zhig thams cad sgrol gyi drung du 'ongs nas smras pa/ rgyal rigs gzhon nu khyod rgyal bar gyur cig /bdag cag bkol ba ma mchis pas/ /spa </text></item>
<item><p>223a5</p><section>'dul ba</section><text>shug lhan cig 'khyam bgyid na/ /de yi don du bus pa gnyis/ /khyod kyis bdag la sbyin pa'i rigs/ /de skad ces smras pa dang / de nas byang chub sems dpa' thams cad sgrol bu sdug pa gtong ba la cung zhig sems shing 'dug pa dang /</text></item>
<item><p>223a6</p><section>'dul ba</section><text>de nas bram ze des byang chub sems dpa' thams cad sgrol la smras pa/ kye rgyal rigs gzhon nu bdag gis khyod thams cad ster ba'o zhes thos na 'di ltar khyod la bdag gis bslangs pa de la ci zhig dpyad du yod/ khyed ni kun ster snying </text></item>
<item><p>223a7</p><section>'dul ba</section><text>rje yi/ /bdag nyid can du sa stengs grags/ /ji ltar grags pa de bzhin du/ /khyod kyis rtag tu bya ba'i rigs/ /de skad ces smras pa dang / byang chub sems dpa' thams cad sgrol gyis bram ze de la smras pa/ kye bram ze </text></item>
<item><p>223a8</p><section>'dul ba</section><text>chen po/ rang gi srog ni gtong ba la'ang / /lan 'ga' dpyod pa ma myong na/ /rang gi bu ni btang ba la/ /bdag blo gzhan du gyur ci smos/ /bram ze chen po de lta mod kyi/ bdag gis nags su bskyed bskyed pa'i/ /bus pa 'di gnyis </text></item>
<item><p>223b1</p><section>'dul ba</section><text>yongs spangs nas/ /ma dang bral ba'i nyon mongs pa/ /'di dag ji ltar gnas snyam mod/ /gzhon nu shin tu brtse med pas/ /bus pa btang la bdag min zhes/ /kha cig bdag la phyar 'ong gis/ /bram ze bdag ni khrid na legs/ /de nas </text></item>
<item><p>223b2</p><section>'dul ba</section><text>bram ze des thams cad sgrol la smras pa/ kye rgyal rigs gzhon nu rgyal po chen po'i rigs su skyes pa/ sa 'di thams cad du yon tan grags pa/ srog chags thams cad la snying brtse bas byams par zhugs pa/ sbyin pa dang /</text></item>
<item><p>223b3</p><section>'dul ba</section><text>mchod pa dang / bkur stis spos kyi glang po che lta bu/ dge sbyong dang / bram ze dang / glo bur ba'i skye bo la mchod pa byed pa/ skye bo bkren pa dang / phongs pa dang / mgon med pa dang / ltogs pa yongs su sdud pa/ thams cad kyi re ba yongs su </text></item>
<item><p>223b4</p><section>'dul ba</section><text>rdzogs par byed pa/ mthong na don yod pa khyod kyis bdag 'ongs pa nom pa med pa 'am/ lam gyis dub pa 'bras bu med pa 'am/ mthong ba don med pa 'am/ re ba dang yun ring po nas brnag brnag pa'i 'dod pa 'bras bu med par </text></item>
<item><p>223b5</p><section>'dul ba</section><text>bya ba gang yin pa de ni cha ma yin te/ khyod kyi med do zhes bya ba'i tshig gis kho bo'i yid la re ba kun tu rtog pa'i rta btab na myur du ldog par 'gyur ro/ /de bas na khyod kyis bdag gi yid la re ba yongs su rdzogs par byas nas gtang ba'i </text></item>
<item><p>223b6</p><section>'dul ba</section><text>rigs so/ /de ci'i phyir zhe na/ chu gter gos su gyon zhing gza' mig mtshungs med pa/ /ri bo mchog rgyas nu mar ldan pa'i ro stod can/ /grong khyer grong rdal bcas pa'i sa la bcal byas kyang / /mche bzang </text></item>
<item><p>223b7</p><section>'dul ba</section><text>khyod dang mtshungs par gtong phod yod ma yin/ /de nas byang chub sems dpa' thams cad sgrol gyis bram ze'i tshig de thos nas bu la chags pa'i blong bas 'di dag sems par byed de gal te re shig bu gnyis po/ /bram zer </text></item>
<item><p>223b8</p><section>'dul ba</section><text>byin na bu dang ni/ /bral ba las byung sdug bsngal dag /bdag dang rgyags byin gyis thob 'gyur/ /'on kyang 'di la ma byin na/ /brtul zhugs las kyang nyams 'gyur zhing / /bram ze 'di ni tshi bcad de/ /ji ltar 'ongs pa bzhin du 'gro/ /</text></item>
<item><p>224a1</p><section>'dul ba</section><text>nyis na bu bral nyam thag pa'i/ /mya ngan sa steng bdag gis blang / /de bzhin ma byas dam bcas pa/ /zhig cing brtul zhugs nyams par 'gyur/ /de nas byang chub sems dpa' thams cad sgrol gyis sdug pa'i bu </text></item>
<item><p>224a2</p><section>'dul ba</section><text>gnyis nges par gtang bar chad nas smras pa/ kye kho bos dka' spyad brgya yis 'jig rten sdug bsngal gyi/ /rgya mtsho chen po so sor 'jigs byed pa/ /gting mi dpogs par rab tu bying ba dag /pha rol rgal phyir lam gyi zam </text></item>
<item><p>224a3</p><section>'dul ba</section><text>stegs bca'/ /zla ba dri med nya ba'i bzhin ras can/ /ma zhum kha nas de skad tshig smras nas/ /mchi ma rlan chus mig ni gang gyur pa'i/ /byis pa gnyis po bram ze de la byin/ /yang smras pa/ bu 'di byin pa'i 'bras bu ni/ /</text></item>
<item><p>224a4</p><section>'dul ba</section><text>rgya chen bdag gis thob gyur nas/ /des ni 'khor ba'i rgya mtsho las/ /'jig rten rnams ni bsgral bar bya/ /bus pa gzhon nu dag byin ma thag tu sa 'di rnam pa drug tu g.yos so/ /de nas sa g.yos pa des tshal de na </text></item>
<item><p>224a5</p><section>'dul ba</section><text>gnas pa'i dka' thub can rnams sngangs nas phan tshun smras pa/ sa ni mi bzad g.yos gyur pa/ /'di ni su yi mthu ltas yin/ /gang gi mthu ni 'di 'dra ba/ /shin tu gsal bar shes par bya/ /de na gnas 'jog dang rus </text></item>
<item><p>224a6</p><section>'dul ba</section><text>gcig pa rgan po dka' thub can ltas shes pa la mkhas pa gzhan zhig yod pa des drang srong de rnams la don de go bar byas pa/ gdon mi za bar dka' thub kyi nags na 'dug pa'i bu byis pa 'bras bu dang chu 'thung ba yid du 'ong ba/</text></item>
<item><p>224a7</p><section>'dul ba</section><text>mig tu sdug par byed pa gnyis thams cad sgrol gyis skye bo sdug bsngal gyis nyam thag pa yongs su thar bar bya ba'i phyir spangs te/ des na sa g.yos par gyur to/ /de nas bus pa gzhon nu de gnyis kyis phas snying nas yongs su btang ba'i </text></item>
<item><p>224a8</p><section>'dul ba</section><text>blo rig nas snying rje rje skad du ngu zhing thal mo gnyis sbyar nas thams cad sgrol gyi rkang pa gnyis la gtugs te smras pa/ yab cig yum ni ma mchis par/ /khyod ni bdag cag stsol bzhed pa/ /re shig de ni mthong gyur nas/ /de nas bdag cag stsal du gsol/ /</text></item>
<item><p>224b1</p><section>'dul ba</section><text>de nas byang chub sems dpa' yid la gcags pa'i sdug bsngal gyis ngo zum gnag cing mchi ma 'dzag bzhin de gnyis la 'khyud nas smras pa/ bu dag /nga yi snying du mi sdug min/ /snying brtse snying rje med min te/ /'jig rten kun la phan </text></item>
<item><p>224b2</p><section>'dul ba</section><text>pa'i phyir/ /yon tan mthong nas btang ba yin/ /ci nas nga yis byang chub mchog /zhi ba rang gis thob nas ni/ /sdug bsngal rgya mtsho la gnas pa'i/ /rten med 'jig rten rnams bsgral lo/ /de nas bus pa gzhon nu de dag gis </text></item>
<item><p>224b3</p><section>'dul ba</section><text>phas snying nas yongs su btang ba'i blo rig nas pha'i rkang pa gnyis la phyag 'tshal te thal mo sbyar nas snying rje rje skad dang / sma bab pa'i tshig gis dal gyis smras pa/ gal te khyod kyis thag bkum na/ /ma la bdag cag gnyis kyi phrin/ /</text></item>
<item><p>224b4</p><section>'dul ba</section><text>khyod kyis bzod pa mdzod cig ces/ /yab cig khyod kyis gsung du gsol/ yab gzhan yang byis par gyur pas bla ma khyod la nongs pa bgyis pa gang / /gal te la lar thugs la mi 'bab tshig 'ga' smras pa 'am/ /gus par </text></item>
<item><p>224b5</p><section>'dul ba</section><text>mnyan nas yongs su mnyes pa nyid du ma bgyis pa/ /de ni byis pa'i nongs pa lags zhes bzod pa mdzad du gsol/ /de skad ces smras nas pha la phyag 'tshal te lan gsum du bskor ba byas nas mig mchi mas gang bzhin du bla ma </text></item>
<item><p>224b6</p><section>'dul ba</section><text>la smra bar yid la chags pas yang dang yang phyir lta zhing bsti gnas de nas byung ste song ngo / /de nas byang chub sems dpa' byis pa gzhon nu'i tshig shin tu snying rjer rung ba de dag gis snying blong nas yid kyis byang chub tu smon lam btab </text></item>
<item><p>224b7</p><section>'dul ba</section><text>ste dka' thub kyi tshal gyi lo ma'i spyil bur zhugs so/ /byis pa gzhon nu dag dong ma thag tu stong gsum gyi stong chen po'i 'jig rten gyi khams 'di yang rnam pa drug tu g.yos so/ /lha stong phrag du ma yang bar snang la ca co dang / ga zha'i </text></item>
<item><p>224b8</p><section>'dul ba</section><text>sgra 'byin cing / e ma'o rab sbyin bdag nyid che/ /bus pa 'di gnyis btang nas kyang / /gang gi yid ni 'gyur med pa/ /de yi nges pa rmad cig go/ /de nas rgyags sbyin ma rtsa ba dang 'bras bu rnams khyer te bsti gnas logs su chas pa las sa che thang du </text></item>
<item><p>225a1</p><section>'dul ba</section><text>g.yos pa des myur ba kho nar bsti gnas de nyid du song ba dang / lha gzhan zhig gis rgyags sbyin ma byang chub sems dpa' sems can thams cad thar bar bya bar brtson pa byas pa'i sbyin pa'i pha rol tu phyin pa'i bar chad </text></item>
<item><p>225a2</p><section>'dul ba</section><text>byed par 'gyur du 'ong ngo snyam nas seng ge mo zhig gi gzugs su bsgyur te lam bkag nas 'dug pa dang / rgyags sbyin mas ri dgas kyi rgyal po'i chung ma de la smras pa/ ri dgas rgyal po'i chung ma sgeg sgeg ma/ /kho mo'i 'di bkag nas ni ci </text></item>
<item><p>225a3</p><section>'dul ba</section><text>ste 'dug /ji ltar bdag ni mi 'phyo nges she na/ /lam las bzur ste myur du 'gro bar gyis/ /gzhan yang khyod kyang ri dgas rgyal po'i chung ma la/ /bdag kyang mi yi dbang po seng ge yi/ /btsun mo yin pas chos kyi spun gyur gyis/ /ri dgas </text></item>
<item><p>225a4</p><section>'dul ba</section><text>rgyal mos bdag gi lam phye shig /de skad ces smras pa dang / lha seng ge'i gzugs su bsgyur ba de yang lam de nas logs shig tu song ngo / /de nas rgyags sbyin mas bkra mi shis pa'i ltas dag mthong nas yud tsam zhig bsams pa/</text></item>
<item><p>225a5</p><section>'dul ba</section><text>ji ltar bar snang la ngud mo'i sgra grag pa dang / ji ltar yang tshal na gnas pa'i lha rnams mya ngan byed pa'i sgra grag pa las na gdon mi za bar bsti gnas su ma legs pa zhig byung bar gyur to snyam nas smras pa/ ji ltar bdag mig 'gul </text></item>
<item><p>225a6</p><section>'dul ba</section><text>ba dang / /ji ltar bya skad 'byin pa dang / /ji ltar bdag ni dogs pa las/ /bus pa de gnyis btang bar nges/ /ji ltar sa 'di g.yos pa las/ /bdag gi snying ni 'dar ba dang / /ji ltar lus kyang rmya ba las/ /bus pa de gnyis btang </text></item>
<item><p>225a7</p><section>'dul ba</section><text>bar nges/ /zhes de lta bu'i mi legs pa brgya stong dag sems shing bsti gnas su song nas bsti gnas su zhugs te mi dga' bzhin bltas na bu gnyis ma mthong nas/ de nas rmongs shing snying 'dar nas bsti gnas kyi gzhi </text></item>
<item><p>225a8</p><section>'dul ba</section><text>de'i rjes bzhin du sems te/ phyogs 'di na ni gzhon nu nag po sring mo dang lhan cig ri dgas kyi phru gu dang rtag tu rtse rtse/ 'di ni de gnyis kyi sa rdul las byas pa'i khyim yin/ 'di ni de gnyis kyi rtsed mo'i cha spyad yin na de </text></item>
<item><p>225b1</p><section>'dul ba</section><text>gnyis mi snang na/ gal te zhig na bdag gis ma mthong gi/ lo ma'i spyil bur zhugs nas nyal lta srid dam snyam du de ltar snying la re zhing / bu mthong bar 'dod pas rtsa ba dang 'bras bu phyogs gcig tu bzhag nas mig mchi mas </text></item>
<item><p>225b2</p><section>'dul ba</section><text>gang bzhin du khyim thab kyi rkang pa gnyis la gtugs te smras pa/ rje'i sras khye'u dang bu mo gnyis gang du mchis/ thams cad sgrol gyis smras pa/ kho bo'i drung du bram ze zhig /re bas yang dag 'ongs gyur nas/ /bus pa </text></item>
<item><p>225b3</p><section>'dul ba</section><text>de gnyis de la byin/ /de dag rjes su yi rang rigs/ /de skad ces smras pa dang / rgyags sbyin ma ri dgas mo mda' dug can gyis phog pa bzhin du sa la sgyel nas nya chu'i gnas nas phyung ba bzhin du ni 'gre ldog par byed/</text></item>
<item><p>225b4</p><section>'dul ba</section><text>krung krung bu stor ba bzhin du ni snying rje rje skad du ngu / ba be'u shi ba bzhin du ni 'ba' sgra sna tshogs 'don cing smras pa/ pad ma gzhon nu lta bu'i byang bzhin can/ /lag pa pad ma'i 'dab ltar gzhon sha can/ /bdag gi bu gnyis sdug </text></item>
<item><p>225b5</p><section>'dul ba</section><text>bsngal ma myong ba/ /'gro ba gang du song nas sdug bsngal 'gyur/ /ri dgas bu ltar drang zhing ri dgas mig /ri dgas lhan cig bsti gnas dga' dga' na/ /de ring bdag gi bu gnyis ji lta bur/ /gzhan gyi dbang gis dong zhing </text></item>
<item><p>225b6</p><section>'dul ba</section><text>sdug bsngal gyur/ /mig ni mchi mas gang ba'i mig gis ni/ /snying rjes ngu ba shin tu sdug bsngal ba/ /de ring bdag gis legs par ma mthong bas/ /skye bo bkren pa'i nang na sdug pas 'tsho/ /de gnyis bdag gis pang nas </text></item>
<item><p>225b7</p><section>'dul ba</section><text>bskyed bskyed pa/ /zas su rtsa ba me tog 'bras bu za/ /bzod dang gnam pas bla ma brtag dka' ba/ bdag gi bu gnyis shin tu sdug bsngal lo/ /de gnyis ma dang nye du bral ba dang / /rtsa lag rnams kyis gzu lums spangs pa las/ /</text></item>
<item><p>225b8</p><section>'dul ba</section><text>skye bo sdig can ngan dang phrad gyur nas/ /bdag gi bu gnyis shin tu sdug bsngal lo/ /skom zhing bkres pas bdag nyid rtag gdungs nas/ /de gnyis su yi dbang gis 'gro bar 'gyur/ /bran du gyur pas gdon mi za bar ni/ /de gnyis nyam thag sdug bsngal </text></item>
<item><p>226a1</p><section>'dul ba</section><text>yongs su gzir/ /bdag gis nges par tshe rabs gzhan dag tu/ /srog chags sdug pa brgya dang bral ba yi/ /sdig las shin tu mi bzad 'dir byas pa/ /des na ba be'u med bzhin cho nges 'debs/ /bden tshig gang gis </text></item>
<item><p>226a2</p><section>'dul ba</section><text>bdag ni rtag tu yang / /sems can kun la yid ni mnyam gyur pa/ /bden tshig des ni bdag gi bu gnyis po/ /bran du gyur pa las ni thar bar shog /rgyags sbyin mas bus pa gzhon nu de dag gis bskyed cing bsrungs pa'i </text></item>
<item><p>226a3</p><section>'dul ba</section><text>shing gang yin pa de dag lo ma thib be 'dug par mthong nas snying du sdug nas 'khyud de smras pa/ bus pas ril ba chung ngus chu bcus pa/ /lo ma rnams las chu thigs 'dzag pa yi/ /ljon shing rnams ni sems dang bcas pa </text></item>
<item><p>226a4</p><section>'dul ba</section><text>bzhin/ /bus pa nu zho ma blud lta bur ngu / /yang bus pa gzhon nu de gnyis dang rtse rtse ba'i ri dgas kyi phru gu bsti gnas na 'dug pa rnams mthong nas mi dga' ste snying rje rje skad kyi tshig gis dal bus smras pa/ de yi ne'u zla </text></item>
<item><p>226a5</p><section>'dul ba</section><text>mthong bar 'dod pa gang / /nags su sa tshugs mtshon cing tshol byed pa/ /ri dgas phru gu rgyu ba 'di dag kyang / /bdag gi sdug bsngal mi chung gzhan yin no/ /de nas bus pa gzhon nu de dag lam gang nas dong ba'i </text></item>
<item><p>226a6</p><section>'dul ba</section><text>lam der rjes bcad pa dang / bus pa gzhon nu de gnyis kyi rjes drang por ma byung gi gya gyus gang bar mthong nas lhag par yang sdug bsngal gyis gdungs nas smras pa/ ji ltar 'then pa'i rjes byung dang / /la lar myur du song ba </text></item>
<item><p>226a7</p><section>'dul ba</section><text>las/ /brdegs te khrid par gdon mi za/ /kye ma bram ze brtse med mchog /mgul ni dbugs kyis brdzangs shing skad kyang 'dzer/ /ma mchu mdzes pa 'dar zhing bdag gi bu/ /ri dgas bzhin du mig kyang rig rig ste/ /rkang </text></item>
<item><p>226a8</p><section>'dul ba</section><text>pa 'jam pos ji ltar song zhig gu/ de nas byang chub sems dpas de de ltar smre sngags 'don pa'i bdag nyid de mthong nas mi rtag pa nyid dang ldan pa'i tshig de dang de dag gis rnam grangs mang por go bar byas nas smras pa/ kho bos bu gnyis grags pa yis/ /</text></item>
<item><p>226b1</p><section>'dul ba</section><text>btang ba ma yin sdang bas min/ /sems can kun la phan don du/ /gtang bar dka' ba'i bu de btang / /mchog tu gtang dka' bdag nyid dang / /bu dang chung ma rnams btang nas/ /sems dpa' chen pos tshul bzhin du/ /byang chub </text></item>
<item><p>226b2</p><section>'dul ba</section><text>mchog ni thob par 'gyur/ /rgyags sbyin bdag gis gtong ba la brten gtang dka' ba'i/ /bus pa de gnyis 'jig rten thar pa'i don du btang / /bdag dang chung ma bzhon dang nor yang btang byas te/ /kun la thams cad gtang </text></item>
<item><p>226b3</p><section>'dul ba</section><text>ba'i blo gros nga la yod/ /de nas rgyags sbyin mas sems brtan te byang chub sems dpa' la smras pa/ khyod la bar chad mi bgyid kyis/ /khyod blo gzhan du ma gyur cig /gal te bdag kyang stsol bzhed na/ /dogs pa med </text></item>
<item><p>226b4</p><section>'dul ba</section><text>par bdag stsol gcig /gzhan yang dpa' bo gang phyir nyid kyi phyir/ /sdug pas chags pa btang ba yi/ /don de myur du thob nas ni/ /srid las 'gro ba bsgral bar mdzod/ /de nas lha rnams kyi dbang po brgya byin gyis byang chub </text></item>
<item><p>226b5</p><section>'dul ba</section><text>sems dpa' dang / rgyags sbyin ma brtson 'grus shin tu rmad du byung ba dang / shin tu bya dka' bar rig nas sum bcu rtsa gsum pa'i tshogs kyis yongs su bskor te steng gi nam mkha' las bsti gnas der lhags nas snang ba rgya </text></item>
<item><p>226b6</p><section>'dul ba</section><text>chen pos nags de gsal bar byas te/ nam mkha' la 'dug bzhin du byang chub sems dpa' la smras pa/ 'di ltar 'jig rten rmongs pa blo ngan gzhung gis bcings pa'i blo gros can/ /longs spyod la chags snying gi zhags pa bu </text></item>
<item><p>226b7</p><section>'dul ba</section><text>yis bcings pa'i nang na yang / /khyab bdag khyod gcig chags pa med pas dga' ba bskyed pa'i bu gtong bas/ /nges par go 'phang bde dang zhi ba dri med dka' ba med par 'thob/ /de skad ces byang chub sems dpa' spro ba bskyed nas lha rnams </text></item>
<item><p>226b8</p><section>'dul ba</section><text>kyi dbang po brgya byin gyis bsam pa/ 'di gcig pu g.yog dang bral na nyon mongs par 'gyur gyis/ ma la bdag gis rgyags sbyin ma bslang ngo snyam nas/ de nas bram ze'i cha byad du bsgyur te byang chub sems dpa'i drung du song nas yang byang chub sems dpa' la smras pa/</text></item>
<item><p>227a1</p><section>'dul ba</section><text>yan lag kun bzang khyim thab las/ /'phyo ba med cing snying nye ba/ /rigs na bsngags pa'i sring mo 'di/ /bdag la bran mo'i don du stsol/ /de nas rgyags sbyin ma mi bzod pa skyes nas bram ze la smras pa/ ngo tsha med cing </text></item>
<item><p>227a2</p><section>'dul ba</section><text>brkam pa khyod/ /'di na bram ze tha shal te/ /khyod lta 'phyon ma mi byed cing / /dam chos dga' ba nga 'dod dam/ /de nas byang chub sems dpa' thams cad sgrol snying rje dang ldan pa'i snying gis rgyags sbyin ma la brtag par brtsams pa dang /</text></item>
<item><p>227a3</p><section>'dul ba</section><text>de nas rgyags sbyin mas byang chub sems dpa' la smras pa/ bdag ni bdag la g.yar ngan med/ /de bzhin bdag la lta ma lags/ /gcig pu ji ltar bzhugs 'gyur zhes/ /de ltar khyod slad g.yar ngan bgyid/ /de nas byang chub </text></item>
<item><p>227a4</p><section>'dul ba</section><text>sems dpas rgyags sbyin ma la smras pa/ go 'phang mi zad mya ngan med pa tshol bdag la/ /sa steng 'dir ni rgyags sbyin mya ngan bya mi dgos/ /khyod ni mya ngan med par bram ze 'di rjes 'brongs/ /bdag ni ri dgas 'chi ba bzhin du bsti gnas </text></item>
<item><p>227a5</p><section>'dul ba</section><text>'theng / /de skad ces smras pa dang / dga' ba dang / mgu ba dang / yid rab tu dga' bas bsams pa dang / sbyin pa 'di ni nags tshal 'dir/ /bdag gi sbyin pa tha ma yin/ /rgyags sbyin 'di yang yongs btang nas/ /yongs su gzung ba med par 'gyur/ /</text></item>
<item><p>227a6</p><section>'dul ba</section><text>snyam du rig nas rgyags sbyin ma lag pa nas bzung ste/ bram ze de la smras pa/ bdag gi mchis brang sdug pa 'di/ /snying nas snying nye bsgo ba nyan/ /ya rabs tshul can snyan par smra/ /bram ze'i mchog khyod bzhes su gsol/ /</text></item>
<item><p>227a7</p><section>'dul ba</section><text>de nas mchi ba bzang po yi/ /chung ma byang chub 'dod phyir btang / /chu la gru ni ji lta bar/ /sa ni mtha' dag rnam drug g.yos/ /de nas rgyags sbyin ma bram ze'i dbang du gyur te/ khyo dang bu dang bu mo dang bral ba'i sdug bsngal gyis nyam thag </text></item>
<item><p>227a8</p><section>'dul ba</section><text>nas dbugs brdzangs pas sgra ngar ngar por 'gags bzhin 'di skad ces smras so/ /bdag gis tshe rabs snga ma la/ /ci 'dra ba yi las ngan byas/ /de nas ba be'u shi ba bzhin/ /skye bo med pa'i nags na ngu / /de nas lha rnams kyi dbang po brgya byin </text></item>
<item><p>227b1</p><section>'dul ba</section><text>gyis bram ze'i cha byad mi snang bar byas te/ rang bzhin gyi cha byad du gnas nas rgyags sbyin ma la smras pa/ skal bzangs bdag ni bram ze ma yin mi yang ma yin gyi/ /bdag ni lha yi dbang po brgya byin lha min 'joms byed de/ /khyod kyi 'dul ba mchog </text></item>
<item><p>227b2</p><section>'dul ba</section><text>tu gyur pa 'di yis bdag mgu yis/ /bdag las dam pa gang zhig 'dod pa de 'dir smra bar gyis/ /de nas de'i tshig gis rgyags sbyin ma yid bde ba skyes nas brgya byin la phyag 'tshal nas smras pa/ spyan stong ldan pa bdag gi bu/ /</text></item>
<item><p>227b3</p><section>'dul ba</section><text>bran gyur pa las thar mdzad cing / /mes bo'i drung du phyin par yang / /sum bcu rtsa gsum bdag pos mdzod/ /de skad ces smras nas yang dbang po chen po bsti gnas su zhugs nas byang chub sems dpa'i drung du song ste rgyags </text></item>
<item><p>227b4</p><section>'dul ba</section><text>sbyin ma lag pa g.yon pa nas bzung nas byang chub sems dpa' la smras pa/ bdag gis khyod la rgyags sbyin 'di/ /g.yog gi phyir ni sbyin par byas/ /khyod kyis su la'ang ma sbyin cig /bzhag pa byin na smad par 'gyur/ /</text></item>
<item><p>227b5</p><section>'dul ba</section><text>de nas lha rnams kyi dbang po brgya byin gyis bram ze khye'u dang bu mo khyer ba de ji ltar grong khyer gzhan zhig yin no snyam nas grong khyer de nyid du song ste bus pa gzhon nu de dag btsong bar brtsams pa de lta bur rmongs par byas so/ /ji tsam na </text></item>
<item><p>227b6</p><section>'dul ba</section><text>blon po rnams kyis mthong nas rgyal po la smras pa/ lha khyod kyi dbon po nag po dang / /dra ba can dang de gnyis ni/ /bram ze shin tu ma rungs pas/ /grong khyer mchog 'dir 'tshong zhing mchis/ /de skad thos nas rgyal po de </text></item>
<item><p>227b7</p><section>'dul ba</section><text>sems mi dga' nas smras pa/ gzhon nu gnyis myur du ston cig /blon po rnams kyis skad phyung ba dang grong khyer ba rnams myur du rgyal po'i mdun du nye bar lhags so/ /ji tsam na blon po gzhan zhig gis rgyal po'i drung du khrid pa </text></item>
<item><p>227b8</p><section>'dul ba</section><text>dang / mi'i dbang po mngon phyogs khrid pa'i tsha bos gos med cing / /lus rbeg dri ma can gyi lus de de yis mthong nas ni/ /mod la seng ge'i khri las sa yi steng du lhung gyur te/ /pho brang 'khor mi blon tshogs bud med dag kyang ngu bar gyur/ /de nas rgyal pos </text></item>
<item><p>228a1</p><section>'dul ba</section><text>blon po rnams la smras pa/ gang zhig nags na gnas na yang / /sbyin la mngon par dga' ba'i yid/ /mig bzangs de ni myur du 'dir/ /chung ma dang bcas dgug par gyis/ /de nas lha rnams kyi dbang po brgya byin gyi </text></item>
<item><p>228a2</p><section>'dul ba</section><text>byang chub sems dpa' la phyag byas nas rang gi gnas su song ngo / /phyi zhig na rgyal po thams cad bshes gnyen shi ba dang / bram ze dang / blon po dang / grong mi dang / yul mi rnams lhan cig tu bsti gnas der song nas byang chub sems </text></item>
<item><p>228a3</p><section>'dul ba</section><text>dpa' la gsol ba btab ste rang gi grong khyer du bos nas rgyal por bcug go/ /de nas rgyal po thams cad sgrol thams cad gtong zhes bya bar gyur to/ /des dge sbyong dang / bram ze dang / bkren pa dang / phongs pa dang / mdza' bo dang / nye du dang /</text></item>
<item><p>228a4</p><section>'dul ba</section><text>gnyen bshes dang / zho shas 'tsho ba rnams la sbyin pa rnam pa du ma dag byin nas tshigs su bcad de smras pa/ byang chub don du gnyer ba yis/ /rgyal rigs bram ze rje'u rigs dang / /dmangs rigs gdol pa g.yung po la'ang / /</text></item>
<item><p>228a5</p><section>'dul ba</section><text>'jigs pa med par sbyin pa gtang / /gser dang dngul dang ba lang dang / /rta dang nor bu'i rna rgyan dang / /de bzhin las dag byed pa'i bran/ /tshul khrims phun sum tshogs la sbyin/ /chags pa med pa'i sems kyis ni/ /</text></item>
<item><p>228a6</p><section>'dul ba</section><text>bu dang bu mo yongs btang bas/ /'jig rten 'di dang pha rol tu/ /mi yis dag pa thob par 'gyur/ /rgyal po chen po de'i tshe de'i dus kyi rgyal po thams cad sgrol zhes bya bar gyur pa gang gis dge sbyong dang / bram ze dang / bkren pa dang /</text></item>
<item><p>228a7</p><section>'dul ba</section><text>phongs pa dang / mdza' bo dang / nye du dang / gnyen bshes dang / zho shas 'tsho ba rnams la sbyin pa rnam pa du ma dag byin nas bsod nams dag byas pa de gzhan zhig yin snyam na khyod kyis de ltar mi blta ste/ nga nyid de'i tshe de'i dus na rgyal po </text></item>
<item><p>228a8</p><section>'dul ba</section><text>thams cad sgrol zhes bya ba der gyur te/ nga nyid kyis de na dge sbyong dang / bram ze dang / bkren pa dang / phongs pa dang / mdza' bo dang / nye du dang gnyen bshes dang / zho shas 'tsho ba rnams la sbyin pa rnam pa du ma dag byin/ bsod nams dag byas so/ /</text></item>
<item><p>228b1</p><section>'dul ba</section><text>rgyal po chen po nga'i sbyin pa 'am sbyin pa'i bgo bsha' des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/ 'on kyang nga'i sbyin pa de ni bla na med pa yang dag par rdzogs pa'i byang </text></item>
<item><p>228b2</p><section>'dul ba</section><text>chub kyi rgyu tsam dang / rkyen tsam dang / tshogs tsam yin no/ /rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sbyin pa dag btang / bsod nams dag byas pa gang yin pa de nyon cig /</text></item>
<item><p>228b3</p><section>'dul ba</section><text>rgyal po chen po sngon byung ba thams cad ces bya ba'i grong rdal gyi grong khyer du rgyal po thams cad kyi bshes gnyen zhes bya ba zhig byung bar gyur te/ de 'byor pa dang / rgyas pa dang / bde ba dang / lo legs pa/ skye bo dang mi mang pos rab tu gang ba/</text></item>
<item><p>228b4</p><section>'dul ba</section><text>'thab pa dang / thab mo dang / khrag khrug dang / 'gyed pa dang / chom rkun dang / nad rab tu zhi ba/ 'bras sA lu dang / bu ram shing dang / ba lang phun sum tshogs pa/ bu gcig pa la byams pa bzhin du rgyal srid byed du bcug ste/ chos bzhin </text></item>
<item><p>228b5</p><section>'dul ba</section><text>gyis rgyal srid byed du 'jug go/ /des rigs mnyam pa las chung ma blangs nas de dang lhan cig rtse bar byed/ dga' bar byed/ dga' mgur spyod par byed de/ de rtse bar byed/ dga' bar byed/ dga' mgur spyod par byed pa las </text></item>
<item><p>228b6</p><section>'dul ba</section><text>khye'u gzugs bzang ba mdzes pa/ blta na sdug pa/ lpags pa'i mdog gser 'dra ba/ mgo gdugs ltar 'dug pa/ dpung pa ring ba/ 'phral ba'i dbyes che ba zhig btsas te/ de'i nye du rnams 'dus nas khye'u'i ming </text></item>
<item><p>228b7</p><section>'dul ba</section><text>cir gdags zhes ming 'dogs par byed do/ /shes ldan dag gzhon nu 'di ni rgyal po thams cad bshes gnyen gyi bu yin pas gzhon nu thams cad sgrol zhes bya bar gdags so/ /zhes gzhon nu thams cad sgrol du ming </text></item>
<item><p>228b8</p><section>'dul ba</section><text>btags nas/ ma ma brgyad la gtad de zhes bya ba nas/ gnas lnga rnams la byang bar gyur to zhes bya ba'i bar gong ma bzhin no/ /de gang ci slong ba de thams cad slong ba po dag la sbyin par byed pas de'i ming thams cad gtong ba thams </text></item>
<item><p>229a1</p><section>'dul ba</section><text>cad gtong ba zhes bya bar grags so/ /khams kyi rgyal phran gyi bu mo rgyags sbyin ma zhes bya ba zhig yod pa de de'i ched du bslangs nas dpal gyi 'byor pa chen pos bag mar blangs te/ de de dang lhan cig rtse bar byed/ dga' </text></item>
<item><p>229a2</p><section>'dul ba</section><text>bar byed/ dga' mgur spyod par byed pa las ji tsam na khye'u zhig btsas pa dang / de'i ming nag po zhes bya bar btags so/ /yang de dang rtse bar byed/ dga' bar byed/ dga' mgur spyod par byed pa las bu mo zhig btsas te/ de'i </text></item>
<item><p>229a3</p><section>'dul ba</section><text>ming dra ba can zhes bya bar btags so/ /rgyal po thams cad kyi bshes gnyen la glang po'i mchog bkra shis ldan zhes bya ba yod de/ de'i mthus khams kyi rgyal phran rnams spa 'gong bar byed do/ /des thams cad sgrol la smras pa/ bu bdag </text></item>
<item><p>229a4</p><section>'dul ba</section><text>cag gis gang cung zad khams kyi rgyal phran rnams spa 'gong bar byed pa de dag thams cad kyang glang po'i mchog 'di'i mthu yin gyis khyod thams cad gtong na yang glang po'i mchog bkra shis ldan ni zhog shig /khams kyi rgyal phran </text></item>
<item><p>229a5</p><section>'dul ba</section><text>rnams kyis smras pa/ gang gi mthus na bdag cag thams cad rgyal po thams cad kyi bshes gnyen 'dis zil gyis mnan/ kha cig gis smras pa/ rgyal po thams cad bshes gnyen la glang po'i mchog bkra shis ldan zhes </text></item>
<item><p>229a6</p><section>'dul ba</section><text>bya ba zhig yod do/ /de'i mthus bdag cag 'dis zil gyis mnan to/ /de dag gis smras pa/ gang gis na glang po'i mchog de dgug pa'i thabs bzang po lta ci yod/ blon po rnams kyis smras pa/ lha rgyal po thams cad </text></item>
<item><p>229a7</p><section>'dul ba</section><text>kyi bshes gnyen gyi bu thams cad sgrol zhes bgyi ba de mi sbyin pa 'am mi gtong ba ci yang ma mchis te/ de ci slong ba de thams cad sbyin pas de'i ming thams cad gtong ba thams cad gtong ba zhes bya bar grags kyis/ bram ze dag cig </text></item>
<item><p>229a8</p><section>'dul ba</section><text>mngags dang de rnams kyis bslangs na khugs par 'gyur ro/ /de rnams kyis bram ze dag bkug nas smras pa/ bram ze dag deng la thams cad ces bya ba'i grong rdal na/ thams cad sgrol zhes bya ba las glang po'i mchog slongs </text></item>
<item><p>229b1</p><section>'dul ba</section><text>shig /de dag mngags nas thams cad kyi grong rdal du dong ngo / /gzhon nu thams cad sgrol glang po'i mchog me tog kun da dang / ku mu da dang / kha ba dang / dngul dang / sprin dkar po'i mdog lta bu mche ba drug pa/ bdun legs par gnas pa/</text></item>
<item><p>229b2</p><section>'dul ba</section><text>glang po che sa srung gi bu ltar 'gying zhing 'gro ba/ rang bzhin gyi mtshan mchog gis brgyan pa/ mthong na bkra shis pa la zhon nas shin tu sdug pa'i bran dang / grogs po dang g.yog rnams phyi bzhin 'brang zhing zla ba rgyu skar gyi tshogs kyis </text></item>
<item><p>229b3</p><section>'dul ba</section><text>yongs su bskor ba bzhin du grong khyer nas byung nas bskyed mos tshal logs su song ngo / /de nas mngags pa de dag gis gzhon nu thams cad sgrol mngon du bsu nas smras pa/ rgyal rigs gzhon nu khyod rgyal bar gyur cig /</text></item>
<item><p>229b4</p><section>'dul ba</section><text>yang smras pa/ lha min lhar bcas 'jig rten du/ /khyod ni thams cad gtong zhes grags/ /khyod kyis glang po mchog 'di ni/ /bdag cag rnams la stsal ba'i rigs/ /de skad ces smras pa dang / byang chub sems dpa' glang po'i </text></item>
<item><p>229b5</p><section>'dul ba</section><text>mchog de las babs nas dga' ba dang / mgu ba dang / rab tu dga' ba'i yid kyis bram ze de dag la glang po'i mchog de bstan nas smras pa/ ji ltar bdag rab dga' bas deng / /bram ze rnams la glang chen btang / /de bzhin </text></item>
<item><p>229b6</p><section>'dul ba</section><text>bdag gis srid pa gsum/ /btang nas byang chub mchog reg shog /blon po rnams kyis rgyal po thams cad bshes gnyen la smras pa/ lha khyod kyi sras thams cad sgrol gyis glang po'i mchog bkra shis ldan zhes bgyi ba </text></item>
<item><p>229b7</p><section>'dul ba</section><text>phyir rgol bas mngags pa la stsal to/ /rgyal pos thos nas shin tu khros 'khrugs te bsgo ba/ shes ldan dag deng la thams cad sgrol khrid de shog shig /de rnams kyis de khrid de 'ongs pa dang / rgyal po thams cad kyi bshes gnyen gyis </text></item>
<item><p>229b8</p><section>'dul ba</section><text>thams cad sgrol la smras pa/ gzhon nu kho bos khyod la gang cung zad khams kyi rgyal phran rnams spa 'gong bar byed pa de thams cad ni glang po'i mchog 'di'i mthu yin gyis/ khyod thams cad gtong na yang glang po'i mchog 'di </text></item>
<item><p>230a1</p><section>'dul ba</section><text>ni zhog shig /ces snga mo zhig tu ma bsgo 'am/ ci'i phyir khyod kyis glang po'i mchog yongs su btang / des mnyan nas smras pa/ yab bslangs na ji ltar mi stsal/ ci ji snyed bslangs pa de thams cad sbyin nam tshigs su bcad de </text></item>
<item><p>230a2</p><section>'dul ba</section><text>smras pa/ khyim na gnas pa'i skyes bu yis/ /ci rigs par ni sbyin pa gtang / /'on te nags su song na ni/ /nges pa yi ni mchog bya'o/ /yab gal te sbyin pa dag btang / bsod nams dag bgyir ma mchis na dka' thub kyi nags su </text></item>
<item><p>230a3</p><section>'dul ba</section><text>brten par bgyi'o/ /gzhon nu de bzhin du gyis shig /byang chub sems dpas rgyags sbyin ma'i drung du song ste smras pa/ rgyags sbyin ma bdag ni dka' thub kyi nags su gnas kyis/ khyod khyim na bag yod par gnos shig /des </text></item>
<item><p>230a4</p><section>'dul ba</section><text>smras pa/ rje'i sras dang thabs gcig dka' thub kyi nags su gnas par bgyi'o/ /rgyags sbyin ma byang chub sems dpa' rnams ni sbyin pa la dga' bas gal te khyod 'ga' zhig slong na byin par 'gyur ro/ /rje'i sras </text></item>
<item><p>230a5</p><section>'dul ba</section><text>gal te khyod kyis btang na stsal du gsol/ byang chub sems dpas smras pa/ khyod kyis dam bcas pa 'di dran par byos shig /de nas byang chub sems dpa' pha'i drung du song nas mgo bos phyag byas te smras pa/ yab gcig </text></item>
<item><p>230a6</p><section>'dul ba</section><text>bdag gis sbyin slad glang chen btang / /nongs pa gang lags sa bdag bzod par gsol/ /bdag ni grong nas dgon par mchis lags kyis/ /mi dbang khyod kyi phyag mdzod stongs ma gyur/ /de nas rgyal po bu dang bral ba'i </text></item>
<item><p>230a7</p><section>'dul ba</section><text>slong bas mchi mas brnangs nas smras pa/ bu sbyin pa dang dka' thub kyi nags kyi blo gros 'di zlog shig /byang chub sems dpas smras pa/ sa ni ri dang bcas par yang / /gal te ldog par 'gyur gda' yi/ /sa bdag bdag ni sbyin </text></item>
<item><p>230a8</p><section>'dul ba</section><text>pa las/ /sems ni ldog par mi bgyid do zhes smras nas song ste/ byang chub sems dpa' bu dang bu mo dang / chung ma dang lhan cig shing rta mchog gi nang du zhugs nas dka' thub kyi nags su chas so/ /de nas bram ze rig byed dang rig byed kyi yan lag shes </text></item>
<item><p>230b1</p><section>'dul ba</section><text>pa kha cig gis thams cad sgrol bsu nas smras pa/ rgyal rigs gzhon nu khyod rgyal bar gyur cig /khyod ni 'jig rten thams cad du/ /thams cad gtong zhes rnam par grags/ /bram ze dag la shing rta 'di/ /khyod kyis sbyin par gtang </text></item>
<item><p>230b2</p><section>'dul ba</section><text>ba'i rigs/ /de skad ces smras pa dang / byang chub sems dpa' thams cad sgrol shing rta'i mchog de las babs nas dga' ba dang / mgu ba dang / rab tu dga' ba'i snying gis bram ze de dag la shing rta'i mchog de bstan nas </text></item>
<item><p>230b3</p><section>'dul ba</section><text>smras pa/ ji ltar bdag rab dga' bas deng / /bram ze rnams la shing rta btang / /de bzhin bdag gis srid pa gsum/ /btang nas byang chub mchog reg shog /de nas byang chub sems dpa' rta la zhon nas rgyags sbyin ma </text></item>
<item><p>230b4</p><section>'dul ba</section><text>dang lhan cig dong ba dang / de nas bram ze rig byed dang rig byed kyi yan lag shes pa kha cig gis thams cad sgrol bsu nas smras pa/ rgyal rigs gzhon nu khyod rgyal bar gyur cig /khyod ni 'jig rten thams cad du/ /</text></item>
<item><p>230b5</p><section>'dul ba</section><text>thams cad gtong zhes rnam par grags/ /bram ze rnams la rta 'di ni/ /khyod kyis sbyin par gtang ba'i rigs/ /de skad ces smras pa dang / byang chub sems dpa' thams cad sgrol rta de las babs nas dga' ba dang mgu </text></item>
<item><p>230b6</p><section>'dul ba</section><text>ba dang / rab tu dga' ba'i snying gis bram ze de rnams la rta de bstan nas smras pa/ ji ltar bdag rab dga' bas deng / /bram ze rnams la rta btang ba/ /de bzhin bdag gis srid pa gsum/ /btang nas byang chub mchog reg shog /de nas </text></item>
<item><p>230b7</p><section>'dul ba</section><text>byang chub sems dpas ni nag po khrid/ rgyags sbyin mas ni dra ba can khrid de rkang pas dong nas byang chub sems dpas gangs ri'i sul me tog dang / 'bras bu dang / rgyu phun sum tshogs pa zhig tu song ste byang chub sems dpa' ni bsam gtan byed do/ /</text></item>
<item><p>230b8</p><section>'dul ba</section><text>rgyags sbyin ma ni 'bras bus bsnyen bkur byed do/ /ri 'or gzhan zhig na bram ze zhig gnas pa des rigs mnyam pa las chung ma blangs te/ de de dang lhan cig rtse bar byed dga' bar byed/ dga' mgur spyod par byed de/ de rtse bar byed/ dga' bar byed/ dga' </text></item>
<item><p>231a1</p><section>'dul ba</section><text>mgur spyod par byed pa las khye'u mtshan ngan pa bcwa brgyad dang ldan pa zhig btsas pa ngan to re zhes sgra 'byin pas de'i ming ngan to re ngan to re zhes bya bar gyur to/ /ri 'or gzhan zhig na bram ze rig byed bzhi shes pa zhig gnas pa des </text></item>
<item><p>231a2</p><section>'dul ba</section><text>rigs mnyam pa las chung ma blangs te/ de de dang lhan cig rtse bar byed/ dga' bar byed/ dga' mgur spyod par byed pa las ji tsam na bu mo gzugs bzang mo/ mdzes ma/ blta na sdug pa zhig btsas te bsrings bskyed nas chen mor gyur pa dang /</text></item>
<item><p>231a3</p><section>'dul ba</section><text>bram ze des bdag gi bu mo 'di byad gzugs sam/ rigs sam/ bzo 'am/ nor gyi phyir ni su la yang mi sbyin no/ /'on kyang su zhig bdag las rig byed bzhi klog pa zhig yod na/ bdag gis de la 'di sbyin par bya'o zhes dam bcas </text></item>
<item><p>231a4</p><section>'dul ba</section><text>so/ /de nas ngan to re gsang tshig don du gnyer zhing gsang tshig tshol ba bram ze de'i gan du song ste phyin pa dang smras pa/ mkhan po'i zhabs la bkur sti bgyid par 'tshal lags so/ /ci'i phyir rig byed klag pa'i slad du'o/ /de bzhin du gyis </text></item>
<item><p>231a5</p><section>'dul ba</section><text>shig /de de las rig byed klag par brtsams pa las de yid gzhungs pa'i rang bzhin can zhig yin pas des ring po ma lon par rig byed rnam pa bzhi la byang bar gyur to/ /bram ze des bsams pa/ bdag gis dam bcas pa </text></item>
<item><p>231a6</p><section>'dul ba</section><text>ni bdag gi bu mo 'di rigs sam zhes bya ba rgyas par sbyar te/ bram ze'i khye'u 'dis bdag las rig byed bzhi byang bar byas pa yin na mtshan ma ngan pa bcwa brgyad dang ldan pa ste/ gal te 'dis bu mo ma 'dod na ni legs so snyam nas des de la </text></item>
<item><p>231a7</p><section>'dul ba</section><text>smras pa/ bram ze'i khye'u bdag gis bu mo 'di byad gzugs sam/ rigs sam/ bzo 'am/ nor gyi phyir su la yang mi sbyin te/ 'on kyang su zhig bdag las rig byed bzhi klog pa zhig yod na/ bdag gis de la 'di sbyin par bya'o zhes dam bcas pa </text></item>
<item><p>231a8</p><section>'dul ba</section><text>las bdag las khyod kyis rig byed bzhi byang bar byas pa las khyod la bu mo 'di chung mar sbyin no/ /des smras pa/ bkra shis par gyur cig /blang bar bgyi'o zhes des de la dpal gyi 'byor pa chen pos bag mar btang nas smras pa/ bram ze'i khye'u bdag gi </text></item>
<item><p>231b1</p><section>'dul ba</section><text>chung ma khrid la rang gi khyim du song shig /des chung ma de khrid de rang gi khyim du song ba dang / /des de la smras pa/ rje'i sras bdag ni shin tu gzhon pas las bgyid rngo mi thog gis bdag la bkol ba stsol cig /des de la smras pa/ bzang mo </text></item>
<item><p>231b2</p><section>'dul ba</section><text>kho bo la bkol ba ga la mchis/ des smras pa/ rje'i sras thams cad ces bgyi ba'i grong rdal na rgyal po thams cad kyi bshes gnyen zhes bgyi ba de'i sras thams cad sgrol zhes bgyi ba de gang cung zad ci slong ba de thams cad stsol gyis/</text></item>
<item><p>231b3</p><section>'dul ba</section><text>de la bdag gi bkol bslongs shig /bzang mo gal te de lta na lhan cig tu 'dong ngo / /de nas ngan to re thams cad kyi grong rdal du phyin nas dris pa/ gzhon nu thams cad sgrol gang na/ de dag gis smras pa/ dka' thub kyi nags na gnas </text></item>
<item><p>231b4</p><section>'dul ba</section><text>so// //'dul ba gzhi/ bam po bzhi bcu rtsa bdun pa/ de nas ngan to re chung ma dang lhan cig dka' thub kyi nags su song ba dang / de'i tshe rgyags sbyin ma me tog dang 'bras bu'i phyir song ngo / /de nas bram ze </text></item>
<item><p>231b5</p><section>'dul ba</section><text>ngan to re rgyags sbyin ma me tog dang / 'bras bu'i phyir song ba dang / thams cad sgrol gyi drung du 'ongs nas smras pa/ chu gter gos su gyon zhing gza' mig mtshungs med pa/ /ri bo mchog rgyas nu mar ldan pa'i ro stod can/ /</text></item>
<item><p>231b6</p><section>'dul ba</section><text>grong khyer grong rdal bcas pa'i sa la btsal byas kyang / /mche bzangs khyod dang mtshungs par gtong phod yod ma yin/ /bdag cag bkol ba ma mchis pas/ /spa shug lhan cig 'khyam bgyid na/ /khyod kyis rjes su brtse </text></item>
<item><p>231b7</p><section>'dul ba</section><text>bgyis te/ /bdag la bkol ba stsal ba'i rigs/ /kho bo la bkol ba ga la yod/ de dang ha cang mi ring ba zhig na nag po dang dra ba can rtse zhing 'dug pa dang / des smras pa/ bus pa gzhon nu 'o ni dag byin cig /de skad ces </text></item>
<item><p>231b8</p><section>'dul ba</section><text>smras pa dang / de nas byang chub sems dpa' bu sdug pa yongs su gtong ba la yud tsam zhig sems par gyur to/ /de nas bram ze des thams cad sgrol la smras pa/ kye rgyal rigs gzhon nu kho bos khyod thams cad gtong ba'o/ /</text></item>
<item><p>232a1</p><section>'dul ba</section><text>zhes thos nas de'i phyir kho bo khyod la slong na/ 'di la khyod kyis dpyad du ci zhig yod/ /snying rje yi ni bdag nyid khyod/ /thams cad gtong bar sa steng grags/ /ji ltar grags pa de bzhin du/ /khyod kyis </text></item>
<item><p>232a2</p><section>'dul ba</section><text>sa steng bya ba'i rigs/ /de skad ces smras pa dang / byang chub sems dpas bram ze de la 'di skad ces smras so/ /rang gi srog ni gtong ba la 'ang / /bdag gis res 'ga'ang ma dpyad na/ /rang gi bu ni gtong ba la/ /</text></item>
<item><p>232a3</p><section>'dul ba</section><text>bdag blo gzhan 'gyur smos ci dgos/ /bram ze chen po de lta mod kyi/ bdag gis nags su bskyed bskyed pa'i/ /bus pa 'di gnyis yongs spangs na/ /ma dang bral ba'i nyon mongs pa/ /'di dag ji ltar gnas snyam </text></item>
<item><p>232a4</p><section>'dul ba</section><text>mod/ /gzhon nu shin tu brtse med pas/ /bus pa btang la bdag min zhes/ /kha cig bdag la 'phyar 'ong gis/ /bram ze bdag ni khrid na legs/ /de nas bram ze des byang chub sems dpa' la 'di skad ces smras so/ /</text></item>
<item><p>232a5</p><section>'dul ba</section><text>kye rgyal rigs gzhon nu rgyal po chen po'i rigs su skyes pa/ sa 'di thams cad du yon tan grags pa/ srog chags thams cad la snying brtse bas 'o byams par zhugs pa/ sbyin pa dang / mchod pa dang / bkur stis spos </text></item>
<item><p>232a6</p><section>'dul ba</section><text>kyi glang po lta bu/ dge sbyong dang / bram ze dang / glo bur ba dang / skye bo bla ma la mchod pa/ bkren pa dang / mgon med pa dang / phongs pa rnams yongs su 'dzin pa/ thams cad kyi re ba yongs su rdzogs par byed pa/ mthong na </text></item>
<item><p>232a7</p><section>'dul ba</section><text>don yod pa khyod kyis bdag 'ongs pa nom pa med pa 'am/ lam gyis dub pa 'bras bu med pa 'am/ mthong ba don med pa 'am/ re ba dang yun ring po nas brnag brnag pa'i 'dod pa 'bras bu med par bya ba gang yin pa de ni </text></item>
<item><p>232a8</p><section>'dul ba</section><text>cha ma yin te/ khyod kyi med do zhes bya ba'i tshig gis kho bo yid la re ba kun du rtog pa'i rta btab na myur du ldog par 'gyur ro/ /de bas na khyod kyis bdag gi re ba yongs su rdzogs par byas te/ gtang ba'i rigs so/ /</text></item>
<item><p>232b1</p><section>'dul ba</section><text>byang chub sems dpas smras pa/ bram ze gal te de lta na yongs su gtang ngo / /bus pa gzhon nu dag gtang ma thag tu stong gsum gyi stong chen po'i 'jig rten gyi khams 'di rnam pa drug tu g.yos so/ /de nas lha rnams </text></item>
<item><p>232b2</p><section>'dul ba</section><text>kyi dbang po brgya byin gyis bsams pa/ rgyags sbyin ma byang chub sems dpa'i sbyin pa'i bar chad byed par 'gyur du 'ong ngo snyam nas/ seng ge mo zhig gi gzugs su bsgyur te lam bkag nas 'dug pa dang / de nas rgyags sbyin </text></item>
<item><p>232b3</p><section>'dul ba</section><text>mas smras pa/ ri dgas rgyal po'i chung ma bsgeg bsgeg ma/ /khyod ni ci ste lam bkag 'dug par byed/ /gal te bdag ni mi 'phyo bden zhe na/ /lam las zur te myur du 'gro bar gyis/ /khyod kyang ri dgas rgyal po'i </text></item>
<item><p>232b4</p><section>'dul ba</section><text>chung ma la/ /bdag kyang mi yi dbang po seng ge yi/ /btsun mo yin pas chos kyi spun gyur gyis/ /ri dgas rgyal po'i chung mas bdag lam phye/ /de skad ces smras pa dang / ri dgas kyi rgyal mo de lam de nas </text></item>
<item><p>232b5</p><section>'dul ba</section><text>logs shig tu song ngo / /de nas rgyags sbyin ma bsti gnas gang na ba der song ba dang / nag po dang / dra ba can gang na yang ma mthong nas/ byang chub sems dpa'i drung du song ste smras pa/ rje'i sras bus pa gzhon nu gnyis gang </text></item>
<item><p>232b6</p><section>'dul ba</section><text>na mchis/ byang chub sems dpas smras pa/ kho bo'i drung du bram ze zhig /re bas yang dag 'ongs gyur na/ /bus pa de gnyis de la byin/ /de dag rjes su yi rang rigs/ /de brgyal nas sa la 'gyel ba dang /</text></item>
<item><p>232b7</p><section>'dul ba</section><text>de la chu mang pos btab nas rtas te smras pa/ rje'i sras bus pa gzhon nu dka' thub kyi nags nas bskrun pa bde ba'i bdag nyid can de dag khyod kyis ci'i slad du yongs su spang / de nas byang chub sems dpas rang gi lus las </text></item>
<item><p>232b8</p><section>'dul ba</section><text>bla gos phud de rgyags sbyin ma la smras pa/ ci nga de gnyis la byams pa med snyam 'am/ nga'i ba spu'i khung thams cad nas gas te khrag byung ba la ltos/ lha rnams kyi dbang po brgya byin gyis bsams pa/ bskal pa bzang </text></item>
<item><p>233a1</p><section>'dul ba</section><text>po'i byang chub sems dpa' sbyin pa la dga' bas gal te 'ga' zhig gis rgyags sbyin ma blangs te de la byin na g.yog byed pa med par 'gyur ro snyam du bsams nas/ bdag nyid bram ze'i khye'u zhig gi cha byad du </text></item>
<item><p>233a2</p><section>'dul ba</section><text>sprul nas byang chub sems dpa'i mdun du 'dug ste smras pa/ grogs po g.yog byin cig /byang chub sems dpas smras pa/ bdag la g.yog ga la yod/ brgya byin gyis smras pa/ rgyags sbyin ma byin cig /</text></item>
<item><p>233a3</p><section>'dul ba</section><text>byang chub sems dpas rgyags sbyin ma'i gdong du brtag par brtsams pa dang / rgyags sbyin mas byang chub sems dpa'i bsam pa shes nas smras pa/ rje'i sras gal te khyod kyis bdag btang na stsal du gsol/ byang chub sems </text></item>
<item><p>233a4</p><section>'dul ba</section><text>dpas smras pa/ bram ze khyod la byin no/ /de nas lha rnams kyi dbang po brgya byin gyis bram ze'i khye'u'i cha byad mi snang bar byas te rang gi cha byad du 'dug nas smras pa/ drang srong bdag gi rgyags sbyin ma 'di khyod la </text></item>
<item><p>233a5</p><section>'dul ba</section><text>bcol gyis/ khyod kyis su la yang ma sbyin cig /rgyags sbyin mas brgya byin gyi rkang pa gnyis la mgo bos gtugs te smras pa/ kau shi ka ci nas kyang bus pa gzhon nu de gnyis bran nyid du mi 'gyur ba de ltar mdzod cig /</text></item>
<item><p>233a6</p><section>'dul ba</section><text>lha rnams kyi dbang po brgya byin gyis de bzhin du bya'o zhes smras nas de nyid du mi snang bar gyur to/ /de nas lha rnams kyi dbang po brgya byin gyis bus pa gzhon nu khyer ba'i bram ze ji ltar thams cad kyi grong rdal du 'tshong bar brtsams </text></item>
<item><p>233a7</p><section>'dul ba</section><text>pa de ltar rmongs par byas so/ /de gnyis rgyal po'i zho shas 'tsho ba rnams kyis mthong nas de rnams rgyal po'i drung du dong ste smras pa/ bus pa nag po dang / dra ba can ni bram ze zhig tshong 'dus na 'tshong zhing mchis lags so/ /</text></item>
<item><p>233a8</p><section>'dul ba</section><text>des bsgo ba/ shes ldan dag deng la khrid de shog shig /de gnyis khrid de 'ongs pa dang / rgyal pos srang la bcal te mnyam du gser gyis blus so/ /rgyal po des blon po rnams la bsgo ba/ shes ldan dag gang zhig khye'u dang bu mo yang </text></item>
<item><p>233b1</p><section>'dul ba</section><text>yongs su gtong bar byed pa de la gzhan yongs su gtong bar mi bya ba ci yod/ gzhon nu de khug shig dang rgyal srid kyi dbang phyug la dbang byed du gzhug go/ /blon po rnams kyis de dka' thub kyi nags nas bkug ste/ de rgyal po'i </text></item>
<item><p>233b2</p><section>'dul ba</section><text>rgyal srid kyi dbang phyug la bzhag nas des grong khyer gyi sgo bzhir mchod sbyin gyi gnas kyi khang pa brtsigs nas lo mang po dang / lo brgya phrag mang po dang / lo stong phrag mang po dang / lo brgya stong phrag mang por sbyin pa dag byin/</text></item>
<item><p>233b3</p><section>'dul ba</section><text>bsod nams dag byas te de bdag nyid kyi mchod sbyin gyi phun sum tshogs pa mthong nas tshigs su bcad de smras pa/ byang chub bsod nams don gnyer bas/ /dge sbyong rnams dang bram ze dang / /dmangs rigs gdol pa </text></item>
<item><p>233b4</p><section>'dul ba</section><text>g.yung po la/ /'jigs pa med par sbyin pa byin/ /gser dang dngul dang ba lang dang / /rta dang nor bu rgyan rnams dang / /de bzhin las dag byed pa'i bran/ /tshul khrims ldan pa rnams la sbyin/ /chags pa med </text></item>
<item><p>233b5</p><section>'dul ba</section><text>pa'i sems kyis ni/ /bu dang bu mo yongs btang bas/ /'jig rten 'di dang pha rol tu/ /mi yis dag pa 'thob par 'gyur/ /rgyal po chen po de'i tshe de'i dus na rgyal po thams cad sgrol zhes bya bar gyur pa gang gis bu dang </text></item>
<item><p>233b6</p><section>'dul ba</section><text>chung ma yongs su btang ba de gzhan zhig yin snyam na/ khyod kyis de ltar mi blta ste/ 'on kyang nga nyid de'i tshe de'i dus na rgyal po thams cad sgrol zhes bya ba der gyur te/ ngas de na bu dang chung ma yongs su btang ngo / /rgyal po chen po ngas </text></item>
<item><p>233b7</p><section>'dul ba</section><text>bu dang chung ma yongs su btang ba des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/ 'on kyang sbyin pa de ni bla na med pa yang dag par rdzogs pa'i byang chub kyi rgyu tsam dang / rkyen tsam dang /</text></item>
<item><p>233b8</p><section>'dul ba</section><text>tshogs tsam yin no// // rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sbyin pa dag byin/ bsod nams dag byas pa gang yin pa de nyon cig /rgyal po chen po sngon byung ba bA rA Na sI zhes bya ba'i </text></item>
<item><p>234a1</p><section>'dul ba</section><text>grong khyer du rgyal po tshangs sbyin zhes bya ba rgyal srid byed de/ 'byor pa dang / rgyas pa dang zhes bya ba nas chos bzhin gyis rgyal srid byed do zhes bya ba'i bar gong ma bzhin du'o/ /ji tsam na ltas mkhan dag gis </text></item>
<item><p>234a2</p><section>'dul ba</section><text>bA rA Na sIr lo bcu gnyis su char pa mi 'bab bo zhes lung bstan to/ /de nas rgyal po tshangs sbyin gyis rang gi yul du dril sgrogs su bcug pa/ nga'i yul na gnas pa'i shes ldan grong khyer pa dag nyon cig /</text></item>
<item><p>234a3</p><section>'dul ba</section><text>ltas mkhan dag gis lo bcu gnyis su char mi 'bab par lung bstan gyis/ khyod cag las gang dag la lo bcu gnyis su bza' ba dang btung ba yod pa de rnams ni 'dug shig /gzhan rnams ni bza' ba dang btung ba mod pa'i </text></item>
<item><p>234a4</p><section>'dul ba</section><text>yul du dengs shig /lo legs par gyur pa dang slar yang shog shig /de'i tshe bA rA Na sI'i grong khyer na khyim bdag 'dum byed ces bya ba phyug pa nor mang ba longs spyod che ba/ yongs su gzung ba yangs shing rgya che ba rnam thos </text></item>
<item><p>234a5</p><section>'dul ba</section><text>kyi bu'i nor dang ldan pa/ rnam thos kyi bu la nor gyis 'gran pa zhig gnas so/ /des mngan bkug ste smras pa/ kye nang rje bang ba na bdag 'khor gyi skye bo dang bcas pa lo bcu gnyis kyi rgyags thub pa yod dam/ 'on te med des smras pa/</text></item>
<item><p>234a6</p><section>'dul ba</section><text>jo bo mchis so/ /de nas khyim bdag 'dum byed 'khor dang bcas pa ni 'dug go/ /skye bo'i tshogs gzhan ni bza' ba dang btung ba mod pa'i yul du dong ngo / /sangs rgyas 'byung ba med pa na 'jig rten du rang sangs rgyas dman pa dang </text></item>
<item><p>234a7</p><section>'dul ba</section><text>ngan pa la snying brtse ba can/ bas mtha'i gnas mal la dga' ba/ 'jig rten gyi yon gnas gcig pu dag 'byung bar 'gyur bas ji tsam na bA rA Na sI'i phyogs gcig tu rang sangs rgyas lnga brgya gnas so/ /phyogs gzhan </text></item>
<item><p>234a8</p><section>'dul ba</section><text>zhig tu yang rang sangs rgyas lnga brgya'o/ /de nas rang sangs rgyas lnga brgya po dag snga dro sham thabs bgos lhung bzed dang chos gos thogs te/ khyim bdag 'dum byed gang na ba der dong ste lhags pa dang / khyim bdag 'dum byed la 'di </text></item>
<item><p>234b1</p><section>'dul ba</section><text>skad ces smras so/ /khyim bdag khyod kyis rab tu byung ba lnga brgya la lo bcu gnyis su bsod snyoms 'bul nus sam/ des smras pa/ 'phags pa dag re shig mngan la rmas te bgyi'o/ /des mngan bkug ste smras pa/ kye nang </text></item>
<item><p>234b2</p><section>'dul ba</section><text>rje bdag 'khor dang bcas pa dang / rab tu byung ba lnga brgya po 'di rnams kyi lo bcu gnyis kyi rgyags thub pa yod dam/ des smras pa/ jo bo mchis so/ /de nas rang sangs rgyas lnga brgya po de rnams la khas blangs so/ /ji tsam na phyi dro'i </text></item>
<item><p>234b3</p><section>'dul ba</section><text>dus su rang sangs rgyas lnga brgya po gzhan yang lhags nas khyim bdag 'dum byed la khyim bdag rang sangs rgyas lnga brgya po 'di dag la khyod kyis lo bcu gnyis su bsod snyoms dbul bar nus sam zhes bslangs pa dang / des smras pa/ 'phags </text></item>
<item><p>234b4</p><section>'dul ba</section><text>pa dag khyed cag la g.yar gyis blangs lags na yang bslang ci 'tshal/ de rnams kyis smras pa/ khyim bdag de dag kyang gzhan la/ bdag cag kyang gzhan yin no/ /des smras pa/ 'phags pa dag gal te de lta na re shig mngan la </text></item>
<item><p>234b5</p><section>'dul ba</section><text>rmas te bgyi'o/ /des mngan bkug ste smras pa/ kye nang rje bdag 'khor dang bcas pa dang / rab tu byung ba stong gi lo bcu gnyis kyi rgyags thub pa yod dam/ des smras pa/ jo bo mchis so/ /de nas khyim bdag des rang sangs </text></item>
<item><p>234b6</p><section>'dul ba</section><text>rgyas lnga brgya po de rnams la khas blangs nas zhus pa/ khyed cag gi dus gang lags/ de rnams kyis smras pa/ gung tshigs ma yol ba'o/ /de nas khyim bdag 'dum byed kyis sbyin pa'i khang pa brtsigs nas sbyin pa'i zhal </text></item>
<item><p>234b7</p><section>'dul ba</section><text>ta pa'i mi dag kyang bskos/ dus tshod brjod pa dag kyang bskos te/ des nyi ma re re zhing rang sangs rgyas stong la bsod snyoms 'bul du bcug go/ /mu ge de yang bstud ma kho nar bar ye ma chad nas/ de nas khyim bdag des rang sangs rgyas </text></item>
<item><p>234b8</p><section>'dul ba</section><text>rnams la zhus pa/ 'phags pa dag lhas char 'bebs par 'gyur ram/ char 'bebs par 'gyur ro/ /bdag gis sa bon stsal tam/ thob shig /de dag gis sa bon btab bo/ /lha rnams kyi dbang po brgya byin gyi shes pa mthong ba ni 'og tu 'jug pa yin </text></item>
<item><p>235a1</p><section>'dul ba</section><text>pas des bsams pa 'jig rten na yon gnas gang ji snyed pa de rnams kyi mchog ni rang sangs rgyas rnams yin la/ sbyin bdag gang ji snyed pa de rnams kyi mchog ni khyim bdag 'dum byed yin gyis/ bdag gis 'di </text></item>
<item><p>235a2</p><section>'dul ba</section><text>dag gi grogs bya'o snyam nas/ de nas lha rnams kyi dbang po brgya byin gyis dbang po chen po'i char phab pa dang / lo tog de rnams sku bar skyes so/ /de nas skye bo'i tshogs de rnams kyis rang sangs rgyas rnams la zhus pa/ 'phags pa dag </text></item>
<item><p>235a3</p><section>'dul ba</section><text>bdag cag gi lo thog bskrun pa gang lags pa de dag sku bar skyes par gyur na de la ji ltar bsgrub par bgyi/ de rnams kyis smras pa/ ma bcad par skrun cig /de rnams kyis bskrun pa las me tog dang 'bras bu rdza ma'i tshad tsam </text></item>
<item><p>235a4</p><section>'dul ba</section><text>chags so/ /de nas de rnams kyis rang sangs rgyas de dag la rgyas par smras pa dang / de rnams kyis smras pa/ ma gcad cig dang / rang nyid smin nas gas par 'gyur ro/ /ji tsam na de rnams smin nas gas pa dang / gang gis sa bon ji lta bu </text></item>
<item><p>235a5</p><section>'dul ba</section><text>btab pa de'i de kho na lta bu sha stag gis gang bar gyur to/ /de nas mu ge rgyun chad de lo legs par gyur nas yul phyogs sna tshogs na gnas pa'i skye bo'i tshogs dang / srog chags gang dag mu ges 'jigs skrag nas dong ba rnams kyang </text></item>
<item><p>235a6</p><section>'dul ba</section><text>yul bA rA Na sIr 'ongs so/ /de nas mu ge rgyun chad de lo legs par gyur nas khyim bdag 'dum byed kyis de na rang sangs rgyas stong la gtsang zhing bsod pa'i bza' ba dang bca' ba sna tshogs dang / tshod ma ro dang ldan pa rnams kyis tshim par byas te tshigs </text></item>
<item><p>235a7</p><section>'dul ba</section><text>su bcad de smras pa/ blo ldan mkhas pas nor dang ni/ /dad pa shes rab rnyed nas ni/ /skyes bu de yis rtag par yang / /'dod chags bral la yon dbul lo/ /rdzu 'phrul ldan zhing 'od dang ldan/ /kha dog ldan zhing grags ldan pa'i/ /brtan rnams </text></item>
<item><p>235a8</p><section>'dul ba</section><text>gang gis bshos gsol ba/ de 'i rigs ni bde bar 'phel/ /de ltas tshul khrims phun tshogs pa'i/ /yon gnas dag la yon phul na/ /'jig rten 'di dang pha rol du/ /bde ba dag tu 'gyur ba nyid/ /rgyal po chen po de'i tshe de'i dus na khyim </text></item>
<item><p>235b1</p><section>'dul ba</section><text>bdag 'dum byed ces bya bar gyur pa gang gis mu ge lo bcu gnyis su byung ba na rang sangs rgyas stong la bsod snyoms sbyar cing de'i grogs lha rnams kyi dbang po brgya byin gyis byas pa de gzhan zhig yin snyam na khyod kyis de ltar mi blta ste 'on kyang </text></item>
<item><p>235b2</p><section>'dul ba</section><text>nga nyid de'i tshe de'i dus na khyim bdag 'dum byed ces bya ba der gyur te/ nga nyid kyis de na mu ge lo bcu gnyis su byung ba na rang sangs rgyas stong la bsod snyoms sbyar bas nga'i grogs lha rnams kyi dbang po brgya byin gyis byas so/ /rgyal po chen po </text></item>
<item><p>235b3</p><section>'dul ba</section><text>nga'i sbyin pa 'am/ sbyin pa'i bgo bsha' des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/ 'on kyang nga'i sbyin pa de ni bla na med pa yang dag par rdzogs pa'i byang chub kyi rgyu tsam dang / rkyen tsam dang /</text></item>
<item><p>235b4</p><section>'dul ba</section><text>tshogs tsam yin no// // sdom la/ sprin shugs dbang po sbrul mgo gnyis/ /de bzhin chu sreg ne tso dang / /ston mo ru sbal sde bzangs dang / /ded dpon tshogs su bsdus pa yin/ /rgyal po chen po gzhan yang ngas bla na med pa yang dag </text></item>
<item><p>235b5</p><section>'dul ba</section><text>par rdzogs pa'i byang chub don du gnyer ba'i phyir sems can rnams rjes su gzung ba byas pa gang yin pa de nyon cig /rgyal po chen po sngon byung ba 'dzam bu'i gling gi don 'thun nor tshol ba rab tu mang po dag cig rgya mtsho'i gru bo che bsgrubs </text></item>
<item><p>235b6</p><section>'dul ba</section><text>te/ rgya tsho chen por 'jug par 'dod nas de rnams 'di snyam du sems te/ shes ldan dag bdag cag rgya mtsho chen por zhugs pa rnams 'di lta ste/ gcig la gcig phan thogs par mngon pa med kyis/ ma la bdag cag nor tshol </text></item>
<item><p>235b7</p><section>'dul ba</section><text>ba rnams so so nas phongs pa na dgos pa rkyal gyi cha spyad dag khyer te rgya mtsho chen por 'jug par bya'o zhes de ltar chas bcang nas nor tshol ba rnams so so nas phongs pa na dgos pa rkyal gyi cha spyad kha cig gis ni shing shal ma li'i spang </text></item>
<item><p>235b8</p><section>'dul ba</section><text>leb/ kha cig gis ni ras sgye nang tshangs can/ kha cig gis ni sku ba brgyus pa/ kha cig gis ni ra rkyal khyer te rgya mtsho chen por zhugs so/ /de rnams rgya mtsho chen po'i dbus su phyin pa dang / chu srin nya'i rigs kyis rgya mtsho'i </text></item>
<item><p>236a1</p><section>'dul ba</section><text>gru bo che bshig go/ /gru bo che bshig pa dang / de rnams rkyal pa re re la zhon te chu ji lta ba bzhin du khyer te dong ba las/ de rnams kyi las kyi rnam par smin pa las byung ba'i rlung byang phyogs nas langs te/ des lho phyogs kyi </text></item>
<item><p>236a2</p><section>'dul ba</section><text>'gram du khyer ba dang / de na bud med gzugs bzang mo/ mdzes ma blta na sdug pa dag yod de/ de dag gis 'di skad ces smras so/ /jo bo dag tshur spyon bzhin bzangs dag tshur spyon/ bdag cag jo bo ma mchis pa rnams kyi </text></item>
<item><p>236a3</p><section>'dul ba</section><text>jo bo dang / khyim thab ma mchis pa rnams kyi khyim thab dang / gnas ma mchis pa rnams kyi gnas dang / gling ma mchis pa rnams kyi gling dang / mgon ma mchis pa rnams kyi mgon dang / skyabs ma mchis pa rnams kyi </text></item>
<item><p>236a4</p><section>'dul ba</section><text>skyabs dang / rten ma mchis pa rnams kyi rten mdzod cig /'di dag ni khyod kyi zas kyi khang pa dang / skom gyi khang pa dang / gos kyi khang pa dang / gnas mal gyi khang pa dang / dga' bar 'gyur ba'i kun dga' ra ba dang / dga' bar 'gyur </text></item>
<item><p>236a5</p><section>'dul ba</section><text>ba'i tshal dang / dga' bar 'gyur ba'i rdzing dang / 'dzam bu'i gling gi rin po che rab tu mang po 'di lta ste/ nor bu dang / mu tig dang / bai dUr+ya dang / dung dang / man shel dang / byi ru dang / dngul dang / gser dang / rdo'i snying po dang /</text></item>
<item><p>236a6</p><section>'dul ba</section><text>spug dang / pad ma rA ga dang / dung dang / g.yas su 'khyil ba dag lags kyis khyed tshur spyon/ bdag cag dang lhan cig rtsed mo bgyi/ dga' bar bgyi/ dga' mgur spyad par bgyi'o/ /khyed cag las su yang smyos kyang lho phyogs </text></item>
<item><p>236a7</p><section>'dul ba</section><text>kyi lam du ma bzhud cig /de dag bud med de rnams dang lhan cig rtse bar byed/ dga' bar byed/ dga' mgur spyod par byed de/ de dag de rnams dang lhan cig rtse bar byed/ dga' bar byed/ dga' mgur spyod par byed pa las bu pho dang / bu mo dag btsas </text></item>
<item><p>236a8</p><section>'dul ba</section><text>so/ /de nas tshong pa mkhas pa'i rang bzhin can zhig 'di snyam du sems te/ ci'i phyir bud med de dag gis lho phyogs kyi lam lhag par bsrung bar sems/ ma la bdag gis bud med gang dang lhan cig nyal ba de mal du gnyid log par rig nas bags kyis dal </text></item>
<item><p>236b1</p><section>'dul ba</section><text>bus dal bus mal nas babs la lho phyogs kyi lam du 'gro'o snyam nas/ de de ltar nges par byas nas bud med gang dang lhan cig nyal ba de gnyid kyis log par rig nas bags kyis dal bus dal bus mal nas babs te ral gri rnon po mchan </text></item>
<item><p>236b2</p><section>'dul ba</section><text>du thogs nas lho phyogs kyi lam du song ba dang / des de na skye bo'i tshogs chen po smre sngags 'don pa'i sgra kyi hud ma/ kyi hud pha/ kyi hud sring mo/ kyi hud spun/ kyi hud 'dzam bu'i gling bkra bas spangs sam/ 'di ltar 'dzam bu'i gling na re skyid </text></item>
<item><p>236b3</p><section>'dul ba</section><text>ces sgra 'byin pa dag thos so/ /thos nas kyang de 'jigs par gyur/ rmongs par gyur/ skyi bung zhes byed par gyur to/ /de nas tshong pa mkhas pa'i rang bzhin can des 'jigs pa dang / skyi bung zhes byed de shin tu legs par stsal nas </text></item>
<item><p>236b4</p><section>'dul ba</section><text>lho phyogs kyi lam de kho na'i rjes su song ba dang / des de na lcags mkhar chen po mtho zhing rgya che ba zhig mthong nas/ des grong khyer de'i mtha' kho ra khor yug tu bskor na/ ci nas kyang sgo cung zad cig rnyed grang snyam nas/ des grong khyer de'i mtha' kho ra khor </text></item>
<item><p>236b5</p><section>'dul ba</section><text>yug tu bskor ba dang / chung ngu na byi la 'am sbrul 'dzul ba'i sgo tsam yang ma rnyed do/ /de na shing shi ri sha zhes bya ba sbom la ring ba zhig mthong nas/ de nas tshong pa mkhas pa'i rang bzhin can gyis shing shi ri sha de la bags kyis dal bus dal </text></item>
<item><p>236b6</p><section>'dul ba</section><text>bus 'dzegs nas skye bo'i tshogs chen po la 'di skad ces smras so/ shes ldan dag ci'i phyir kyi hud ma/ kyi hud pha/ kyi hud sring mo/ kyi hud spun/ kyi hud 'dzam bu'i gling bkra bas spangs sam/ 'di ltar 'dzam bu'i gling na re skyid ces </text></item>
<item><p>236b7</p><section>'dul ba</section><text>shin du smre sngags 'don/ de rnams kyis smras pa/ kye nang rje bdag cag 'dzam bu'i gling gi don 'thun nor tshol ba rab tu mang po dag gcig rgya mtsho'i gru bo che bsgrubs te/ rgya mtsho chen por 'jug par 'dod pa las bdag cag 'di snyam du </text></item>
<item><p>236b8</p><section>'dul ba</section><text>sems te/ shes ldan dag bdag cag rgya mtsho chen por zhugs pa rnams 'di lta ste/ gcig la gcig phan 'dogs par mngon pa med kyis/ ma la bdag cag nor tshol ba rnams so so nas phongs pa na dgos pa rkyal gyi cha spyad dag khyer te/ rgya </text></item>
<item><p>237a1</p><section>'dul ba</section><text>mtsho chen por 'jug par bya'o zhes de nas chas bcang nas nor tshol ba rnams so so nas phongs pa na dgos pa rkyal gyi cha spyad kha cig gis ni shing shal ma li'i spang leb/ kha cig gis ni ras sgye nang tshangs can/</text></item>
<item><p>237a2</p><section>'dul ba</section><text>kha cig gis ni ku ba brgyus pa/ kha cig gis ni ra rkyal khyer te rgya mtsho chen por zhugs so/ /bdag cag rgya mtsho chen po'i dbus su phyin pa dang chu srin nya'i rigs kyis gru bo che bshig go/ /gru bo che bshig nas bdag cag </text></item>
<item><p>237a3</p><section>'dul ba</section><text>rkyal pa re re la zhon te chu ji lta ba bzhin khyer te dong ba las/ bdag cag gi las kyi rnam par smin pa las byung ba'i rlung byang phyogs nas langs te/ des bdag cag lho phyogs kyi 'gram du khyer ba dang / de na bud med gzugs </text></item>
<item><p>237a4</p><section>'dul ba</section><text>bzang mo/ mdzes ma/ blta na sdug pa dag yod de/ de dag gis 'di skad ces smras so/ /jo bo dag tshur spyon/ bzhin bzangs dag tshur spyon/ bdag cag jo bo ma mchis pa rnams kyi jo bo dang / khyim thab ma mchis pa </text></item>
<item><p>237a5</p><section>'dul ba</section><text>rnams kyi khyim thabs dang / gnas ma mchis pa rnams kyi gnas dang / gling ma mchis pa rnams kyi gling dang / mgon ma mchis pa rnams kyi mgon dang / skyabs ma mchis pa rnams kyi skyabs dang / rten ma mchis </text></item>
<item><p>237a6</p><section>'dul ba</section><text>pa rnams kyi rten mdzod cig /'di dag ni khyed kyi zas kyi khang pa dang / skom gyi khang pa dang / gos kyi khang pa dang gnas mal gyi khang pa dang / dga' bar 'gyur ba'i kun dga' ra ba dang / dga' bar 'gyur ba'i tshal dang / dga' bar </text></item>
<item><p>237a7</p><section>'dul ba</section><text>'gyur ba'i rdzing dang / 'dzam bu'i gling gi rin po che rab tu mang po 'di lta ste/ nor bu dang / mu tig dang / bai dUr+ya dang / dung dang / man shel dang / byi ru dang / dngul dang / gser dang / rdo'i snying po dang / spug dang / pad ma rA ga dang / dung g.yas su </text></item>
<item><p>237a8</p><section>'dul ba</section><text>'khyil pa dag lags kyis khyed tshur spyon/ bdag cag dang lhan cig rtsed mo bgyi/ dga' bar bgyi/ dga' mgur spyad par bgyi/ khyed cag las su yang smyos kyang lho phyogs kyi lam du ma bzhud cig bdag cag bud med de dag dang lhan </text></item>
<item><p>237b1</p><section>'dul ba</section><text>cig rtse bar byed/ dga' bar byed/ dga' mgur spyod par byed de/ bdag cag de dag dang lhan cig rtse bar byed/ dga' bar byed/ dga' mgur spyod par byed pa las khye'u dang bu mo dag btsas te/ ji srid 'dzam bu'i gling gi don 'thun gzhan rnams </text></item>
<item><p>237b2</p><section>'dul ba</section><text>kyi rgya mtsho'i gru bo che zhig go zhes ma thos pa de srid du bud med de dag dang bdag cag lhan cig rtse bar byed/ dga' bar byed/ dga' mgur spyod par byed pa las/ gang gi tshe bud med rnams kyis 'dzam bu'i gling gi don 'thun rab tu mang po </text></item>
<item><p>237b3</p><section>'dul ba</section><text>gzhan dag kyang rgya mtsho chen po'i dbus su phyin pa dang chu srin nya'i rigs kyis rgya mtsho'i gru bo che bshig go/ /zhes thos nas/ de nas bdag cag gi drung du 'ongs te/ kha cig ni zos so/ /skyes pa za bar byed pa na lhag rol skra 'am/</text></item>
<item><p>237b4</p><section>'dul ba</section><text>spu 'am/ sen mo 'am/ so lus pa gang dag yin pa de dag kyang ma lus par za bar byed do/ /de rnams za bar byed pa na khrag dron po'i thigs pa sa la lhung ba gang dag yod na yang de dag kyang sor mo'i rtse mo rnams kyis brud de sa dang bcas par </text></item>
<item><p>237b5</p><section>'dul ba</section><text>khar 'jug par byed do/ /bdag cag kha cig ni lcags kyi mkhar 'dir bcug go/ /kye nang rje 'di dag ni mi'i bud med ma yin te/ srin mo yin gyis 'di dag las bdag nyid srungs shig /de skad ces smras pa dang / tshong pa mkhas </text></item>
<item><p>237b6</p><section>'dul ba</section><text>pa'i rang bzhin can gyis skye bo'i tshogs chen po de la 'di skad ces smras so/ /gang gis na khyed cag dang bdag cag legs pa dang / bde bar 'dzam bu'i gling du phyin par 'gyur ba'i thabs 'ga' ci yod/ de rnams kyis 'di skad ces smras so/ /kye nang rje </text></item>
<item><p>237b7</p><section>'dul ba</section><text>re shig bdag cag gang gis na legs pa dang / bde bar 'dzam bu'i gling du phyin par 'gyur ba'i thabs ni cung zad kyang kho bo cag la med de/ de ci'i phyir zhe na/ gal te bdag cag gis 'di snyam du kye ma bdag cag gis lcags kyi mkhar 'di las rgal </text></item>
<item><p>237b8</p><section>'dul ba</section><text>te 'bros so snyam du bsams na/ de'i nyis gyur ram de'i sum gyur gyis mthon por 'gyur ro/ /gal te bdag cag gis 'di snyam du kye ma bdag cag gis lcags kyi mkhar 'di'i glo phug ste 'bros so snyam du bsams na/ de'i nyis gyur ram/ de'i sum </text></item>
<item><p>238a1</p><section>'dul ba</section><text>gyur gyis zhing du skye bar 'gyur te/ de ltar re shig bdag cag legs pa dang / bde bar 'dzam bu'i gling du phyin par 'gyur ba'i thabs bdag cag la med do/ /'on kyang gang gis na khyod cag ni slar legs pa dang / bde bar 'dzam bu'i gling du phyin </text></item>
<item><p>238a2</p><section>'dul ba</section><text>par 'gyur ba'i thabs yod de/ 'di na bdag cag gi bar snang la rgyu ba'i lha rnams kye ma 'dzam bu'i gling gi don 'thun rnams gso sbyong bcwa lnga pa de nyid la byang phyogs kyi gseb lam gang na rta'i rgyal po sprin gyi shugs can ma rmos ma btab </text></item>
<item><p>238a3</p><section>'dul ba</section><text>pa'i 'bras sa lu za ba bde ba dang / nad med pa dang / stobs dang ldan pas dbang po rnams tshim pa/ mgo 'phang bstod de pha rol du 'gro ba ni su yod/ su ni pha rol du bkri/ su ni 'dzam bu'i gling du legs pa dang / bde bar phyin par bya zhes </text></item>
<item><p>238a4</p><section>'dul ba</section><text>ched du brjod pa ched du brjod pa yod par mi 'gro ba ni byis pa'o zhes sgra 'byin pa thabs kyis/ khyod de'i drung du deng la 'di skad ces bdag cag pha rol du mchi'o/ /bdag cag pha rol du mchi ste/ bdag cag pha rol du bkri zhing legs pa dang bde </text></item>
<item><p>238a5</p><section>'dul ba</section><text>bar 'dzam bu'i gling du phyin par mdzad du gsol zhes smros shig /de nas tshong pa mkhas pa'i rang bzhin can gyis skye bo'i tshogs chen po des smras pa shin tu legs par bzung ste chub par byas nas/ bags kyis dal bus dal bus shing </text></item>
<item><p>238a6</p><section>'dul ba</section><text>shi ri sha las babs nas g.yas phyogs kyi lam de nyid du song ste/ bud med gang dang lhan cig nyal ba de mal na gnyid kyis log par rig nas bags kyis dal bus dal bus nyal lo/ /de nas tshong pa mkhas pa'i rang bzhin can gyis de nyid kyi mtshan mo 'das </text></item>
<item><p>238a7</p><section>'dul ba</section><text>pa dang nang par sngar langs nas 'dzam bu'i gling gi don 'thun rab tu mang po gang na ba der song ste phyin pa dang / 'dzam bu'i gling gi don 'thun rab tu mang po rnams la 'di skad ces smras so/ /shes ldan dag re shig gang na bskyed mos tshal dben pa yod pa zhig tu shog shig dang / kho bos khyod </text></item>
<item><p>238a8</p><section>'dul ba</section><text>cag dang lhan cig gsang ste gleng dgos pa cung zhig yod kyis/ khyed su yang smyos kyang khye'u 'am bu mo ni khrid de ma 'ong shig /shes ldan dag de bzhin du bgyi'o zhes 'dzam bu'i gling gi don 'thun rab tu mang po rnams kyis mnyan to/ /de nas 'dzam bu'i gling gi don 'thun rab </text></item>
<item><p>238b1</p><section>'dul ba</section><text>tu mang po rnams bskyed mos tshal rab tu dben pa gang na ba der dong ba dang / de nas tshong pa mkhas pa'i rang bzhin can gyis skye bo'i tshogs chen po de dang lhan cig skabs kyi gtam ji snyed glengs pa de dag 'dzam bu'i gling gi don 'thun rab tu mang </text></item>
<item><p>238b2</p><section>'dul ba</section><text>po rnams la rgyas par smras nas 'di skad ces kyang smras te/ 'di dag ni bud med ma yin te/ 'di dag srin mo yin gyis/ shes ldan dag 'di las bdag nyid bsrung bar gyis shig /de nas 'dzam bu'i gling gi don 'thun rab tu mang po rnams </text></item>
<item><p>238b3</p><section>'dul ba</section><text>de bzhin du gso sbyong bcwa lnga pa de nyid la byang phyogs kyi gseb lam gang na rta'i rgyal po sprin gyi shugs can ma rmos ma btab pa'i 'bras sa lu za ba bde ba dang / nad med pa dang / stobs dang ldan pas dbang po rnams tshim pa mgo 'phang bstod de </text></item>
<item><p>238b4</p><section>'dul ba</section><text>pha rol du 'gro ba ni su zhig yod/ su ni pha rol du bkri/ su ni legs pa dang / bde bar 'dzam bu'i gling du phyin par bya zhes ched du brjod pa ched du brjod pa yod par song ba dang / tshong pa rta rdzi'i rigs shig gis rta'i rgyal po sprin gyi shugs can rgyang </text></item>
<item><p>238b5</p><section>'dul ba</section><text>ring po kho na nas mthong ngo / /mthong nas kyang 'dzam bu'i gling gi don 'thun rab tu mang po la 'di skad ces smras so/ /shes ldan dag rta'i rgyal po sprin gyi shugs can ni pha bi yin te/ pha bi'i drung du dong la 'di skad ces bdag cag pha rol du </text></item>
<item><p>238b6</p><section>'dul ba</section><text>mchi'o/ /bdag cag pha rol du mchi ste/ bdag cag pha rol du bkri zhing bdag cag legs pa dang / bde bar 'dzam bu'i gling du phyin par mdzad du gsol zhes smra'o/ /de nas tshong pa mkhas pa'i rang bzhin can gyis don 'thun rab tu mang po la </text></item>
<item><p>238b7</p><section>'dul ba</section><text>'di skad ces smras so/ /shes ldan dag bdag gis ji ltar skye bo'i tshogs chen po des smras pa'i don go ba ltar na 'di ni bdag cag gis rta'i rgyal po sprin gyi shugs can gyi drung du dong nas 'di skad ces/ bdag cag pha rol du mchi'o bdag cag </text></item>
<item><p>238b8</p><section>'dul ba</section><text>pha rol du mchi ste/ bdag cag pha rol du bkri zhing bdag cag legs pa dang / bde bar 'dzam bu'i gling du phyin par mdzad du gsol zhes smra ba'i dus la bab pa ma yin no/ /'on kyang gang gi tshe rta'i rgyal po sprin gyi shugs can gyis ma rmos ma btab pa'i </text></item>
<item><p>239a1</p><section>'dul ba</section><text>'bras sa lu zos nas zhes bya ba nas/ su ni legs pa dang bde bar 'dzam bu'i gling du phyin par bya zhes bya ba'i bar gong ma bzhin du ste/ de ni bdag cag rta'i rgyal po sprin gyi shugs can gyi drung du dong la 'di skad ces bdag cag </text></item>
<item><p>239a2</p><section>'dul ba</section><text>pha rol du mchi 'o/ /bdag cag pha rol du mchi ste/ bdag cag pha rol du bkri zhing bdag cag legs pa dang / bde bar 'dzam bu'i gling du phyin par mdzad du gsol zhes de skad du smra ba'i dus la bab pa yin no/ /de nas rta'i rgyal po sprin gyi </text></item>
<item><p>239a3</p><section>'dul ba</section><text>shugs can gyis ma rmos ma btab pa'i 'bras sa lu zos nas zhes bya ba nas/ su ni legs pa dang / bde bar 'dzam bu'i gling du phyin par bya zhes bya ba'i bar gong ma bzhin du'o/ /de nas 'dzam bu'i gling gi don 'thun rab tu mang po </text></item>
<item><p>239a4</p><section>'dul ba</section><text>bla gos phrag pa gcig tu gzar nas pus mo g.yas pa'i lha nga sa la btsugs te rta'i rgyal po sprin gyi shugs can gang na ba de logs su thal mo sbyar ba btud nas rta'i rgyal po sprin gyi shugs can la 'di skad ces smras so/ /bdag cag </text></item>
<item><p>239a5</p><section>'dul ba</section><text>pha rol du mchi'o/ /bdag cag pha rol du mchi ste/ bdag cag pha rol du bkri zhing bdag cag legs pa dang / bde bar 'dzam bu'i gling du phyin par mdzad du gsol/ de nas rta'i rgyal po sprin gyi shugs can gyis 'dzam bu'i </text></item>
<item><p>239a6</p><section>'dul ba</section><text>gling gi don 'thun rab tu mang po la legs par rab tu gtams shing rjes su bstan pa/ shes ldan dag bud med de dag lhag par gzugs bzang ba/ lhag par mdzes pa/ lhag par blta na sdug par byas nas khye'u dang bu mo rnams </text></item>
<item><p>239a7</p><section>'dul ba</section><text>khrid de 'ong zhing / de rnams 'di skad ces/ jo bo dag tshur spyon/ bzhin bzangs dag tshur spyon zhes bya ba nas/ bdag cag dang lhan cig rtse bar bgyi/ dga' bar bgyi/ dga' mgur spyad par bgyi'o zhes bya ba'i bar gong ma bzhin no/ /'on te </text></item>
<item><p>239a8</p><section>'dul ba</section><text>khyod cag la 'ga' zhig gis cung zad smras te bdag cag mi dgos na rang rang gi bu dag khrid de deng shig ces zer ba de la khyed cag las gang dag 'di snyam du bdag cag gi chung ma 'am/ bu pho 'am/ bu mo 'am/ bdag gi zas kyi khang pa 'am/ skom gyi khang pa 'am/ gos kyi </text></item>
<item><p>239b1</p><section>'dul ba</section><text>khang pa 'am/ gnas mal gyi khang pa 'am/ dga' bar 'gyur ba'i kun dga' ra ba 'am/ dga' bar 'gyur ba'i rdzing dang / 'dzam bu'i gling gi rin po che rab tu mang po 'di lta ste/ nor bu dang / mu tig dang / bai dUr+ya dang zhes bya ba nas/ dung g.yas su 'khyil </text></item>
<item><p>239b2</p><section>'dul ba</section><text>ba zhes bya ba'i bar gong ma bzhin du sems phan chad de dag kho bo'i ro stod dam rgyab la zhon yang shing tog gi 'bras bu smin pa rtsa ba chad pa bzhin du lhung bar 'gyur zhing / bud med de rnams 'ongs nas za bar 'gyur te/ de dag skyes pa za bar byed pa na </text></item>
<item><p>239b3</p><section>'dul ba</section><text>khrag dron po'i thigs pa sa la lhung ba gang dag yin pa de dag kyang sor mo'i rtse mos sa dang bcas te brud nas khar 'jug go/ /khyed cag las gang dag 'di snyam du bdag gi chung ma 'am/ bu 'am/ bu mo 'am zhes bya ba nas dung g.yas su </text></item>
<item><p>239b4</p><section>'dul ba</section><text>'khyil ba zhes bya ba'i bar gong ma bzhin du mi sems na de rnams kho bo'i spu'i rtse mo'i bye ba'i cha la rten kyang ltung bar mi 'gyur te/ de dag legs pa dang / bde bar 'dzam bu'i gling du phyin par 'gyur ro/ /de nas rta'i rgyal po sprin gyi shugs can </text></item>
<item><p>239b5</p><section>'dul ba</section><text>gyis 'dzam bu'i gling gi tshong pa rab tu mang po la legs par rab tu gtams shing rjes su bstan nas rgyab smad do/ /de nas 'dzam bu'i gling gi tshong pa rab tu mang pos rta'i rgyal po sprin gyi shugs can la kha cig ni ro stod du/ kha cig ni rgyab </text></item>
<item><p>239b6</p><section>'dul ba</section><text>tu kha cig ni gnya' bar ro/ /kha cig ni mjug ma la 'jus so/ /de nas rta'i rgyal po sprin gyi shugs can gyis rim gyis lus kyi mthu dang / stobs dang / brtson 'grus yang dag par bskyed nas de nyid nas steng gi nam </text></item>
<item><p>239b7</p><section>'dul ba</section><text>mkha' la song ba dang / de nas bud med lhag par gzugs bzang ba/ lhag par mdzes pa/ lhag par blta na sdug pa rnams kyis khye'u dang bu mo rnams khrid de lhags nas 'di skad ces jo bo dag tshur spyon/ bzhin bzangs dag tshur spyon zhes </text></item>
<item><p>239b8</p><section>'dul ba</section><text>bya ba nas bdag cag dang lhan cig rtsed mo bgyi/ dga' bar bgyi/ dga' mgur spyad par bgyi'o zhes bya ba'i bar gong ma bzhin du'o/ /'on te khyed cag la 'ga' zhig cung zad smras te/ kho mo cag mi dgos na rang rang gi khye'u dang bu mo rnams khrid de </text></item>
<item><p>240a1</p><section>'dul ba</section><text>deng shig ces smra ba de la gang dag 'di snyam du bdag gi chung ma 'am/ bu pho 'am/ bu mo 'am/ bdag gi zas kyi khang pa 'am zhes bya ba nas dung g.yas su 'khyil ba zhes bya ba'i bar gong ma bzhin du sems pa de dag ni rta'i rgyal po sprin gyi </text></item>
<item><p>240a2</p><section>'dul ba</section><text>shugs can gyi ro stod dang rgyab tu zhon yang shing tog gi 'bras bu smin pa rtsa ba chad pa bzhin du de nas slar lhung bar gyur pa dang / bud med de rnams de dag gi drung du dong ste phyin nas za bar byed de/ skyes pa rnams za bar byed pa na lhag ma lus pa gang yin </text></item>
<item><p>240a3</p><section>'dul ba</section><text>pa 'di lta ste skra 'am zhes bya ba nas/ sa dang 'dren mar brud de khar 'jug par byed do zhes bya ba'i bar gong ma bzhin du'o/ /gang dag 'di snyam du bdag gi chung ma 'am/ bdag gi bu pho 'am/ bdag gi bu mo zhes bya ba nas dung g.yas su 'khyil ba zhes bya ba'i </text></item>
<item><p>240a4</p><section>'dul ba</section><text>bar du ste/ de ltar mi sems pa de rnams ni 'di ltar rta'i rgyal po sprin gyi shugs can gyi spu'i rtse mo'i cha shas la 'jus pa yang legs pa dang bde bar 'dzam bu'i gling du phyin par gyur to/ /rgyal po chen po de bzhin du gang dag 'di snyam du bdag ni mig </text></item>
<item><p>240a5</p><section>'dul ba</section><text>yin no/ /mig ni bdag gi yin no/ /bdag ni rna ba dang / sna dang lce dang / lus dang / yid yin no/ /yid ni bdag gi yin no/ /bdag ni gzugs yin no/ /gzugs ni bdag gi yin no/ /bdag ni sgra dang / dri dang / ro dang / reg bya dang / bdag ni chos yin no/ /chos ni </text></item>
<item><p>240a6</p><section>'dul ba</section><text>bdag gi yin no/ /bdag ni sa'i khams yin no/ /sa'i khams ni bdag gi yin no/ bdag ni chu'i khams dang / me'i khams dang / rlung gi khams dang / nam mkha'i khams dang / bdag ni rnam par shes pa'i khams yin no/ /rnam par shes pa'i </text></item>
<item><p>240a7</p><section>'dul ba</section><text>khams ni bdag gi yin no/ /bdag ni gzugs kyi phung po yin no/ /gzugs kyi phung po ni bdag gi yin no/ /bdag ni tshor ba dang / 'du shes dang / 'du byed dang / bdag ni rnam par shes pa'i phung po yin no/ /rnam par shes pa ni bdag gi yin no </text></item>
<item><p>240a8</p><section>'dul ba</section><text>snyam du sems na/ de rnams sdug bsngal 'thob 'gyur te/ /srin mo'i nang du tshong pa bzhin/ /rgyal po chen po gang dag 'di snyam du bdag ni mig yin no/ /mig ni bdag gi yin no zhes bya ba nas rnam par shes pa'i phung po ni bdag gi yin no zhes bya ba'i bar gong ma bzhin </text></item>
<item><p>240b1</p><section>'dul ba</section><text>du ste/ de ltar mi sems na/ de rnams bde ba 'thob 'gyur te/ /sprin gyi shugs kyis tshong pa bzhin/ /sangs rgyas bstan la blun po'i mi/ /gang dag dad par mi byed pa/ /de rnams sdug bsngal 'thob 'gyur te/ /srin mo'i nang du tshong pa bzhin/ /shes rab can gyi mi gang </text></item>
<item><p>240b2</p><section>'dul ba</section><text>dag /sangs rgyas bstan la dad byed pa/ /bde bar pha rol 'gro 'gyur te/ /sprin gyi shugs kyis tshong pa bzhin/ /rgyal po chen po ji snyam du sems/ /de'i tshe de'i dus na rta'i rgyal po sprin gyi shugs can du gyur pa de gzhan zhig yin snyam na khyod kyis </text></item>
<item><p>240b3</p><section>'dul ba</section><text>de ltar mi blta ste/ 'on kyang nga nyid de'i tshe de'i dus na rta'i rgyal po sprin gyi shugs can zhes bya bar gyur to/ /rgyal po chen po de'i tshe ngas sems can rnams la phan pa byas pa des bla na med pa yang dag par rdzogs pa'i byang chub bo snyam na khyod kyis de </text></item>
<item><p>240b4</p><section>'dul ba</section><text>ltar mi blta ste/ 'on kyang sems can rnams la phan pa byas pa de ni/ bla na med pa yang dag par rdzogs pa'i byang chub kyi rgyu tsam dang / rkyen tsam dang / tshogs tsam yin no/ /rgyal po chen po gzhan yang ngas bla na med pa yang dag par </text></item>
<item><p>240b5</p><section>'dul ba</section><text>rdzogs pa'i byang chub don du gnyer ba'i phyir sems can rjes su gzung ba byas pa gang yin pa de nyon cig /rgyal po chen po sngon byung ba yul bA rA Na sI dang ha cang yang mi ring ba zhig na drang srong byams pa'i bdag nyid snying rje can sems </text></item>
<item><p>240b6</p><section>'dul ba</section><text>can la 'o byams pa zhig gnas so/ /de'i bsti gnas dang ha cang yang mi ring ba zhig na khyim bdag zhing pa gnyis shig zhing rmed pa las de gnyis phan tshun rtsod pa byung bar gyur te/ de na gcig khros pa dang / gcig shos kyang slar khros </text></item>
<item><p>240b7</p><section>'dul ba</section><text>so/ /gcig gis brgyab pa dang / gcig shos kyis kyang slar brgyab bo/ /de gnyis ka yang drang srong gi drung du dong nas drang srong de la gcig gis dpang btsugs pa dang / gcig shos kyis kyang btsugs so/ /de gnyis rgyal po'i drung </text></item>
<item><p>240b8</p><section>'dul ba</section><text>du song ba dang / rgyal pos de gnyis la smras pa/ khyed gnyis la dpang su yod/ gcig gis smras pa/ lha bdag gi dpang drang srong lags so/ /gcig shos kyis smras pa/ bdag gi dpang yang de kho na lags so/ /de nas </text></item>
<item><p>241a1</p><section>'dul ba</section><text>rgyal pos drang srong bos te dris pa/ drang srong chen po 'di gnyis sngar gang gi nyes/ drang srong gis smras pa/ lha gal te 'khor los sgyur ba'i bka' khrims kyis zhal che bcad na/ de lta na bdag gis dpang bgyi'i gzhan du ni ma </text></item>
<item><p>241a2</p><section>'dul ba</section><text>lags so/ /rgyal pos smras pa de bzhin du bya'o/ /de nas drang srong gis smras pa/ lha gcig khros pa dang gcig shos kyang slar khros so/ /gcig gis brgyab pa dang gcig shos kyis kyang slar brgyab bo/ /rgyal pos smras pa/ 'o na gnyis </text></item>
<item><p>241a3</p><section>'dul ba</section><text>ka chad pas gcad do/ /drang srong gis smras pa/ lha khyod la bdag gis slar lha gal te 'khor los sgyur ba'i bka' khrims kyis zhal che bcad na de lta na bdag gis dpang bgyi'i gzhan du na ma lags so zhes ma gsol </text></item>
<item><p>241a4</p><section>'dul ba</section><text>tam/ rgyal pos smras pa/ drang srong chen po 'khor los sgyur ba'i zhal che ji ltar gcod/ drang srong gis smras pa/ lha 'khor los sgyur ba'i rgyal po ni gnod pa las zlog cing phan pa la sbyor bar bgyid do/ /de nas rgyal pos smras pa/ gnyis </text></item>
<item><p>241a5</p><section>'dul ba</section><text>ka deng la da phyin chad de ltar ma byed cig /rgyal po chen po de'i tshe de'i dus na drang srong du gyur pa gang gi chos bzhin gyis dpang de byas pa de gzhan zhig yin snyam na khyod kyis de ltar mi blta ste/ 'on kyang nga nyid de'i tshe de'i dus na zhes </text></item>
<item><p>241a6</p><section>'dul ba</section><text>bya ba nas nga nyid kyi chos bzhin gyis dpang de byas so zhes bya ba'i bar gong ma bzhin du'o/ /rgyal po chen po ngas chos bzhin gyi dpang byas pa des bla na med pa yang dag par rdzogs pa'i byang chub rtogs so snyam na khyod kyis de ltar </text></item>
<item><p>241a7</p><section>'dul ba</section><text>mi blta ste/ 'on kyang chos bzhin gyis dpang byas pa de ni bla na med pa yang dag par rdzogs pa'i byang chub kyi zhes bya ba nas tshogs tsam yin no zhes bya ba'i bar gong ma bzhin no// // rgyal po chen po gzhan yang ngas bla na med pa </text></item>
<item><p>241a8</p><section>'dul ba</section><text>yang dag par rdzogs pa'i byang chub don du gnyer ba'i phyir ma nges pa'i phung po la gnas pa na rang gi srog yongs su btang nas sems can mang po rjes su gzung ba byas pa gang yin pa de nyon cig /rgyal po chen po sngon byung ba na nags tshang tshing zhig na </text></item>
<item><p>241b1</p><section>'dul ba</section><text>seng ge ral pa can zhig gnas so/ /lam de nas don 'thun lnga brgya tsam dong nas/ de dag gi ca co'i sgras dus bskul bas sbrul chen po zhags pa lta bu zhes bya ba zhig glo bur du langs nas des don 'thun tshong dpon dang bcas pa </text></item>
<item><p>241b2</p><section>'dul ba</section><text>bskor ba dang / de rnams skrag nas sgra 'byin cing zhi ba dang / chu lha dang lus ngan dang / dbang phyug la sogs pa lha rnams la gsol ba btab pa dang / de nas seng ges sgra de thos so/ /thos nas kyang phyogs der 'ongs pa dang / ji tsam na </text></item>
<item><p>241b3</p><section>'dul ba</section><text>sbrul chen po zhags pa lta bu zhes bya bas don 'thun lnga brgya tsam bskor ba mthong ngo / /de dang ha cang yang mi ring ba zhig na glang po'i phru gu zhig kyang rgyu zhing 'dug pa dang / de de'i drung du song ste smras pa/ grogs po sbrul chen po zhags </text></item>
<item><p>241b4</p><section>'dul ba</section><text>pa lta bu zhes bya bas don 'thun lnga brgya bskor na de rnams kyi don gyi phyir rang gi srog yongs su gtang bar khyod spro 'am/ ji lta bu zhig tu bya bdag gi rkang pa khyod kyi glad par bzhag la thal mos sbrul chen po la bsnun dang bdag gi rkang </text></item>
<item><p>241b5</p><section>'dul ba</section><text>pa brten pa'i shugs kyis ni khyod 'chi bar 'gyur ro/ /thal lcag gis ni sbrul lo/ /sbrul chen po'i kha chus reg pas ni bdag kyang 'chi bar 'gyur ro/ /glang po che'i phru gus de bzhin du bya'o zhes khas blangs nas seng ges glang </text></item>
<item><p>241b6</p><section>'dul ba</section><text>po che'i phru gu'i steng du rkang pa bzhag nas thal mos sbrul chen po la bsnun pa dang / seng ges rkang pa brten pa'i shugs kyis ni glang po che'i phru gu shi thal mos kyang sbrul chen po shi/ sbrul chen po'i kha chus kyang ri dgas kyi </text></item>
<item><p>241b7</p><section>'dul ba</section><text>rgyal po seng ge shi steng 'gro ba gsum char yang ngo / /don 'thun gyi tshogs chas pa dang lha zhig gis smras pa/ bskal pa bzang po'i byang chub sems dpas khyod kyi phyir rang gi srog yongs su btang nas skyabs byas kyis </text></item>
<item><p>241b8</p><section>'dul ba</section><text>re shig de'i lus la mchod par byos la phyir dengs shig /de nas de rnams kyis de'i rus pa bsregs te rus pa la mchod pa byas so/ /rgyal po chen po de'i tshe de'i dus na ri dgas kyi rgyal po seng ge zhes bya ba nas/ ngas don 'thun </text></item>
<item><p>242a1</p><section>'dul ba</section><text>lnga brgya po de dag sbrul chen po las rang gi srog btang nas thar bar byas so/ /zhes bya ba'i bar snga ma bzhin no/ /rgyal po chen po ngas sems can rnams rjes su bzung ba des bla na med pa yang dag par rdzogs pa'i byang chub thob bo </text></item>
<item><p>242a2</p><section>'dul ba</section><text>snyam na/ khyod kyis de ltar mi blta ste zhes bya ba nas/ ngas sems can rnams rjes su bzung ba ni bla na med pa yang dag par rdzogs pa'i byang chub kyi rgyu tsam dang / rkyen tsam dang tshogs tsam yin no zhes bya ba'i bar gong ma bzhin no/ /rgyal po chen </text></item>
<item><p>242a3</p><section>'dul ba</section><text>po gzhan yang ngas bla na med pa yang dag par rdzogs pa'i byang chub don du gnyer ba'i phyir gsod pa la yang byams pa bsgrubs pa gang yin pa de nyon cig /rgyal po chen po sngon byung ba nags khrod cig na byang chub sems dpa' ma </text></item>
<item><p>242a4</p><section>'dul ba</section><text>nges pa'i phung po la gnas pa na bya mgo gnyis la sems tha dad pa zhig tu gyur te/ de la gcig ni chos can zhes bya'o/ /gcig shos ni chos min zhes bya'o/ /ji tsam dus gzhan zhig na chos can gyis bdud rtsi'i 'bras bu </text></item>
<item><p>242a5</p><section>'dul ba</section><text>zhig zos so/ /chos min gyis ni dug gi 'bras bu zhig zos pa las gnyis ka yang dug gi mthus kun du myos par gyur nas phan tshun rtsod par brtsams pa dang / gcig gis log par smon lam btab pa/ khyod kyi skye ba </text></item>
<item><p>242a6</p><section>'dul ba</section><text>gang dang gang du skyes pa de dang der gsod pa dang / phyir rgol ba dang dgra bor gyur cig ces byas so/ /gcig shos kyis kyang smras pa/ bdag ni khyod la thams cad du byams pa'i sems dang phan pa'i sems dang snying brtse ba'i </text></item>
<item><p>242a7</p><section>'dul ba</section><text>sems su gyur gcig ces byas so/ /rgyal po chen po ji snyam du sems/ de'i tshe de'i dus kyi chos can gang yin pa de ni nga nyid yin no/ /chos min ni lha sbyin yin no/ /rgyal po chen po nga'i byams pa'i sems des bla na med pa yang </text></item>
<item><p>242a8</p><section>'dul ba</section><text>dag par rdzogs pa'i byang chub thob bo snyam na khyod kyis de ltar mi blta ste/ 'on kyang nga'i byams pa'i sems kyis bla na med pa yang dag par rdzogs pa'i byang chub kyi rgyu tsam dang rkyen tsam dang tshogs tsam yin no// //'dul ba </text></item>
<item><p>242b1</p><section>'dul ba</section><text>gzhi/ bam po bzhi bcu rtsa brgyad pa/ rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sems can gyi skyabs byas pa gang yin pa de nyon cig /rgyal po chen po sngon byung </text></item>
<item><p>242b2</p><section>'dul ba</section><text>ba chu gling zhig gi 'gram na byang chub sems dpa' ma nges pa'i phung po la gnas pa na chu sreg rnams kyi nang du skyes nas chu sreg lnga brgya'i dpon por gyur to/ /ji tsam na chu sreg rgan po zhig chu sreg de rnams kyi sgo nga dang phru gu rnams </text></item>
<item><p>242b3</p><section>'dul ba</section><text>thabs kyis sngar zos nas dal bus dal bus 'chag cing res 'ga' bya ba med pa na rkang pa gcig bskum nas 'dug go/ /de nas chu sreg de rnams bu dang bral ba las byung ba'i sdug bsngal gyis gdungs nas dpon po'i drung du </text></item>
<item><p>242b4</p><section>'dul ba</section><text>song ste ris mthun pa'i skad gnyug mas ngu bar brtsams pa dang / de nas dpon pos rang gi khyu rnams de ltar sdug bsngal bar mthong nas chu gling kun nas byul bar brtsams pa dang / chos nyid kyis byang chub sems dpa' rnams ni </text></item>
<item><p>242b5</p><section>'dul ba</section><text>lus kyis rnam par ltung bar 'gyur gyi sems kyis ni ma yin pas/ des chu sreg rgan po de dal bus dal bus 'chag cing phyogs gcig tu song nas rkang pa gcig bteg ste gnas pa mthong nas/ byang chub sems dpas 'phrigs </text></item>
<item><p>242b6</p><section>'dul ba</section><text>pa 'di ni rang gi rigs kyi phyir rgol ba rang bzhin ngan pa yin no snyam du rig nas tshigs su bcad de smras pa/ bdag gi sgo nga phru gu dang / /rus chags rnams kyang zos nas ni/ /rkang pa gcig btsugs 'dug pa de/ /kye ma khyod </text></item>
<item><p>242b7</p><section>'dul ba</section><text>kyi brtul zhugs yin/ /kha cig smra ba yang bden te/ /gom pa dal bus 'dor byed cing / /dal bus dal bus smra ba dang / /gnya' ba gyur gyur byed pa ni/ /de ni ngan g.yo'i mtshan nyid yin/ /des bsams pa/ dpon po 'dis ni </text></item>
<item><p>242b8</p><section>'dul ba</section><text>bdag gi rgyus shes so snyam du rig nas de nyid las skyabs su song ngo / /de nas dpon pos smras pa/ khu gu nam chu sreg gi tshogs rnams 'khrugs par ma gyur pa de'i bar du khyod kyi sems bde bar gyis shig /de nas chu sreg rgan </text></item>
<item><p>243a1</p><section>'dul ba</section><text>po de bros nas chu sreg de rnams bde bar gyur to/ /rgyal po chen po de'i tshe de'i dus na chu sreg gi dpon por gyur pa de gzhan zhig yin snyam na khyod kyis de ltar mi blta ste/ 'on kyang nga nyid de'i tshe de'i dus na chu sreg gi </text></item>
<item><p>243a2</p><section>'dul ba</section><text>dpon po der gyur te/ rgyal po chen po ngas sems can rjes su bzung ba des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/ 'on kyang ngas sems can rjes su bzung ba ni bla na med pa yang </text></item>
<item><p>243a3</p><section>'dul ba</section><text>dag par rdzogs pa'i byang chub kyi rgyu tsam dang rkyen tsam dang / tshogs tsam yin no/ /rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sems can rjes su gzung ba byas pa gang yin </text></item>
<item><p>243a4</p><section>'dul ba</section><text>pa de nyon cig /rgyal po chen po sngon byung ba na nags tshang tshing zhig na byang chub sems dpa' ma nges pa'i phung po la gnas pa na ne tso mi skad smra ba zhig tu gyur to/ /de'i tshe yul bA rA Na sIr rgyal po tshangs sbyin zhes bya bar gyur pa de </text></item>
<item><p>243a5</p><section>'dul ba</section><text>chos ma yin pas rgyal srid byed du 'jug go/ /de nas ne tso des nyin re zhing rgyal po de'i khang pa'i pu shu'i steng na yib cing rgyal po chen po chos ma yin pas rgyal srid ma mdzad cig ces smra'o/ /rgyal po de dang lhan cig gcugs par </text></item>
<item><p>243a6</p><section>'dul ba</section><text>gyur pa dang / de nas des rgyal po de dka' thub kyi gnas lnga la rab tu bzhag nas chos bzhin gyis rgyal srid byed pa la zhugs nas/ des ri dgas dang bya thams cad la mi 'jigs pa byin no/ /rgyal po chen po de'i tshe de'i dus na ne tsor </text></item>
<item><p>243a7</p><section>'dul ba</section><text>gyur pa de gzhan zhig yin snyam na khyod kyis de ltar mi blta ste/ 'on kyang nga nyid de'i tshe de'i dus na ne tso mi skad smra ba de yin par gyur to/ /rgyal po chen po ngas sems can la phan pa byas pa des bla na med pa yang dag par rdzogs pa'i </text></item>
<item><p>243a8</p><section>'dul ba</section><text>byang chub thob bo snyam na khyod kyis de ltar mi blta ste/ 'on kyang ngas sems can la phan pa byas pa de ni bla na med pa yang dag par rdzogs pa'i byang chub kyi rgyu tsam dang / rkyen tsam dang tshogs tsam yin no/ /rgyal po chen po gzhan yang ngas bla na </text></item>
<item><p>243b1</p><section>'dul ba</section><text>med pa yang dag par rdzogs pa'i byang chub don du gnyer ba'i phyir gsod pa la byams pa'i sems bskyed pa gang yin pa de nyon cig /rgyal po chen po sngon byung ba yul ka shi zhes bya ba na rgyal po tshangs sbyin zhes bya ba zhig rgyal srid byed de/</text></item>
<item><p>243b2</p><section>'dul ba</section><text>de rtag tu lus 'phags kyi yul 'dod pa kho na'i phyir lus 'phags kyi rgyal po dang mi mthun par gyur to/ /lus 'phags kyi rgyal po ni de bas khyad zhugs pa'i mthu dang ldan yang yul de mi 'dod pas rtag tu de la byams pa'i </text></item>
<item><p>243b3</p><section>'dul ba</section><text>sems dang phan pa'i sems dang / snying brtse bas gnas so/ /'on kyang de sred pas 'khol bas yul de kho na 'dod pa'i phyir de dpung gi tshogs yan lag bzhi pa go bskon nas lus 'phags kyi rgyal po dang g.yul sprad pa'i </text></item>
<item><p>243b4</p><section>'dul ba</section><text>phyir chas so/ /de nas lus 'phags kyi rgyal pos thos nas dpag tshad phyed dang gsum gyi lam star du bcug ste/ grong khyer de thams cad rdo ba dang gseg ma dang / gyo mo bsal nas rgyal mtshan dang ba dan ni bsgreng / dar gyi chun </text></item>
<item><p>243b5</p><section>'dul ba</section><text>'phyang mang po ni dpyangs/ dri zhim po'i pog por ni bshams/ tsan dan gyi chu'i chag chag gis btab cing me tog sil ma sna tshogs kyis dga' dga' ltar byas nas gtsang zhing bsod pa'i bza' ba rab tu mang po dag sta gon byas </text></item>
<item><p>243b6</p><section>'dul ba</section><text>te grong mi dang blon po rnams stsur bkye nas mgu bar 'gyur ba brgya phrag dag spring pa thos pa dang / rgyal po tshangs sbyin kun nas dkris pa dang bral te de nas bsams pa/ lus 'phags kyi rgyal po la so sor yang dag par dga' bar 'gyur ba </text></item>
<item><p>243b7</p><section>'dul ba</section><text>zhig byas te slar ldog go snyam du bsams nas lus 'phags kyi rgyal po'i drung du song ba dang / lus 'phags kyi rgyal pos bkur sti chen pos bsu nas nang du khrid de/ kha zas bsod pa rnams kyis tshim par byas nas tshigs su bcad </text></item>
<item><p>243b8</p><section>'dul ba</section><text>de smras pa/ rgyal dbang bdag la bzod par mdzod/ /khyod la bdag ni rtag tu 'dud/ /bdag ni grogs por gyur lags na/ /khyod kyis bdag la brtse bar mdzod/ /des kyang tshigs su bcad de smras pa/ bzod pa yi ni gzhu bdungs nas/ /khro dang </text></item>
<item><p>244a1</p><section>'dul ba</section><text>nga rgyal 'joms pa'i/ /yon tan ldan pa'i mda' gcig gis/ /khyod kyis bdag cag ril bcom mo/ /de nas de gnyis phan tshun yid gcugs par gyur nas rgyal po tshangs sbyin yang rang gi yul du song ngo / /lus 'phags kyi yul mi rnams </text></item>
<item><p>244a2</p><section>'dul ba</section><text>kyang 'jigs pa dang bral bar gyur to/ /rgyal po chen po de'i tshe de'i dus na lus 'phags kyi rgyal por gyur pa de gzhan zhig yin snyam na khyod kyis de ltar mi blta ste/ nga nyid de'i tshe de'i dus na lus 'phags kyi rgyal po de yin par gyur to/ /rgyal po </text></item>
<item><p>244a3</p><section>'dul ba</section><text>chen po ngas yid kyi dregs pa bcom pa des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/ 'on kyang nga'i yid kyi dregs pa bcom pa de ni bla na med pa yang dag par rdzogs pa'i byang chub kyi zhes bya ba nas </text></item>
<item><p>244a4</p><section>'dul ba</section><text>tshogs tsam yin no zhes bya ba'i bar gong ma bzhin no/ /rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sems can gyi don chen po byas pa gang yin pa de nyon cig /rgyal po chen po sngon byung ba byang chub sems </text></item>
<item><p>244a5</p><section>'dul ba</section><text>dpa' ma nges pa'i phung po la gnas pa ni rgya mtsho'i ru sbal gyi dpon po zhig tu gyur to/ /ji tsam na ded dpon 'khor lnga brgya pa nor tshol ba zhig rgya mtsho'i gru bo che bsgrubs nas rgya mtsho chen por zhugs pa las ji tsam na gru de chu srin nya'i rigs kyis bshig nas </text></item>
<item><p>244a6</p><section>'dul ba</section><text>tshul ma yin pas sdug bsngal bar gyur to/ /de nas ru sbal des tshong pa lnga brgya rgyab tu bskyon nas rgya mtsho chen po las bsgral to/ /rgyal po chen po de'i tshe de'i dus na rgya mtsho'i ru sbal gyi dpon por gyur pa de gzhan zhig yin snyam na khyod kyis de ltar mi blta ste/ 'on kyang nga nyid de'i </text></item>
<item><p>244a7</p><section>'dul ba</section><text>tshe de'i dus na rgya mtsho'i ru sbal gyi dpon po der gyur to/ /rgyal po chen po ngas sems can rjes su bzung ba des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/ 'on kyang ngas sems can rjes su bzung ba de ni bla na med pa yang dag par rdzogs pa'i </text></item>
<item><p>244a8</p><section>'dul ba</section><text>byang chub kyi zhes bya ba nas tshogs tsam yin no zhes bya ba'i bar gong ma bzhin no/ /rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sems can la phan pa byas pa gang yin pa de nyon cig /rgyal po chen po sngon byung ba lus 'phags kyi rgyal </text></item>
<item><p>244b1</p><section>'dul ba</section><text>po'i blon po lnga brgya byung ba las de na sde can dang / sde bzangs shes bya ba spun gnyis shig blon po'i gtso bo byed pa las sde can gyis sde bzangs la rtag tu glan ka tshol zhing gnod pa bya ba la zhugs so/ /sde bzangs ni de la rtag tu phan par bya ba la zhugs </text></item>
<item><p>244b2</p><section>'dul ba</section><text>so/ /rgyal po'i blon po dang grong mi rnams kyis kyang sde bzangs kyi ched du sde can dang sdums byas kyang gnas skabs thams cad du gnod pa byed pa las ldog tu ma btub bo/ /de nas lus 'phags kyi rgyal pos mang po zhig spyos nas yul nas </text></item>
<item><p>244b3</p><section>'dul ba</section><text>bskrad do/ /de bA rA Na sIr song nas rgyal po tshangs sbyin gyis blon po'i gtso bor bcug go/ /de dus gzhan zhig na long bar gyur to zhes nu bo sde bzangs kyis thos nas rgyal po la gsol ba byas te bA rA Na sIr song nas mig phye ba dang / skye bo'i tshogs </text></item>
<item><p>244b4</p><section>'dul ba</section><text>chen pos sde bzangs 'di lta bu gang gis na mthus phu bo long bar bya ba'i rigs na/ snying rje dang ldan pa 'dis de'i mig phye'o/ /zhes sde bzangs la sems dga' bar gyur to/ /rgyal po chen po de'i tshe de'i dus na blon po'i gtso bo sde bzangs shes </text></item>
<item><p>244b5</p><section>'dul ba</section><text>bya bar gyur pa de gzhan zhig yin snyam na zhes bya ba nas/ 'on kyang ngas sems can rjes su bzung ba de ni bla na med pa yang dag par rdzogs pa'i byang chub kyi zhes bya ba nas tshogs tsam yin no zhes bya ba'i bar gong ma bzhin du'o/ /rgyal po chen po </text></item>
<item><p>244b6</p><section>'dul ba</section><text>gzhan yang ngas bla na med pa yang dag par rdzogs pa'i byang chub don du gnyer ba'i phyir sems can rjes su gzung ba byas pa gang yin pa de nyon cig /rgyal po chen po sngon byung ba tshong khang zhig na ded dpon gnyis shig gnas pa las de gnyis shing </text></item>
<item><p>244b7</p><section>'dul ba</section><text>rta lnga brgya dang nyo tshong la dgon pa'i lam zhig tu zhugs pa dang de gnyis 'di snyam du sems te/ bdag cag dgon pa'i nang nas 'dong ba rnams 'di lta ste/ gcig la gcig phan thogs par mngon pa med kyis/ ma la bdag cag gis shing rta pa'i 'dron </text></item>
<item><p>244b8</p><section>'dul ba</section><text>pa rabs gnyis su bcad la dgon pa'i lam du 'jug par bya'o snyam nas/ de gnyis kyis shing rta pa'i 'dron pa rabs gnyis su bcad nas dgon pa'i lam du zhugs so/ /de la ded dpon gcig ni shing rta pa lnga brgya dang dgon pa'i lam gyi mgo na 'dug go/ /</text></item>
<item><p>245a1</p><section>'dul ba</section><text>ded dpon gcig shos ni shing rta pa lnga brgya dang dgon pa'i lam du zhugs so/ /ded dpon gyi mi tshong pa'i mdun nas 'gro bas skyes bu nag po mig che la dmar ba bong bu'i shing rtar zhugs pa/ 'khor lo rdzab kyis yog pa/ gos rlan </text></item>
<item><p>245a2</p><section>'dul ba</section><text>pa skra gsher ba me tog ku mu da'i phreng bas mgo bo bcings pa/ mgo 'dren dang dkyus ma dag dbyangs su len pa mthong ngo / /mthong nas kyang 'di skad ces smras so/ /kye nang rje ci dgon pa'i lam du lhas char phab nas rtswa dang chu sar pa mang du skyes sam </text></item>
<item><p>245a3</p><section>'dul ba</section><text>kye nang rje bden te/ dgon pa'i lam du lhas char phab nas rtswa dang chu sar pa mang du bskyed kyis/ shes ldan dag rtswa dang chu rnying pas khal rnams dub par ma byas par 'or cig /khyed cag rtswa dang chu sar pa la longs spyod dang bde ba dang legs par dgon </text></item>
<item><p>245a4</p><section>'dul ba</section><text>pa'i lam ma rtol ba lhag ma yang rtol bar 'gyur ro/ /de nas ded dpon gyi mi 'dron pa gang na ba der song ste phyin pa dang / 'dron pa de dag la 'di skad ces smras so/ /shes ldan dag shes par gyis shig /kho bo tshong pa rnams kyi mdun nas 'gro ba na 'di </text></item>
<item><p>245a5</p><section>'dul ba</section><text>na skyes bu nag po mig che la dmar ba bong bu'i shing rtar zhugs pa/ 'khor lo rdzab kyis yog pa gos rlan pa/ skra gsher ba me tog ku mu da'i phreng bas mgo bo bcings pa/ mgo 'dren dang dkyus ma dag dbyangs su len pa mthong ngo / /mthong nas </text></item>
<item><p>245a6</p><section>'dul ba</section><text>kyang 'di skad ces kye nang rje ci dgon pa'i lam du lhas char phab nas rtswa dang chu sar pa mang du skyes sam zhes byas pa dang / de 'di skad ces kye nang rje bden te/ dgon pa'i lam du lhas char phab nas rtswa dang chu sar pa bskyed kyis/ shes ldan dag rtswa dang chu rnying </text></item>
<item><p>245a7</p><section>'dul ba</section><text>pas khal rnams dub par ma byas par 'or cig /khyed cag rtswa dang chu sar pa la longs spyod dang bde ba dang legs par dgon pa'i lam ma rtol ba lhag ma yang rtol bar 'gyur ro zhes zer gyis/ bdag cag gi khal rnams ma dub par rtswa dang chu bor </text></item>
<item><p>245a8</p><section>'dul ba</section><text>la bdag cag rtswa dang chu sar pa la longs spyad nas bde ba dang legs par dgon pa'i lam ma rtol ba lhag ma yang rtol bar bya'o zhes de rnams kyis rtsa dang chu rnying pa bor te dgon pa'i lam du zhugs pa las de rnams dong nas zhag gcig lon yang rtswa dang </text></item>
<item><p>245b1</p><section>'dul ba</section><text>chu sar pa ma rnyed do/ /zhag gnyis dang gsum dang bdun gyi bar du song yang rtswa dang chu sar pa ma rnyed do/ /de nas 'dron pas zhag bdun lon pa dang gnod sbyin mi zan gyis tshul ma yin pas kha btag go/ /de nas ded dpon gcig shos 'di snyam du sems te/</text></item>
<item><p>245b2</p><section>'dul ba</section><text>tshong pa dag dong nas deng du zhag bdun lon no snyam du bsams nas dgon pa'i lam der zhugs pa las/ ded dpon gyi mi tshong pa'i mdun nas 'gro bas skyes bu nag po mig che la dmar ba/ bong bu'i shing rtar zhugs pa 'khor lo rdzab kyis </text></item>
<item><p>245b3</p><section>'dul ba</section><text>yog pa gos rlon pa skra gsher ba/ me tog ku mu da'i phreng bas mgo bo bcings pa/ mgo 'dren dang dkyus ma dag dbyangs su len pa mthong ngo / /mthong nas kyang 'di skad ces smras so/ /kye nang rje ci dgon pa'i lam du lhas char phab nas rtswa dang chu sar pa </text></item>
<item><p>245b4</p><section>'dul ba</section><text>mang du skyes sam/ kye nang rje bden te dgon pa'i lam du lhas char phab nas rtswa dang chu sar pa mang du bskyed kyis/ shes ldan dag rtswa dang chu rnying pas khal rnams dub par ma bya bar 'or cig /khyed cag rtswa dang chu sar pa la longs spyod dang bde ba dang </text></item>
<item><p>245b5</p><section>'dul ba</section><text>legs par dgon pa'i lam ma rtol ba lhag ma yang rtol bar 'gyur ro/ /de nas ded dpon gyi mi de 'dron pa gang na ba der song ste phyin pa dang / 'dron pa la 'di skad ces smras so/ /shes ldan dag shes par gyis shig /kho bo tshong </text></item>
<item><p>245b6</p><section>'dul ba</section><text>pa'i mdun nas 'gro ba na 'dir skyes bu nag po zhes bya ba nas/ mgo 'dren dang dkyus ma dag dbyangs su len pa mthong ngo / /mthong nas kyang zhes bya ba'i bar gong ma bzhin du ste/ 'di skad ces kye nang rje ci dgon pa'i lam du lhas char phab </text></item>
<item><p>245b7</p><section>'dul ba</section><text>nas rtswa dang chu sar pa mang du skyes sam zhes byas pa dang / de 'di skad ces kye nang rje bden te/ dgon pa'i lam du lhas char phab nas zhes bya ba nas rtol bar 'gyur ro zhes zer zhes bya ba'i bar snga ma bzhin du'o/ /shes ldan dag re shig </text></item>
<item><p>245b8</p><section>'dul ba</section><text>bdag cag gis ji srid rtswa dang chu sar pa ma rnyed kyi bar du rtswa dang chu rnying pa mi dor ro/ /de rnams dong nas zhag gcig lon na yang rtswa dang chu sar pa ma rnyed do/ /zhag gnyis dang / gsum dang / bdun gyi bar du song yang rtswa dang chu sar pa ma rnyed pa las/ ded </text></item>
<item><p>246a1</p><section>'dul ba</section><text>dpon gyi mis mdun na 'dron pa gnod sbyin mi zan gyis tshul ma yin pas kha btag pa mthong ngo / /mthong nas kyang 'di skad ces kye ma'o ded dpon gyi mi ni bus pa ste/ des 'dron pa tshul ma yin pas kha btag gis med do zhes smras so/ /</text></item>
<item><p>246a2</p><section>'dul ba</section><text>de ni bde ba dang legs par dgon pa'i lam rtol bar gyur te/ de'i tshe de'i dus kyi ded dpon phyi ma shos gang yin pa de ni nga nyid yin no/ /rgyal po chen po ngas sems can rjes su bzung ba des bla na med pa yang dag par rdzogs pa'i byang chub thob bo snyam </text></item>
<item><p>246a3</p><section>'dul ba</section><text>na khyod kyis de ltar mi blta ste/ 'on kyang ngas sems can rjes su bzung ba ni bla na med pa yang dag par rdzogs pa'i byang chub kyi zhes bya ba nas tshogs tsam yin no/ /zhes bya ba'i bar gong ma bzhin du'o// // sdom la/ mche ba drug dang ri </text></item>
<item><p>246a4</p><section>'dul ba</section><text>bong dang / /pha dang ma dang chu skyes dag /tshal tshig glang po klu dang ni/ /yul 'khor skyong la sogs pa'o/ /rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir sems can rnams la </text></item>
<item><p>246a5</p><section>'dul ba</section><text>byams pa'i sems bskyed pa gang yin pa de nyon cig /rgyal po chen po sngon byung ba nags tshang tshing ri dang 'bab chu mang pos gang ba/ rtswa sngon po dang gel ba dang shing sA la dang ba la shas mdzes par byas pa'i phyogs shig na byang chub sems </text></item>
<item><p>246a6</p><section>'dul ba</section><text>dpa' ma nges pa'i phung po la gnas pa na glang po che'i rgyal po mche ba drug pa zhig tu gyur to/ /de'i chung ma bal glang mo bzang mo zhes bya ba bal glang mo thams cad kyi nang na mchog tu byung ba de dang de lhan cig khyu las gar te phyogs </text></item>
<item><p>246a7</p><section>'dul ba</section><text>gzhan zhig tu dga' mgur rgyu zhing gnas pa na/ ji tsam na bal glang mo mchog mchog tu yid 'phrog ma gzhan zhig yid la 'ang mi bsam pa las glang po che'i rgyal po mche ba drug pa'i drung du phyin to/ /de nas de yang mkhas </text></item>
<item><p>246a8</p><section>'dul ba</section><text>pa'i yon tan dang ldan pa zhig pas glang po che de ji ltar de la chags pa'i sems dang 'brel bas de 'gro na yang phyi bzhin 'brang / 'dug na yang 'dug par 'gyur ba de lta de lta bur bsnyen bkur byas so/ /de nas bal glang mo bzang </text></item>
<item><p>246b1</p><section>'dul ba</section><text>mo phrag dog gi skyon gyis mi bzod pa skyes nas bal glang mo de la yang klan ka tshol bar gyur/ glang po che mche ba drug pa la yang shin tu tshig pa za'o/ /gnas skabs thams cad du nam yang glags ma rnyed pa de'i tshe smon lam </text></item>
<item><p>246b2</p><section>'dul ba</section><text>log par gdab par brtsams pa/ gang du glang po che byas pa chud gzon pa 'di'i srog gcod par 'gyur ba der skye bar gyur cig ces smon lam btab nas des ri kha nas bdag nyid mchongs te shi ba las lus 'phags kyi rgyal po'i </text></item>
<item><p>246b3</p><section>'dul ba</section><text>btsun mo dam pa'i mngal du skyes nas zla ba dgu 'das nas bu mo zhig btsas te bskyed bsrings nas chen mor gyur to/ /gang gi tshe bag mar gtang ran pa de'i tshe yul ka shi'i rgyal po tshangs sbyin la byin te/ des btsun mo dam par byas </text></item>
<item><p>246b4</p><section>'dul ba</section><text>so/ /des tshe rabs snga ma'i sha khon yod pas bya ra ba rnams kyis glang po che mche ba drug pa bya ras sod par byed du bcug ste/ de nas des rgyal po tshangs sbyin la smras pa/ lho phyogs che ge mo zhig na glang po che mche ba drug pa mchis shes </text></item>
<item><p>246b5</p><section>'dul ba</section><text>mchi na de'i mche ba bdag la 'tshal ba zhig mchis kyi lhas grong mi rnams la bka' stsal du gsol/ de nas rgyal pos yul thams cad na gnas pa'i rngon pa rnams bkug ste bsgo ba/ shes ldan dag deng la phyogs che ge mo zhig na </text></item>
<item><p>246b6</p><section>'dul ba</section><text>glang po che mche ba drug pa zhig 'dug pa de'i mche ba dgos kyis myur du khyer te shog shig /lha bka' bzhin du 'tshal zhes rngon pa de rnams kyis rgyal po tshangs sbyin las mnyan to/ /de nas rngon pa de rnams kyi sde dpon gang yin pa des </text></item>
<item><p>246b7</p><section>'dul ba</section><text>rngon pa de rnams la smras pa/ shes ldan dag rang rang gi las la 'bod cing 'dug shig dang / kho bo kho na 'gro'o zhes des gtor ma'i cho ga byas go bgos mda' dug can lag na thogs bzhu bdungs te glang po che tshol zhing song ba las </text></item>
<item><p>246b8</p><section>'dul ba</section><text>phyogs der phyin pa dang / des de khyu las gar te chung ma dang lhan cig dga' mgur rgyu zhing bag brkyang ste 'dug pa mthong ngo smras pa/ ut+pal pad mo mod pa'i chu ldan yul phyogs su/ /glang chen dam pa me tog kun da zla ba dang / /</text></item>
<item><p>247a1</p><section>'dul ba</section><text>ba yi 'o ma dang ni ba mo'i mdog can de/ /gangs ri brtsegs pa 'gro ba lta bur de yis mthong / /glang chen mchog gi dbang po zla ba 'dra ba de'i/ /mche ba drug po zla ba'i 'od zer ltar spa ba/ /pad ma dkar po'i phung chen gyen du 'phags pa la/ /</text></item>
<item><p>247a2</p><section>'dul ba</section><text>pad ma'i rtsa lag dri med sdug cig rten ko rta/ /de nas rngon pa de lus la gos ngur smrig bgos/ mda' gzhu mchan du bcug nas 'khri zhing tshang tshing gi nang nas 'jab cing gom pa brtan te dal bus nye bar song ba dang / de nas bal glang mo </text></item>
<item><p>247a3</p><section>'dul ba</section><text>des rgyang ring po kho na nas mthong nas des khyim thab de la smras pa/ lha tshur spyon mi zhig mchi yis gzhan du bzhud do des smras pa/ mi ci 'dra ba zhig des smras pa/ gos ngur smrig can zhig go/ /byang chub sems dpa'as smras pa/ gal te de lta </text></item>
<item><p>247a4</p><section>'dul ba</section><text>yin te ci te de la ngur smrig yod na bag ma tsha zhig /ngur smrig las ni mi dge ba mi 'byung ngo / /de ci'i phyir zhe na/ 'di ni snying rje'i bdag nyid byams pa'i yid ldan pa/ /gzhan gsod dga' ba spangs pa rnams kyi rgyal mtshan te/ /zla bas sim pa </text></item>
<item><p>247a5</p><section>'dul ba</section><text>'ba' zhig byed kyi gdung min ltar/ /'di las 'jigs pa mi 'byung 'di las zhi ba 'thob/ /de nas bal glang mo de dang byang chub sems dpa' de yang bag tsha ba med par rgyu bar brtsams pa las/ de nas rngon pa des tshang tshing gi nang du zhugs nas mda' </text></item>
<item><p>247a6</p><section>'dul ba</section><text>dug can gyis gnad du bsnun to/ /de nas bal glang mo des byang chub sems dpa' la smras pa/ lha ci da chos gos can las bsnyengs pa byung ngam ma byung / byang chub sems dpas smras pa/ snying gi gdug pa ma byed ma byed cig /nyes 'di thub pa'i na </text></item>
<item><p>247a7</p><section>'dul ba</section><text>bza' 'di'i min gyi/ /nyes 'di nyon mongs dbang du song ba'i/ /sems ldan snying rje rnam par spangs pa yin/ /skye bo ma rmongs sems can rtog pa can/ /su yis gser gyis g.yogs pa'i lcags la ni/ /mi rnams slu bar byed ces bsams </text></item>
<item><p>247a8</p><section>'dul ba</section><text>nas su/ /gser de lcags dang 'dra ba nyid du lta/ /'di yi mda' dang gzhu dang yid gdug pa/ /gang yin de ni gdug pa nyid du shes/ /ngur smrig mchog tu zhi ba 'di yang ni/ /rtag tu zhi ba nyid du blo yis rtogs/ /de nas bal glang mo de mi bzod pa skyes nas </text></item>
<item><p>247b1</p><section>'dul ba</section><text>khyim thab la smras pa/ bdag ni tshig 'di dag gis bde bar bskrun pa khyod gsod pa btang snyoms su bgyid rngo mi thog pas bdag gis 'di'i yan lag dang nying lag rnams sprug g.yeng dbug gsher gzhom par bgyi'o/ /de nas byang chub </text></item>
<item><p>247b2</p><section>'dul ba</section><text>sems dpas 'dzum phyung nas smras pa/ e ma'o nyon mongs pa'i 'byung po gso ba'i byang chub sems dpa'i chung ma'i mngon par zhen pa rung ba ma yin no/ /ci 'di yang mi shes sam 'byung po'i gdon gyis thebs pa sems rmongs pa/ /nad med pa </text></item>
<item><p>247b3</p><section>'dul ba</section><text>des sman pa mi bkur te/ /de la sman pa gnod par mi byed kyi/ /'byung po de nyid zil gyis mnan nas 'joms/ /de bzhin nyon mongs gdon gyis thebs pa'i/ /skye bo sems rmongs 'di ni sdig rab byed/ /de la bdag shes nyon mongs gnod byed kyi/ /</text></item>
<item><p>247b4</p><section>'dul ba</section><text>nyon mongs pa yis pham byas rnams la min/ /lhan cig spyod ma bdag gis byang chub thob nas srid gsum 'di/ /grags pas kun bkang nyon mongs g.yon can dran 'dul brtan pa dang / dang po 'joms byed phyer klag bcad dang gtag cing </text></item>
<item><p>247b5</p><section>'dul ba</section><text>bskam pa dang / /rab tu bskam pas ring por mi thogs shin du tshar gcod bya/ /de nas byang chub sems dpa'i tshig rnams kyis bal glang mo de snying rtsa bri bar byas pas cang mi smra bar 'dug go/ /de nas glang po che'i tshogs de byang chub sems </text></item>
<item><p>247b6</p><section>'dul ba</section><text>dpa'i drung du 'ong ba dang / byang chub sems dpas bsams pa glang po che 'di dag gis 'di nyid du rngon pa 'di la gnod pa bskyed na mi rung ngo snyam mo/ /'di ni chos nyid yin te bcom ldan 'das byang chub sems dpa' rnams ni lus kyis log par </text></item>
<item><p>247b7</p><section>'dul ba</section><text>ltung bar 'gyur gyi sems kyis ni ma yin pas de rngon pa de'i mdun du song nas mi'i skad kyis ma 'jigs shig ces smras te dbugs phyung nas brang 'og du sbas te 'dug go/ /glang po che de rnams kyang snyad gcig btags nas phyogs de nas gzhan </text></item>
<item><p>247b8</p><section>'dul ba</section><text>du btang ngo / /glang po che rnams dong ba dang des rngon pa la smras pa/ kye nang rje shes par gyis shig /glang po che rnams dong gis da ni rang gi dgos pa byos shig /rngon pas bsams pa/ bdag 'dra ba'i mi ni tha shal yin te/ bdag la dud 'gro'i skye gnas su song ba 'dis </text></item>
<item><p>248a1</p><section>'dul ba</section><text>kyang yon tan 'di lta bu dag gis dad pa bskyed do snyam nas des skad phyung ste ngus pa dang / de nas byang chub sems dpas smras pa/ kye nang rje ci'i phyir du rngon pas smras pa brgyab bo/ /byang chub sems dpa' mi dga' nas bsams pa/ ma la bdag </text></item>
<item><p>248a2</p><section>'dul ba</section><text>gis 'di skyabs byas pa'i tshe gnod par gyur pa 'am/ bal glang mo 'dis bdag gsod pa la mi bzod pa skyes pas 'di la mi dga' ba cung zad cig byas par ma gyur tam snyam nas rngon pa de la smras pa/ kye nang rje khyod su zhig gis brgyab/</text></item>
<item><p>248a3</p><section>'dul ba</section><text>de nas rngon pa de mig mchi ma'i dba' rlabs kyis gang bzhin du smras pa/ glang chen dbang po khyod kyi ni/ /lus la bdag gi mda' yis brgyab/ /khyod kyi yon tan tshogs kyi mdas/ /bdag gi sems la brgyab par gyur/ /dug can mda' yis phog pa yi/ /</text></item>
<item><p>248a4</p><section>'dul ba</section><text>lus rnams skye bar 'gyur ba ste/ /yon tan gyi ni mdas phog pa'i/ /mi mkhas rnams ni skye mi 'gyur/ /gshed ma la yang snying rje ba/ /'di 'dra gang la yod gyur pa/ /yon tan rgya mtsho khyod kyi ni/ /yon tan deng brjod su yis nus/ /mdor na bdag ni </text></item>
<item><p>248a5</p><section>'dul ba</section><text>mi snyam pa'i/ /blo yang bdag la mi 'byung gi/ /bdag lus yon tan gyis stong pa/ /'di la tshig pa za ba skyes/ /mi yi sha tshugs ldan yang bdag /dud 'gro'i skye gnas song ba yin/ /glang chen mchog khyod dud 'gro'i/ /skye gnas sha tshugs </text></item>
<item><p>248a6</p><section>'dul ba</section><text>'chang yang mi/ /sha tshugs tsam gyis dud 'gro 'am/ /mir yang brtsi ba ma yin gyi/ /gang la yon tan nyer dmigs pa/ /de ni mi zhes bya bar dran/ /byang chub sems dpas smras pa/ yon tan gyis bstod par byed pa'i tshig gis gtam gyi bar chad byed pa </text></item>
<item><p>248a7</p><section>'dul ba</section><text>thong la don ci zhig gi phyir khyod kyis nga la mdas bsnun pa myur du smros shig /des smras pa/ rgyal po'i nan tur gyis bdag gis bya ba ma yin pa 'di byas te/ khyod las dgos pa zhig yod do/ /byang chub sems dpas smras pa/ gal te </text></item>
<item><p>248a8</p><section>'dul ba</section><text>de lta na dal bus thong la/ lag pa gnyis ni myur rkyong la/ /ci 'dod pa ni blang bar gyis/ /byang chub sems dpa' rnams la ni/ /mi gtong cung zad med pas long / /bdag gi sha 'di bcad nas khyer ba 'am/ /mche ba rnams kyang 'dod par byed la rag /</text></item>
<item><p>248b1</p><section>'dul ba</section><text>'di ni gzhan la brtse ba'i phyir bskyed pas/ /lus 'di la ni ji ltar dga' bar gyis/ /mya ngan 'das pa'i grong khyer 'jug nus kyang / /'khor ba bgrod dka' bdag ni zhugs pa gang / /thams cad mkhyen pa nyid kyi gzhir gyur pa/ /</text></item>
<item><p>248b2</p><section>'dul ba</section><text>gzhan la brtse ba de yi rgyu yin no/ /de nas rngon pa de ngo tsha ba skyes kyang rgyal po'i nan tur la bsams nas smras pa/ khyod kyi mche ba rnams dgos lags so/ /byang chub sems dpas smras pa/ dal gyis phyung la khyer cig des smras pa/</text></item>
<item><p>248b3</p><section>'dul ba</section><text>khyod nyid kyis thugs bag mdzod cig /bdag ni khyod kyi mche ba 'byin mi phod do/ /de ci'i phyir zhe na/ gal te snying rje'i bdag nyid can/ /khyod kyi mche ba rnams phyung na/ /byams pa'i me yis nges bsregs nas/ /bdag gi lag gnyis mi </text></item>
<item><p>248b4</p><section>'dul ba</section><text>ltung ngam/ /byang chub sems dpas smras pa/ gal te de lta na nga nyid kyis phyung la sbyin no zhes de nas des mche ba rtsa ba shin tu ring du zug pa dag phyung ba dang bdag nyid chen po de las khrag byung ste/ de mthong nas gzhan dag gi dper byas pa/</text></item>
<item><p>248b5</p><section>'dul ba</section><text>mche ba bton pa las byung khrag gis mthong ka kun nas gshos pa de/ /me tog ku mu da bkram mdog lta bu yi lus de dpal ldan rnam par mdzes/ /ri steng kha bas khebs pa'i ri bo 'od zer mdzes dang ldan gyur pa'i/ /rtse mo tshon rtsi btsag </text></item>
<item><p>248b6</p><section>'dul ba</section><text>gis kha bsgyur chu yis gsab gseb gtor ba bzhin/ /de nas byang chub sems dpa' bdag nyid spro ba sring ba'i phyir smras pa/ snying khyod da ni brtan par gnos shig rmongs su ci zhig yod/ /phongs par gyur dang mgon med 'jig </text></item>
<item><p>248b7</p><section>'dul ba</section><text>rten la yang blta bar gyis/ /khyod ni skye bo 'chi ba'i dbang du song ba rnams kyi mgon/ /de ltas 'dir ni de ring zhum par bya ba'i cha ma yin/ /bar skabs der nam mkha'i ngos kyang ya mtshan gyis yi rangs pa'i lha rnams kyis gang ya mtshan </text></item>
<item><p>248b8</p><section>'dul ba</section><text>rnam pa sna tshogs kyang byung ngo / /de nas lha zhig gis byang chub sems dpa'i las shin tu dka' ba spyod pa de mthong nas smras pa/ grogs po bdag nyid chen po'i gnas gang yin pa 'di ni ya mtshan che ste/ mche ba rnams ni phyung ba yi/ /tshor bas nyam thag gyur </text></item>
<item><p>249a1</p><section>'dul ba</section><text>kyang de/ /lhag pa'i bsam dang ldan pa'i sems/ /byang chub las kyang mi ldog go/ /de nas lha gzhan zhig gis de la smras pa/ mche ba phyung ba las byung ba'i/ /sdug bsngal rang gis myong yang de'i/ /snying rje dmyal ba la gnas </text></item>
<item><p>249a2</p><section>'dul ba</section><text>pa'i/ /sems can rnams la mngon 'phel ba/ /gang yin pa de'i sems byang chub las ldog par ga la 'gyur/ de nas byang chub sems dpas mche ba de dag phyung nas rang nyid thogs te cang mi smra bar 'dug go/ /de nas rngon pa mi dga' ba skyes te/</text></item>
<item><p>249a3</p><section>'dul ba</section><text>ci 'dis rang gi mche ba de dag bzung nas sbyin par gtong mi 'dod dam snyam mo/ /de nas byang chub sems dpas de'i bsam pa shes nas me tog kun da lta bu'i sna mngon du brkyang nas grogs po bag ma tsha zhig ces smras te/ ku mu da dang zla ba dang / /</text></item>
<item><p>249a4</p><section>'dul ba</section><text>pad ma'i rtsa 'dra mche ba'i mchog /drug po 'di dag khyod sbyin zhes/ /bdag gis bzung gis bde bar 'dug /skad cig tsam zhig sdod cig dang / /len pa po dang nye bar ni/ /de yi bar du sdug bsngal gyis/ /gdungs pa'i yid rab dang bar bya/ /</text></item>
<item><p>249a5</p><section>'dul ba</section><text>gal te khyod ni ci ste bdag brtags nas/ /khyod kyis sems ni rab tu dang bar bya/ /bdag ni gsod 'khu g.yon can ngo tsha med/ /de la go bar gyis shig snyam sems na/ /khyod kyis nyes spyad gdug dang gzhu gdug pa/ /de dang mda' </text></item>
<item><p>249a6</p><section>'dul ba</section><text>rnon khyad du bsad nas ni/ /ngur smrig 'phags pa'i rgyal mtshan gyur pa de/ /mthong nas yid ni rab tu dang bar bya/ /sbyin pa kha cig len pa las 'dag ste/ /de bzhin gzhan ni sbyin pa po las 'dag /de'i phyir ni 'dir ni rang sems las/ /</text></item>
<item><p>249a7</p><section>'dul ba</section><text>yon gyi dag pa yang dag bskyed par 'bad/ /de nas byang chub sems dpas 'di ni 'dod chags dang bral ba'i rgyal mtshan yin no snyam nas ngur smrig de nyid la rtog cing sems rab tu dang bar byas te/ mche ba de rnams rang gi lag nas byin nas </text></item>
<item><p>249a8</p><section>'dul ba</section><text>smras pa/ dug can mda' yis phog nas bdag gi snying la ni/ /mi dga' cung zad ma gyur bden pa gang yin pa'i/ /bden pa de yis yang dag byang chub mchog thob nas/ /'gro ba nyam thag sdug bsngal dag las yongs thar bya/ /rgyal po chen po </text></item>
<item><p>249b1</p><section>'dul ba</section><text>ji snyam du sems/ de'i tshe de'i dus na glang po che'i rgyal po mche ba drug par gyur pa de gzhan zhig yin snyam na khyod kyis de ltar mi blta ste/ 'on kyang nga nyid de'i tshe de'i dus na glang po che'i rgyal po mche ba drug pa zhes bya bar gyur te/ rgyal po </text></item>
<item><p>249b2</p><section>'dul ba</section><text>chen po de na ngas byams pa'i sems nye bar bsgrubs pa dang / bya dka' ba'i sbyin pa yongs su btang bas bla na med pa yang dag par rdzogs pa'i byang chub thob bo snyam na khyod kyis de ltar mi blta ste/ 'on kyang nga'i byams pa'i sems dang gtang dka' </text></item>
<item><p>249b3</p><section>'dul ba</section><text>ba'i sbyin pa ni bla na med pa yang dag par rdzogs pa'i byang chub kyi rgyu tsam dang rkyen tsam dang tshogs tsam yin no/ /rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir ri bong du gyur pa na drang srong la bdag nyid </text></item>
<item><p>249b4</p><section>'dul ba</section><text>kyi sha byin pa gang yin pa de nyon cig /rgyal po chen po sngon byung ba 'das pa na ri khrod chu mig dang / me tog dang / 'bras bu dang / rtsa ba phun sum tshogs pa zhig na drang srong dka' thub drag po can 'bras bu dang rtsa ba dang chu spyod pa/ g.yang gzhi dang shing </text></item>
<item><p>249b5</p><section>'dul ba</section><text>shun gyon pa/ me'i sbyin sreg byed pa zhig gnas so/ /drang srong de'i grogs po ri bong mi'i skad du smra ba zhig yod de/ de nyin par drang srong gi drung du song nas son pa dang phyag byas te gtam rnam pa sna tshogs kyis yang dag par mgu bar byed pas </text></item>
<item><p>249b6</p><section>'dul ba</section><text>de gnyis pha dang bu kho na bzhin du sdug pas gnas par gyur to/ /ji tsam dus 'das pa dang than chen byung ste/ des 'bab chu dang klung rnams chu chung bar gyur cing shing rnams me tog dang 'bras bur mi ldan par gyur to/ /de nas drang srong de </text></item>
<item><p>249b7</p><section>'dul ba</section><text>bsti gnas de na kha zas dang bral bas lhag par dga' bar ma gyur nas/ des g.yang gzhi dang shing shun rnams bsdu bar brtsams so/ /de nas ri bong gis de de lta bu la zhugs pa mthong nas dris pa/ drang srong chen po gang du bzhud/</text></item>
<item><p>249b8</p><section>'dul ba</section><text>drang srong gis smras pa/ grong 'dab tu song la der bcos pa'i bsod snyoms kyis 'tsho bar bya'o/ /de nas des drang srong gi tshig thos nas gdung ba skyes te pha ma dang bral ba 'dra bar sems shing rkang pa gnyis la gtugs nas drang srong </text></item>
<item><p>250a1</p><section>'dul ba</section><text>de la smras pa/ bdag ma dor cig /gzhan yang khyim na gnas pa ni nyes pa du mas dkrugs pa lags la/ dgon pa na gnas pa ni yon tan du ma phun sum tshogs pa lags so/ /des lan du ma smras na yang ldog tu ma btub </text></item>
<item><p>250a2</p><section>'dul ba</section><text>nas de nas ri bong gis smras pa/ gal te des na 'on kyang khyod re shig deng la gzhes la ji ltar dgyes pa bzhin du sang bzhud cig /de nas drang srong de 'di snyam du sems te/ 'dis de ring nges par bdag kha zas la mgron du 'bod par </text></item>
<item><p>250a3</p><section>'dul ba</section><text>'dod de/ 'di ltar dud 'gro'i skye gnas su song ba'i srog chags 'di dag ni sogs pa la brtson pa yin no snyam nas des de la khas blangs so/ /de nas me'i spyad pa byas nas kha zas kyi dus la bab pa dang ri bong song nas/ drang srong de la </text></item>
<item><p>250a4</p><section>'dul ba</section><text>bskor ba byas te bzod pa gsol bar brtsams pa/ drang srong chen po bdag dud 'gro'i skye gnas su skyes pas blang ba dang dor ba ma 'tshal nas khyod la nongs pa cung zad ci bgyis pa bdag la bzod par mdzod cig ces smras nas de ma thag </text></item>
<item><p>250a5</p><section>'dul ba</section><text>tu me'i nang du mchongs so/ /de nas drang srong de mi dga' ba skyes te ngom zum gnag la mchi ma zag cing bu sdug pa gcig pu la bya ba bzhin du 'khyud nas smras pa/ bu 'di ci zhig byed par brtsams/ ri bong gis smras pa/ drang srong </text></item>
<item><p>250a6</p><section>'dul ba</section><text>chen po dgon par dgyes par mdzod la bdag gi shas nyin zhag gcig gi 'tsho ba mdzod cig /gzhan yang nags su skyes pa'i ri bong la ni til dag dang / /mon sran sde'u dang 'bras thug chen po ci ma mchis/ /bdag gi lus </text></item>
<item><p>250a7</p><section>'dul ba</section><text>ni zhugs su legs par bsgral ba 'di/ /'di ru gsol la deng la dka' thub nags su bzhugs par mdzod/ /de nas drang srong des ri bong gi tshig thos nas mi dga' ba skyes te smras pa/ gal te de lta na khyod dga' ba ltar ci byung ba </text></item>
<item><p>250a8</p><section>'dul ba</section><text>byung 'di nyid du srog dor bar bya ste grong gi mthar mi 'gro'o/ /ri bong gis tshig de thos nas yid dga' bar gyur te mgo bstod nas nam mkha'i ngos logs su bltas te gsol ba 'debs par zhugs shing smras pa/ dgon pa la ni gnas bcas te/ /</text></item>
<item><p>250b1</p><section>'dul ba</section><text>bdag nyid dben pa la dga' na/ /bden pa'i tshig ni de yis su/ /dbang chen lha yis char phob shig /ces smras pa'i mod la byang chub sems dpa'i mthus dbang po chen po'i gnas g.yos par gyur to/ /lha rnams kyi shes pa mthong ba ni 'og tu 'jug </text></item>
<item><p>250b2</p><section>'dul ba</section><text>pa yin pas ci las gyur bltas na byang chub sems dpa'i mthu yin nas/ ji tsam na lha rnams kyi dbang po brgya byin gyis dbang phyug chen po'i char phab ste/ des bsti gnas de slar rtswa dang / shing gel ba dang sman dang me tog dang 'bras bu phun sum </text></item>
<item><p>250b3</p><section>'dul ba</section><text>tshogs par gyur to/ /de nas drang srong des dge ba'i bshes gnyen ri bong la brten nas de na gnas te mngon par shes pa lnga mngon sum du byas so/ /de nas drang srong gis smras pa/ kye ri bong bya dka' ba'i brtson 'grus 'di dang / snying rje 'di lta </text></item>
<item><p>250b4</p><section>'dul ba</section><text>bus ci zhig don du gnyer/ des smras pa/ 'jig rten long ba 'dren pa med pa yongs su 'dren pa med par sems can ma rgal ba rnams sgrol ba dang ma grol ba rnams dgrol ba dang dbugs ma phyin pa rnams dbugs 'byin pa dang / yongs su mya ngan las </text></item>
<item><p>250b5</p><section>'dul ba</section><text>ma 'das pa rnams yongs su mya ngan las zla ba'i sangs rgyas su 'gyur bar bya'o/ /de nas drang srong des tshig 'di thos nas ri bong la smras pa/ gang gi tshe khyed sangs rgyas su gyur pa de'i tshe bdag la yang dgongs shig /ri bong gis smras pa de bzhin du bgyi'o/ /</text></item>
<item><p>250b6</p><section>'dul ba</section><text>bcom ldan 'das kyis bka' stsal pa/ rgyal po chen po ji snyam du sems/ de'i tshe de'i dus na ri bong du gyur pa gang yin pa de ni nga nyid de'i tshe de'i dus na ri bong der gyur te/ rgyal po chen po de na ngas bya dka' ba bdag nyid yongs su btang bas bla na </text></item>
<item><p>250b7</p><section>'dul ba</section><text>med pa yang dag par rdzogs pa'i byang chub thob bo snyam na de ltar mi blta ste/ 'on kyang nga'i de ni bla na med pa yang dag par rdzogs pa'i byang chub kyi rgyu tsam dang rkyen tsam dang tshogs tsam yin no/ /rgyal po chen po gzhan yang ngas bla na med pa yang dag par </text></item>
<item><p>250b8</p><section>'dul ba</section><text>rdzogs pa'i byang chub don du gnyer ba'i phyir pha dang ma long ba phrag pas khyer ba gang yin pa de nyon cig /rgyal po chen po sngon byung ba 'das pa'i dus na bA rA Na sI'i grong khyer du rgyal po tshangs sbyin zhes bya ba rgyal srid byed de 'byor pa dang rgyas pa dang bde ba dang lo legs pa skye bo dang / mi mang </text></item>
<item><p>251a1</p><section>'dul ba</section><text>pos gang ba 'thab pa dang / thab mo dang / khrag khrug dang / 'gyed pa dang / chom rkun med cing nad rab tu zhi bar gyur pa/ 'bras dang / bu ram shing dang / ba lang dang / ma he phun sum tshogs pa la chos kyi rgyal po chos dang ldan pa chos bzhin gyis rgyal srid </text></item>
<item><p>251a2</p><section>'dul ba</section><text>byed do/ /de'i mdun na 'don gyi bram ze de'i bu ljang gu zhes bya ba rig pa'i gnas bcwa brgyad kyi pha rol du phyin pa/ dad pa bzang ba/ dge ba'i bsam pa can/ bdag la phan pa dang gzhan la phan par zhugs pa/ snying rje can/ pha dang ma la sri zhu byed pa yod </text></item>
<item><p>251a3</p><section>'dul ba</section><text>de bu ni gcig pu der zad la pha dang ma de dag kyang rgas nas mig nyams te mdongs la thug pa dang / de nas de'i pha mas rgyal po tshangs sbyin la gsol pa/ rgyal po chen po gzhon nu ljang gu 'di mdun na 'don du dbang bskur du gsol/ bdag cag dka' </text></item>
<item><p>251a4</p><section>'dul ba</section><text>thub kyi nags su mchi lags so/ /de nas rgyal po tshangs sbyin gyis ljang gu khyod mdun na 'don gyis shig des smras pa/ rgyal po chen po bdag mdun na 'don pa mi 'tshal te/ bdag ni rgas pa/ nyam chung ba/ dbang po nyams pa rnams kyi rim gro 'tshal </text></item>
<item><p>251a5</p><section>'dul ba</section><text>ba lags so/ /de nas ljang gus khyim na gnas pa dang / mdun na 'don mchil ma'i thal ba bzhin du spangs nas pha ma'i grogs su nags na gnas so/ /de nang par sngar langs nas pha dang ma gnyis la so shing dang chu gtsang mas bsnyen bkur </text></item>
<item><p>251a6</p><section>'dul ba</section><text>byed do/ /de nas de'i 'og tu lha la me'i sbyin sreg gi mchod sbyin byas nas phyis 'bras bu dang rtsa ba'i phyir nags khrod du 'jug go/ de nas 'bras bu dang / rtsa ba dang / chu bsil ba khyer te pha ma la byin nas de'i 'og tu phyogs gcig tu song nas </text></item>
<item><p>251a7</p><section>'dul ba</section><text>bsam gtan la brtson par gnas te rim pa de lta bus dus 'da' bar byed do/ /ji tsam nyi ma gzhan zhig la nang par sngar langs te pha dang ma'i rkang pa gnyis la phyag byas nas gsol te rmi lam du yang mthong ba rig par byed cing smras pa/</text></item>
<item><p>251a8</p><section>'dul ba</section><text>bdag gi g.yar lam sbrul nag pos/ /bdag lus shin tu zos pa dang / /bdag ni zhags pa nag po yis/ /bcings nas lho phyogs khrid pa rmis/ /g.yar lam 'jigs byed mthong bdag gi/ snying la dogs pa deng bdag la/ /bla ma dang bral shin tu ni/ /mi bzad 'byung </text></item>
<item><p>251b1</p><section>'dul ba</section><text>bar 'gyur snyam bgyid/ /ji tsam na pha ma de gnyis kyi dbugs phyung nas nyi ma la kha bltas te 'dug nas bden pas gsol ba btab ste ril ba khyer nas chu len du song ngo / /de'i tshe rgyal po tshangs sbyin ri dgas 'chor du chas te dka' thub kyi nags der zhugs pa </text></item>
<item><p>251b2</p><section>'dul ba</section><text>dang / rgyal po de sgra grags par phog pa zhig ste/ des ri dgas kyi sgra lta bu zhig thos nas gzhu rna drung du bkang ste mda' 'phangs pas ljang gu'i snying gar phog par gyur to/ /de nas mdas gnad du phog pas sa la 'gyel kyang de rang gi sdug bsngal khyad du </text></item>
<item><p>251b3</p><section>'dul ba</section><text>bsad nas pha ma kho na'i mya ngan byed cing smras pa/ mda' gcig bsnun pas bdag dang ni/ /dbang po nyams par gyur pa yi/ /pha dang de bzhin ma dag dang / /bdag cag skye bo gsum bsad do/ /de nas rgyal pos de thos nas 'ongs te dris pa/ ci ste nga'i mda' gcig bsnun </text></item>
<item><p>251b4</p><section>'dul ba</section><text>pas skye bo gsum bsad/ de nas ljang gu snying rje rje skad du ngus nas rgyal po la smras pa/ bdag pas ches ni nyam chung ba'i/ /pha ma yang ni ldongs par gyur/ /bdag kyang mda' yis bsnun pas na/ /skye bo gsum ni 'chi bar 'gyur/ /de nas rgyal po 'jigs shing </text></item>
<item><p>251b5</p><section>'dul ba</section><text>skrag la sngangs nas ljang gu la 'di skad ces smras so/ /bram ze'i khye'u ngas nyes pa byas te ma shes nas mda' 'phangs kyis nga la dmod pa 'dor du mi gzhug par pha ma la gsol ba bya ba'i rigs so/ /de nas ljang gus gus pa dang bcas </text></item>
<item><p>251b6</p><section>'dul ba</section><text>pas rgyal po dbugs 'byin par byed de/ rgyal po chen po bdag dang nye bar mchis pa rnams la dbang zhig mchis na snying rje can dang / skye bo la byams pa dang / 'jig rten pha rol la lta ba lags pas dmod pas ma bsnyengs shig /yang smras </text></item>
<item><p>251b7</p><section>'dul ba</section><text>pa/ bdag gi bla ma gang na bar/ /ril ba 'di ni snoms mdzod cig /de dag gi ni rkang bkru ba/ /tha ma 'di ni lags par 'gyur/ /bdag gi tshig gis rkang pa la phyag mdzod la 'di skad ring por mi thogs par mthar ni gdon mi za bar 'bral bar 'gyur </text></item>
<item><p>251b8</p><section>'dul ba</section><text>ro zhes kyang gsungs shig /de nas rgyal po rang kho nas ril ba khyer te nags khrod du chas pa dang / de'i tshe phyogs bzhir mi ma yin pa che thang du 'khrugs par gyur to/ /de nas long ba de gnyis gcig la gcig smras pa/ ljang gu 'di ni mtsho'i 'gram du ring mo </text></item>
<item><p>252a1</p><section>'dul ba</section><text>zhig lon no/ /de nas de'i mas smras pa/ da ltar kho mo'i ljang gu de/ /pad ma ut+pal gang ba'i mtsho/ /ngang pa sgra snyan 'byin pa na/ /ri dgas lhan cig rtse bar byed/ /de nas rgyal pos drung du phyin pa dang / de'i rting sgra las drang srong de dag gis smras pa/</text></item>
<item><p>252a2</p><section>'dul ba</section><text>snying du sdug cing mthong dga' ba/ /ljang gu ci ste nang du 'jug /pha ma nyam chung bkres pa yis/ /nyam thag pa la ci zhig gtse/ /de yid mi dga' nas snying rje rje skad du smras pa/ kho bo ni ljang gu ma yin gyi kho bo rgyal po tshangs sbyin no/ /byon pa </text></item>
<item><p>252a3</p><section>'dul ba</section><text>legs tshur khyod bde 'am/ /gdan 'di la ni bzhugs shig dang / /ljang gu chab dang 'bras bu dag /thogs nas de'u re 'dir mchi'o/ /mi dbang ljang gu zhes bgyi ba/ /yon tan rnams ldan rang bzhin byams/ /de yi byams pa'i stobs kyis 'dir/ /ri dgas dang ni bya </text></item>
<item><p>252a4</p><section>'dul ba</section><text>rnams gnas/ /de nas rgyal pos drang srong gi rkang pa gnyis la gtugs nas mchi ma zag cing skad 'dar 'dar por smras pa/ ljang gu ni nags tshal 'di'i nang du snying la mdas phog ste srog gi lhag ma cung zad cig lus shing 'dug go/ /ril ba chus bkang ba 'di ni des </text></item>
<item><p>252a5</p><section>'dul ba</section><text>bskur te/ 'dis khyed gnyis kyi rkang pa'i khrus tha ma mdzod cig /de gnyis kyis thos nas brgyal te sa'i steng du 'gyel to/ /de nas rgyal po tshangs sbyin gyis chus gtor nas bslang ba dang / de gnyis snying rje rje skad du smre sngags 'don pa/ rgyal po chen po de gum </text></item>
<item><p>252a6</p><section>'dul ba</section><text>pas bdag cag kyang 'gum du bas so/ /de lta mod kyi de phyogs gang na mchis pa der bdag cag khrid cig dang ci nas bu de ma gum pa la reg par bgyi'o/ /de nas rgyal pos khyo shug gnyis ka khrid de phyogs der phyin pa dang / de yang srog gi lhag ma chung </text></item>
<item><p>252a7</p><section>'dul ba</section><text>zhig lus nas de nas de'i pha mas ljang gu'i lus la kun du byugs nas smras pa/ sdug pa 'di ni su yis bsgyel/ /ljon shing dam pa su yis bcad/ /de nas rgyal pos rkang pa gnyis la gtugs nas smras pa/ kho bos sdig pa'i las </text></item>
<item><p>252a8</p><section>'dul ba</section><text>kyis su/ /nags tshal nang nas rgyu ba na/ /khyed cag gi ni bu gcig pa/ /'di ni mda' yis bsnun par gyur/ /de nas de'i pha ma dag snying rje rje skad du smre zhing bden pas gsol ba byed pa/ bu khyod kyis ni pha ma la/ /bsnyen bkur lha la me yi ni/ /</text></item>
<item><p>252b1</p><section>'dul ba</section><text>sbyin sreg byas pa'i bden pa gang / /des ni dug kyang zhi bar shog /de nas lha rnams kyi dbang po brgya byin gyi gnas g.yos par gyur nas des g.yos pa 'di ci las gyur ces brtags na/ bskal pa bzang po'i byang chub sems dpa' </text></item>
<item><p>252b2</p><section>'dul ba</section><text>gnad du mdas phog ste dug gis grangs pas sdug bsngal bar gyur pa mthong ngo / /de nas gnas nas babs nas bdud rtsis btab ste pha ma'i bden pa'i tshig gang yin pa dang / lha rnams kyi dbang po'i mthu gang yin pa dang zug rngu phyung ba gang yin pa des rma yang </text></item>
<item><p>252b3</p><section>'dul ba</section><text>rub dug gi shugs de yang zhi nas ljang gu sdug bsngal de las yongs su thar nas yun ring por pha dang ma gnyis la bsnyen bkur byas so/ /bcom ldan 'das kyis bka' stsal pa/ rgyal po chen po ji snyam du sems/ de'i tshe de'i dus na ljang gu zhes </text></item>
<item><p>252b4</p><section>'dul ba</section><text>bya bar gyur pa gang yin pa de nga nyid yin te/ rgyal po chen po ngas pha ma gnyis la bsnyen bkur byas pa des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/ 'on kyang nga'i de ni bla na med pa yang dag par </text></item>
<item><p>252b5</p><section>'dul ba</section><text>rdzogs pa'i byang chub kyi rgyu tsam dang / rkyen tsam dang / tshogs tsam yin no// //'dul ba gzhi/ bam po bzhi bcu rtsa dgu pa/ rgyal po chen po gzhan yang ngas sems can la phan pa byas pa de nyon cig /'jig rten chos kyi 'du shes </text></item>
<item><p>252b6</p><section>'dul ba</section><text>kyis pha ma dag smyung ba la 'jog par byed/ mer 'jug pa dang / chur 'jug par byed pa dam pa ma yin pa'i chos de ngas thams cad kyi thams cad du bcad do/ /rgyal po chen po gzhan yang ngas bla na med pa yang dag par rdzogs pa'i byang chub don </text></item>
<item><p>252b7</p><section>'dul ba</section><text>du gnyer ba'i phyir nyan thos du ma mngon par shes pa lnga la bkod pa gang yin pa de nyon cig /rgyal po chen po sngon byung ba 'das pa'i dus na bA rA Na sI'i grong khyer du rgyal po tshangs sbyin zhes bya ba rgyal srid byed de/ 'byor pa dang / rgyas pa dang / bde ba dang / lo </text></item>
<item><p>252b8</p><section>'dul ba</section><text>legs pa/ skye bo dang / mi mang pos gang ba/ 'thab pa dang / thab mo dang / khrag khrug dang / 'gyed pa dang / chom rkun med cing nad rab tu zhi ba/ 'bras dang / bu ram shing gi phreng dang / ba lang dang / ma he phun sum tshogs pa na bu gcig pa la bya ba bzhin du rgyal srid </text></item>
<item><p>253a1</p><section>'dul ba</section><text>byed du 'jug go/ /rgyal po tshangs sbyin de'i chung ma ni tshangs ldan ma zhes bya'o/ /rdzing ni tshangs ldan zhes bya'o/ /rgyal po tshangs sbyin bu med cing bu mngon par 'dod pas zhi ba dang / chu lha dang / lus ngan dang / brgya byin dang /</text></item>
<item><p>253a2</p><section>'dul ba</section><text>tshangs pa la sogs pa lha'i khyad par la gsol ba 'debs shing / 'di lta ste kun dga' ra ba'i lha dag dang / tshal gyi lha dag dang / bzhi mdo'i lha dag dang / sum mdo'i lha dag dang / gtor ma len pa'i lha dag dang / lhan cig skyes pa dang /</text></item>
<item><p>253a3</p><section>'dul ba</section><text>chos 'thun pa dang / rtag tu rjes su 'brang ba'i lha dag la yang gsol ba 'debs so/ /'jig rten na gang dag gsol ba 'debs pa'i rgyu las bu pho dang bu mo dag skye'o zhes bya ba'i gtam de lta bu yod do/ /de ni de ltar ma yin te/</text></item>
<item><p>253a4</p><section>'dul ba</section><text>gal te de ltar 'gyur du zin na re re la yang 'di lta ste dper na 'khor los sgyur ba'i rgyal po bzhin du bu stong yod par 'gyur ro/ /'on kyang gnas gsum po dag mngon du gyur pa las ma'i mngal du bu 'chags par 'gyur te/ gsum po de dag </text></item>
<item><p>253a5</p><section>'dul ba</section><text>gang zhe na/ pha dang ma gnyis chags par gyur cing 'dus pa dang / ma yang rung zhing zla mtshan dang ldan pa dang / dri za nye bar gnas pa ste/ gnas gsum po de dag mngon du gyur pa las bu pho dang bu mo dag skye bar 'gyur ro/ /de de ltar gsol </text></item>
<item><p>253a6</p><section>'dul ba</section><text>ba 'debs pa lhur len cing 'dug pa na/ bla na med pa yang dag par rdzogs pa'i byang chub tu smon lam btab pa/ dam bcas pa la brtan pa'i sems can zhig sems can dmyal ba nas shi 'phos te btsun mo tshangs ldan ma'i mngal du </text></item>
<item><p>253a7</p><section>'dul ba</section><text>zhugs so/ /bud med mkhas pa'i rang bzhin can la la la ma 'dres pa'i chos lnga yod de/ lnga gang zhe na/ skyes pa chags par gyur pa shes shing chags pa dang bral ba shes pa dang / dus shes shing zla mtshan shes pa dang / mngal na gnas pa </text></item>
<item><p>253a8</p><section>'dul ba</section><text>zhugs pa shes pa dang / gang las mngal na gnas pa zhugs pa de shes pa dang / khye'u shes shing bu mo shes pa ste/ gal te khye'u yin na dku g.yas par rten cing 'dug la/ gal te bu mo yin na dku g.yon par rten cing 'dug pa'o de yid </text></item>
<item><p>253b1</p><section>'dul ba</section><text>dga' zhing yid dga' nas khyim thab la smras pa/ rje'i sras bdag la sems can zhugs par gyur pa ni 'di ltar bdag gi dku g.yas par rten cing mchis pas nges par khye'ur 'gyur gyis dgyes pa bskyed du gsol/ de yang yid dga' zhing yid dga' nas </text></item>
<item><p>253b2</p><section>'dul ba</section><text>kho bo yun ring po nas mngon par 'dod pa'i bu'i ngo mthong ba dang / kho bo dang 'thun par skye zhing mi mthun par mi skye ba dang / kho bo'i bya ba dag byed pa dang / gsos pas phyir gso ba dang / bgo skal la spyod pa dang / kho bo'i rigs rgyud yun ring du gnas par sgrub pa </text></item>
<item><p>253b3</p><section>'dul ba</section><text>dang / bdag cag shi zhing dus la bab pa dag la nyung ngu 'am mang po yang rung ba'i sbyin pa dag byin zhing bsod nams dag byas nas 'di de gnyis gang du skyes pa der 'gro zhing rjes su 'gro bar gyur cig ces ming gis yon sngo ba byed par gyur cig ces </text></item>
<item><p>253b4</p><section>'dul ba</section><text>ched du rjod par byed do/ /de la sems can zhugs par rig nas 'di lta ste mngal na gnas pa yongs su smin par bya ba'i phyir steng gi khang bzangs kyi gzhir grang ba na grang ba'i yo byad dag dang / dro ba na dro ba'i yo byad dag dang / sman pas bcas </text></item>
<item><p>253b5</p><section>'dul ba</section><text>pa'i kha zas ha cang mi grang ba dang / ha cang mi dro ba dang / ha cang mi kha ba dang / ha cang mi skyur ba dang / ha cang lan tshwa mi che ba dang / ha cang mi mngar ba dang / ha cang mi tsha ba dang / ha cang mi bska ba dang / kha ba dang / skyur ba dang / lan tshwa dang / mngar ba dang / tsha ba dang /</text></item>
<item><p>253b6</p><section>'dul ba</section><text>bska ba rnam par spangs pa'i zas dag dang / do shal dang / se mo do dang / rgyan gyis klubs pa'i lus lha'i bu mo dga' ba'i tshal na rnam par spyod pa lta bu dang / khri nas khrir dang / khri'u nas khri'ur rgyu zhing shod kyis gzhir mi 'bab pa dang /</text></item>
<item><p>253b7</p><section>'dul ba</section><text>des sgra yid du mi 'ong ba cung zad kyang mi thos par gnod pa med pa nyid du rim gro byed du bcug go/ /de nas btsun mo tshangs ldan ma dus gzhan zhig na 'di lta bu'i 'dod pa skyes te/ kye ma'o lhas grong khyer gyi shar sgor/</text></item>
<item><p>253b8</p><section>'dul ba</section><text>sbyin pa dag btang / bsod nams dag byas shing / lho phyogs dang / nub phyogs dang / byang phyogs dang / dbus dang / sum mdo rnams su yang sbyin pa dag btang / bsod nams dag byas la btson </text></item>
<item><p>254a1</p><section>'dul ba</section><text>thams cad thar bar byas kyang ci ma rung snyam pa dang / de nas rgyal po tshangs sbyin gyis btsun mo tshangs ldan ma las mnyan nas/ grong khyer gyi shar sgor sbyin pa dag byin/ bsod nams dag byas so/ /lho phyogs dang nub </text></item>
<item><p>254a2</p><section>'dul ba</section><text>phyogs dang / byang phyogs kyi sgo dang / grong khyer gyi dbus dang / sum mdo rnams su yang sbyin pa dag byin/ bsod nams dag byas nas btson thams cad thar bar byas so/ /gzhan yang btsun mo tshangs ldan ma 'di lta bu'i 'dod pa skyes te/</text></item>
<item><p>254a3</p><section>'dul ba</section><text>kye ma'o bdag lha dang thabs gcig gru bo che'i lding khang du zhugs te tshangs ldan gyi rdzing du rtse bar byed/ dga' bar byed/ dga' mgur spyod par byed kyang ci ma rung snyam pa dang / de nas rgyal po tshangs sbyin gyis btsun mo tshangs ldan ma las mnyan </text></item>
<item><p>254a4</p><section>'dul ba</section><text>nas btsun mo tshangs ldan ma dang thabs gcig tu gru bo che'i lding khang du zhugs nas tshangs ldan gyi rdzing na rtse bar byed/ dga' bar byed/ dga' mgur spyod par byed pa las de gru de nyid du khye'u gzugs bzang po blta na sdug pa mdzes </text></item>
<item><p>254a5</p><section>'dul ba</section><text>pa/ lpags pa'i mdog gser 'dra ba/ mgo gdugs lta bu dang ldan pa/ lag pa ring ba dpral ba'i dbyes che ba/ smin ma 'jar ba/ sna'i gzangs mtho ba skye ba dran pa zhig btsas so/ /de btsas pa na de'i nye du dag lhags shing 'dus nas </text></item>
<item><p>254a6</p><section>'dul ba</section><text>nyi ma bdun gsum nyi shu gcig tu btsas pa'i btsas ston rgya cher byas nas/ khye'u'i ming cir gdags shes de'i ming 'dogs par byed de/ khye'u 'di ni chu'i nang du btsas pa yin pas khye'u chu skyes zhes bya bar btags so/ /gzhon nu </text></item>
<item><p>254a7</p><section>'dul ba</section><text>chu skyes ma ma brgyad po pang na 'tsho ba'i ma ma gnyis dang / nu ma snun pa'i ma ma gnyis dang / dri ma 'phyi ba'i ma ma gnyis dang / rtsen grogs kyi ma ma gnyis la rjes su gtad do/ /de ma ma brgyad po dag gis 'o ma dang zho dang mar dang / zhun </text></item>
<item><p>254a8</p><section>'dul ba</section><text>mar dang / mar gyi nying khu dang / gzhan yang yo byad kyi bye brag gtso bo gtso bo dag gis sring bar byed/ skyed par byed cing rdzing na gnas pa'i pad ma bzhin du myur du skyed par byed do/ /de nas gzhon nu chu skyes 'di snyam du sems te/ gang nas shi 'phos snyam na </text></item>
<item><p>254b1</p><section>'dul ba</section><text>sems can dmyal ba nas so/ /las ci zhig byas na des na sems can dmyal bar skyes snyam na/ rgyal tshab lo drug bcu byas pas so/ /da lta gang du skyes snyam na/ mi'i rgyal po'i rigs su skyes te/ gal te slar yang rgyal srid byas na slar yang sems can dmyal bar </text></item>
<item><p>254b2</p><section>'dul ba</section><text>gzhol bar 'gyur bas ma la bdag gis ci nas kyang thabs shig bya'o snyam nas des 'phye bor rdzus te 'dug go/ /gang gi nyi ma la gzhon nu chu skyes btsas pa de nyid kyi nyin par blon po lnga brgya'i bu yang btsas so/ /de nas nyin re zhing gzhon nu rnams rgyal po tshangs sbyin blta </text></item>
<item><p>254b3</p><section>'dul ba</section><text>ba'i phyir 'ong ngo / /de nas dus gzhan zhig na gzhon nu de rnams mchong ba dang rgyug nus par gyur to/ /de nas rgyal po tshangs sbyin 'di snyam du sems te/ gal te gzhon nu chu skyes 'phye bor ma gyur na de yang de tsam mchong ba dang rgyug nus par gyur pa zhig 'on kyang bdag gis 'di </text></item>
<item><p>254b4</p><section>'dul ba</section><text>'phye bor gyur pa bzhin rgyal srid kyi dbang phyug la gzhag go snyam mo/ /de nas gzhon nu chu skyes 'di snyam du sems te rgyal po 'di ni don med pa la gtsigs cher 'dzin pas ma la bdag lkug pa nyid du rdzu'o snyam nas des thabs bya bar lkug pa nyid du rdzus te 'dug go/ /de nas dus </text></item>
<item><p>254b5</p><section>'dul ba</section><text>gzhan zhig na gzhon nu de rnams smra shes par gyur to/ /de nas rgyal po tshangs sbyin 'di snyam du sems te/ gal te gzhon nu chu skyes lkug par ma gyur dang / de yang da tsam smra shes par gyur pa zhig snyam mo de'i ming gzhon nu chu skyes bya ba de nub par gyur cing / gzhon nu </text></item>
<item><p>254b6</p><section>'dul ba</section><text>lkug 'phye gzhon nu lkug 'phye zhes bya bar grags so/ /de nas dus gzhan zhig na rgyal po tshangs sbyin lag pa la 'gram pa gtad nas sems khongs su chud cing 'dug pa dang / blon po rnams kyis smras pa/ lha ci'i slad du phyag la zhal gtad nas thugs </text></item>
<item><p>254b7</p><section>'dul ba</section><text>mi dgyes shing bzhugs/ rgyal pos smras pa/ da ltar rgyal srid kyi dbang phyug 'di 'dra ba thob na bu pho yang med/ bu mo yang med pas nga shi na gdung rgyud chad par 'gyur la/ bu gcig yod pa gang yin pa de yang lkug cing 'phye bor gyur na da nga nyid ci'i phyir </text></item>
<item><p>254b8</p><section>'dul ba</section><text>sems khongs su chud par mi 'gyur/ blon po dag gis sman pa rnams bsdus te sman pa rnams kyis bltas nas smras pa/ lha gzhon nu 'di ni dbang po gsal zhing 'di la nad kyi rigs cung zad kyang ma mchis par mthong na/ 'on kyang skrag pa zhig mdzod cig /</text></item>
<item><p>255a1</p><section>'dul ba</section><text>de nas rgyal po tshangs sbyin gyis gshed ma pa bkug nas gsang ste bsgo ba/ nga'i gzhon nu lkug 'phye skye bo'i tshogs chen po'i mngon sum du spong gis khyed cag gis ma gsad cig /lha bka' bzhin 'tshal zhes de nas gshed ma pa'i </text></item>
<item><p>255a2</p><section>'dul ba</section><text>mi rnams kyis rgyal po tshangs sbyin las mnyan nas gzhon nu lkug 'phye shing rtar bcug ste/ bA rA Na sI'i dbus thog thag khrid pa dang / de nas gzhon nu lkug 'phyes bA rA Na sI 'byor cing rgyas pa mthong nas 'di skad ces smras so/ /ci bA rA Na sI 'di stong pa </text></item>
<item><p>255a3</p><section>'dul ba</section><text>yin nam/ 'on te gnas pa zhig yod/ gshed ma pa'i mi rnams kyis gzhon nu lkug 'phye rgyal po la phul nas/ lha gzhon nu 'dis ni 'di skad kyi tshig smras so/ /de nas rgyal po tshangs sbyin gyis gzhon nu lkug 'phye pang du blangs nas 'di skad ces smras </text></item>
<item><p>255a4</p><section>'dul ba</section><text>so/ /su zhig gsang / su zhig gtag /su zhig srog dang dbral/ su la ci zhig sbyin/ de skad ces smras na gzhon nu lkug 'phye cang mi smra'o/ /yang rgyal po tshangs sbyin gyis gshed ma pa rnams la smras pa/ ngas gzhon nu yongs su spangs so/ /lha bka' bzhin </text></item>
<item><p>255a5</p><section>'dul ba</section><text>'tshal zhes gshed ma pa'i mi rnams kyis slar yang gzhon nu lkug 'phye shing rtar bcug nas bA rA Na sI'i dbus thog thag khrid pa dang / gzhon nu lkug 'phyes mi ro zhig mi bzhis khyer ba mthong ngo / /mthong nas kyang 'di skad ces smras so/ /'di ci shi ba nyid shi 'am </text></item>
<item><p>255a6</p><section>'dul ba</section><text>'on te gson po shi/ gshed ma rnams kyis slar yang gzhon nu lkug 'phye rgyal po la phul nas lha gzhon nu 'dis ni 'di skad kyi tshig smras so/ /rgyal po tshangs sbyin gyis yang gzhon nu pang du blangs nas 'di skad ces smras so/ /su zhig gsad/</text></item>
<item><p>255a7</p><section>'dul ba</section><text>su zhig gtag /su zhig srog dang dbral/ su la ci zhig sbyin/ de skad ces smras na gzhon nu lkug 'phye cang mi smra'o/ /yang rgyal po tshangs sbyin gyis gshed ma pa rnams la smras pa/ ngas gzhon nu yongs su spangs so/ /lha bka' bzhin </text></item>
<item><p>255a8</p><section>'dul ba</section><text>'tshal zhes gshed ma pa'i mi rnams kyis slar yang gzhon nu zha bo lkug pa shing rtar bcug nas/ bA rA Na sI'i dbus thog thag drangs pa dang / gzhon nu lkug 'phyes 'bras kyi phung po chen po zhig mthong ngo / /mthong nas kyang 'di skad ces smras so/ /</text></item>
<item><p>255b1</p><section>'dul ba</section><text>'bras kyi phung po chen po 'di gal te dang po nyid nas ma zos dang drung zug par 'gyur ba zhig /gshed ma pa rnams kyis slar yang gzhon nu zha bo lkug pa rgyal po la phul nas lha gzhon nu 'dis ni 'di skad kyi tshig smras so/ /slar yang rgyal po </text></item>
<item><p>255b2</p><section>'dul ba</section><text>tshangs sbyin gyis gzhon nu lkug 'phye pang du blangs nas 'di skad ces smras so/ /su zhig gsad/ su zhig gtag /su zhig srog dang dbral/ su la ci zhig sbyin/ de skad ces smras na gzhon nu lkug 'phye cang mi smra'o/ /yang rgyal po tshangs sbyin gyis </text></item>
<item><p>255b3</p><section>'dul ba</section><text>gshed ma pa rnams la smras pa/ shes ldan dag ngas gzhon nu yongs su spangs kyis deng la myur du gzhon nu tshal gyi nang du dong rkos te chug shig /lha bka' bzhin 'tshal zhes gshed ma pa'i mi rnams kyis gzhon nu lkug 'phye shing rtar bcug nas </text></item>
<item><p>255b4</p><section>'dul ba</section><text>ngur khrod chen po gang na ba der song ste phyin pa dang der brko bar brtsams so/ /de nas gzhon nu lkug 'phyes tshigs su bcad de smras pa/ kha lo sgyur khyod ci'i phyir/ /dong ni myur du rko byed pa'i/ /dong de ci bya zhes dri yis/ /myur du nga la smra bar gyis/ /kha lo sgyur </text></item>
<item><p>255b5</p><section>'dul ba</section><text>bas smras pa/ /rgyal po'i sras po btsas pa ni/ /zha bo lkug pa smra mi shes/ /des 'di tshal khrod myur du ni/ /dong rkos chug ces bka' stsal to/ /de nas gzhon nu lkug 'phye 'di snyam du sems te/ 'di dag ni gdug pa/ lag dmar ba/ gsod pa dang / gcod pa </text></item>
<item><p>255b6</p><section>'dul ba</section><text>la chags pa/ gzhan gyi srog 'phrog pa/ pha rol gyi srog gcod pas 'tsho bar byed pa yin no snyam nas/ de 'jigs shing rgya lam na 'di dag gis bdag gsad par 'gyur ro snyam du rig nas gshed ma pa rnams la smras pa/ lhas gal te </text></item>
<item><p>255b7</p><section>'dul ba</section><text>bdag la mchog cig gnang na bdag rkang gis grong khyer du 'jug cing tshig kyang smra'o/ /gshed ma pa'i mi rnams kyis rgyal po'i drung du song nas rgyas par smras pa dang / rgyal pos smras pa/ gal te gzhon nu </text></item>
<item><p>255b8</p><section>'dul ba</section><text>rgyal srid 'dod na yang ngas de yang gzhon nu la sbyin par bya'o/ /de nas rgyal po tshangs sbyin yid dga' zhing / yid dga' nas/ blon po rnams la bsgo ba/ shes ldan dag deng la grong khyer thams cad rdo ba dang gseg ma dang /</text></item>
<item><p>256a1</p><section>'dul ba</section><text>gyo mo rnams myur du sol la spos kyi dud pa dang phye mas 'khrigs par byos te rgyal mtshan dang ba dan bsgreng la/ me tog sna tshogs kyi sil ma khrom shig ces bsgo'o/ /sa bdag rnams ni tshig gis 'grub la/ lha rnams dang /</text></item>
<item><p>256a2</p><section>'dul ba</section><text>rnal 'byor pa rnams ni sems bskyed ma thag tu thams cad 'grub ces bya bas lha bka' bzhin 'tshal zhes blon po rnams kyis rgyal po las mnyan nas grong khyer thams cad rdo ba dang / gseg ma dang / gyo mo rnams bsal cing / spos kyi </text></item>
<item><p>256a3</p><section>'dul ba</section><text>dud pa dang phye mas 'khrigs par byas nas rgyal mtshan dang ba dan bsgreng ste/ me tog sna tshogs kyi sil ma bkram mo/ /gzhon nu lkug 'phye rkang pas grong khyer du 'jug pa na ya mtshan skyes pa'i srog chags brgya stong phrag du ma dag kyang 'dus so/ /</text></item>
<item><p>256a4</p><section>'dul ba</section><text>de nas gzhon nu lkug 'phyes rkang gis grong khyer du zhugs nas rgyal po tshangs sbyin gang na ba der song ste phyin pa dang / rgyal po tshangs sbyin gyi rkang pa gnyis la gtugs nas/ de'i tshe tshigs su bcad de smras pa/ mi dbang bdag ni lkug 'phye dang / /</text></item>
<item><p>256a5</p><section>'dul ba</section><text>blun po blon mi ldan ma lags/ /rnam par gsal bar bgyid pa yi/ /tshig gis gsal bar bgyid pa lags/ /mi dbang bdag ni lkug 'phye dang / /blun po blon mi ldan ma lags/ /dbang po rnams ni tshang ba dang / /gsal ba dag dang </text></item>
<item><p>256a6</p><section>'dul ba</section><text>ldan pa lags/ /rgyal bos smras pa/ bu ci'i phyir tshig mi 'byin cing rkang gis mi 'gro/ lha de'i slad nas gson cig /bdag gis sngon gyi tshe rabs dran/ /lo ni drug bcu'i bar dag tu/ /mi yi nang du rigs brgyud pa'i/ /rgyal tshab </text></item>
<item><p>256a7</p><section>'dul ba</section><text>bdag gis bgyis pa gang / /lo ni drug khri'i bar dag tu/ /dmyal ba'i nang du mi bzad smin/ /dmyal ba'i sdug bsngal mi bzad pa/ /drag po 'jigs byed de dran nas/ /dmyal bar yang mchi mi rung bas/ /rgyal srid la ni mngon mi dga'/ /</text></item>
<item><p>256a8</p><section>'dul ba</section><text>yab gcig gnang bar mdzod cig dang / /da ni rab tu 'byung bar bgyi/ /rgyal pos smras pa/ bu drang srong rnams kyis gang dka' thub cung zad ci byas pa dang / mchod sbyin dang sbyin sreg ci byas pa de dag thams cad ni rgyal srid kyi phyir yin na </text></item>
<item><p>256b1</p><section>'dul ba</section><text>khyod ci'i phyir rgyal srid lag mthil du 'ongs pa spangs te rab tu 'byung / de nas gzhon nu lkug 'phyes de'i tshe tshigs su bcad de smras pa/ kim pa'i 'bras bu 'dra ba yi/ /'dod pa rnams la spyod mi 'tshal/ /bdud rtsi'i 'bras bu'i ro lta bu'i/ /tshangs par </text></item>
<item><p>256b2</p><section>'dul ba</section><text>spyod pa spyad par bgyi/ /rgyal pos smras pa/ bu bde ba gang ci nyams su myong ba de thams cad rgyal srid kyi yin na/ ci'i phyir khyod rgyal srid kyi bde ba spangs te rab tu 'byung / gzhon nu lkug 'phyes de'i tshe tshigs su bcad de smras pa/ gang las sdug </text></item>
<item><p>256b3</p><section>'dul ba</section><text>bsngal rab 'byung ba'i/ /bde de bde'o snyam mi bgyid/ /gang las bde ba rab skye ba'i/ /sdug bsngal sdug bsngal snyam mi bgyid/ /yab gcig bdag la gnang bar mdzod/ /dka' thub nags su mchi bar bgyi/ /rgyal pos smras pa bu re shig khang bzangs </text></item>
<item><p>256b4</p><section>'dul ba</section><text>kyi gzhi spos kyi dud pa dang / phye mas 'khrigs pa dang / me tog sna tshogs bkram par mal 'jam po steng g.yogs can bshams la gang nas kyang 'jigs pa med par ni nyal/ rol mo'i sgra snyan pas ni sad/ gos 'jam po ni bgo/ zas zhim po ni za/</text></item>
<item><p>256b5</p><section>'dul ba</section><text>btung ba zhim po ni btung bar bya'o/ /dgon par ni rab tu byung bas rtag tu shing drung du rtswa'i gding ba dang / lo ma'i gding ba la 'jigs shing bag tsha ba'i sems kyis gcan gzan gdug pa rnams dang lhan cig nyal/ ce spyang gi sgras ni sad/ g.yang gzhi </text></item>
<item><p>256b6</p><section>'dul ba</section><text>dang / shing shun gyi gos ni gyon/ rtsa ba dang / 'bras bu ni za/ chu dron po dang / chu rnyog pa can gyi btung ba ni btung dgos na khyod ci'i phyir rgyal srid spangs te rab tu 'byung / de nas gzhon nu lkug 'phyes de'i tshe tshigs su bcad de smras pa/</text></item>
<item><p>256b7</p><section>'dul ba</section><text>nags na shing shun g.yang gzhi gyon zhing 'bras bu za/ /gcan zan gdug pa rnams dang lhan cig 'dug pa bla'i/ /mkhas pa 'jig rten pha rol dag gis 'jigs pa yis/ /rgyal srid phyir ni gsod dang rdeg dang 'ching mi rung / /</text></item>
<item><p>256b8</p><section>'dul ba</section><text>yab gcig bdag la gnang bar mdzod/ /dka' thub nags su mchi bar bgyi/ /rgyal pos smras pa/ bu re shig nga'i the tshom gsum po 'di dag chod cig dang de'i 'og tu khyod rab tu 'byung ba mi dka' bar 'gyur ro/ /gang khyod kyis bA rA Na sI'i </text></item>
<item><p>257a1</p><section>'dul ba</section><text>'byor cing rgyas pa mthong nas/ bA rA Na sI 'di ci stong pa yin nam/ 'on te gnas pa zhig yod ces smras pa/ de khyod kyis ci zhig las bsams te smras/ lha de'i slad du gson cig /lhas bdag nongs pa ma mchis par 'gum par </text></item>
<item><p>257a2</p><section>'dul ba</section><text>bka' stsal pa/ 'gas kyang gzhon nu 'di ci'i phyir gsad ces chos kyi tshig ma smras pa de las bsams te bdag gis smras lags so/ /bzang ngo / /gang khyod kyis mi ro mthong nas ci 'di shi ba nyid shi 'am/ 'on te gson po shi zhes smras pa de ci las </text></item>
<item><p>257a3</p><section>'dul ba</section><text>bsams te smras/ lha de'i slad du gson cig /gang zhig nyes par bgyid pa'i las bgyid bgyid nas gum pa de ni gum pa nyid gum pa lags la gang zhig legs par bgyid pa'i las bgyid bgyid pa de gum pa de ni gson pa gum pa </text></item>
<item><p>257a4</p><section>'dul ba</section><text>lags pa de las bsams nas bdag gis smras lags so/ /bzang ngo / /gang khyod kyis 'bras kyi phung po chen po mthong nas/ 'bras kyi phung po chen po 'di dang po nyid nas ma zos dang drung zug par 'gyur ba zhig ces smras pa de ci las bsams </text></item>
<item><p>257a5</p><section>'dul ba</section><text>te smras/ lha de'i slad du gson cig /zhing pa 'di rnams kyis 'bras bun blangs te 'tshal nas las bgyid cing / de dag lo thog smin nas 'bras kyi phung po chen po bcer nas bu lon pa rnams la 'jal te/ de ltar na de dag gi drung de ni snga nas </text></item>
<item><p>257a6</p><section>'dul ba</section><text>'tshal ba nyid lags so/ /de bzhin du dge ba bcu'i las kyi lam gyis mi nyid thob la de thob nas dge ba'i las kyi lam mi sogs na de lta na de'i sngon gyi dge ba de rgyun chad par 'gyur ro/ /dge ba'i rtsa ba de rgyun chad na bde 'gro las </text></item>
<item><p>257a7</p><section>'dul ba</section><text>nyams shing ngan 'gror gnas par 'gyur ba de las bsams nas bdag gis smras lags so/ /de rgyal pos bu'i tshig thos nas mchi mas brnangs bzhin bu la 'khyud de smras pa/ brtul zhugs nges long rang gi chos spyod cig /bdag kyang </text></item>
<item><p>257a8</p><section>'dul ba</section><text>khyod kyi slob mar khas blang ngo / /de nas rgyal po tshangs sbyin gyis blon po rnams la smras pa/ shes ldan dag gal te gzhon nu lkug 'phye rab tu ma byung na cir 'gyur/ lha rgyal por 'gyur ro/ /khyod cag gi bu rnams cir 'gyur/</text></item>
<item><p>257b1</p><section>'dul ba</section><text>lha de'i g.yog tu 'gyur ro/ /de rab tu 'byung na khyed cag gi bu rnams ci'i phyir rab tu mi 'byung / lha bka' ci stsal du bas so/ /de'i tshe bA rA Na sI dang ha cang yang mi ring ba'i bsti gnas zhig yod de/ de na drang srong byams pa'i bdag nyid snying rje can </text></item>
<item><p>257b2</p><section>'dul ba</section><text>snying brtse ba/ sems can thams cad la'o byams pa zhig gnas so/ /de nas gzhon nu lkug 'phye 'khor lnga brgya dang 'byor pa chen pos drang srong de las rab tu byung nas des de la gdams ngag byin te/ des 'bad pa dang / brtsal ba dang /</text></item>
<item><p>257b3</p><section>'dul ba</section><text>brtson 'grus drag pos mngon par shes pa lnga mngon sum du byas so/ /de nas dus gzhan zhig na drang srong de dus kyi chos dang ldan par gyur nas gzhon nu lkug 'phyes drang srong de'i ro dri sna tshogs kyi shing phung por spungs nas/ bsregs te mchod pa </text></item>
<item><p>257b4</p><section>'dul ba</section><text>dang bkur sti cher byas so/ /gzhon nu lkug 'phyes bram ze'i khye'u lnga brgya po de rnams la gdams ngag byin nas/ de rnams kyis 'bad pa dang / brtsal ba dang / brtson 'grus drag pos mngon par shes pa lnga mngon sum du byas so/ /bcom </text></item>
<item><p>257b5</p><section>'dul ba</section><text>ldan 'das kyis bka' stsal pa/ rgyal po chen po ji snyam du sems/ de'i tshe de'i dus kyi gzhon nu lkug 'phye rgyal srid lag mthil du 'ongs pa yongs su spangs te/ bram ze'i khye'u lnga brgya dang mngon par shes pa lnga mngon sum du byas pa </text></item>
<item><p>257b6</p><section>'dul ba</section><text>gang yin pa de ni nga nyid yin no/ /rgyal po chen po ngas sems can thams cad la phan pa byas pa dang / rgyal srid spangs pa des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/ 'on kyang ngas sems </text></item>
<item><p>257b7</p><section>'dul ba</section><text>can la phan pa byas pa de ni bla na med pa yang dag par rdzogs pa'i byang chub kyi rgyu tsam dang / rkyen tsam dang / tshogs tsam yin no/ /rgyal po chen po gzhan yang ngas bla na med pa yang dag par rdzogs pa'i byang chub don du </text></item>
<item><p>257b8</p><section>'dul ba</section><text>gnyer ba'i phyir ri dgas dang bya'i tshogs me'i 'jigs pa las thar bar byas pa gang yin pa de nyon cig /rgyal po chen po sngon byung ba 'das pa'i dus na nags tshal stug po ri dang chu dang / rtswa sngon po dang / gel pa dang / shing sA la dang pa la sha </text></item>
<item><p>258a1</p><section>'dul ba</section><text>rnams kyis mdzes par byas pa zhig gi tshal gseb na bya'i tshogs chen po zhig gnas so/ /tshal stug po de na yang shing gnyis phan tshun 'drud pas me byung bar gyur to/ /de na bya'i tshogs gang dag 'phur nus pa de dag ni dong ngo / /'phur </text></item>
<item><p>258a2</p><section>'dul ba</section><text>mi nus pa gang yin pa dang / sgo nga rnams ni de nyid du bor ro/ /de'i tshe byang chub sems dpa' sreg pa zhig tu skyes so/ /byang chub sems dpas me chen po sreg cing rgyang ring po kho na nas 'ong ba mthong ngo / /mthong nas kyang de sems can de rnams la snying </text></item>
<item><p>258a3</p><section>'dul ba</section><text>brtse ba chen po skyes so/ /de nas byang chub sems dpa' 'di snyam du sems so/ /bdag gis sems can sdug bsngal bar gyur pa 'di rnams kyi don la brtson par ma byas na bdag gson te yang ci rung / bdag gis sems can rnams 'khor </text></item>
<item><p>258a4</p><section>'dul ba</section><text>ba las ji ltar bsgral bar bya snyam du bsams nas/ byang chub sems dpa'i 'dab ma chus gsher bar byas nas me'i phung po'i steng gi nam mkha' la 'dug nas 'dab ma sprug cing tshigs su bcad de smras pa/ 'di dag 'dab ma yod mod kyi/ /'di </text></item>
<item><p>258a5</p><section>'dul ba</section><text>dag 'phur bar mi nus so/ /'di dag rkang pa yod mod kyi/ /'di dag 'gro bar mi nus so/ /'di dag pha ma 'phur te dong / /me ni ma g.yo bar 'dug shig /byams pa shin tu bsgoms pa yi/ /bden pa'i tshig ni gang yin pa/ /bden pa'i tshig ni de yis su/ /</text></item>
<item><p>258a6</p><section>'dul ba</section><text>me ni ma g.yo bar 'dug shig /lha rnams kyi dbang po brgya byin gyis byang chub sems dpa' sems can la phan par byed pa de mthong ngo / /mthong nas kyang mi dga' bar gyur te/ 'dis bdag nyid yongs su btang bas de rnams la phan pa ci zhig </text></item>
<item><p>258a7</p><section>'dul ba</section><text>nus/ gzhan yang bskal pa bzang po'i byang chub sems dpa' 'di sems can rnams la phan pa byed pa la skyo bar 'gyur gyis/ ma la bdag gis 'di'i grogs bya'o snyam nas/ lha rnams kyi dbang po brgya byin gyis char chen po rab tu phab pas </text></item>
<item><p>258a8</p><section>'dul ba</section><text>me de rab tu zhi bar gyur te/ des na sems can de thams cad me'i 'jigs pa las thar bar gyur to/ /rgyal po chen po ji snyam du sems/ de'i tshe de'i dus kyi sreg pa gang yin pa de ni nga nyid byang chub sems dpa'i spyad pa spyod pa de yin no/ /rgyal po </text></item>
<item><p>258b1</p><section>'dul ba</section><text>chen po des na nga'i byang chub sems dpa'i spyod pas sems can la phan pa byas pa des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/ 'on kyang nga'i de ni bla na med pa yang dag par rdzogs pa'i byang chub kyi rgyu tsam dang /</text></item>
<item><p>258b2</p><section>'dul ba</section><text>rkyen tsam dang / tshogs tsam yin no/ /rgyal po chen po gzhan yang ngas sems can la phan pa byas te blon po lnga brgya rang gi sha dang khrag gis tshim par byas pa gang yin pa de nyon cig /rgyal po chen po sngon byung ba 'das pa'i dus na bA rA Na sI'i grong </text></item>
<item><p>258b3</p><section>'dul ba</section><text>khyer du rgyal po tshangs sbyin zhes bya ba rgyal srid byed do/ /de'i blon po lnga brgya tsam yod pa las khams kyi rgyal phran rnams kyis blon po lnga brgya po de rnams kha phyung ba'i gleng gzhi de dag rgyal pos thos nas/ rgyal po de yang chos dang ldan pa snying brtse ba </text></item>
<item><p>258b4</p><section>'dul ba</section><text>can/ chos 'dod pa/ skye bo la 'o byams pa/ bdag la phan pa dang / gzhan la phan par zhugs pa zhig pas des bsams pa/ 'di dag bsad de ci rung snyam nas des de rnams spyugs te/ de rnams smyags bcad de dong ba las bye gling zhig la phyin </text></item>
<item><p>258b5</p><section>'dul ba</section><text>to/ /de na de rnams skom pas nyen nas phan tshun brtags na chu gang na yang ma mthong nas/ de rnams kyis mgrin gcig tu sgra phyung ba dang / de'i tshe byang chub sems dpa' glang po che rnams kyi nang du yan lag bdun legs par gnas pa glang po che </text></item>
<item><p>258b6</p><section>'dul ba</section><text>sa srung gi bu'i sha tshugs lta bu zhig tu skyes pa de'i bsod nams kyi mthus ri sul dag me tog dang / 'bras bu phun sum tshogs shing rdzing dang / mtshe'u dang / chu 'bab pa dang ldan no/ /glang po che'i gtso bo des thag ring po na gnas bzhin du tshor nas </text></item>
<item><p>258b7</p><section>'dul ba</section><text>des sna chus bkang nas brgyugs te/ des blon po de rnams kyi drung du phyin pa dang dbugs phyung nas chus de rnams kyi bshal te rgyab du zhon nas ri sul der btsud de/ 'bras bu dang / rtsa ba dang / chus tshim par byas shing lam gyis dub pa bsal </text></item>
<item><p>258b8</p><section>'dul ba</section><text>nas/ de nas des de rnams la smras pa/ ri sul 'di'i pha rol ngos na glang po che'i gtso bo'i ro zhig yod kyis/ de'i rgyu lto khrus te chus khong la rtsa ba dang / 'bras bu dag bsdus te deng shig dang / de ltar na 'brog 'di rtol bar 'gyur ro/ /</text></item>
<item><p>259a1</p><section>'dul ba</section><text>de skad ces bstan nas de nas glang po che'i gtso bo de ri de la 'dzegs nas sems bskyed smon lam btab pa/ ji ltar bdag gis sdug bsngal nyam nga ba 'di las yongs su bskyabs pa dang / 'brog 'di las rtol ba'i thabs bstan pa dang /</text></item>
<item><p>259a2</p><section>'dul ba</section><text>'di dag gi don du rang gi srog phangs pa yongs su btang ba de bzhin du bdag bla na med pa yang dag par rdzogs pa'i byang chub mngon par rdzogs par sangs rgyas nas bdag gis 'di dag nyid 'khor ba'i dgon pa las sgrol bar gyur cig ces smras nas </text></item>
<item><p>259a3</p><section>'dul ba</section><text>glang po che des lag pa gnyis kyis sna brdzis nas bdag nyid ri de'i kha nas mchongs pa dang / glang po che'i gtso bo lus chen po lhung ma thag tu mod la shi bar gyur to/ /blon po de rnams kyis btsal ba na mthong ste de rnams gnas der song nas/ de rnams </text></item>
<item><p>259a4</p><section>'dul ba</section><text>kyis glang po che gtso bo de mthong ba dang / gcig la gcig smras pa/ glang po che'i gtso bo gang gis bdag cag gi srog byin pa de ni 'di yin te/ gal te de'i steng du lag pa bzhag na ji ltar bdag cag gi lag pa sa la ltung bar mi 'gyur/ de nas gnas </text></item>
<item><p>259a5</p><section>'dul ba</section><text>gtsang ma'i lha rnams kyis bdag nyid chen po 'dis gang gi don du srog yongs su btang ba'i yid la re ba yongs su rdzogs par gyis shig ces sgra phyung ngo / /de nas blon po de rnams kyis glang po che gtso bo de'i rgyu lto phyung nas bkrus te chus bkang nas </text></item>
<item><p>259a6</p><section>'dul ba</section><text>rtsa ba dang 'bras bu rnams khyer nas glang po che gtso bo de'i ro la mchod pa byas te 'brog de rtol nas phyis smon lam btab pa/ ji ltar bdag nyid chen po 'dis/ bdag cag rnams rjes su gzung ba'i phyir rang gi srog yongs su btang ba dang / bdag </text></item>
<item><p>259a7</p><section>'dul ba</section><text>cag 'brog 'di las yongs su bskyabs pa de bzhin du bdag nyid chen po de bla na med pa yang dag par rdzogs pa'i byang chub mngon par rdzogs par sangs rgyas nas bdag cag 'khor ba'i 'brog chen po las yongs su thar bar byed par </text></item>
<item><p>259a8</p><section>'dul ba</section><text>gyur cig ces byas so/ /bcom ldan 'das kyis bka' stsal pa/ rgyal po chen po ji snyam du sems/ de'i tshe de'i dus kyi glang po che gtso bo gang yin pa de ni nga nyid yin no/ /rgyal po chen po ngas bdag nyid yongs su btang ba des bla na med pa yang dag par </text></item>
<item><p>259b1</p><section>'dul ba</section><text>rdzogs pa'i byang chub thob bo snyam na khyod kyis de ltar mi blta ste/ 'on kyang ngas bdag nyid yongs su btang ba de ni bla na med pa yang dag par rdzogs pa'i byang chub kyi rgyu tsam dang / rkyen tsam dang / tshogs tsam yin no/ /rgyal po chen po gzhan yang ngas </text></item>
<item><p>259b2</p><section>'dul ba</section><text>bla na med pa yang dag par rdzogs pa'i byang chub don du gnyer ba'i phyir srog chags stong phrag mang po la rang gi shas tshim par byas kyang nga'i sems nyams pa med pa gang yin pa de nyon cig /rgyal po chen po sngon byung ba 'das pa'i dus na klu gzhon nu </text></item>
<item><p>259b3</p><section>'dul ba</section><text>tsam pa skyes shes bya ba dad pa bzang ba/ dge ba'i bsam pa can de tshes brgyad dang bcu bzhi la gnas nas byung nas yan lag brgyad dang ldan pa'i gso sbyong blangs te gnas gsal bar lus chen por byas nas btang ste gnas shing 'jig rten </text></item>
<item><p>259b4</p><section>'dul ba</section><text>na 'gro ba dang gnas pa la cung zad kyang gnod pa mi byed do/ /lo nyes byung nas las la mi lta ba'i mi gnag rdzi dang / phyugs rdzi dang / shing thun dang / lam gyis 'tsho ba dang / lam gol bas 'tsho ba'i mi rnams kyis klu'i sha las bcad cing bcad cing bza' bar </text></item>
<item><p>259b5</p><section>'dul ba</section><text>brtsams te/ de nas ngas dus mang por rang gi shas tshim par byas na yang nga'i sems ma nyams so/ /rgyal po chen po ji snyam du sems/ de'i tshe de'i dus kyi klu gzhon nu tsam pa skyes gang yin pa de ni nga nyid yin no/ /rgyal po chen po ngas rang gi sha yongs su </text></item>
<item><p>259b6</p><section>'dul ba</section><text>btang ba des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/ 'on kyang nga'i de ni bla na med pa yang dag par rdzogs pa'i byang chub kyi rgyu tsam dang / rkyen tsam dang / tshogs tsam yin no/ /rgyal po chen po gzhan yang </text></item>
<item><p>259b7</p><section>'dul ba</section><text>ngas bla na med pa yang dag par rdzogs pa'i byang chub don du gnyer ba'i phyir sems can la phan par byas pa gang yin pa de nyon cig rgyal po chen po sngon byung ba mtsho chen po ma dros pa na ngang pa rnams kyi sde dpon yul 'khor skyong zhes bya ba zhig byung </text></item>
<item><p>259b8</p><section>'dul ba</section><text>bar gyur to/ /de la bu gnyis yod de/ gang ba dang / bzhin rgyas zhes bya ste/ phu bo ni gang ba'o/ /nu bo ni bzhin rgyas so/ /gang ba ni gtum pa/ gzu lums can/ brlang ba zhig pas rgyun kho nar ngang pa rnams la </text></item>
<item><p>260a1</p><section>'dul ba</section><text>sdigs par byed de/ kha cig la sgro 'byin/ kha cig la ni sder mos rma 'byin te/ de lta bu dang / gnod pa gzhan yang brgya phrag dag byas nas ngang pa rnams ngang pa'i sde dpon yul 'khor skyong gi drung du song nas nyi ma re re zhing yang go bar byed pa dang / des bsams </text></item>
<item><p>260a2</p><section>'dul ba</section><text>pa/ gang ba ni gtum pa/ gzu lums can/ brlang ba yin te/ gal te 'di rgyal tshab tu bcug na bdag 'das pa dang 'dis ngang ba'i khyu bshig par 'gyur gyis de la thabs shig bsham par bya'o snyam nas/ des gang ba dang / bzhin rgyas gnyi ga bkug ste smras pa/</text></item>
<item><p>260a3</p><section>'dul ba</section><text>'bab chu'i dngo dang / mtsho dang / mtshe 'u rnams bltas te nga'i drung du thog mar su 'ongs pa de ngas ngang pa rnams kyi sde dpon du gzhug go/ /de gnyis phan tshun 'gran pas 'khor lnga brgya lnga brgya dang dngo ba las de gnyis kyis 'bab chu'i dngo dang / mtsho dang / mtshe'u </text></item>
<item><p>260a4</p><section>'dul ba</section><text>rnams phan tshun du bltas nas de gnyis rim gyis bA rA Na sI'i grong khyer du phyin to/ /de'i tshe bA rA Na sI'i grong khyer na rgyal po tshangs sbyin zhes bya ba rgyal srid byed de/ 'byor pa dang / rgyas pa dang zhes bya ba nas skye bo dang mi mang pos rab tu gang ba zhes bya ba'i </text></item>
<item><p>260a5</p><section>'dul ba</section><text>bar du ste/ bA rA Na sI'i bskyed mos tshal na de'i rdzing tshangs ldan zhes bya ba mtsho bas khyad par du 'phags par zab pa zhig yod de/ de las chu las skyes pa'i me tog rnam pa sna tshogs bskyed cing phyogs bzhi 'khor bar yang me tog dang 'bras bu'i </text></item>
<item><p>260a6</p><section>'dul ba</section><text>shing stong phrag du ma dag bskrun nas/ de ut+pa la dang / pad ma dang / ku mu da dang / pad ma dkar pos khebs la shing rnams pa du mas stug por brgyan nas bya rnam pa mang po dag skad 'byin to/ /de'i 'byor pa de mthong nas gang ba ngang pa lnga brgyas yongs </text></item>
<item><p>260a7</p><section>'dul ba</section><text>su bskor te babs nas ci dgar rgyu zhing des rtse bar brtsams so/ /bzhin rgyas la yang rang gi khyus smras pa/ khyod kyang ba bos la rtsed mo mdzod/ des smras pa/ re shig rgyal srid je blangs la/ de nas phyis 'ongs te rtse bar bya'o/ /</text></item>
<item><p>260a8</p><section>'dul ba</section><text>zhes des myur ba myur bar song nas rgyal srid blangs te/ de nas ngang pa lnga brgyas yongs su bskor nas bA rA Na sIr lhags te tshangs ldan gyi rdzing du babs nas rtse bar brtsams te/ de de lta bu'i bag yod pas gnas pa skye bo'i tshogs </text></item>
<item><p>260b1</p><section>'dul ba</section><text>kyis mthong nas ya mtshan skyes te/ e ma 'o ngang pa'i sde dpon mchog tu blta na sdug pa'i gzugs can gang nas 'dir 'ongs/ tshangs ldan gyi rdzing gi rgyan du gyur cing chu na rgyu ba'i bya thams cad gzugs mdzes pas zil gyis mnan te 'jig </text></item>
<item><p>260b2</p><section>'dul ba</section><text>rten dga' ba skyed cing ci dga' mgur gnas so/ /de bA rA Na sI na gnas pa'i skye bo'i tshogs thams cad kyis thos nas tshangs ldan gyi rdzing gi mtha' yongs su bskor te/ de bag skyong zhing gnas pa dang / gzugs mdzes pa la lta zhing gnas so/ /blon po </text></item>
<item><p>260b3</p><section>'dul ba</section><text>rnams kyis rgyal po la rig par byas pa lha ngang pa'i sde dpon zhig ga zhig nas mchis nas/ de tshangs ldan gyi rdzing du 'khor brgya phrag du ma dang babs te chu na rgyu ba'i bya thams cad gzugs mdzes pas zil gyis mnan nas 'jig rten dga' ba skyed cing bag brkyang </text></item>
<item><p>260b4</p><section>'dul ba</section><text>ste gnas shing mchis so/ /rgyal pos smras pa/ shes ldan dag gal te de ltar gyur na bya pa rnams khug shig /de rnams kyis bkug nas rgyal pos smras pa/ shes ldan dag tshangs ldan gyi mtsho na bya mchog tu gzugs mdzes pa blta na sdug pa ngang pa'i sde dpon </text></item>
<item><p>260b5</p><section>'dul ba</section><text>zhig ga zhig cig nas 'ongs so zhes thos kyis/ khyed cag gis de gcig pu ma snad par rnyis zung la nga'i drung du khyer te shog shig /des de rnyi mchog tu 'jam pos rma ma byung bar bzung ba dang / des tshigs su bcad de smras/ bdag ni dam por rnyis bzung bas/ /</text></item>
<item><p>260b6</p><section>'dul ba</section><text>mi yi dbang song byar med kyis/ /ci nas ngang pa'i khyu dag ni/ /myur du ma dros 'deng bar gyis/ /ngang pa lnga brgyar gcig gis ma tshang ba ni bros so/ /de nas gcig pu rnyis bzung bas mya ngan gyis non cing gnas pa de bya pa rnams kyis mthong nas </text></item>
<item><p>260b7</p><section>'dul ba</section><text>ngo mtshar skyes te rgyal pos 'jigs nas/ ma snad pa dang / ma shi bar de dag gis ngang pa'i sde dpon de khyer nas rgyal po'i drung du song ngo / /gcig shos de yang ma bzung bzhin du chags pa'i rnyis bcings pas rang nyid song ngo / /</text></item>
<item><p>260b8</p><section>'dul ba</section><text>ngang pa'i sde dpon rgyal po la phul ba dang / rgyal pos smras pa/ shes ldan dag gcig shos 'di ci ste khyer te 'ongs/ de rnams kyis smras pa/ lha bdag cag gis ni 'di ma bzung na 'on kyang rang nyid mchis </text></item>
<item><p>261a1</p><section>'dul ba</section><text>lags so/ /rgyal po mchog tu ngo mtshar du gyur te dad pa chen po skyes so/ /de nas rgyal pos ngang pa'i sde dpon seng ge'i khri'i steng du bzhag go/ /de nas ngang pa'i sde dpon gyis mi'i skad kyis gang thos nas rgyal po 'khor </text></item>
<item><p>261a2</p><section>'dul ba</section><text>dang bcas pa dge ba bcu'i las kyi lam la bkod pa de lta bu'i chos bshad par byas so/ /rgyal pos blon po rnams la bsgo ba/ shes ldan dag deng la bA rA Na sI'i grong khyer du dril sgrogs su chug la/ nga'i yul na chu na rgyu ba'i srog chags </text></item>
<item><p>261a3</p><section>'dul ba</section><text>rnams sus kyang ma bsad cig /de rnams kyis dril sgrogs su bcug nas su yang chu na rgyu ba'i srog chags ma gsod cig /bcom ldan 'das kyis bka' stsal pa/ rgyal po chen po ji snyam du sems/ de'i tshe de'i dus kyi ngang pa'i </text></item>
<item><p>261a4</p><section>'dul ba</section><text>sde dpon bzhin rgyas gang yin pa de ni nga nyid yin te/ de na ngas sems can de snyed la phan pa byas so/ /rgyal po chen po ngas sems can la phan pa byas pa des bla na med pa yang dag par rdzogs pa'i byang chub thob bo snyam na khyod kyis </text></item>
<item><p>261a5</p><section>'dul ba</section><text>de ltar mi blta ste/ 'on kyang ngas sems can la phan pa byas pa de ni bla na med pa yang dag par rdzogs pa'i byang chub kyi rgyu tsam dang / rkyen tsam dang / tshogs tsam yin no/ /rgyal po chen po gzhan yang ngas bla na med pa yang </text></item>
<item><p>261a6</p><section>'dul ba</section><text>dag par rdzogs pa'i byang chub don du gnyer ba'i phyir sems can la phan pa byas te dge ba la btsud pa gang yin pa de nyon cig /rgyal po chen po sngon byung ba ston pa mig mdzes zhes bya ba phyi rol pa'i mu stegs rdzu 'phrul dang ldan </text></item>
<item><p>261a7</p><section>'dul ba</section><text>pa 'dod pa rnams las 'dod chags dang bral ba zhig byung ste/ ston pa mig mdzes kyi nyan thos brgya phrag du ma dang / stong phrag du ma dang / brgya stong phrag du ma byung ngo / /ston pa mig mdzes nyan thos rnams la chos ston pa ni shin tu zad par </text></item>
<item><p>261a8</p><section>'dul ba</section><text>'gyur ba ma yin/ shin tu dri ma med par 'gyur ba ma yin/ shin du tshangs par spyod pa la gnas par 'gyur ba ma yin te/ tshangs pa'i 'jig rten dang skal ba mnyam pa'i bar yin no/ /ston pa mig mdzes kyi nyan thos thams cad kyi thams cad du bslab pa </text></item>
<item><p>261b1</p><section>'dul ba</section><text>yongs su rdzogs pa gang yin pa de dag ni tshangs pa'i gnas pa bzhi bsgoms nas 'dod pa rnams la 'dod pa'i 'dun pa spangs te/ de la lan mang du gnas shing tshangs pa'i 'jig rten dang skal ba mnyam par skyes so/ /thams cad kyi thams </text></item>
<item><p>261b2</p><section>'dul ba</section><text>cad du ma yin pa gang yin pa gang dag yin pa de las kha cig ni 'phrul dgar ro/ /kha cig ni dga' ldan du'o/ /kha cig ni sum bcu rtsa gsum pa dang / rgyal chen bzhi'i ris dang / rgyal rigs shing sA la chen po lta bu dang / bram ze'i rigs shing sA la chen </text></item>
<item><p>261b3</p><section>'dul ba</section><text>po lta bu dang / khyim bdag gi rigs shing sA la chen po lta bu rnams dang skal ba mnyam par skyes so/ /de nas ston pa mig mdzes 'di snyam du sems te/ gal te bdag nyan thos rnams dang lhan cig 'gro mnyam pa dang / skye ba mnyam pa dang / tshe phyi ma mnyam pa </text></item>
<item><p>261b4</p><section>'dul ba</section><text>ni 'os pa ma yin gyis/ ma la bdag gis gong du bsam gtan gnyis pa byams pas bsgom par bya'o snyam nas/ des bsam gtan gnyis pa bsgoms pas 'od gsal gyi lha rnams dang skal ba mnyam par skyes par gyur to/ /rgyal po chen po de'i tshe de'i dus na ston </text></item>
<item><p>261b5</p><section>'dul ba</section><text>pa mig mdzes shes bya bar gyur pa de gzhan zhig yin snyam na khyod kyis de ltar mi blta ste/ nga nyid de'i tshe de'i dus na ston pa mig mdzes zhes bya ba phyi rol pa'i mu stegs rdzu 'phrul dang ldan pa 'dod pa rnams las 'dod chags dang bral ba de yin par </text></item>
<item><p>261b6</p><section>'dul ba</section><text>gyur to/ /nga nyid kyi nyan thos brgya phrag du ma dang / stong phrag du ma dang / brgya stong phrag du ma byung bar gyur pa'i nyan thos rnams la nga nyid kyis shin tu zad par 'gyur ba ma yin/ shin tu dri ma med par 'gyur ba ma yin/ shin tu tshangs par spyod pa </text></item>
<item><p>261b7</p><section>'dul ba</section><text>la gnas par 'gyur ba ma yin gyi tshangs pa'i 'jig rten dang skal ba mnyam pa'i bar gyi chos bshad do/ /rgyal po chen po ji snyam du sems/ ngas sems can la phan pa byas pa des bla na med pa yang dag par rdzogs pa'i byang chub thob bo snyam na </text></item>
<item><p>261b8</p><section>'dul ba</section><text>khyod kyis de ltar mi blta ste/ 'on kyang nga'i de ni bla na med pa yang dag par rdzogs pa'i byang chub kyi rgyu tsam dang / rkyen tsam dang / tshogs tsam yin no/ /rgyal po chen po gzhan yang ngas bla na </text></item>
<item><p>262a1</p><section>'dul ba</section><text>med pa yang dag par rdzogs pa'i byang chub don du gnyer ba'i phyir sems can la phan pa byas pa gang yin pa de nyon cig /rgyal po chen po sngon byung ba ston pa lkug 'phye zhes bya ba phyi rol pa'i mu stegs rdzu 'phrul dang ldan pa/ 'dod </text></item>
<item><p>262a2</p><section>'dul ba</section><text>pa rnams las 'dod chags dang bral ba zhig byung bar gyur te/ de bram ze'i khye'u lnga brgya slob par byed do/ /de nas dus gzhan zhig na ston pa lkug 'phye 'di snyam du sems te/ ci'i phyir bram ze'i khye'u 'di rnams kyis </text></item>
<item><p>262a3</p><section>'dul ba</section><text>mngon par shes pa lnga mngon sum du ma byas snyam mo/ /de yang 'di snyam du sems te/ 'di rnams g.yang gzhi dang / shing shun dang / dbyug gu dang / ril ba spyi blugs dang / glugs gzar gyi snod lhag pa 'chang zhing / tshod rngad dang / ut+pa </text></item>
<item><p>262a4</p><section>'dul ba</section><text>la'i rtsa ba sbyor ba la brtson par gnas pa las gyur to snyam mo/ /de nas ston pa lkug 'phye 'di snyam du sems te/ gal te bram ze'i khye'u rnams la nan thur zhig ma byas na dbral bar dka'o snyam mo/ /byang chub sems </text></item>
<item><p>262a5</p><section>'dul ba</section><text>dpa' rnams kyi gdul ba la mkhas pa ni bla na med pa yin pas/ de nas ston pa lkug 'phyes bram ze'i khye'u rnams la smras pa/ bram ze'i khye'u dag zla ba gsum po 'di dag la kho bo nang du yang dag 'jog 'dod kyis/ kho bo la </text></item>
<item><p>262a6</p><section>'dul ba</section><text>'bras bu dang rtsa ba stobs pa'i bram ze'i khye'u gcig dang / gso sbyong bcwa lnga pa de nyid ma gtogs par bram ze'i khye'u su yang ma 'ong shig /bram ze'i khye'u de rnams kyis kyang khrims su bcas pa/ bdag cag las </text></item>
<item><p>262a7</p><section>'dul ba</section><text>dbyar gyi nang logs su rtsa ba dang 'bras bu stobs pa'i bram ze'i khye'u gcig dang / gso sbyong bcwa lnga pa de nyid ma gtogs par bram ze'i khye'u su yang mkhan po lta zhing 'gro bar mi bya'o/ /bdag cag las dbyar gyi nang logs su rtsa ba dang </text></item>
<item><p>262a8</p><section>'dul ba</section><text>'bras bu stobs pa'i bram ze'i khye'u gcig dang / gso sbyong bcwa lnga pa de nyid ma gtogs par gang zhig mkhan po lta zhing song bar gyur na de ni bdag cag gis nyes pa can du brtsi'o zhes byas nas/ ston pa lkug 'phye zla ba gsum po de </text></item>
<item><p>262b1</p><section>'dul ba</section><text>la nang du yang dag 'jog la zhugs pa dang / rtsa ba dang 'bras bu stobs pa'i bram ze'i khye'u gcig dang / gso sbyong bcwa lnga pa de nyid ma gtogs par bram ze'i khye'u su yang de'i drung du mi 'gro'o/ /ston pa lkug 'phyes rgyang ring po kho na </text></item>
<item><p>262b2</p><section>'dul ba</section><text>nas ri dgas shig mthong ngo / /mthong nas kyang 'di skad ces smras so/ /ri dgas 'ongs pa legs so tshur/ ri dgas khyod dang kho bo ni mtshungs te/ khyod kyang zas lto 'grangs tsam gyis chog cing kun du chog la/ kho bo yang lto </text></item>
<item><p>262b3</p><section>'dul ba</section><text>'grangs tsam gyis chog cing kun du chog na/ 'di na kha cig ni de lta ma yin te/ ha cang tshod rngad dang / ut+pa la'i rtsa ba sbyor ba la brtson par gnas so/ /de nas bram ze'i khye'u de rnams 'di snyam du sems te gdon mi za bar </text></item>
<item><p>262b4</p><section>'dul ba</section><text>mkhan po ni brtul zhugs rdzogs par gyur te/ 'di ltar mkhan po ri dgas dang lhan cig smra bar byed do snyam du bsams nas/ ston pa lkug 'phye gang na ba der dong ste lhags pa dang / ston pa'i rkang pa gnyis la mgo </text></item>
<item><p>262b5</p><section>'dul ba</section><text>bos phyag 'tshal nas phyogs gcig tu 'dug go/ /de nas ston pa lkug 'phye cang mi smra'o/ /de nas bram ze'i khye'u de rnams 'di snyam du sems te/ gdon mi za bar mkhan po ni brtul zhugs rdzogs par gyur te/ 'di ltar </text></item>
<item><p>262b6</p><section>'dul ba</section><text>mkhan po ri dgas dang lhan cig smra bar byed do snyam du bsams nas/ ston pa lkug 'phye ni gang gi phyir ri dgas dang lhan cig smra bar byed kyi/ mi rnams dang ni ma yin no/ /zhes smras nas stan las langs te dong ngo / de nas ri dgas </text></item>
<item><p>262b7</p><section>'dul ba</section><text>gyi brtul zhugs can zhig ston pa lkug 'phye gang na ba der song ba dang / ston pa lkug 'phyes rgyang ring po kho na nas ri dgas kyi brtul zhugs can mthong ngo / /mthong nas kyang 'di skad ces smras so/ /ri dgas kyi brtul zhugs </text></item>
<item><p>262b8</p><section>'dul ba</section><text>can khyod 'ongs pa legs so tshur khyod dang kho bo ni mtshungs te/ khyod kyang g.yang gzhi gcig thogs/ kho bo yang g.yang gcig thogs/ khyod kyang ril ba dang / dbyug gu dang / glugs gzar gyi snod re re thogs/ kho bo yang re re thogs/</text></item>
<item><p>263a1</p><section>'dul ba</section><text>khyod kyang bsod snyoms lto 'grangs tsam gyis chog cing kun du chog la/ kho bo yang bsod snyoms lto 'grangs tsam gyis chog cing kun du chog na/ 'di na kha cig ni de lta ma yin te/ g.yang gzhi dang / shing shun dang / dbyug gu dang /</text></item>
<item><p>263a2</p><section>'dul ba</section><text>ril ba dang / glugs gzar gyi snod lhag pa 'chang zhing / ha cang tshod rngad dang / khre rgod dang / ut+pa la'i rtsa ba sbyor ba la brtson par gnas so/ /de nas bram ze'i khye'u de rnams 'di snyam du sems te/ ji ltar mkhan po 'dod chen che ba la </text></item>
<item><p>263a3</p><section>'dul ba</section><text>ni rnam par smod la/ 'dod chen chung ba la bstod pas don gyis na mkhan pos bdag cag la nan thur byas kyis/ ma la bdag cag gi g.yang gzhi dang / shing shun dang / dbyug gu dang ril ba dang / glugs gzar gyi snod lhag pa chu bo rtag 'bab kyi nang du bor la </text></item>
<item><p>263a4</p><section>'dul ba</section><text>mkhan po gang na ba der 'dong ngo zhes de rnams kyis g.yang gzhi dang / shing shun dang / dbyug gu dang / ril ba dang / glugs gzar gyi snod lhag ma rnams chu bo rtag 'bab kyi nang du bor nas rgyud gtsang ba dang / spyod pa gzhung bzhin du byas nas ston </text></item>
<item><p>263a5</p><section>'dul ba</section><text>pa lkug 'phye gang na ba der dong ste lhags pa dang / ston pa lkug 'phye'i rkang pa gnyis la mgo bos phyag 'tshal te phyogs gcig tu 'dug go/ /ston pa lkug 'phyes bram ze'i khye'u de rnams kyi bsam pa dang / bag la nyal dang </text></item>
<item><p>263a6</p><section>'dul ba</section><text>khams dang / rang bzhin shes nas/ ji ltar bram ze'i khye'u lnga brgya po de dag gis mngon par shes pa lnga mngon sum du byas pa de lta bu'i chos bshad pa byas so/ /rgyal po chen po ji snyam du sems/ de'i tshe de'i dus kyi ston pa lkug 'phye gang </text></item>
<item><p>263a7</p><section>'dul ba</section><text>yin pa de ni nga nyid yin no/ /rgyal po chen po ngas sems can la phan pa byas pa des bla na med pa yang dag par rdzogs pa'i byang chub thob bo snyam na khyod kyis de ltar mi blta ste/ 'on kyang nga'i de ni bla na med pa yang dag par rdzogs pa'i byang chub kyi rgyu </text></item>
<item><p>263a8</p><section>'dul ba</section><text>tsam dang / rkyen tsam dang / tshogs tsam yin no/ /rgyal po chen po gzhan yang ngas bla na med pa yang dag par rdzogs pa'i byang chub don du gnyer ba'i phyir byang chub sems dpa'i spyod pas sems can la phan pa byas pa gang yin pa de nyon cig /</text></item>
<item><p>263b1</p><section>'dul ba</section><text>rgyal po chen po sngon byung ba'i mi rnams kyi tshe lo brgyad khri thub par gyur to/ /mi rnams kyi tshe lo brgyad khri thub pa na 'dzam bu'i gling 'di nyid 'byor par gyur cing zhes bya ba rgyas par ji skad chos ldan gyi mdo las 'byung ba lta bu'o/ /</text></item>
<item><p>263b2</p><section>'dul ba</section><text>ji tsam na mi tshe lo brgyad khri thub pa rnams la lus kyi gnod pa 'di lta bu byung ste/ 'di lta ste grang ba dang / tsha ba dang / bkres pa dang / skom pa dang / 'dod pa dang / za ba dang rga ba'o/ /mi rnams kyi tshe lo brgyad khri thub pa na rgyal po byed ldan </text></item>
<item><p>263b3</p><section>'dul ba</section><text>zhes bya ba byung ste/ rgyal po byed ldan gyi bskyed mos tshal gyi gnas na shing n+ya gro d+ha'i rgyal po shin tu rab gnas zhes bya ba zhig yod do/ /n+ya gro d+ha'i rgyal po shin tu rab gnas kyi drung na bram ze shing sA la chen po lta bu rtsibs kyi mu khyud </text></item>
<item><p>263b4</p><section>'dul ba</section><text>ces bya ba bram ze'i khye'u lnga brgya tsam la bram ze rnams kyi gsang tshig klog tu 'jug go/ /de nas bram ze shing sA la chen po lta bu rtsibs kyi mu khyud gcig pu dben par song nas sems la sems kyi rtog pa 'di lta bu skyes te/ mi rnams ni </text></item>
<item><p>263b5</p><section>'dul ba</section><text>tshe thung la tshe phyi mar 'gro dgos te/ skyes pa la mi 'chi ba med pas dge ba bya zhing tshangs par spyod pa spyad dgos na/ 'on kyang da ltar mi 'di dag ni 'di lta ste don spyad pa dang / bsod nams spyad pa dang dge ba spyad pa la sems las </text></item>
<item><p>263b6</p><section>'dul ba</section><text>chung ngu sems las chung ngur gnas par byed kyis/ ma la bdag skra dang kha spu bregs la gos ngur smrig bgos te dad pa yang dag pa kho nas khyim nas khyim med par rab tu 'byung bar bya'o snyam mo/ /de nas bram ze shing sA la chen po lta bu rtsibs </text></item>
<item><p>263b7</p><section>'dul ba</section><text>kyi mu khyud kyis bram ze'i khye'u rnams la smras pa/ bram ze'i khye'u dag shes par gyis shig /'di na kho bo gcig pu zhes bya ba nas rab tu 'byung ngo zhes bya ba'i bar rgyas par sbyar ro/ /bram ze'i khye'u dag bdag ni skra dang kha spu bregs te zhes </text></item>
<item><p>263b8</p><section>'dul ba</section><text>bya ba nas rab tu 'byung na shes ldan dag ci byed/ kye mkhan po bdag cag gis gang cung zad ci 'tshal ba de thams cad ni shes ldan mkhan po la brten nas lags pas gal te shes ldan mkhan po skra dang kha spu bregs shes bya ba nas </text></item>
<item><p>264a1</p><section>'dul ba</section><text>rab tu 'byung na bdag cag kyang shes ldan mkhan po rab tu byung ba'i rjes su rab tu 'byung bar bgyi'o/ /bram ze'i khye'u dag de'i dus la dbab par shes par gyis shig /de nas bram ze shing sA la chen po lta bu rtsibs </text></item>
<item><p>264a2</p><section>'dul ba</section><text>kyi mu khyud skra dang kha spu bregs nas zhes bya ba nas rab tu byung zhes bya ba'i bar du ste/ bram ze'i khye'u lnga brgya po de rnams kyang skra dang kha spu bregs nas gos ngur smrig bgos te bram ze shing sA la chen po lta bu rtsibs kyi mu </text></item>
<item><p>264a3</p><section>'dul ba</section><text>khyud rab tu byung ba'i rjes su rab tu byung ngo / /de nas bram ze shing sa la chen po lta bu rtsibs kyi mu khyud kyis mya ngan las 'da' bar mi 'gyur ba'i sgrib pa lnga spangs nas shes bya ba nas rgyas par byams pa dang ldan pa'i </text></item>
<item><p>264a4</p><section>'dul ba</section><text>sems shes bya ba dang / rgyas par snying rje dang / dga' ba dang / btang snyoms kyi bar du brjod par bya ste/ /btang snyoms dang ldan pa'i sems khon med pa/ 'gran zla med pa/ gnod pa med pa/ yangs pa rgya chen </text></item>
<item><p>264a5</p><section>'dul ba</section><text>por gyur pa/ tshad med pa shin tu bsgoms pas mos te khyab par byas nas rdzogs par byas te gnas so/ /de nas bram ze shing sA la chen po lta bu rtsibs kyi mu khyud kyi ming bram ze shing sA la chen po lta bu rtsibs kyi mu khyud </text></item>
<item><p>264a6</p><section>'dul ba</section><text>bram ze shing sA la chen po lta bu rtsibs kyi mu khyud ces bya ba'i ming gang yin pa nub par gyur cig /ston pa rtsibs kyi mu khyud ces bya bar grags so/ /de nas </text></item>
<item><p>264a7</p><section>'dul ba</section><text>ston pa rtsibs kyi mu khyud kyis bram ze'i khye'u rnams la smras pa/ bram ze'i khye'u dag mi rnams ni tshe thung ba/ nyon mongs pa/ ring po mi thogs pa yin la/ de yang sdug bsngal dang ldan no/ /dper na </text></item>
<item><p>264a8</p><section>'dul ba</section><text>rtswa'i rtse mo la chags pa'i zil pa ni nyi ma shar ba'i tshe myur du lhung zhing ring por mi gnas so/ /bram ze'i khye'u dag de bzhin du mi rnams kyi tshe yang zil pa dang 'dra bar ring por mi thogs pa nyon mongs pa yin la de </text></item>
<item><p>264b1</p><section>'dul ba</section><text>sdug bsngal dang ldan no/ /dper na chu la ri mo mkhan gyis ri mo bris pa ni myur du 'jig cing ring por mi gnas so/ /bram ze'i khye'u dag de bzhin du mi rnams kyi tshe yang chu'i ri mo bzhin du ring por mi gnas pa nyon mongs </text></item>
<item><p>264b2</p><section>'dul ba</section><text>pa yin la de yang sdug bsngal dang ldan no/ /dper na chu la dbyug pas khram btab pa ni myur du 'jig cing ring por mi gnas so/ /de bzhin du tshe yang dbyug pas bris pa lta bu yin no/ /dper na khor yug chur bor ba ni myur </text></item>
<item><p>264b3</p><section>'dul ba</section><text>du 'byin zhing ring por mi gnas so/ /de bzhin du tshe yang khor yug lta bu yin no/ /dper na rdo rje chur bor ba ni myur du 'byin zhing ring por mi gnas so/ /de bzhin du tshe yang rdo rje chur bor ba lta bu yin no/ /dper na </text></item>
<item><p>264b4</p><section>'dul ba</section><text>dbyug pa gnam du 'phangs pa ni myur du ltung zhing ring por mi gnas so/ /de bzhin du tshe yang dbyug pa gnam du 'phangs pa lta bu yin no/ /dper na thags bcas pa ji tsam btags pa de tsam du btags par bya ba rting la thug </text></item>
<item><p>264b5</p><section>'dul ba</section><text>par 'gyur ro/ /de bzhin du srog kyang btag par bya ba rting la thug pa lta bu yin no/ /dper na bsad par khrid pa'i phyugs ni gom re bor zhing bsad pa la nye ba yin no/ /de bzhin du tshe yang bsad pa'i phyugs lta bu yin no/ /</text></item>
<item><p>264b6</p><section>'dul ba</section><text>dper na bsad par khrid pa'i mi ni gom re bor zhing bsad pa la nye ba yin no/ /de bzhin du tshe yang bsad pa'i mi lta bu yin no/ /dper na sha'i kham tshad cig zangs chu mang po'i nang du bcug ste 'og nas me sbar na myur </text></item>
<item><p>264b7</p><section>'dul ba</section><text>du gor bar 'gyur zhing ring por mi gnas so/ /de bzhin du tshe yang sha'i kham tshad lta bu yin no// //'dul ba gzhi/ bam po lnga bcu pa/ dper na ri las 'bab pa'i chu bo gting zab pa/</text></item>
<item><p>264b8</p><section>'dul ba</section><text>shugs drag pa/ thag ring por 'bab pa shing rtsi ded par byed pa ni nyin zhag de dag 'das shing skad cig dang / thang cig dang / yud tsam de dag 'das na chu'i gnas pa dang 'jig pa mi mngon no/ /de bzhin du mi rnams kyi tshe yang chu bo'i </text></item>
<item><p>265a1</p><section>'dul ba</section><text>rgyun lta bu ste/ ring por mi thogs pa/ nyom mongs pa yin la de yang sdug bsngal dang ldan no/ /bram ze'i khye'u dag bdag ni byams pa dang ldan pa zhes bya ba nas/ rgyas par snying rje dang / dga' ba dang / btang snyoms dang ldan pa'i sems </text></item>
<item><p>265a2</p><section>'dul ba</section><text>zhes bya ba nas gnas so zhes bya ba'i bar du'o/ /bram ze'i khye'u dag tshur khyed kyis kyang byams pa dang ldan pa'i sems dang / snying rje dang / dga' ba dang / btang snyoms dang ldan pa'i sems kyi bar gyis gnas par gyis shig /rgyal </text></item>
<item><p>265a3</p><section>'dul ba</section><text>po chen po ston pa rtsibs kyi mu khyud de de tsam du tshe ring / de tsam du ring du gnas/ de tsam gyis tshe'i mthar thug pa yang re shig dge slong dag la mi rnams ni tshe thung ba/ ring por mi thogs pa/ nyon mongs pa yin la/ de yang sdug bsngal dang </text></item>
<item><p>265a4</p><section>'dul ba</section><text>ldan no zhes bya ba de lta bu'i chos ston to/ rgyal po chen po de ji snyam du sems/ de'i tshe de'i dus na ston pa rtsibs kyi mu khyud ces bya bar gyur pa de gzhan zhig yin snyam na khyod kyis de ltar mi blta ste/ 'on kyang nga nyid de'i </text></item>
<item><p>265a5</p><section>'dul ba</section><text>tshe de'i dus na ston pa rtsibs kyi mu khyud ces bya bar gyur to/ /rgyal po chen po ngas sems can rnams la phan pa byas pa des bla na med pa yang dag par rdzogs pa'i byang chub thob bo snyam na khyod kyis de ltar mi lta ste/</text></item>
<item><p>265a6</p><section>'dul ba</section><text>'on kyang nga'i de ni bla na med pa yang dag par rdzogs pa'i byang chub kyi rgyu tsam dang / rkyen tsam dang / tshogs tsam yin no/ /ston pa mig mdzes ji lta ba bram ze'i bu 'joms byed dang / glang po skyong yang de dang 'dra'o/ /</text></item>
<item><p>265a7</p><section>'dul ba</section><text>rgyal po chen po gzhan yang ngas bla na med pa yang dag par rdzogs pa'i byang chub don du gnyer ba na nga byang chub sems dpa'i spyod pa la shes rab chen po dang spobs pa chen por gyur nas sems can la phan pa byas pa gang yin pa de </text></item>
<item><p>265a8</p><section>'dul ba</section><text>nyon cig /rgyal po chen po sngon byung ba rgyal po phyogs bdag ces bya ba zhig byung ste/ rgyal po phyogs bdag gi bu gzhon nu rdul phran zhes bya ba zhig byung ngo / /rgyal po phyogs bdag la bram ze shing sA la chen po lta bu gnag </text></item>
<item><p>265b1</p><section>'dul ba</section><text>lhas skyes shes bya ba zhig yod de/ bram ze shing sA la chen po lta bu gnag lhas skyes kyi bu bram ze'i khye'u me gso zhes bya ba mkhas pa/ gsal ba/ yid gzhungs pa/ gzhung dang 'thun par dpyod pa'i shes rab dang ldan </text></item>
<item><p>265b2</p><section>'dul ba</section><text>pa zhig yod de/ 'di ltar de'i pha bram ze gnag lhas skyes zhing las kyi mtha' gang yin pa de rnams bram ze'i khye'u me gso la 'dri zhing byed do/ /don du bya ba'i don nges par brtag pa gang yin pa de rnams kyang bram ze'i </text></item>
<item><p>265b3</p><section>'dul ba</section><text>khye'u me gso la dris nas byed kyi ma dris par ni ma yin no/ /gzhon nu rdul phran dang / rgyal po'i 'khor rgyal rigs drug gi grogs po dang / snying du sdug pa dang / ne'u zla yang yin no/ /gang gi tshe rgyal po phyogs </text></item>
<item><p>265b4</p><section>'dul ba</section><text>bdag rtse bar 'dod pa 'am/ dga' bar 'dod pa 'am/ dga' mgur spyod 'dod par gyur pa de'i tshe des dgos pa thams cad dang / las su bya ba thams cad bram ze gnag lhas skyes la slar btang nas steng gi khang bzangs </text></item>
<item><p>265b5</p><section>'dul ba</section><text>kyi gzhi la skyes pa med par song ste rol mo rnams kyis rtse bar byed/ dga' bar byed/ dga' mgur spyod par byed do/ /de nas dus gzhan zhig na bram ze gnag lhas skyes shi'o/ /de shi ba na rgyal po phyogs bdag shin </text></item>
<item><p>265b6</p><section>'dul ba</section><text>du sdug bsngal zhing yid mi bde ba'i tshor ba nyams su myong nas/ kyi hud bram ze gnag lhas skyes shi bas bdag che thang du dmas par gyur to/ /kyi hud bram ze gnag lhas skyes shi bas bdag shin du che thang du dmas par gyur </text></item>
<item><p>265b7</p><section>'dul ba</section><text>to zhes zer ro/ /de nas gzhon nu rdul phran rgyal po phyogs bdag gang na ba der song ste phyin pa dang / rgyal po phyogs bdag la 'di skad ces smras so/ /lha ci'i slad du bram ze gnag lhas skyes gum pas shin du sdug bsngal zhing </text></item>
<item><p>265b8</p><section>'dul ba</section><text>thugs la gcags par gyur te sdug bsngal zhing thugs la gcags pa'i tshor ba nyams su myong bar mdzad/ gzhon nu kho bo gang gi tshe rtse bar 'dod pa 'am/ dga' bar 'dod pa 'am/ dga' mgur spyod 'dod par gyur pa de'i tshe kho bo'i </text></item>
<item><p>266a1</p><section>'dul ba</section><text>dgos pa thams cad dang las su bya ba thams cad bram ze gnag lhas skyes la slar gtang nas steng gi khang bzangs kyi gzhi na skyes pa med par song nas rol mo rnams kyis rtse bar byed/ dga' bar byed/ dga' mgur spyod par byed do/ /</text></item>
<item><p>266a2</p><section>'dul ba</section><text>da ni kho bo 'di snyam du sems te/ kyi hud bram ze gnag lhas skyes shi bas bdag tshe thung du dmas par gyur to/ /kyi hud bram ze gnag lhas skyes shi bas bdag shin du tshe thung du dmas par gyur to snyam mo/ /lha bram ze gnag lhas skyes gum pas </text></item>
<item><p>266a3</p><section>'dul ba</section><text>shin du sdug bsngal zhing thugs mi dgyes par gyur te/ sdug bsngal zhing thugs mi dgyes pa'i tshor ba nyams su myong bar ma mdzad cig /de ci'i slad du zhe na/ lha bram ze gnag lhas skyes kyi bu bram ze'i khye'u me gso zhes bgyi ba mkhas pa/</text></item>
<item><p>266a4</p><section>'dul ba</section><text>gsal ba/ yid gzhungs pa/ gzhung dang mthun par dpyod pa'i shes rab dang ldan pa zhig mchis te/ 'di ltar de'i pha bram ze gnag lhas skyes kyis las kyi mtha' bgyis pa gang lags pa de dag kyang bram ze'i khye'u me gso la dris </text></item>
<item><p>266a5</p><section>'dul ba</section><text>nas bgyis kyi ma dris pas ni ma lags so/ /don du bgyi ba'i don nges par brtag pa gang lags pa de dag kyang bram ze'i khye'u me gso la dris nas bgyis kyi ma dris par ni ma lags so/ /lha de lta lags pas pha </text></item>
<item><p>266a6</p><section>'dul ba</section><text>gnag lhas skyes kyi las thabs su dbang bskur du gsol/ /de nas rgyal po phyogs bdag gis bram ze'i khye'u me gso pho nyas bkug nas 'di skad ces smras so/ /bram ze'i khye'u khyod ngas deng phyin chad nas pha gnag lhas </text></item>
<item><p>266a7</p><section>'dul ba</section><text>skyes kyi las thabs su bcug go/ /bka' bzhin 'tshal zhes bram ze'i khye'u me gsos mnyan to/ /de nas bram ze'i khye'u me gso de pha bram ze gnag lhas skyes byed byed pa'i zhing blas kyi mtha' gang yin pa de rnams kyang byed </text></item>
<item><p>266a8</p><section>'dul ba</section><text>do/ /de'i pha bram ze gnag lhas skyes don du bya ba'i don nges par rtog rtog pa gang yin pa de dag kyang de nges par rtog go/ /de nas bram ze'i khye'u me gso'i ming bram ze'i khye'u me gso zhes bya ba gang yin pa de nub </text></item>
<item><p>266b1</p><section>'dul ba</section><text>par gyur cing bram ze gnag lhas skyes bram ze gnag lhas skyes shes bya bar grags so/ /de nas bram ze gnag lhas skyes kyis rgyal po'i 'khor rgyal rigs drug pho nyas bkug nas 'di skad ces smras so/ /shes ldan dag tshur khyed </text></item>
<item><p>266b2</p><section>'dul ba</section><text>gzhon nu rdul phran gang na ba der dong la phyin pa dang / gzhon nu rdul phran la rgyal ba dang / tshe spel ba dag byos la/ gzhon nu rdul phran la 'di skad ces ji ltar rdul phran khyod bde na de bzhin du bdag cag kyang bde zhing / ji ltar </text></item>
<item><p>266b3</p><section>'dul ba</section><text>rdul phran khyod sdug bsngal na de bzhin du bdag cag sdug bsngal bar 'gyur la/ rgyal po'i 'khor rgyal rigs drug po ni rdul phran khyod kyi grogs po dang / snying du sdug pa dang / ne'u zla yin gyis/ rdul phran khyod gal te yab </text></item>
<item><p>266b4</p><section>'dul ba</section><text>'das nas yab kyi rgyal srid kyi dbang phyug la bzhag na/ ci nas kyang bdag cag la longs spyod dag las longs spyod kyi bgo bsha' mdzod ces gyis shig /mkhan po bka' bzhin 'tshal zhes rgyal po'i 'khor rgyal rigs drug gis </text></item>
<item><p>266b5</p><section>'dul ba</section><text>bram ze gnag lhas skyes las mnyan nas gzhon nu rdul phran gang na ba der dong ste phyin pa dang / gzhon nu rdul phran la rgyal ba dang tshe spel ba dag byas nas gzhon nu rdul phran la 'di skad ces smras so/ /ji ltar rdul phran khyod bde na de </text></item>
<item><p>266b6</p><section>'dul ba</section><text>bzhin du bdag cag bde zhing / ji ltar rdul phran khyod sdug bsngal na de bzhin du bdag cag sdug bsngal bar 'gyur la/ rgyal po'i 'khor rgyal rigs drug ni rdul phran khyod kyi grogs po dang / snying du sdug pa dang / ne'u zla lags </text></item>
<item><p>266b7</p><section>'dul ba</section><text>kyis/ rdul phran khyod gal te yab 'das nas rgyal srid kyi dbang phyug la bzhag na ci nas kyang bdag cag la longs spyod dag las longs spyod kyi bgo bsha' mdzod cig /de bzhin du bya'o zhes gzhon nu rdul phran gyis </text></item>
<item><p>266b8</p><section>'dul ba</section><text>mnyan to/ /de nas dus gzhan zhig na rgyal po phyogs bdag dus las 'das te shi bar gyur nas blon po'i tshogs rnams dang / sna chen po la gtogs pa rnams dang / rgyal khrims 'don pa rnams dang / gsang tshig </text></item>
<item><p>267a1</p><section>'dul ba</section><text>gis lhan cig 'tsho ba rnams kyis gzhon nu rdul phran pha'i rgyal srid kyi dbang phyug la bzhag cing / de rgyal srid la dbang bskur ba'i phyir dbang bskur ro/ /de nas gzhon nu rdul phran gyi ming gzhon nu rdul phran zhes </text></item>
<item><p>267a2</p><section>'dul ba</section><text>bya ba gang yin pa de nub cing / rgyal po rdul phran zhes bya bar grags so/ /de nas rgyal po rdul phran gyis bram ze gnag lhas skyes pho nyas bkug nas 'di skad ces smras so/ /mkhan pos nga'i yab la ji ltar rjes su bstan </text></item>
<item><p>267a3</p><section>'dul ba</section><text>par bya bar soms shig /bka' bzhin 'tshal zhes bram ze gnag lhas skyes kyis mnyan to/ /de nas bram ze gnag lhas skyes kyis rgyal po'i 'khor rgyal rigs drug pho nyas bkug ste 'di skad ces smras so//</text></item>
<item><p>267a4</p><section>'dul ba</section><text>shes ldan dag khyed cag rgyal po rdul phran gang na ba der dong la phyin pa dang / rgyal po rdul phran la rgyal ba dang tshe spel ba dag byos la 'di skad ces lha lha gzhon nur gyur pa na bdag cag spyan sngar mchis nas 'di skad </text></item>
<item><p>267a5</p><section>'dul ba</section><text>ces ji ltar rdul phran khyod bde na de bzhin du bdag cag bde zhing / ji ltar rdul phran khyod sdug bsngal na de bzhin du bdag cag sdug bsngal bar 'gyur la/ rgyal po'i 'khor rgyal rigs drug po ni rdul phran </text></item>
<item><p>267a6</p><section>'dul ba</section><text>khyod kyi grogs po dang / snying du sdug pa dang / ne'u zla lags kyis/ rdul phran khyod gal te yab 'das te yab kyi rgyal srid kyi dbang phyug la bzhag na ci nas kyang bdag cag la longs spyod dag las longs spyod kyi bgo </text></item>
<item><p>267a7</p><section>'dul ba</section><text>bsha' mdzod cig ces gsol pa dgongs sam zhes smros shig /gal te 'di skad ces ngas dran no zer na/ lha da ni de'i dus la bab lags so zhes smros shig /'on te de 'di skad ces sa chen po nang yangs la phyi shing rta'i dbyibs </text></item>
<item><p>267a8</p><section>'dul ba</section><text>ltar 'dug pa 'di cha bdun du 'god pa su zhig yod ces zer na/ lha gnag lhas skyes ma lags pa gzhan yang ma mchis so zhes smros shig /mkhan po bka' bzhin 'tshal zhes rgyal po'i 'khor rgyal rigs drug </text></item>
<item><p>267b1</p><section>'dul ba</section><text>gis bram ze gnag lhas skyes las mnyan nas/ rgyal po rdul phran gang na ba der dong ste phyin pa dang / rgyal po rdul phran la rgyal ba dang tshe spel ba dag byas nas rgyal po rdul phran la 'di skad ces smras so/ /lha lha sngon gzhon nur </text></item>
<item><p>267b2</p><section>'dul ba</section><text>gyur pa na bdag cag spyan sngar mchis nas 'di skad ces ji ltar rdul phran khyod bde na de bzhin du bdag cag bde zhing / ji ltar rdul phran khyod sdug bsngal na de bzhin du bdag cag sdug bsngal bar 'gyur la/ bdag </text></item>
<item><p>267b3</p><section>'dul ba</section><text>cag rgyal po'i 'khor rgyal rigs drug po ni rdul phran khyod kyi grogs po dang / snying du sdug pa dang / ne'u zla lags kyis/ rdul phran khyod gal te yab 'das te yab kyi rgyal srid kyi dbang phyug la bzhag na ci nas </text></item>
<item><p>267b4</p><section>'dul ba</section><text>kyang bdag cag la longs spyod dag las longs spyod kyi bgo bsha' mdzod cig ces gsol pa dgongs lags sam/ shes ldan dag ngas dran no/ /lha da ni de'i dus la bab lags so/ /'o na sa chen po nang yangs la phyi shing rta'i dbyibs ltar </text></item>
<item><p>267b5</p><section>'dul ba</section><text>'dug pa 'di cha bdun du 'god pa su zhig yod/ lha gnag lhas skyes ma lags pa gzhan ma mchis so/ /de nas rgyal po rdul phran gyis bram ze gnag lhas skyes pho nyas bkug nas 'di skad ces smras so/ /mkhan po khyod kyis sa chen </text></item>
<item><p>267b6</p><section>'dul ba</section><text>po 'di nang yangs la phyi shing rta'i dbyibs ltar 'dug pa 'di cha bdun du 'god nus sam/ lha legs par rngo thog go/ /de nas bram ze gnag lhas skyes kyis rgyal po rdul phran las mnyan nas dkyil dang dkyil na yul 'khor bu chung </text></item>
<item><p>267b7</p><section>'dul ba</section><text>dang 'khor bu chung yod pa gang yin pa de dag rgyal po rdul phran gyi ris su bcad pa dang / des rgyal po rdul phran yid rangs par gyur to/ /bram ze gnag lhas skyes kyis kho bo'i ris ji lta bu zhig tu bcad na/ da lha dper na mkhas pa </text></item>
<item><p>267b8</p><section>'dul ba</section><text>gsal ba bye brag shes pas byas pa lta bur gyur te zhes yid rangs pa yang go bar byas so/ /yul 'khor bu chung gzhan gang dag yin pa de dag rgyal po'i 'khor rgyal rigs drug gi ris su bcad pa dang / des rgyal po'i 'khor rgyal rigs </text></item>
<item><p>268a1</p><section>'dul ba</section><text>drug kyang yid rangs par gyur te/ bram ze gnag lhas skyes kyis ji lta bu zhig tu bgos na/ ji ltar mkhas pa gsal ba bye brag shes pas byas pa bzhin du kho bo cag gis yun ring po nas bsams bsams pa'i yul </text></item>
<item><p>268a2</p><section>'dul ba</section><text>de dag da kho bo cag gi ris su bcad ces yid rangs pa yang go bar byas so/ /de nas rgyal po'i zham ring rgyal rigs drug gis bram ze gnag lhas skyes la 'di skad ces smras so/ /mkhan po rgyal po rdul phran la ji ltar rjes su ston pa de </text></item>
<item><p>268a3</p><section>'dul ba</section><text>bzhin du deng slan chad bdag cag la yang khyod kyis rjes su bstan par dgongs su gsol/ de bzhin du bya'o zhes bram ze gnag lhas skyes kyis mnyan to/ /de nas bram ze gnag lhas skyes rgyal bo rdul phran dang / rgyal po'i 'khor </text></item>
<item><p>268a4</p><section>'dul ba</section><text>rgyal rigs drug dang / rgyal rigs shing sA la chen po lta bu bdun dang / bram ze shing sA la chen po lta bu bdun dang / khyim bdag shing sa la chen po lta bu bdun dang / thabs rir bab pa'i chung ma bzhi bcu la rjes su ston to/ /bram ze'i </text></item>
<item><p>268a5</p><section>'dul ba</section><text>khye'u lnga brgya tsam la bram ze'i gsang tshig klog tu 'jug go/ /'dul sbyong mkhan dang / glang po che la zhon pa dang / rta la zhon pa dang / ral gri 'dzin stangs mkhan dang / gzhu 'dzin pa dang / zha 'bring byed pa dang / go re long byed </text></item>
<item><p>268a6</p><section>'dul ba</section><text>pa dang / bro ga len pa dang / rgyal po'i bu rtul phod pa dpa' ba rab gnon tshan po che dang ldan pa rnams dang / sems srung ba dang / skra mkhan dang / khrus byed pa du ma la yang rjes su ston par byed do/ /de nas bram ze gnag lhas </text></item>
<item><p>268a7</p><section>'dul ba</section><text>skyes kyi ming bram ze gnag lhas skyes shes bya ba'i ming gang yin pa de nub par gyur cing / bram ze chen po gnag lhas skyes shes bya bar grags so/ /de nas bram ze chen po gnag lhas skyes bram ze rnams kyis ni tshangs par </text></item>
<item><p>268a8</p><section>'dul ba</section><text>bkur ro/ /rgyal pos ni lhar bkur ro/ /grong mi dang yul mi rnams kyis ni rgyal por bkur ro/ /bram ze rnams kyis ni 'di snyam du shes te/ bram ze chen po gnag lhas skyes kyis tshangs pa'i lam mthong ste/ tshangs pa'i lam </text></item>
<item><p>268b1</p><section>'dul ba</section><text>shes shing mthong nas mtha' dag rdzogs par byas te gnas so snyam mo/ /rgyal po dang / grong mi dang / yul mi rnams kyis kyang 'di snyam du shes te/ bram ze chen po gnag lhas skyes kyis tshangs pa'i lam shes shing / tshangs pa'i lam </text></item>
<item><p>268b2</p><section>'dul ba</section><text>mthong ste/ tshangs pa'i lam shes shing mthong nas mtha' dag rdzogs par byas te gnas so snyam mo/ /de nas bram ze chen po gnag lhas skyes 'di snyam du sems te/ bdag da ltar bram ze rnams kyis ni tshangs par bkur/ rgyal pos </text></item>
<item><p>268b3</p><section>'dul ba</section><text>ni lhar bkur/ grong mi dang yul mi rnas kyis ni rgyal po bkur/ bram ze rnams ni 'di snyam du shes te/ bram ze chen po gnag lhas skyes kyis tshangs pa'i lam mthong ste/ tshangs pa'i lam shes shing mthong nas mtha' dag rdzogs </text></item>
<item><p>268b4</p><section>'dul ba</section><text>par byas te gnas so snyam mo/ /rgyal po dang / grong mi dang / yul mi rnams kyis kyang 'di snyam du shes te/ bram ze chen po gnag lhas skyes ni tshangs pa'i lam shes shing tshangs pa'i lam mthong ste/ tshangs pa'i lam shes shing mthong nas </text></item>
<item><p>268b5</p><section>'dul ba</section><text>mtha' dag rdzogs par byas te gnas so snyam mo/ /bdag gis ni tshangs pa'i lam yang mi shes/ bdag ni tshangs pa'i lam shes shing mthong nas mtha' dag rdzogs par byas te gnas pa yang ma yin na/ bdag gis bdag gi pha bram ze gnag </text></item>
<item><p>268b6</p><section>'dul ba</section><text>lhas skyes las bram ze gang zhig dbyar zla ba bzhi po dag la dben par snying rje'i bsam gtan gyis gnas na de'i drung du tshangs pa 'ong bar 'gyur ro zhes thos kyis/ ma la bdag gis dbyar zla ba bzhi dag la dben par snying rje'i bsam gtan gyis </text></item>
<item><p>268b7</p><section>'dul ba</section><text>gnas par bya'o snyam mo/ /de nas bram ze chen po gnag lhas skyes kyis rgyal po rdul phran la 'di skad ces smras so/ /lha re shig rjes su ston pa gzhan zhig btsal du gsol/ bdag ni dbyar zla ba bzhi po dag la dben par snying </text></item>
<item><p>268b8</p><section>'dul ba</section><text>rje'i bsam gtan gyis gnas par 'tshal lo/ /mkhan po dag de'i dus la bab par mkhyen par mdzod cig /rgyal po'i 'khor rgyal rigs drug dang / rgyal rigs shing sA la chen po lta bu bdun dang / bram ze shing </text></item>
<item><p>269a1</p><section>'dul ba</section><text>sA la chen po lta bu bdun dang / khyim bdag shing sA la chen po lta bu bdun dang / thabs rir bab pa'i chung ma bzhi bcu la smras pa/ shes ldan dag re shig ma g.yeng bar bag yod par khyim na 'khod cig /bdag ni dbyar </text></item>
<item><p>269a2</p><section>'dul ba</section><text>gyi zla ba bzhi po dag la dben par snying rje'i bsam gtan gyis gnas par 'dod do/ /rje'i sras da de'i dus la bab lags so/ /bram ze'i khye'u lnga brgya po dag la smras pa/ bram ze'i khye'u dag re shig ji skad thos pa dang /</text></item>
<item><p>269a3</p><section>'dul ba</section><text>ji skad bstan pa dang / ji ltar kun chub par byas pa'i rig pa dag zung shig /lhogs shig /bdag ni dbyar zla ba bzhi po dag la dben par snying rje'i bsam gtan gyis gnas par 'dod do/ /mkhan po da de'i dus la bab </text></item>
<item><p>269a4</p><section>'dul ba</section><text>lags so/ /'dul sbyong mkhan dang / glang po che la zhon pa dang / rta la zhon pa dang / shing rta pa dang / ral gri 'dzin stangs mkhan dang / gzhu 'dzin pa dang / zhabs 'bring byed pa dang / go re long byed pa dang / bro ga len pa dang /</text></item>
<item><p>269a5</p><section>'dul ba</section><text>rgyal po'i bu rtul phod pa dpa' ba rab gnon tshan po che dang ldan pa rnams dang / sems srung ba dang / skra mkhan dang / khrus byed pa du ma la smras pa/ shes ldan dag re shig rjes su ston pa gzhan tshol cig /kho bo ni dbyar zla ba </text></item>
<item><p>269a6</p><section>'dul ba</section><text>bzhi po dag la dben par snying rje'i bsam gtan gyis gnas par 'dod do/ /mkhan po da de'i dus la bab lags so/ /de nas bram ze chen po gnag lhas skyes kyis grong khyer gyi shar phyogs su khang bzangs shig </text></item>
<item><p>269a7</p><section>'dul ba</section><text>brtsigs nas/ dbyar zla ba bzhi po dag la dben par snying rje'i bsam gtan gyis gnas pa las de'i drung du tshangs pa ma 'ongs so/ /de nas bram ze chen po gnag lhas skyes kyis dbyar gyi zla ba bzhir zhag gcig gis </text></item>
<item><p>269a8</p><section>'dul ba</section><text>ma lon pa dang 'di snyam du sems te/ bdag gi pha bram ze gnag lhas skyes las dbyar zla ba bzhi po dag la dben par snying rje'i bsam gtan gyis gnas na/ de'i drung du tshangs pa 'ong bar 'gyur ro zhes thos na bdag gi </text></item>
<item><p>269b1</p><section>'dul ba</section><text>drung du ni tshangs pa ma 'ongs so snyam mo/ /de nas tshangs pa mi mjed kyi bdag pos bram ze chen po gnag lhas skyes kyi bsam pa sems kyis shes nas/ dper na skyes bu stobs dang ldan pa'i lag pa bskum pa las brkyang ba </text></item>
<item><p>269b2</p><section>'dul ba</section><text>'am/ brkyang ba las bskum pa tsam gyis tshangs pa mi mjed kyi bdag po tshangs pa'i 'jig rten nas mi snang bar gyur cing / bram ze chen po gnag lhas skyes kyi khang bzangs su 'ongs so/ /de'i tshe tshangs pa mi mjed kyi </text></item>
<item><p>269b3</p><section>'dul ba</section><text>bdag po'i kha dog gi mthus khang bzangs thams cad snang ba rgya chen pos khyab par gyur to/ /bram ze chen po gnag lhas skyes kyis nam gyi cha smad la bab pa dang / khang bzangs thams cad snang ba rgya chen pos khyab par </text></item>
<item><p>269b4</p><section>'dul ba</section><text>gyur pa mthong ngo / /mthong nas kyang de'i tshe tshigs su bcad de smras pa/ 'di 'dra ba yi kha dog ni/ /bdag gis ma mthong ma thos na/ /gzugs bzang kha dog ldan pa yi/ /grogs po khyod ni su zhig yin/ /gang la </text></item>
<item><p>269b5</p><section>'dul ba</section><text>lhar bcas tshangs ris dang / /de bzhin ris ni gzhan dag gis/ /gzhon nur rab shes de lta bur/ /gnag lhas skyes kyis nga shes byos/ /tshangs pa khyod la 'dud bgyid cing / /bkur sti yang ni bgyid lags kyis/ /</text></item>
<item><p>269b6</p><section>'dul ba</section><text>bdag gi tshig rnams gsan mdzod la/ /myur du gnang bar mdzad du gsol/ /gnag lhas skyes pa khyod kyis ni/ /smras pa'i tshig de gzung bar byas/ /tshe 'di'i don ni gang yin dang / /phyi ma'i don ni gang yin pa/ /</text></item>
<item><p>269b7</p><section>'dul ba</section><text>yid la bsams pa de dag ni/ /bram ze nga la dris shig dang / /dris pa de dang de dag ni/ /nga yis khyod la gtan la dbab/ /de nas bram ze chen po gnag lhas skyes 'di snyam du sems te/ re shig bdag gis mthong ba'i chos kyi </text></item>
<item><p>269b8</p><section>'dul ba</section><text>don gyis thob par bya ba gang yin pa de ni bdag gis thob kyis/ ma la bdag gis tshe phyi ma'i don las brtsams te dri bar bya'o snyam nas de'i tshe tshigs su bcad de smras pa/ blo la bsdogs pa'i yid gnyis the tshom dag /tshangs pa </text></item>
<item><p>270a1</p><section>'dul ba</section><text>kun bged gzhon nu la 'dri ba/ /gang du gnas shing gang la bslab byas na/ /tshangs pa'i 'jig rten mi 'chi 'thob par 'gyur/ /bram ze mi yi nang na nga'o snyam spangs shing / /gcig pur gyur pa snying rjer mos pa dang / /dri </text></item>
<item><p>270a2</p><section>'dul ba</section><text>nga med cing 'khrig las chags bral ba/ /'di la gnas shing 'di nyid la bslabs nas/ /mi yis tshangs pa'i 'jig rten 'chi med 'thob/ /de nas bram ze chen po gnag lhas skyes 'di snyam du sems te/ tshangs pas bshad pa/ bram </text></item>
<item><p>270a3</p><section>'dul ba</section><text>ze mi yi nang na nga'o snyam spangs shing / /zhes bya ba 'di'i don yang bdag gis kun shes/ tshangs pas bshad pa/ gcig pur gyur pa snying rjer mos pa dang / zhes bya ba 'di'i don yang bdag gis kun shes na/ tshangs pas bshad pa/ dri nga med </text></item>
<item><p>270a4</p><section>'dul ba</section><text>cing 'khrig las chags bral ba/ /zhes bya ba 'di'i don bdag gis mi shes so snyam du bsams nas de'i tshe tshigs su bcad de smras pa/ tshangs pa mi'i nang dri nga gang zhig lags/ /'jig rten kun ni ngogs kyis 'bab chu ltar/ /gang gis bsgribs na </text></item>
<item><p>270a5</p><section>'dul ba</section><text>ngan song sgrib pa can/ /tshangs pa 'thob 'gyur lam ni mi shes pa'o/ /khro dang brdzun dang khon dang rnam 'tshe dang / /'jungs dang mngon pa'i nga rgyal mi bzod dang / /chags dang zhe sdang de bzhin gti mug dang / /phrag dog ser sna dag dang 'tshig </text></item>
<item><p>270a6</p><section>'dul ba</section><text>pa ste/ /de dag bram ze mi'i nang dri nga yin/ /'jig rten kun na ngogs kyis 'bab chu ltar/ /de yis bsgribs na ngan song sgrib pa can/ /tshangs pa 'thob 'gyur lam ni mi shes so/ /de nas bram ze chen po gnag lhas skyes 'di snyam du </text></item>
<item><p>270a7</p><section>'dul ba</section><text>sems te/ ji skad du bdag gis tshangs pas smras pa'i don shes pa ltar na/ khyim pa khyim na gnas pas ji srid 'tsho ba'i bar du tshangs par spyod pa sal gyis dag pa/ ma 'dres pa yongs su rdzogs pa yongs su dag pa rnam par </text></item>
<item><p>270a8</p><section>'dul ba</section><text>byung ba spyad pa 'di ni sla ba ma yin pas ma la bdag skra dang kha spu bregs te gos ngur smrig bgos nas dad pa yang dag pa kho nas khyim med par rab tu 'byung bar bya'o snyam mo/ /de nas tshangs pa mi mjed kyi bdag </text></item>
<item><p>270b1</p><section>'dul ba</section><text>pos bram ze chen po gnag lhas skyes kyi bsam pa sems kyis shes nas tshigs su bcad de smras pa/ tshangs par skye bar bya ba'i phyir/ /'di la 'bad pa brtan par gyis/ /chos 'di dag pa g.yung drung yin/ /zhes smras nas tshangs pa mi mjed kyi </text></item>
<item><p>270b2</p><section>'dul ba</section><text>bdag po de nyid du mi snang bar gyur to/ /de nas dbyar zla ba bzhi po dag 'das nas rgyal po rdul phran bram ze chen po gnag lhas skyes gang na ba der dong ste phyin pa dang / bram ze chen po gnag lhas skyes kyi rkang pa gnyis la mgo bos phyag byas </text></item>
<item><p>270b3</p><section>'dul ba</section><text>te phyogs gcig tu 'dug go/ /phyogs gcig tu 'dug pa dang / rgyal po rdul phran la bram ze chen po gnag lhas skyes kyis 'di skad ces smras so/ /sa bdag rgyal chen rdul phran khyod/ /bdag gi tshig ni gsan par mdzod/ /gnag </text></item>
<item><p>270b4</p><section>'dul ba</section><text>lhas skyes bdag mi spro yis/ /rgyal srid nyid kyis bskyang du gsol/ /de nas rgyal po rdul phran gyis tshigs su bcad de smras pa/ khyod kyi 'dod pa mi chog pa/ /gang yin de yang khyod la bskang / /khyod la 'tshe ba de bsad kyis/ /gnag </text></item>
<item><p>270b5</p><section>'dul ba</section><text>lhas skyes kyis bdag ma spang / /rgyal po bdag 'dod mi chog min/ /bdag la 'tshe ba'ang ma mchis te/ /mi ma yin pa'i tshig thos nas/ /khyim gyi gzhi la mi spro'o/ /gang las thos nas bram ze khyod/ /'dir ni bdag dang 'dod </text></item>
<item><p>270b6</p><section>'dul ba</section><text>spong ba/ /mi ma yin pa de ci 'dra/ /dri yis de ni bdag la smros/ /snying rje yi ni gnas pa yis/ /rab dben bsam gtan byed pa na/ /de nas tshangs pa mdun du 'ongs/ /tha dad phyogs ni snang bar byas/ /bdag gis de yi </text></item>
<item><p>270b7</p><section>'dul ba</section><text>tshig thos nas/ /khyim gyi gzhi la mi spro'o/ /bram ze gang du 'gro ba der/ /kho bo yang ni 'gro bya zhing / /khyod kyi nyan thos 'gyur bar bgyis/ /gnag lhas skyes khyod ston pa mdzod/ /gang la so so'i skye bo rnams/ /chags </text></item>
<item><p>270b8</p><section>'dul ba</section><text>pa'i 'dod pa de dag spongs/ /'dod pa rnams la mi lta zhing / /bden pa'i chos la gnas par mdzod/ /tshangs par skye bar bgyi slad du/ /nor bu dag pa bai dUr+ya/ /ji ltar ma bcos dri med lta'i/ /tshangs par </text></item>
<item><p>271a1</p><section>'dul ba</section><text>spyod pa spyad bar bgyi/ /mkhan po da de'i dus la bab par mkhyen par mdzod cig /de nas bram ze chen po gnag lhas skyes kyis rgyal po'i 'khor rgyal rigs drug rnams la smras pa/ shes ldan dag bdag ni skra dang kha spu bregs te </text></item>
<item><p>271a2</p><section>'dul ba</section><text>gos ngur smrig bgos nas dad pa yang dag pa kho nas khyim nas khyim med par rab tu 'byung na shes ldan dag ci byed/ mkhan po lo bdun du gzhes shig dang / lo bdun 'das nas bdag cag bu dang / spun dang / gzhan dag rgyal srid kyi dbang phyug </text></item>
<item><p>271a3</p><section>'dul ba</section><text>la bkod nas mkhan po rab tu byung ba'i rjes su rab tu 'byung ngo / /shes ldan dag lo bdun lta ha cang yang thogs ches so/ /gzhan yang 'dod pa rnams ni chags par 'gyur ba/ longs spyod rnams ni myos par 'gyur ba/ srog 'chad pa </text></item>
<item><p>271a4</p><section>'dul ba</section><text>ni shes par dka' ba yin pas lo bdun 'das na yang shes ldan dag rab tu 'byung ngam mi 'byung gtol med pas re shig kho bo rab tu 'byung ngo / /mkhan po lo drug gam/ lnga 'am/ bzhi 'am/ gsum 'am/ gnyis sam/ gcig gam/ zla ba </text></item>
<item><p>271a5</p><section>'dul ba</section><text>bdun nam/ drug gam/ lnga 'am/ bzhi 'am/ gsum 'am/ gnyis sam/ gcig gam/ zhag bdun zhig gzhes shig dang / zhag bdun 'das nas bdag cag bu dang / spun dang / gzhan dag rgyal srid kyi dbang phyug la bkod nas mkhan </text></item>
<item><p>271a6</p><section>'dul ba</section><text>po rab tu byung ba'i rjes su rab tu 'byung bar bgyi'o/ /shes ldan dag zhag bdun lta ring po yang mi thogs na/ 'on kyang 'dod pa rnams ni chags par 'gyur ba/ longs spyod rnams ni rgyags par 'gyur ba/ srog 'chad </text></item>
<item><p>271a7</p><section>'dul ba</section><text>pa shes par dka' ba yin pas zhag bdun 'das na yang shes ldan dag rab tu 'byung ngam mi 'byung gtol med pas re shig bdag rab tu 'byung ngo / /mkhan po da de'i dus mkhyen par mdzod cig /de nas bram ze chen po gnag lhas </text></item>
<item><p>271a8</p><section>'dul ba</section><text>skyes kyis rgyal rigs shing sA la chen po lta bu bdun dang / bram ze shing sA la chen po lta bu bdun dang / khyim bdag shing sA la chen po lta bu bdun dang / thabs rir bab pa'i chung ma bzhi bcu la smras pa/ shes ldan dag bdag </text></item>
<item><p>271b1</p><section>'dul ba</section><text>ni skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu 'byung na shes ldan dag ci byed rje'i sras bdag cag btsun mo bgyi ba'i dus na ni btsun mo/ grogs bgyi ba'i dus na ni </text></item>
<item><p>271b2</p><section>'dul ba</section><text>grogs lags pas rje'i sras gal te skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu 'byung na/ rje'i sras rab tu byung ba'i rjes su bdag cag kyang rab tu 'byung bar </text></item>
<item><p>271b3</p><section>'dul ba</section><text>bgyi'o/ /shes ldan dag da de'i dus la bab par shes par gyis shig /de nas bram ze chen po gnag lhas skyes kyis bram ze'i khye'u lnga brgya tsam la smras pa/ shes ldan dag bdag ni skra dang kha spu bregs te gos ngur smrig </text></item>
<item><p>271b4</p><section>'dul ba</section><text>bgos nas dad pa yang dag pa kho nas khyim nas khyim med par rab tu 'byung na shes ldan dag ci byed/ mkhan po bdag cag gang cung zad ci 'tshal ba de thams cad ni mkhan po las brten te lags kyis/ gal te mkhan po skra dang </text></item>
<item><p>271b5</p><section>'dul ba</section><text>kha spu bregs te gos ngur smrig bgos nas dad pa yang dag pa kho nas khyim nas khyim med par rab tu 'byung na/ mkhan po rab tu byung ba'i rjes su bdag cag kyang rab tu 'byung bar bgyi'o/ /shes ldan dag da de'i dus la bab par shes </text></item>
<item><p>271b6</p><section>'dul ba</section><text>par gyis shig /'dul sbyong mkhan dang / glang po che la zhon pa dang / rta la zhon pa dang / shing rta pa dang / ral gri'i 'dzin stangs mkhan dang / gzhu 'dzin pa dang / zha 'bring byed pa dang / go re long byed pa dang / bro ga len pa dang / rgyal po'i </text></item>
<item><p>271b7</p><section>'dul ba</section><text>bu dpa' ba rtul phod pa rab gnon tshan po che dang ldan pa rnams dang / sems srung ba dang / skra mkhan dang / khrus byed pa du ma la smras pa/ shes ldan dag bdag ni zhes bya ba nas/ skra dang kha spu bregs nas gos ngur smrig bgos te dad pa yang dag </text></item>
<item><p>271b8</p><section>'dul ba</section><text>pa kho nas khyim nas khyim med par rab tu 'byung na zhes bya ba'i bar gong ma bzhin du ste/ mkhan po rab tu 'byung ba'i rjes su bdag cag kyang rab tu 'byung bar bgyi'o/ /shes ldan dag de'i dus la dbab par shes par gyis shig /de nas bram ze chen po </text></item>
<item><p>272a1</p><section>'dul ba</section><text>gnag lhas skyes skra dang / kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung ngo / /rgyal po rdul phran yang 'khor brgya phrag du ma dang / 'khor stong phrag du ma dang / 'khor brgya stong phrag du ma </text></item>
<item><p>272a2</p><section>'dul ba</section><text>dang skra dang kha spu bregs nas gos ngur smrig bgos te/ dad pa yang dag pa kho nas khyim nas khyim med par bram ze chen po gnag lhas skyes rab tu byung ba'i rjes su rab tu byung ngo / /rgyal po'i 'khor rgyal rigs drug dang / rgyal rigs </text></item>
<item><p>272a3</p><section>'dul ba</section><text>shing sA la chen po lta bu bdun dang / bram ze shing sA la chen po lta bu bdun dang / khyim bdag shing sA la chen po lta bu bdun dang / thabs rir bab pa'i chung ma bzhi bcu yang skra dang kha spu bregs nas gos ngur smrig bgos te/ dad pa yang dag </text></item>
<item><p>272a4</p><section>'dul ba</section><text>pa kho nas khyim nas khyim med par bram ze chen po gnag lhas skyes rab tu byung ba'i rjes su rab tu byung ngo / /bram ze'i khye'u lnga brgya tsam yang skra dang kha spu bregs nas gos ngur smrig bgos te bram ze chen po gnag lhas skyes </text></item>
<item><p>272a5</p><section>'dul ba</section><text>rab tu byung ba'i rjes su rab tu byung ngo / /glang po che la zhon pa dang / rta la zhon pa dang / shing rta pa dang / ral gri 'dzin stangs pa dang / gzhu 'dzin pa dang / zha 'bring byed pa dang / go re long byed pa dang / bro ga len pa dang / rgyal po'i bu dpa' ba rtul phod </text></item>
<item><p>272a6</p><section>'dul ba</section><text>pa rab gnon tshan po che dang ldan pa rnams dang / sems srung ba dang / skra mkhan dang / khrus byed pa rnams kyang skra dang kha spu bregs nas gos ngur smrig bgos te bram ze chen po gnag lhas skyes rab tu byung ba'i rjes </text></item>
<item><p>272a7</p><section>'dul ba</section><text>su rab tu byung ngo / /bram ze chen po gnag lhas skyes de ltar rab tu byung nas nyon mongs pa'i sgrib pa lnga po sems nye bar nyon mongs par byed pa/ shes rab nyam chung bar byed pa/ gnod par byed pa'i phyogs dang 'thun </text></item>
<item><p>272a8</p><section>'dul ba</section><text>pa/ mya ngan las mi 'da' bar byed pa rnams spangs nas byams pa dang ldan pa'i sems kho na med pa/ 'gran zla med pa/ gnod pa med pa/ yangs pa/ rgya chen por gyur pa/ tshad med pa shin du bsgoms pas phyogs gcig tu </text></item>
<item><p>272b1</p><section>'dul ba</section><text>mos te/ khyab par byas nas rdzogs par byas te gnas so/ /de bzhin du gnyis pa dang / de bzhin du gsum pa dang / de bzhin du bzhi pa dang / bla dang 'og dang / thad kar rnam pa thams cad du 'jig rten 'di thams cad byams pa dang ldan pa'i sems </text></item>
<item><p>272b2</p><section>'dul ba</section><text>khon med pa/ 'gran zla med pa/ gnod pa med pa/ yangs pa/ rgya chen por gyur pa/ tshad med pa shin tu bsgoms pas mos te khyab par byas nas rdzogs par byas te gnas so/ /de bzhin du snying rje dang / dga' ba dang / btang snyoms dang ldan </text></item>
<item><p>272b3</p><section>'dul ba</section><text>pa'i sems khon med pa/ 'gran zla med pa/ gnod pa med pa/ yangs pa/ rgya chen por gyur pa/ tshad med pa shin tu bsgoms pas phyogs gcig tu mos te khyab par byas nas rdzogs par byas te gnas so/ /de bzhin du gnyis pa dang / de </text></item>
<item><p>272b4</p><section>'dul ba</section><text>bzhin du gsum pa dang / de bzhin du bzhi pa dang / bla dang 'og dang / thad kar rnam pa thams cad du 'jig rten 'di thams cad btang snyoms dang ldan pa'i sems khon med pa/ 'gran zla med pa/ gnod pa med pa/ yangs pa rgya chen por gyur pa/ tshad </text></item>
<item><p>272b5</p><section>'dul ba</section><text>med pa shin tu bsgoms pas phyogs gcig tu mos te khyab par byas nas rdzogs par byas te gnas so/ /de nas bram ze chen po gnag lhas skyes kyi ming bram ze chen po gnag lhas skyes/ bram ze chen po gnag lhas skyes shes bya </text></item>
<item><p>272b6</p><section>'dul ba</section><text>ba'i ming gang yin pa de nub par gyur cing / ston pa gnag lhas skyes shes bya bar grags so/ /de nas ston pa gnag lhas skyes 'khor brgya phrag du ma dang / 'khor stong phrag du ma dang / 'khor brgya stong phrag du ma dang / grong rdal nas </text></item>
<item><p>272b7</p><section>'dul ba</section><text>grong rdal dang / grong khyer nas grong khyer du ljongs rgyu zhing dong ngo / /de'i tshe skyes pa 'am bud med dag las nyes pa 'ga' byung na ston pa gnag lhas skyes phyogs gang na 'dug pa'i phyogs de logs su thal mo sbyar ba btud nas ston </text></item>
<item><p>272b8</p><section>'dul ba</section><text>pa gnag lhas skyes de la phyag 'tshal lo/ /phyag 'tshal lo/ /ston pa gnag lhas skyes de la phyag 'tshal lo/ /phyag 'tshal lo/ /ston pa gnag lhas skyes de la phyag 'tshal lo/ /phyag 'tshal lo/ /zhes ched du brjod pa/</text></item>
<item><p>273a1</p><section>'dul ba</section><text>lan gsum brjod do/ /mdun na 'don bdun byung ba gang yin pa ni/ ral gris 'tsho dang tshangs sbyin dang / /sna tshogs za dang de bzhin sa/ /rdul can yul 'khor skyong gnyis gnyis/ /de tshe skye bo de bdun byung / /ka </text></item>
<item><p>273a2</p><section>'dul ba</section><text>ling ka na mche ba'i khyim/ /rdo mangs na ni skem byed de/ /srung byed na ni ma he ldan/ /ang gar tsam pa ris su bcad/ /lus 'phags na ni mi thi la/ /stang zil can na ma rungs pa/ /bA rA Na sIr ka shi ste/ /gnag lhas skyes kyis </text></item>
<item><p>273a3</p><section>'dul ba</section><text>ris bcad de'o/ /rgyal po chen po ji snyam du sems/ de'i tshe de'i dus kyi ston pa gnag lhas skyes gang yin pa de ni nga nyid yin no/ /rgyal po chen po ngas sems can la phan pa byas pa des bla na med pa yang dag par rdzogs pa'i byang </text></item>
<item><p>273a4</p><section>'dul ba</section><text>chub thob bo snyam na khyod kyis de ltar mi blta ste/ 'on kyang nga'i de ni bla na med pa yang dag par rdzogs pa'i byang chub kyi rgyu tsam dang / rkyen tsam dang / tshogs tsam yin no/ /btsun pa bcom ldan 'das kyis bla na med pa yang dag par </text></item>
<item><p>273a5</p><section>'dul ba</section><text>rdzogs pa'i byang chub tu thog mar thugs gang du bskyed lags/ rgyal po chen po sngon byung ba rgyal po 'od ldan zhes bya ba byung ste/ de'i yul du glang po rin po che me tog kun mu ta'i mdog ltar dkar ba/ yan lag bdun shin tu </text></item>
<item><p>273a6</p><section>'dul ba</section><text>gnas pa/ gzugs bzang ba/ mdzes pa/ blta na sdug pa zhig byung ngo / /de nas rgyal po 'dod ldan gyis glang po 'dul mkhan mkhas pa pho nyas bkug nas 'di skad ces smras so/ /mkhas pa des pa khyod kyis glang po che dam </text></item>
<item><p>273a7</p><section>'dul ba</section><text>pa 'di myur du legs par dul bar byos la nga la phul cig /lha bka' bzhin 'tshal zhes glang po che 'dul mkhan mkhas pas rgyal po 'od ldan las mnyan nas glang po che dam pa de 'dul bar byed de/ de dul bar rig nas </text></item>
<item><p>273a8</p><section>'dul ba</section><text>rgyal po 'od ldan la phul te/ lha'i glang po che dam pa ni dul lags pas lha da de'i dus la bab par mkhyen par mdzad du gsol/ de nas rgyal po 'od ldan glang po che dam pa de la zhon te glang po'i 'dul mkhan yang gong du zhon nas ri dgas 'chor du song ngo / /</text></item>
<item><p>273b1</p><section>'dul ba</section><text>ji tsam na glang po che des nags kyi bal glang mo'i dri tshor nas des dri de'i rjes bzhin du brgyugs so/ /de nas rgyal po glang po che rlung ltar mgyogs pas khyer ba dang / glang po che'i 'dul mkhan la smras pa/ kye glang po 'dul mkhan nam mkha' 'gul ba </text></item>
<item><p>273b2</p><section>'dul ba</section><text>'dra zhing phyogs kun myur du 'du bar 'gro ba 'dra/ /sa ni mtha' dag 'khor lo bzhin 'khor shing rnams mkha' la 'khor ba 'dra/ /glang po'i dbang po gangs ri 'gro ba lta bu 'di rgyug mthong nas ni/ /ri bo 'di rgyug snyam nas ri rnams gya </text></item>
<item><p>273b3</p><section>'dul ba</section><text>tsom myur du rgyug pa 'dra/ /kye glang po che 'dul mkhan glang po che'i dbang po thul cig thul cig /glang chen dbang po tshar gcad par/ /bzang po rab tu 'bad par gyis/ /glang chen gnye'u rengs khyer ba yis/ /kho bo cir 'gyur gtol </text></item>
<item><p>273b4</p><section>'dul ba</section><text>med khyer/ /glang po che 'dul bas smras pa/ lha drang srong dam pas smras pa'i gsang sngags bzlas bgyi zhing / /'di la lcags kyus tshar bcad 'bad pa yang bgyi na/ /'chi bar nges pa rnams kyi tshe yis sman bzhin du/ /glang po </text></item>
<item><p>273b5</p><section>'dul ba</section><text>'di ni bdag stobs zil gyis mnan nas mchi/ /mi yi dbang po lcags kyu 'am/ /zhags pa 'am yang na lcag gis kyang / /'dod chags gnye'u rengs khyer ba'i sems/ /tshar gcad nus pa ma lags so/ /'dod chags </text></item>
<item><p>273b6</p><section>'dul ba</section><text>sems kyi zug rngu ni/ /ji zhig ltar na skye 'gyur te/ /tshul 'ga' zhig gis rgyas 'gyur la/ /'ga' zhig gis kyang zhi bar 'gyur/ /gang gi tshe glang po'i 'dul mkhan des glang po che dam pa de gnas thams cad du bzlog par </text></item>
<item><p>273b7</p><section>'dul ba</section><text>ma nus pa de'i tshe/ rgyal po la smras pa/ lha glang po che 'di ni 'khrul gyis shing gi yal ga la 'jus mdzod cig /de nas rgyal po dang 'dul mkhan shing gi yal ga la 'jus te 'dug go/ /de nas di'u shi ba las thar te bde bar gyur nas rgyal pos </text></item>
<item><p>273b8</p><section>'dul ba</section><text>'dul mkhan la smras pa/ khyod kyis glang po che dam pa ma dul bar nga la phul lo/ /des smras pa/ lha 'di bdag gis shin tu dul bar bgyis te/ 'on kyang nags kyi bal glang mo'i dri tshor nas nyan du ma btub lags so/ /lha de lta lags mod kyi </text></item>
<item><p>274a1</p><section>'dul ba</section><text>dpyad dran nas ring po mi thogs par mchi bar 'gyur ro/ /de nas glang po che de myos pa dang bral bar gyur nas zhag bdun lon pa dang dpyad rjes su dran nas rang nyid gnas su 'ongs te 'dug go/ /de nas glang po che 'dul </text></item>
<item><p>274a2</p><section>'dul ba</section><text>mkhan gyis rings pa rings par rgyal po la smras pa/ lha glang po che de ni mchis lags so/ /rgyal pos smras pa/ khyod kyis ni 'di ma thul to/ /lha thul lags so/ /ci mngon lha'i spyan sngar bab par bgyi'o zhes des lcags kyi thu </text></item>
<item><p>274a3</p><section>'dul ba</section><text>lum so mal du tshos par bsregs pa zhig dpyad kyi sar khyer te len du gzhug par brtsams so/ /de nas des bag tsha ba med pas blang bar brtsams pa dang glang po 'dul mkhan gyis smras pa/ lha len du ni btub na 'on kyang 'gum par </text></item>
<item><p>274a4</p><section>'dul ba</section><text>'gyur ro/ /rgyal pos smras pa/ kye mkhas pa de ltar shin tu dul ba 'dis bdag cag g.yengs pa 'di la rgyu ci zhig yod/ lha bdag gis sngar lus thul gyi sems ni ma lags so zhes ma gsol tam/ bdag ni lus 'dul ba </text></item>
<item><p>274a5</p><section>'dul ba</section><text>lags kyi/ sems 'dul ba ni ma lags so/ /rgyal pos smras pa/ sems 'dul ba 'ga' yod par khyod kyis mthong ngam/ thos sam/ de lhas bskul nas smras pa/ lha lus 'dul ba dang sems 'dul ba sangs rgyas bcom </text></item>
<item><p>274a6</p><section>'dul ba</section><text>ldan 'das rnams mchis so/ /'dod pa'i rgyus byung nyes gzhom phyir/ /mang po brtson par byed mod kyi/ /mi nus par ni shes nas kyang / /brtson 'grus nyams nas ldog par byed/ /de dang der ni de lta bu'i/ /'bad pa rnam pa </text></item>
<item><p>274a7</p><section>'dul ba</section><text>mang byas kyang / /'dod pa'i 'dod chags nags tshal gyi/ /rtsa nas phyin par mi 'gyur ro/ /'dod pa gzhom par 'dod pa ni/ /kha cig yul rnams spong bar byed/ /de gzhom 'dod pa gzhan dag ni/ /dga' bzhin dbang </text></item>
<item><p>274a8</p><section>'dul ba</section><text>po tshim par byed/ /lha dang lha min mi dang seng ge stag dang sbrul dag dang / /srin bu bye ba phye ma leb dang 'jig rten 'di dag kun/ /'dod pa'i zhags pa shin tu phra mo rnams kyis yid bcings nas/ /srid 'gro thibs po 'dir ni 'khor </text></item>
<item><p>274b1</p><section>'dul ba</section><text>lo bzhin du shin du 'khor/ /bdag ni sna tshogs thabs kyis 'di lta bu/ /gzugs bzang phun sum tshogs pa'i glang po 'dul/ /rgyal po gzugs can ma lags phra sems ni/ /drang srong chab klung 'tshal bas ma thul to/ /glang chen 'dul </text></item>
<item><p>274b2</p><section>'dul ba</section><text>ba gzugs med phra ba'i sems/ /drang srong chu klung za bas ma thul na/ /gang gi dbang du gzugs med sems 'gyur te/ /mi yi 'jig rten dag na yod dam kye/ /gang gi dbang du gzugs med sems 'gyur te/ /lhan gcig mi yi 'jig rten </text></item>
<item><p>274b3</p><section>'dul ba</section><text>na mchis te/ /rgyal po chen po sangs rgyas mthu bo che/ /nyon mongs spangs pa dpa' bo stobs ldan pa/ /de dang gang dag de 'drar rjes 'brang ba/ /de'i dbang 'dir ni gzugs med sems 'gyur ro/ /de nas rgyal po 'od ldan gyis </text></item>
<item><p>274b4</p><section>'dul ba</section><text>sangs rgyas bcom ldan 'das rnams kyi brtson 'grus dang stobs thos nas sbyin pa dag byin/ bsod nams dag byas te bla na med pa yang dag par rdzogs pa'i byang chub tu smon lam btab pa/ sbyin pa rgya chen gyur pa 'di yis su/ /</text></item>
<item><p>274b5</p><section>'dul ba</section><text>'gro bar rang byung sangs rgyas gyur nas ni/ /sngon gyi rgyal dbang rnams kyis ma bsgral ba/ /skye bo'i tshogs dag bdag gis bsgral bar bya/ /bdag gis skye dgu legs bskyangs las byung ba 'am/ /btang ba las byung bsod </text></item>
<item><p>274b6</p><section>'dul ba</section><text>nams yod pa gang / /des ni sangs rgyas nyid thob 'jig rten dag /'dod pa'i rims nad las rab thar bar bya/ /rgyal po chen po ji snyam du sems/ de'i tshe de'i dus kyi rgyal po 'od ldan du gyur pa gang yin pa de ni de'i tshe </text></item>
<item><p>274b7</p><section>'dul ba</section><text>de'i dus na nga nyid de yin te/ ngas der thog mar bla na med pa yang dag par rdzogs pa'i byang chub tu sems bskyed do/ /btsun pa bcom ldan 'das kyis bla na med pa yang dag par rdzogs pa'i byang chub don du gnyer ba'i </text></item>
<item><p>274b8</p><section>'dul ba</section><text>phyir yang dag par rdzogs pa'i sangs rgyas gang la thog mar bsod snyoms phul lags/ rgyal po chen po sngon byung ba yangs pa zhes bya ba'i grong khyer yod de/ yangs pa'i grong khyer du rdza mkhan yangs pa'i 'od ces bya </text></item>
<item><p>275a1</p><section>'dul ba</section><text>ba zhig byung ngo / /de'i tshe ston pa shAkya thub pa zhes bya ba 'jig rten du byung ngo zhes bya ba nas sangs rgyas bcom ldan 'das shes bya ba'i bar gong ma bzhin no/ /de'i mchog zung dang bzang po zung ni shA ri'i bu dang maud gal </text></item>
<item><p>275a2</p><section>'dul ba</section><text>gyi bu zhes bya'o/ /rim gro byed pa ni dge slong kun dga' bo zhes bya'o/ /de nas yang dag par rdzogs pa'i sangs rgyas shAkya thub pa dge slong gi tshogs kyis yongs su bskor nas ljongs rgyu zhing gshegs pa na yangs pa'i grong khyer </text></item>
<item><p>275a3</p><section>'dul ba</section><text>du byon pa dang / de rlung shas che ba'i snyun gyis thebs nas des tshe dang ldan pa kun dga' bo la bka' stsal pa/ kun dga' bo song la rdza mkhan yangs pa'i 'od las mar dang / til mar dang / bu ram chu khyer te shog shig /btsun pa bka' </text></item>
<item><p>275a4</p><section>'dul ba</section><text>bzhin 'tshal zhes tshe dang ldan pa kun dga' bos bcom ldan 'das las mnyan nas rdza mkhan yangs pa'i 'od gang na ba der song ste phyin pa dang / rdza mkhan yangs pa'i 'od la 'di skad ces smras so/ /yangs pa'i 'od shes par gyis shig </text></item>
<item><p>275a5</p><section>'dul ba</section><text>bcom ldan 'das rlung shas che ba'i snyun gyis thebs te/ de la mar dang / til mar dang / bu ram chu dgos so/ /de nas rdza mkhan yangs pa'i 'od kyis tshe dang ldan pa kun dga' bo las mnyan nas mar dang / til mar dang /</text></item>
<item><p>275a6</p><section>'dul ba</section><text>bu ram chu khyer te bu dang lhan cig yang dag par rdzogs pa'i sangs rgyas shAkya thub pa gang na ba der dong ste phyin pa dang / mar dang / til mar gyis bcom ldan 'das kyi sku byugs nas chu 'jam pos sku khrus byas te/</text></item>
<item><p>275a7</p><section>'dul ba</section><text>bu ram chu'i btung ba gsol to/ /des yang dag par rdzogs pa'i sangs rgyas shAkya thub pa bzod cing 'tsho bar gyur to/ /de nas rdza mkhan yangs pa'i 'od kyis de'i zhabs gnyis la gtugs nas smon lam gdab </text></item>
<item><p>275a8</p><section>'dul ba</section><text>par brtsams pa/ bdag kyang rab tu sbyin pa 'di yis shAkya'i rigs skyes pa/ /yon tan rigs dang rus dag mnyam pa'i sangs rgyas nyid gyur cing / /bdag gis tshangs pa'i 'jig rten bar gyi nyam thag 'chi ba yi/ /</text></item>
<item><p>275b1</p><section>'dul ba</section><text>pha rol zhi ba rgya chen 'jigs pa med pa sgrol bar shog /de'i bus kyang smon lam btab pa/ bdag kyang las 'dis na gzugs med pa'i chos rnams rtogs pa dang / bcom ldan 'das kyi rim gro byed par gyur cig /</text></item>
<item><p>275b2</p><section>'dul ba</section><text>ces byas so/ /rgyal po chen po ji snyam du sems/ de'i tshe de'i dus kyi rdza mkhan yangs pa'i 'od gang yin pa de ni nga nyid yin te/ der ngas yang dag par rdzogs pa'i sangs rgyas shAkya thub pa la thog mar bsod snyoms </text></item>
<item><p>275b3</p><section>'dul ba</section><text>phul lo/ /de'i tshe de'i dus kyi bu gang yin pa de ni kun dga' bo yin no// //'dul ba gzhi/ bam po lnga bcu rtsa gcig pa/ btsun pa bcom ldan 'das kyis bla na med pa yang dag par rdzogs pa'i </text></item>
<item><p>275b4</p><section>'dul ba</section><text>byang chub don du gnyer ba'i slad du yang dag par rdzogs pa'i sangs rgyas ji snyed cig la bsnyen bkur bgyis lags/ rgyal po chen po re shig grangs med pa dang po la/ /sangs rgyas shAkya thub pa nas/ /'dren pa yul </text></item>
<item><p>275b5</p><section>'dul ba</section><text>'khor skyong gi bar/ /de'i bar bdun khri lnga stong gi/ /sangs rgyas rnams ni ngas mchod do/ /grangs med gcig ni 'das pa yi/ /rgyal ba ngas ni mchod byas te/ /sangs rgyas nyid ni 'dod pa'i phyir/ /nga la skyo ba'i sems </text></item>
<item><p>275b6</p><section>'dul ba</section><text>med do/ /rgyal po chen po grangs med pa gnyis pa la ni/ sangs rgyas mar me mdzad nas ni/ /dbang po'i rgyal mtshan thub pa'i bar/ /bdun khri drug stong dag gi ni/ /sangs rgyas rnams ni nga yis mchod/ /</text></item>
<item><p>275b7</p><section>'dul ba</section><text>grangs med gnyis po tshang bar ni/ /rgyal ba nga yis mchod byas te/ /skye ba de dang de dag tu/ /nga la skyo ba'i sems med do/ /grangs med pa gsum pa la yang / /sangs rgyas legs mdzad nas bzung ste/ /sangs rgyas 'od </text></item>
<item><p>275b8</p><section>'dul ba</section><text>srung bar dag tu/ /bdun khri bdun stong nga yis mchod/ /grangs med gsum po de la ni/ /rgyal ba ngas ni mchod byas te/ /byang chub phyir ni spyod pa na/ /de tshe nga la skyo sems med/ /nga ni byang chub sems dpa' na/ /sangs rgyas mchog ni </text></item>
<item><p>276a1</p><section>'dul ba</section><text>de dag mchod/ /'jig rten 'dren pa de kun gyis/ /nga ni sangs rgyas nyid du bstan/ /ngas ni sngon bsams gang yin pa/ /nga ni smon lam thams cad rdzogs/ /ngas ni sangs rgyas khur bor te/ /sems can rnams ni rjes </text></item>
<item><p>276a2</p><section>'dul ba</section><text>su bzung / /de nas ko sa la'i rgyal po gsal rgyal bcom ldan 'das kyis gsungs pa la mngon par dga' ste rjes su yi rang nas bcom ldan 'das kyi zhabs gnyis la mgo bos phyag byas te/ bcom ldan 'das kyi spyan snga nas song ngo / /</text></item>
<item><p>276a3</p><section>'dul ba</section><text>de nas sangs rgyas bcom ldan 'das la tshe dang ldan pa kun dga' bos zhus pa/ 'jig rten gtso bo rnam 'dren pa/ /thub pa khyod kyi byang chub thugs/ /thog mar gang du bskyed pa dag /skal ldan chen po bdag la gsungs/ /</text></item>
<item><p>276a4</p><section>'dul ba</section><text>khyod sngon byang chub spyod pa na/ /sangs rgyas ji snyed dus gang du/ /ji lta bur ni bsnyen bkur mdzad/ /mi mchog de ni bdag la gsungs/ /kun dga' bo yi tshig gsan nas/ /rkang gnyis dam pa rdzogs sangs rgyas/ /</text></item>
<item><p>276a5</p><section>'dul ba</section><text>'gro la thugs rje mdzad nas su/ /thub pas byang chub spyod pa gsungs/ /sangs rgyas 'dod chags bral thos shing / /glang po dregs pa'i shas chen dang / /'jig rten sdug bsngal gyur mthong nas/ /ngas ni byang chub sems </text></item>
<item><p>276a6</p><section>'dul ba</section><text>bskyed do/ /mi dbang 'od ldan gyur pa na/ /ngas ni byang chub 'dod pa'i phyir/ /ngas ni brtan por dam bcas te/ /skyon med pa yi sbyin pa btang / /nga ni rdza mkhan gyur pa na/ /sangs rgyas shAkya thub mthong nas/ /byang chub phyir ni </text></item>
<item><p>276a7</p><section>'dul ba</section><text>thog mar ngas/ /mar dang til mar gyis mchod do/ /sngon gyi skye ba gzhan dag tu/ /tshong dpon bu mor gyur pa na/ /sangs rgyas kauN+Di n+ya mthong nas/ /ngas ni mar me'i sbyin pa byas/ /sangs rgyas gzhan gyis mi thul ba'i/ /nga sngon sde </text></item>
<item><p>276a8</p><section>'dul ba</section><text>snod gsum pa las/ /dge slong dge 'dun rtsod pa la/ /dge 'dun la ni bud med smras/ /tshig gi nyes byas byung bas na/ /mod la bud med nyid du gyur/ /slar yang sems dang byas pas ni/ /skyes pa nyid ni thob par gyur/ /sngon gyi skye ba gzhan dag tu/ /nga ni rgyal po'i sras </text></item>
<item><p>276b1</p><section>'dul ba</section><text>gyur tshe/ /gcen po rin chen gtsug tor la/ /mar me'i sbyin pas mchod byas shing / /ngas ni zla gsum drug bcu ru/ /bde mdzad kyi ni zham ring byas/ /ngas ni mya ngan 'das pa de'i/ /mchod rten la ni nor kun phul/ /nga ni tshong dpon gyur pa na/ /</text></item>
<item><p>276b2</p><section>'dul ba</section><text>sgra snyan dbyangs la zla gsum mchod/ /de yi mchod rten mthon po ni/ /dgu bcu rtsa gcig rtsig tu bcug /nga ni bram zer gyur pa na/ /sangs rgyas dpal 'byung mthong nas dga'/ /legs par thal sbyar de nas yang / /mi mchog la ni </text></item>
<item><p>276b3</p><section>'dul ba</section><text>mchod pa byas/ /nga sngon bram zer gyur pa na/ /bstan bcos du ma 'jigs med tshe/ /sangs rgyas phan par bzhed mdzad pa/ /nga yi stan la spyan drangs so/ /sngon ni dka' thub ldan pa yi/ /drang srong chos la gnas gyur tshe/ /sangs rgyas kauN+Di </text></item>
<item><p>276b4</p><section>'dul ba</section><text>n+ya mthong nas/ /ngas ni ri bo'i kha nas mchongs/ /drang srong gyur na'ang yid dga' bas/ /sangs rgyas blta na sdug mthong nas/ /rtsa ba dang ni 'bras bu'i phyir/ /bsti gnas bzhugs pa ngas spyan drangs/ /'jig rten 'dren pa spyan mdzes la/ /</text></item>
<item><p>276b5</p><section>'dul ba</section><text>drang srong gyur tshe bkur sti byas/ /shing shun yid du 'ong ba yis/ /ngas ni mi yi mchog bkab bo/ /nga ni rgyal por gyur pa na/ /yan lag bzhi pa'i dpung spangs nas/ /byang chub 'dod pa'i ched du ngas/ /yul 'khor skyong gi zham 'bring byas/ /</text></item>
<item><p>276b6</p><section>'dul ba</section><text>sangs rgyas shAkya thub pa nas/ /'dren pa yul 'khor skyong gi bar/ /bdun khri dang ni lnga stong gi/ /sangs rgyas rnams la nga yis mchod/ /grangs med gcig ni 'das pa yi/ /rgyal ba ngas ni mchod byas te/ /byang chub phyir ni spyod pa na/ /</text></item>
<item><p>276b7</p><section>'dul ba</section><text>de tshe nga la skyo sems med/ /grangs med pa dang po'o/ /bram ze khye'u gyur de yi tshe/ /'od dang grags par ldan pa yi/ /sangs rgyas mar me mdzad mthong nas/ /ut+pal sngon po bdun gyis mchod/ /nga ni rgyal por gyur pa na/ /dka' thub spyod ces bya </text></item>
<item><p>276b8</p><section>'dul ba</section><text>ba yi/ /sangs rgyas mtshan mnga' mthong nas ni/ /mi mchog la ni bla res mchod/ /rgyal por gyur tshe mun 'joms pa'i/ /skal chen la ni rin po che/ /sna tshogs bkra ba'i rol mo yi/ /mchod pa dag gis bzhengs gsol to/ /kun dga' mi dbang </text></item>
<item><p>277a1</p><section>'dul ba</section><text>nga gyur pas/ /seng ge seng ge'i rtsal mnga' la/ /rin chen yu ba can gdugs kyis/ /mi mchog la ni mchod pa byas/ /rgyal por gyur tshe grong khyer ni/ /stong phrag drug bcu rnams su yang / /mi yi nyi ma bde mdzad ni/ /spyan drangs </text></item>
<item><p>277a2</p><section>'dul ba</section><text>nas ni mchod pa byas/ /'jig rten 'dren pa mi dbang la/ /bsro gang las dang de bzhin du/ /a gar nag po'i dri dag gis/ /bram zer gyur tshe zham 'bring byas/ /grong khyer rgyal srid 'phel bar ni/ /bram ze'i sangs rgyas sum bcu po/ /</text></item>
<item><p>277a3</p><section>'dul ba</section><text>gtsug tor can zhes 'jig rten grags/ /rgyal por gyur tshe mchod pa byas/ /grong khyer 'bras 'phel dag tu ni/ /sangs rgyas nyi shu rtsa lnga la/ /nga ni tshong dpon gyur pa na/ /tshangs par spyad pas mchod pa byas/ /grong khyer dga' ba de nyid du/ /</text></item>
<item><p>277a4</p><section>'dul ba</section><text>nga ni tshong dpon gyur pa'i tshe/ /sangs rgyas gtsug tor 'jig rten grags/ /gtsug lag khang gis mchod pa byas/ /tshong dpon gyur tshe rgyal ba drug /mchod phyir glang chen rta gser dang / /bud med rnams dang nor bu yi/ /rgyan </text></item>
<item><p>277a5</p><section>'dul ba</section><text>gyis bskyed mos tshal byas so/ /rgyal por gyur tshe dad pa yis/ /grong khyer yid 'ong de nyid du/ /byang chub don du gnyer ba ngas/ /gtsug tor can la skra bregs so/ /kun dga' bram zer gyur pa na/ /thub chen ma 'gags de la ni/ /</text></item>
<item><p>277a6</p><section>'dul ba</section><text>byang chub don du gnyer ba ngas/ /'bras bu mchog gis mchod pa byas/ /tshong dpon du ni gyur pa na/ /'jig rten 'dren pa spyan mdzes la/ /nor bu rin chen gyis mchod cing / /gtsug lag khang ni nyams dgas mchod/ /ded dpon du ni </text></item>
<item><p>277a7</p><section>'dul ba</section><text>gyur pa na/ /byang chub shing gi drung na ni/ /sangs rgyas legs 'khrungs bzhugs mthong nas/ /thog mar bsod snyoms la spyan drangs/ /nga ni ded dpon gyur pa na/ /byang chub shing drung thub pa ni/ /'jig rten dga' mdzad blo bzang mthong / /</text></item>
<item><p>277a8</p><section>'dul ba</section><text>'khor ni stong dang rab tu byung / /nga ni ded dpon gyur pa na/ /sangs rgyas tsan dan 'od dpag med/ /chu 'jam dang ni til mar dang / /bu ram la ni spyan drangs so/ /kun dga' rgyal por gyur pa na/ /tshangs sbyin grags pa chen po pa/ /'dren pa la ni zhal zas dang / /</text></item>
<item><p>277b1</p><section>'dul ba</section><text>thams cad sbyin pas mchod pa byas/ /bram zer yang ni gyur pa na/ /thugs rje chen po 'od zer can/ /thub pa rkang gnyis mchog mthong nas/ /smra ba'i rgyal mtshan gyis mchod do/ /rgyal por gyur nas sangs rgyas ni/ /don dam gzigs pa grong </text></item>
<item><p>277b2</p><section>'dul ba</section><text>mchog tu/ /'jug pa de la ta la yi/ /lo ma'i bsil yab mchod pa byas/ /nga ni tshong dpon gyur pa na/ /'jig rten gsal mdzad sangs rgyas ni/ /shAkya thub la me tog gi/ /sil ma sna tshogs dri sbyar mchod/ /grong khyer mchog tu mthor </text></item>
<item><p>277b3</p><section>'dul ba</section><text>'phags pa'i/ /mi mchog 'jug par mthong nas ni/ /rol mo rnams kyi sgra dag dang / /me tog rnams kyis mchod pa byas/ /rgyal por gyur tshe dad pa yis/ /sangs rgyas dam pa zhes bya ba/ /srid pa'i mtsho las rgal ba la/ /</text></item>
<item><p>277b4</p><section>'dul ba</section><text>thog mar shing rta dag gis bstabs/ /nga ni rgyal por gyur pa na/ /gtso bo'i ched du lam bstan cing / /dpag tshad brgya ni gang bar yang / /me tog khang brtsegs mchod pa byas/ /sangs rgyas dgra zhi mdzad pa ni/ /grong khyer gshegs </text></item>
<item><p>277b5</p><section>'dul ba</section><text>shes ngas thos nas/ /lam ni rgyal mtshan yongs bkang ste/ /rgyal po'i 'byor pas bsu ba byas/ /nga ni mnyan par gyur pa na/ /shing rta'i yan lag chu 'gram du/ /byon pa ngas ni mthong nas ni/ /thub pa chu yi rgyun las bsgral/ /</text></item>
<item><p>277b6</p><section>'dul ba</section><text>ded dpon gyur tshe dad pa yis/ /shing rta skal ldan chen po ni/ /ngas ni gru zam btags nas kyang / /mtsho chen las ni bsgral ba byas/ /nga ni rgyal por gyur pa na/ /rkang gnyis dam pa sangs rgyas ni/ /tshangs la tsan dan sa mchog gi/ /</text></item>
<item><p>277b7</p><section>'dul ba</section><text>ka bar ldan pa'i khang pas mchod/ /rgyal por gyur tshe sangs rgyas ni/ /bcom ldan tshangs pa'i tshe mchod cing / /snam sbyar rgyal mtshan bsgreng nas ni/ /ngas ni yams kyi nad zhi byas/ /tsan dan ldan la char med tshe/ /rgyal po lta bu'i sku khrus </text></item>
<item><p>277b8</p><section>'dul ba</section><text>byas/ /de tshe lhas ni char phab pas/ /skye bo rnams ni skyabs su dong / /nga ni rgyal por gyur pa na/ /sangs rgyas bcom ldan zla ba la/ /mchod nas ngas ni byams bsgoms pas/ /bdud kyis btang ba'i yams nad zhi/ /mi yi dbang por sngon gyur tshe/ /ngas ni byang chub 'dod </text></item>
<item><p>278a1</p><section>'dul ba</section><text>pa'i phyir/ /sangs rgyas dbang po 'dul ba la/ /cho 'phrul phyir ni gsol ba btab/ /rgyal po dag tu gyur pa na/ /rin chen ri bo 'od chen ldan/ /'khor ni brgya stong phrag mang po/ /mthong nas lo lngar mchod pa byas/ /bram zer gyur tshe dad pa yis/ /</text></item>
<item><p>278a2</p><section>'dul ba</section><text>sangs rgyas don kun sgrub pa ni/ /mtshan dang ldan pa mthong nas kyang / /ngas ni bstod pa lnga brgya byas/ /bram zer gyur tshe yid dga' bas/ /sangs rgyas dbang po rgyal mtshan mthong / /ngas ni thal mo legs sbyar te/ /dam pa stsol ba'i 'os zhes </text></item>
<item><p>278a3</p><section>'dul ba</section><text>gsol/ /sangs rgyas mar me mdzad pa nas/ /thub pa dbang po'i rgyal mtshan bar/ /bdun khri dang ni drug stong gi/ /sangs rgyas rnams ni nga yis mchod/ /grangs med gnyis pa tshang bar ni/ /rgyal ba nga yis mchod byas te/ /byang chub phyir ni </text></item>
<item><p>278a4</p><section>'dul ba</section><text>spyod pa na/ /de tshe nga la skyo sems med/ /grangs med pa gnyis pa'o/ /sangs rgyas bde mdzad dam pa la/ /rgyal por gyur tshe mchod byas te/ /mya ngan 'das nas mchod rten brtsigs/ /rgyal srid rab tu zhi bar byas/ /rgyal por gyur tshe dad pas </text></item>
<item><p>278a5</p><section>'dul ba</section><text>ni/ /sangs rgyas gang po re skong la/ /tshul dang 'dra bar mchod byas te/ /chos kyi rgyal po zhes bsgrags so/ /sangs rgyas thams cad zil gnon la/ /tshong dpon gyur tshe legs par ni/ /rim gro byas shing mi mchog la/ /de bzhin gser gyi </text></item>
<item><p>278a6</p><section>'dul ba</section><text>me tog gtor/ /nga ni tshong dpon gyur pa na/ /sangs rgyas rin chen gtsug tor can/ /thub chen grong mchog gshegs de la/ /gser gyi dra bas mchod pa byas/ /nga ni tshong dpon gyur pa na/ /pad ma dam pa dpa' chen po/ /rgyal por </text></item>
<item><p>278a7</p><section>'dul ba</section><text>grags pa'i grong mchog tu/ /dngul gyi me tog sil mas gtor/ /nga ni bram zer gyur pa na/ /sangs rgyas grags mchog slob ma yi/ /dge 'dun gyis ni mdun bltas pa/ /mthong nas mi mchog gnas kyis mchod/ /</text></item>
<item><p>278a8</p><section>'dul ba</section><text>nga ni rgyal por gyur pa na/ /legs gsung byang chub shing drung du/ /bzhugs pa ngas mthong glang po rta/ /shing rta dpung bu chung gis bsrungs/ /sangs rgyas dri med thub chen la/ /tshong dpon gyur tshe bsro khang dang / /mchod rten las dang mar mes ni/ /de yi tshe na </text></item>
<item><p>278b1</p><section>'dul ba</section><text>rnam par mchod/ /sangs rgyas sad mdzad rdo leb steng / /snyoms par zhugs pa mthong nas ni/ /dad pas rol mo'i sgra kun dang / /rgyal po'i 'byor pas bzhengs gsol to/ /tshong dpon du ni gyur pa na/ /'jig rten dga' mdzad dgra thul ba/ /sangs rgyas </text></item>
<item><p>278b2</p><section>'dul ba</section><text>spyod pas gshegs pa na/ /lam ni sna tshogs brgyan pas mchod/ /tshong dpon gyur tshe yid dga' bas/ /gnas 'jog gshegs pa thos nas ni/ /bskyed mos tshal ni brgyan byas nas/ /ngas ni gtsug lag khang brtsigs so/ /sangs rgyas </text></item>
<item><p>278b3</p><section>'dul ba</section><text>bcom ldan skar 'od la/ /byang chub 'dod pas dad pas ngas/ /rgyal po'i mdzod ni thams cad nas/ /nor bu rin chen rnams kyis mchod/ /nga ni rgyal por gyur pa'i tshe/ /tog gis bdud rnams bcom nas ni/ /chos kyi rgyal srid </text></item>
<item><p>278b4</p><section>'dul ba</section><text>bsgrags pa na/ /ngas ni rgyal mtshan kho na btsugs/ /b+ha ra d+h+wa dza blo ldan pa/ /bram ze mya ngan 'das pa la/ /rgyal po ngas ni ril ba dang / /dbyug gu gtsug lag khang chen byas/ /nga ni ded dpon gyur pa na/ /sangs rgyas 'dren pa don </text></item>
<item><p>278b5</p><section>'dul ba</section><text>gzigs pa/ /gser dang nor bu mu tig dang / /dri yi snying po rnams kyis mchod/ /sangs rgyas don kun sgrub pa ni/ /sangs rgyas spyod pas gshegs pa na/ /rgyal por gyur tshe dpung dag gi/ /tshogs kun gyis ni mchod pa byas/ /</text></item>
<item><p>278b6</p><section>'dul ba</section><text>sangs rgyas don dam gzigs pa ni/ /grong khyer dam par gshegs pa na/ /rgyal por gyur tshe rol mo dang / /me tog kun gyis mchod pa byas/ /nga ni ded dpon gyur pa na/ /sangs rgyas skar rgyal rkang gnyis mchog /dri yi snying po de </text></item>
<item><p>278b7</p><section>'dul ba</section><text>bzhin du/ /rtsa ba'i dri rnams rab tu gtor/ /rin chen bkra ba'i phug na yang / /sangs rgyas skar rgyal la ni ngas/ /de tshe tshigs bcad gcig bstod pas/ /bskal pa dgu ni phyir bsnyil to/ /'bru 'tshong du ni gyur pa na/ /sangs </text></item>
<item><p>278b8</p><section>'dul ba</section><text>rgyas bcom ldan rnam gzigs la/ /de tshe byang chub spyod pa'i phyir/ /mud ga spar gang phul bas mchod/ /tshong dpon gyur tshe ngas mchod pa/ /sangs rgyas mchog ni gtsug tor can/ /thub pa nyan thos tshogs bcas pa/ /zhal zas kyis ni zla </text></item>
<item><p>279a1</p><section>'dul ba</section><text>gsum mchod/ /tshong dpon du ni gyur pa'i tshe/ /'jig rten 'dren pa thams cad skyob/ /skal chen nyan thos bcas pa la/ /zhal zas kyis ni gus par mchod/ /tshong dpon gyur tshe dad pa yis/ /sangs rgyas 'khor ba 'jig pa ni/ /bdog pa </text></item>
<item><p>279a2</p><section>'dul ba</section><text>kun la spyan drangs nas/ /tshangs par spyod phyir blo gros bskyed/ /tshong dpon du ni gyur pa na/ /yang dag sangs rgyas gser thub la/ /gtsug lag khang brtsigs dad pa yis/ /khyim med par ni rab tu byung / /bram ze'i khye'u bla ma'i tshe/ /</text></item>
<item><p>279a3</p><section>'dul ba</section><text>dga' skyong gi ni tshig thos nas/ /'od srung rkang gnyis mchog las ni/ /rab tu 'byung ba'i blo bskyed do/ /byams pa drang srong gyur pa na/ /rgyal por gyur nas rim gro byas/ /byas pa gzo ba rjes dran nas/ /des ni nga la slar mchod do/ /</text></item>
<item><p>279a4</p><section>'dul ba</section><text>gang yang sangs rgyas bde mdzad nas/ /sangs rgyas 'od srung bar du ni/ /ngas ni bdun khri bdun stong gi/ /rgyal ba rnams ni mchod pa byas/ /grangs med gsum po tshang bar ni/ /rgyal ba ngas ni mchod byas te/ /sngon ni byang chub spyod pa na/ /</text></item>
<item><p>279a5</p><section>'dul ba</section><text>nga la skyo ba'i sems med do/ /nga ni byang chub sems dpa'i tshe/ /sangs rgyas mchog ni de rnams mchod/ /nga ni de dag thams cad kyis/ /'jig rten mdun du lung bstan to/ /ngas ni sngon bsams gang yin pa/ /nga yi smon lam thams </text></item>
<item><p>279a6</p><section>'dul ba</section><text>cad rdzogs/ /ngas ni sangs rgyas khur bor te/ /sems can rnams ni rjes su bzung / /shi bi'i rgyal por nga gyur tshe/ /sbyin pa dag ni thams cad btang / /nga ni dus dpog gyur pa'i tshe/ /sbyin pa'i pha rol phyin </text></item>
<item><p>279a7</p><section>'dul ba</section><text>pa rdzogs/ /rgya mtsho'i tshong par gyur pa na/ /tshul khrims pha rol phyin don du/ /srog chags rnams ni ma btang zhing / /ngas ni rang gi srog btang ngo / /nga sngon drang srong gyur pa na/ /bzod pa'i pha rol rdzogs bya'i phyir/ /yan lag </text></item>
<item><p>279a8</p><section>'dul ba</section><text>rnams ni gtubs pa yis/ /nga yi bzod pa yongs su rdzogs/ /mi ma yin mo'i skyes rabs dang / /de bzhin rgya mtsho bskams pa dang / /de bzhin bdag ni bden dga' ba'i/ /brtson 'grus pha rol phyin pa rdzogs/ /sman chen blon por gyur pa dang / /gnag lhas </text></item>
<item><p>279b1</p><section>'dul ba</section><text>skyes su nga gyur tshe/ /shes rab pha rol phyin rdzogs nas/ /de bzhin rnga bo che yang bsgrags/ /bram ze rab 'bar gyur pa na/ /ral par 'dab chags tshang bcas kyang / /bsam gtan las ni ma langs par/ /bsam gtan pha rol phyin brtson </text></item>
<item><p>279b2</p><section>'dul ba</section><text>byas/ /snying rje yongs su bsgoms byas shing / /pha rol phyin pa drug rdzogs pas/ /khur lci ba ni ngas bor te/ /dam bcas pa yang rdzogs par byas/ /nga dang sangs rgyas gang phrad nas/ /mchod pa byas pa'i mi mchog ni/ /de kun mya </text></item>
<item><p>279b3</p><section>'dul ba</section><text>ngan 'das par gshegs/ /nga ni byang chub la bzhag go/ /rgyal po 'od ldan dbang po nas/ /thub pa dbang po'i rgyal mtshan bar/ /sems can bye ba phrag stong ni/ /srid pa'i mtsho las bsgral ba byas/ /'jig rten gtso bo rnam 'dren pa/ /</text></item>
<item><p>279b4</p><section>'dul ba</section><text>rdzogs sangs rgyas te lha mir bcas/ /'jig rten 'di ni bsgral ba dang / /sgrol bar mdzad pa smos ci dgos/ /ngas ni 'jig rten don gyi phyir/ /mya ngan 'das na'ang chos kyi gru/ /brtan pa dag ni bca' byas te/ /brgya stong phrag ni bsgral bar bya/ /</text></item>
<item><p>279b5</p><section>'dul ba</section><text>mi gang sangs rgyas skyabs song zhing / /mya ngan 'das kyang sangs rgyas la/ /bya ba byed pa'i skyes bu de/ /'jig rten dag ni skyid de ba/ /gang dag de bzhin gshegs rgyal la/ /bya ba cung zad byed na'ang de/ /mtho ris sna tshogs bgrod nas ni/ /</text></item>
<item><p>279b6</p><section>'dul ba</section><text>bdud rtsi'i go 'phang 'thob par 'gyur/ /yang dag ji bzhin 'di thos nas/ /dge ba bungs ni bskyed de bya/ /nga ni mya ngan 'das 'og tu/ /srid pa'i rgya mtshor 'khyams sa re/ /sangs rgyas mang po'i skabs rdzogs so// // sangs rgyas </text></item>
<item><p>279b7</p><section>'dul ba</section><text>'od ldan dang / shAkya thub pa dang / kauN+Di n+ya dang / 'jig rten 'dren dang / gzhan gyis mi thub dang / rin chen gtsug tor dang / bde mdzad dang / sgra snyan dang / dpal 'byung dang / phan bzhed dang / kauN+Di n+ya dang / blta na sdug dang / spyan mdzes dang / yul 'khor skyong </text></item>
<item><p>279b8</p><section>'dul ba</section><text>dang / mar me mdzad dang / dka' thub mdzad dang / mun sel dang / bde mdzad dang / dbang chen dang / gtsug tor can dang / ma 'gags pa dang / spyan mdzes dang / legs 'khrungs dang / yid bzangs dang / tsan dan dang / tshangs spyin dang / 'od zer can dang / don dam gzigs dang / shAkya </text></item>
<item><p>280a1</p><section>'dul ba</section><text>thub pa dang / mthor 'phags dang / dam pa dang / gtso bo dang / dgra zhi mdzad dang / shing rta'i yan lag dang / skal ldan shing rta dang / tshangs pa dang / tshangs pa'i tshe dang / tsan dan dang / dbang po dang / dbang po dul dang / rin chen ri bo dang /</text></item>
<item><p>280a2</p><section>'dul ba</section><text>don thams cad sgrub pa dang / tha ma dbang po'i rgyal mtshan dang / bzod pa mdzad dang / rdzogs ldan dang / thams cad zil gnon dang / rin chen gtsug phud dang / pad ma dam pa dang / grags pa dam pa dang / gsung snyan dang / dri ma med dang /</text></item>
<item><p>280a3</p><section>'dul ba</section><text>sad mdzad dang / dgra thul dang / gnas 'jog dang / skar 'od dang / tog dang / drang srong dang / b+ha ra d+h+wa dza dang / don gzigs dang / don dam gzigs dang / don thams cad gzigs dang / rgyal dang / skar rgyal dang / rnam par gzigs dang /</text></item>
<item><p>280a4</p><section>'dul ba</section><text>gtsug tor can dang / thams cad skyob dang / log par dad sel dang / gser thub dang / 'od srung dang / shAkya thub pa dang / tha ma byams pa'o/ /sangs rgyas kyi mtshan rnams rdzogs s+ho// // sangs rgyas bcom ldan 'das </text></item>
<item><p>280a5</p><section>'dul ba</section><text>la bkur sti byas/ bla mar byas shes bya ba gong ma bzhin du ste/ de nyan thos kyi dge 'dun dang mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe gzhan mu stegs can </text></item>
<item><p>280a6</p><section>'dul ba</section><text>kun du rgyu rab tu mang po rtog khang du lhags shing 'dus par gyur nas skabs kyi gtam 'di lta bu dag gleng bar byed de/ shes ldan dag shes par gyis shig /sngon ni bdag cag la rgyal po dang / blon po dang / bram ze dang / khyim bdag </text></item>
<item><p>280a7</p><section>'dul ba</section><text>dang / grong mi dang / yul mi dang / tshong pa dang / tshong dpon dang / ded dpon rnams kyis bkur sti byas/ bla mar byas/ rjed par byas pas gos dang / bsod snyoms dang / gnas mal dang / nad kyi rkyen sman gyi yo byad rnams </text></item>
<item><p>280a8</p><section>'dul ba</section><text>kyang rnyed pa las/ da ni dge sbyong gau ta ma 'jig rten du byung ba la bkur sti byed/ bla mar byed/ rjed par byed/ mchod par byed ces bya ba nas sman dang yo byad rnams zhes bya ba'i bar gong ma bzhin no/ /des na da ltar bdag cag gi rnyed pa dang bkur </text></item>
<item><p>280b1</p><section>'dul ba</section><text>sti thams cad kyi thams cad du chad na/ de la da bdag cag gis ji ltar bya/ de nas kha cig gis smras pa/ tshangs par spyod pa la mi tshangs par spyod pa skyon yin pas de la skyon 'di gdags so/ /kha cig gis smras pa/ ji lta bu zhig bya/ de rnams </text></item>
<item><p>280b2</p><section>'dul ba</section><text>kyis smras pa/ bdag cag gi nang na kun du rgyu gzugs bzang mo mdzes pa blta na sdug pa gang yin pa de la sring mo dag tshur dge sbyong gau ta ma la skur ba thob cig ces spro bar bya'o/ /bdag cag gi nang na kun tu rgyu gzugs bzang mo mdzes pa </text></item>
<item><p>280b3</p><section>'dul ba</section><text>blta na sdug pa gang yin/ bram ze'i bu mo rtswa mi yin no/ /de la spro ba bskyed do zhes de rnams kyis de pho nyas bkug ste smras pa/ sring mo shes par gyis shig /sngon ni bdag cag gis bkur sti dang zhes bya ba nas nad kyi rkyen </text></item>
<item><p>280b4</p><section>'dul ba</section><text>sman gyi yo byad rnams shes bya ba'i bar gong ma bzhin du'o/ /da ni dge sbyong gau ta ma 'jig rten du byung bas 'jig rten de la bkur sti byed pas bdag cag gi rnyed pa dang bkur sti thams cad kyi thams cad du chad par gyur na/ khyod kyis yal </text></item>
<item><p>280b5</p><section>'dul ba</section><text>bar dor ram/ bram ze'i bu mo kun tu rgyu rtswa mis smras pa/ 'phags pa dag bdag gis de la ji ltar bgyi lags/ sring mo khyod kyis nye du rnams kyi ched du dge sbyong gau ta ma la kho mo dang lhan cig tu mi tshangs par spyad do zhes khyod </text></item>
<item><p>280b6</p><section>'dul ba</section><text>skur ba 'debs par spro 'am de lta na bdag cag gi rnyed pa dang bkur sti sngon gyi bzhin du 'gyur ro/ /de skad ces smras pa dang / bram ze'i bu mo kun du rgyu rtswa mis gzhan mu stegs can dang / kun du rgyu rab tu mang po la 'di skad ces smras </text></item>
<item><p>280b7</p><section>'dul ba</section><text>so/ /'phags pa dag dge sbyong gau ta ma la ni skur ba 'debs par bdag mi spro'o/ /sring mo khyod ji tsam du dge slong gau ta ma la skur ba 'debs par mi spro ba de tsam du bdag cag dang gtam 'dre bar mi bya/ phebs par smra bar mi bya/ blta bar mi bya/</text></item>
<item><p>280b8</p><section>'dul ba</section><text>rnam par blta bar mi bya zhing khyod gnas thams cad du 'dug tu mi gzhug ste/ 'gyod pa de nyid kyis dus byas nas sems can dmyal ba rnams su skye bar 'gyur ba gang yin pa'i gnas de yod do/ /bud med ni shes rab chung ba yin pas de skrag </text></item>
<item><p>281a1</p><section>'dul ba</section><text>nas smras pa/ 'phags pa bdag gis ji lta bu zhig bgyi/ sring mo tshur khyod rgyal bu rgyal byed kyi tshal du rgyun du song la dus tha gi tsam lon nas dge sbyong gau ta ma la skur pa thob shig /de nyi ma re re zhing langs te rgyal bu rgyal byed kyi tshal du song ngo / /</text></item>
<item><p>281a2</p><section>'dul ba</section><text>ji tsam na lto la snod cig bcings nas bcom ldan 'das gang na ba der song ngo / /de'i tshe bcom ldan 'das 'khor brgya phrag du ma'i gung la chos 'chad cing bzhugs so/ /bcom ldan 'das kyis bram ze'i bu mo kun du rgyu rtswa mi rgyang ring po kho na </text></item>
<item><p>281a3</p><section>'dul ba</section><text>nas gzigs so/ /gzigs nas kyang 'di snyam du dgongs te/ nga nyid kyis las rnams byas shing bsags pa/ tshogs rnyed pa/ rkyen yongs su bsgyur ba/ 'od pa bzhin du nye bar gnas pa/ gdon mi za bar 'byung bar 'gyur ba rnams </text></item>
<item><p>281a4</p><section>'dul ba</section><text>gzhan su zhig gis so sor myong bar 'gyur snyam mo/ /de nas bram ze'i bu mo kun tu rgyu rtswa mi bcom ldan 'das kyi spyan sngar 'dug nas gsol pa/ bdag ni 'di ru sbrum bgyis nas/ /chags par 'gyur zhing dga' 'gyur ba/ /</text></item>
<item><p>281a5</p><section>'dul ba</section><text>snyan cing 'jebs pa'i gsung dbyangs kyis/ /da lta chos ni gsung mdzad dam/ /bcom ldan 'das kyis bka' stsal pa/ yang dag min pa smra ba dmyal bar 'gro/ /bram ze'i bu mo rtswa mis gsol pa/ gang gis byas nas ma byas </text></item>
<item><p>281a6</p><section>'dul ba</section><text>zhes smra 'am/ bcom ldan 'das kyis bka' stsal pa/ dman pa'i chos can mi ni de gnyi ga /pha rol dag tu 'dra bar 'gro bar 'gyur/ /de nas lha rnams kyi dbang po brgya byin 'di snyam du sems te/ kye ma bram ze'i bu mo rtswa mi </text></item>
<item><p>281a7</p><section>'dul ba</section><text>'di ni bcom ldan 'das dang dge slong gi dge 'dun la yun ring mo nas tho 'tsham par byed do snyam du bsams nas rdzu 'phrul gyis snod de sa la lhung bar byas so/ /de nas bram ze'i bu mo rtswa mi skyengs nas rings pa rings par slar song ngo / /</text></item>
<item><p>281a8</p><section>'dul ba</section><text>de nas dge slong gnas brtan gnas brtan rnams kyis bcom ldan 'das la 'di skad ces gsol to/ /btsun pa ko sa la'i rgyal po gsal rgyal la chos kyi dbang du bgyi ba'i bka' mchid kyang bka' stsal/ gang du thog mar bla na med pa yang dag </text></item>
<item><p>281b1</p><section>'dul ba</section><text>par rdzogs pa'i byang chub tu thugs bskyed pa yang lung bstan/ yang dag par rdzogs pa'i sangs rgyas ji snyed cig la bsnyen bkur bgyis pa yang bka' stsal lags pas ci nas bdag cag mtsho chen po ma dros par mchis la/</text></item>
<item><p>281b2</p><section>'dul ba</section><text>bcom ldan 'das kyi spyan sngar rang rang gi las kyi rgyu ba lung bstan par bgyi'o/ /bcom ldan 'das kyis dge slong gnas brtan gnas brtan rnams la cang mi gsung bas gnang ngo / /chos nyid kyis sangs rgyas bcom ldan 'das 'tsho zhing </text></item>
<item><p>281b3</p><section>'dul ba</section><text>gzhes pa rnams kyi gdon mi za bar mdzad pa ni bcu ste/ bcu gang zhe na/ ji srid sangs rgyas su lung bstan pa dang / sems can 'gas kyang bla na med pa yang dag par rdzogs pa'i byang chub tu phyir mi ldog pa'i sems bskyed pa dang / sangs </text></item>
<item><p>281b4</p><section>'dul ba</section><text>rgyas kyis gdul bar bya ba thams cad btul ba dang / nyan thos kyi mchog zung gcig tu bstan pa dang / mtshams bcad pa dang / sku tshe'i lnga cha btang ba dang / mnyan yod du cho 'phrul chen po rnam par bstan pa dang / grong khyer gsal bar </text></item>
<item><p>281b5</p><section>'dul ba</section><text>lha las gshegs pa bstan pa dang yab dang yum gnyis bden pa dag la bkod pa dang / mtsho chen po ma dros par nyan thos kyi dge 'dun dang thabs gcig tu sngon gyi las kyi rgyu ba bstan pa ma mdzad pa de srid du sangs rgyas bcom ldan 'das </text></item>
<item><p>281b6</p><section>'dul ba</section><text>rnams yongs su mya ngan las mi 'da'o/ /don 'di la ni bcom ldan 'das nyan thos kyi dge 'dun dang thabs gcig mtsho chen po ma dros par sngon gyi las kyi rgyu ba lung bstan par bzhed nas dge slong rnams la bka' stsal pa/ dge slong dag </text></item>
<item><p>281b7</p><section>'dul ba</section><text>mtsho chen po ma dros pa gang na bar 'dong / der rang rang gi sngon gyi las kyi rgyu ba lung bstan par bya'o/ /btsun pa bka' bzhin 'tshal zhes dge slong rnams kyis bcom ldan 'das kyi ltar mnyan to/ /de nas bcom ldan 'das dgra bcom pa </text></item>
<item><p>281b8</p><section>'dul ba</section><text>lnga brgyar gcig gis ma tshang ba dang thabs gcig tu mnyan yod nas mi snang bar gyur te mtsho chen po ma dros par gshegs so/ /gnod sbyin gtum po mi bzad gnas pa yid 'ong zhing / /me tog sna tshogs shing gis rnam par mdzes byas pa/ /</text></item>
<item><p>282a1</p><section>'dul ba</section><text>de las rgya mtsho dug can dag tu 'gro ba yi/ /chu bo chen po bzhi po 'di dag phyogs bzhir 'bab/ /gang gA sin d+hu de bzhin pak+Shu dang / /si ta de la rdzu 'phrul stobs thob pa/ /ma gtogs mi rnams kyis ni mi bgrod pa/ /der ni thub pa dge 'dun bcas par </text></item>
<item><p>282a2</p><section>'dul ba</section><text>bzhugs/ /de nas bcom ldan 'das kyis 'jig rten pa'i thugs bskyed pa mdzad de/ chos nyid kyis gang gi tshe sangs rgyas bcom ldan 'das rnams kyis 'jig rten pa'i thugs bskyed pa mdzad pa de'i tshe srog chags grog sbur yan chad kyis bcom </text></item>
<item><p>282a3</p><section>'dul ba</section><text>ldan 'das kyi dgongs pa shes par 'gyur bas/ de nas klu'i rgyal po dga' bo dang nye dga' bo gnyis kyis bsams pa/ ci'i phyir bcom ldan 'das kyis 'jig rten pa'i thugs bskyed pa mdzad snyam na/ mtsho chen po ma dros par las kyi rgyu ba lung bstan par </text></item>
<item><p>282a4</p><section>'dul ba</section><text>bzhed par mthong ngo / /de nas de gnyis kyis mtsho chen po ma dros pa'i nang du pad ma 'dab ma stong dang ldan pa shing rta'i 'phang lo tsam bzang po thams cad gser las byas pa/ sdong po ni rin po che/ ge sar ni rdo rje las byas pa/ pad ma stong phrag du mas yongs su </text></item>
<item><p>282a5</p><section>'dul ba</section><text>bskor ba zhig sprul pa dang / bcom ldan 'das dge slong gi dge 'dun gyi gung la pad ma'i snying po de la bzhugs so/ /dge slong gnas brtan gnas brtan rnams kyang pad ma gzhan rnams kyi snying po la 'khod do/ /de'i tshe tshe dang ldan pa shA ri'i bu bya rgod </text></item>
<item><p>282a6</p><section>'dul ba</section><text>kyi phung po'i ri la snam sbyar 'grub bo/ /de nas bcom ldan 'das kyis tshe dang ldan pa maud gal gyi bu chen po la bka' stsal pa/ maud gal gyi bu song la rab tu byung ba'i zla bo khrid de shog shig /btsun pa bka' bzhin 'tshal zhes tshe dang ldan pa </text></item>
<item><p>282a7</p><section>'dul ba</section><text>maud gal gyi bu chen po mtsho chen po ma dros pa nas mi snang bar gyur cing bya rgod kyi phung po'i ri la tshe dang ldan pa shA ri'i bu'i mdun du 'dug ste 'di skad ces smras so/ /tshe dang ldan pa shA ri'i bu ston pa dgra bcom pa lnga brgyar gcig gis </text></item>
<item><p>282a8</p><section>'dul ba</section><text>ma tshang ba dang thabs gcig tu mtsho chen po ma dros pa na sngon gyi las kyi rgyu ba lung bstan par bzhed nas khyod la gzhes kyis tshur shog 'dong / des smras pa/ tshe dang ldan pa maud gal gyi bu chen po re shig snam sbyar drubs la de nas </text></item>
<item><p>282b1</p><section>'dul ba</section><text>phyis 'gro'o/ /des smras pa/ grogs bya'o/ /de bzhin du gyis shig /de nas tshe dang ldan pa maud gal gyi bu chen pos rdzu 'phrul gyis sor mo lnga char gyis drub par brtsams pa dang / tshe dang ldan pa shA ri'i bus smras pa/ tshe dang ldan pa maud gal gyi bu chen po </text></item>
<item><p>282b2</p><section>'dul ba</section><text>'o na lta drub zin du zad mod/ des smras pa/ tshe dang ldan pa shA ri'i bu gal te khyod mi 'gro na mthus bkur bar bya'o/ /de nas tshe dang ldan pa shA ri'i bus ske rags rgya cang phrol nas smras pa/ tshe dang ldan pa maud gal gyi bu chen po khyod bcom ldan </text></item>
<item><p>282b3</p><section>'dul ba</section><text>'das kyis rdzu 'phrul gyi mthu can rnams kyi mchog tu bstan pa yin na/ re shig khyod kyis 'di khyer la de nas phyis kho bo khyer cig /de nas tshe dang ldan pa maud gal gyi bu chen pos de drangs pa dang / tshe dang ldan pa shA ri'i bus bsams pa/</text></item>
<item><p>282b4</p><section>'dul ba</section><text>'di ni mthu che zhing rdzu 'phrul che ba yin pas gal te 'di khyer bar 'gyur ba'i gnas 'di yod do snyam nas des de bya rgod kyi phung po'i ri'i spyil btags so/ /tshe dang ldan pa maud gal gyi bu chen pos de drangs pa dang / bya rgod kyi phung po'i ri </text></item>
<item><p>282b5</p><section>'dul ba</section><text>'gul bar gyur to/ /tshe dang ldan pa shA ri'i bus bsams pa/ 'dis bya rgod kyi phung po'i ri yang khyer bar 'gyur gyis/ ma la bdag gis ri'i rgyal po ri rab la gdags so snyam nas/ des de ri'i rgyal po ri rab la btags pa las/ yang tshe </text></item>
<item><p>282b6</p><section>'dul ba</section><text>dang ldan pa maud gal gyi bu chen pos de drangs pa dang / ri'i rgyal po ri rab dang / klu'i rgyal po dga' bo dang nye dga' bo dag kyang g.yos par gyur/ ma dros pa yang kun nas 'khrugs shing dge slong gnas brtan gnas brtan rnams kyang ldeg par gyur </text></item>
<item><p>282b7</p><section>'dul ba</section><text>nas pad ma'i snying po la 'dug bzhin du de rnams kyis bcom ldan 'das la zhus pa/ btsun pa ci'i slad du klu'i rgyal po dga' bo dang nye dga' bo gnyis g.yos lags/ bcom ldan 'das kyis bka' stsal pa/ dge slong </text></item>
<item><p>282b8</p><section>'dul ba</section><text>dag dga' bo dang nye dga' bo gnyis g.yos pa ma yin te/ 'on kyang nyan thos chen po gnyis rdzu 'phrul gyis rnam par 'phrul bar byed do/ /tshe dang ldan pa shA ri'i bus bsams pa/ ri'i rgyal po ri rab 'di yang khyer bar 'gyur </text></item>
<item><p>283a1</p><section>'dul ba</section><text>gyis/ ma la bdag gis bcom ldan 'das kyi pad ma'i sdong po la gdags so snyam nas/ /des bcom ldan 'das kyi pad ma'i sdong po la btags pas ma 'gul bar 'dug go/ /gang gi tshe de'i rdzu 'phrul la rdzu 'phrul gyis rdugs pa </text></item>
<item><p>283a2</p><section>'dul ba</section><text>de'i tshe tshe dang ldan pa shA ri'i bu la 'di skad ces smras so/ /tshe dang ldan pa shA ri'i bu khyod kyis rdzu 'phrul gyis rnam par rtse ba byas zin gyis tshur shog 'dong / tshe dang ldan pa maud gal gyi bu chen po song shig dang kho bo 'ong ngo zhes byas nas ji </text></item>
<item><p>283a3</p><section>'dul ba</section><text>srid tshe dang ldan pa maud gal gyi bu chen po ma phyin pa de'i bar du tshe dang ldan pa shA ri'i bu sngar phyin nas bcom ldan 'das kyi zhabs gnyis la mgo bos phyag byas te pad ma'i snying po la 'dug pa dang / de'i 'og tu tshe dang ldan pa maud gal gyi bu chen po </text></item>
<item><p>283a4</p><section>'dul ba</section><text>phyin pas tshe dang ldan pa shA ri'i bu mthong nas des smras pa/ tshe dang ldan pa shA ri'i bu 'ongs sam/ tshe dang ldan pa kho bo 'ongs so/ /dge slong rnams the tshom skyes nas the tshom thams cad gcod pa sangs rgyas bcom ldan 'das la zhus pa/</text></item>
<item><p>283a5</p><section>'dul ba</section><text>btsun pa bcom ldan 'das kyis tshe dang ldan pa maud gal gyi bu chen po ni rdzu 'phrul dang ldan pa rnams kyi mchog tu bstan pa lags na/ 'on kyang tshe dang ldan pa shA ri'i bu'i rdzu 'phrul gyis pham par bgyis pa la gzigs/ bcom ldan </text></item>
<item><p>283a6</p><section>'dul ba</section><text>'das kyis bka' stsal pa/ dge slong dag da lta 'ba' zhig tu ma zad kyi/ ji ltar 'dis 'das pa'i dus na yang bzos pham par byas pa de nyon cig /dge slong dag sngon byung ba yul dbus su ri mo mkhan gyi slob dpon </text></item>
<item><p>283a7</p><section>'dul ba</section><text>zhig byung ngo / /de dgos pa 'ga' zhig gi phyir yul dbus nas yul nas can zhes bya bar song ngo / /de de na 'khrul 'khor gyi sgyu rtsal gyi slob dpon zhig gi khyim du zhugs pa las/ des de ngal ba'i rim gro bar 'khrul </text></item>
<item><p>283a8</p><section>'dul ba</section><text>'khor las bu mo zhig byas nas btang ngo / /des de'i rkang pa gnyis bkrus nas 'dug go/ /de nas des song shig ces smras na/ de cang mi smra bar 'dug go/ /des bsams pa/ gdon ma zos par 'di bdag dang dga' mgur spyad pa'i </text></item>
<item><p>283b1</p><section>'dul ba</section><text>phyir btang ngo snyam nas/ des de'i lag pa nas bzung ste drangs pa las ji tsam na zhig nas shing brul gyi phung por gyur to/ /de skyengs nas bsams pa/ bdag gcig pu zhig tu skyengs par byas kyis/ ma la bdag gis ni 'di rgyal po </text></item>
<item><p>283b2</p><section>'dul ba</section><text>'khor dang bcas pa'i nang du skyengs par bya'o snyam nas/ des sgo'i ngos logs la rang gi gzugs brnyan 'gegs pa zhig bris te/ sgo phag tu yib nas 'dug go/ de ldang ba'i dus gang yin pa de las thal ba dang / de nas 'khrul 'khor gyi rgyu </text></item>
<item><p>283b3</p><section>'dul ba</section><text>rtsal gyi slob dpon gyis bsam pa/ ring zhig lon na ci'i phyir de sgor ma byung snyam du bsams nas der song ba las ji tsam na 'gegs te shi ba mthong ngo / /des bsams pa/ ci'i phyir 'dis bdag nyid srog dang bral bar byas snyam pa las des </text></item>
<item><p>283b4</p><section>'dul ba</section><text>'khrul 'khor zhig nas shing brul gyi phung por 'dug pa mthong nas de 'di snyam du sems te/ bdag nyid skyengs pas 'gegs so snyam mo/ /yul nas can gyi kun du spyod pa ni gang su'i khyim yang rung der mi glo bur ba shi na ji srid rgyal po la </text></item>
<item><p>283b5</p><section>'dul ba</section><text>mi mthol ba de srid du des de la rim gro mi byed do/ /de nas de rgyal po'i drung du song ste mthol ba/ lha yul dbus nas ri mo mkhan gyi slob dpon zhig mchis te/ de bdag gi sdum par gnas pa las/ de la bkur sti bgyi ba'i slad du </text></item>
<item><p>283b6</p><section>'dul ba</section><text>bdag gis 'khrul 'khor las bu mo zhig bgyis te btang ba dang / des de lag pa nas bzung ste drangs pas shing gi phung por mchis pa dang / de skyengs nas bdag nyid 'gegs na/ lha de la g.yar snga 'drim pa zhig gtang du gsol/</text></item>
<item><p>283b7</p><section>'dul ba</section><text>de nas bdag gis rim gro bgyi lags so/ /de nas rgyal pos zho shas 'tsho ba rnams la bsgo ba/ shes ldan dag deng la g.yar snga rims shig /de rnams dong nas de mthong ngo / /des bsams pa/ bdag gis ji ltar zung nga las </text></item>
<item><p>283b8</p><section>'dul ba</section><text>dbab par bya snyam mo/ /gzhan dag gis smras pa/ 'geg thag chad/ sta ri khyer te thag pa gcod par brtsams pa las ji tsam na rtsig pa yin par mthong nas/ de nas 'khrul 'khor </text></item>
<item><p>284a1</p><section>'dul ba</section><text>mkhan gyi slob dpon de skyengs par gyur to/ /de de ltar skyengs par gyur pa dang / ri mo mkhan gyi slob dpon de sgo lkog nas phyung ste smras pa/ kye nang rje khyod kyis ni kho bo gcig pu zhig tu skyengs par byas te/ khyod ni rgyal po </text></item>
<item><p>284a2</p><section>'dul ba</section><text>'khor dang bcas pa'i nang du skyengs par byas so/ /dge slong dag ji snyam du sems/ de'i tshe de'i dus kyi ri mo mkhan gyi slob dpon gang yin pa de ni dge slong shA ri'i bu 'di nyid yin te/ de na yang 'dis 'di bzos pham par byas so/ /da ltar </text></item>
<item><p>284a3</p><section>'dul ba</section><text>yang 'dis 'di rdzu 'phrul gyis pham par byas so/ /gzhan yang ji ltar 'dis 'di bzos pham par byas pa de nyon cig /dge slong dag sngon byung ba ri 'or gzhan zhig na ri mo mkhan gyi slob dpon gnyis shig byung ba las rtsod par </text></item>
<item><p>284a4</p><section>'dul ba</section><text>gyur te/ gcig gis smras pa/ nga ni bzo legs par shes so/ /gcig shos kyis smras pa/ nga ni de bas kyang lhag par legs par shes so/ /de gnyis phan tshun 'gran par gyur nas rgyal po'i drung du dong ste de'i rkang pa </text></item>
<item><p>284a5</p><section>'dul ba</section><text>gnyis la gtugs te gcig gis smras pa/ lha bdag ni bzo legs par 'tshal to/ /gcig shos kyis kyang smras pa/ lha bdag ni de bas kyang lhag par legs par 'tshal to/ /rgyal pos de gnyis la sgo khang bstan nas khyed </text></item>
<item><p>284a6</p><section>'dul ba</section><text>gnyis gang mkhas ni ngas mi shes mod kyi/ 'on kyang gcig gis ni rtsig ngos gcig la bris la/ gcig shos kyis kyang gcig la bris shig dang / de lta na khyed cag gnyis gang bzo legs par shes pa ngas legs par shes </text></item>
<item><p>284a7</p><section>'dul ba</section><text>par 'gyur ro/ /de gnyis kyi bar yol bas bcad nas ri mo bri bar brtsams te/ de la gcig gis ni zla ba drug gis ri mo'i las zin to/ /gcig shos kyis ni zla ba drug tu rtsig ngos bstar to/ /ri mo'i las zin pa gang </text></item>
<item><p>284a8</p><section>'dul ba</section><text>yin pa de rgyal po'i drung du song ste son pa dang / smras pa/ lha bdag gi ri mo'i las bgyis lags na spyang brim du gsol/ de nas rgyal po blon po dang lhan cig sgor byung nas mthong ba dang / ri mo'i las mkhas so zhes shin du </text></item>
<item><p>284b1</p><section>'dul ba</section><text>mgu'o/ /gcig bshos kyis kyang rkang pa gnyis la gtugs te smras pa/ da bdag gi ri mo'i las la gzigs su gsol/ des bar chad kyi yol ba bshus dang / gcig gi gzugs brnyan de la shar ba rgyal pos mthong nas ri mo'i </text></item>
<item><p>284b2</p><section>'dul ba</section><text>las la lhag par 'di mkhas so zhes shin du ya mtshan skyes so/ /de nas des slar yol bas bar bcad nas rkang pa gnyis la gtugs te smras pa/ lha 'di ni ri mo'i las ma lags te/ 'on kyang rtsig ngos bstar ba lags so/ /</text></item>
<item><p>284b3</p><section>'dul ba</section><text>de nas rgyal po je ya mtshan skyes nas smras pa/ 'di ni bzo la lhag par mkhas pa yin no/ /dge slong dag ji snyam du sems/ gang gis zla ba drug tu rtsig ngos bstar ba de ni dge slong shA ri'i bu 'di nyid yin no/ /gang gis zla ba drug tu </text></item>
<item><p>284b4</p><section>'dul ba</section><text>ri mo'i las byas pa de ni de'i tshe de'i dus na dge slong maud gal gyi bu 'di nyid de yin te/ de na yang 'dis 'di bzos pham par byas so/ /da ltar yang 'dis 'di rdzu 'phrul gyis pham par byas so/ /gzhan yang ji ltar 'dis 'di pham par byas pa de nyon </text></item>
<item><p>284b5</p><section>'dul ba</section><text>cig /dge slong dag sngon byung ba bA rA Na sI'i grong khyer na drang srong dung dang / bris pa shes bya ba gnyis shig nye bar rten cing gnas so/ /ji tsam dus gzhan zhig na lhas char phab pas rdzab tu gyur te/ dung gred de rdzab du rdeg 'chos </text></item>
<item><p>284b6</p><section>'dul ba</section><text>nas ril ba chag par gyur to/ /de nas des dmod pa bor ba/ rang bzhin ngan pa khyod kyis da phan chad lo bcu gnyis su char mi 'bebs par gyur cig ces byas so/ /rgyal po tshangs sbyin dang bA rA Na sI na gnas pa'i skye bo'i tshogs </text></item>
<item><p>284b7</p><section>'dul ba</section><text>kyis thos nas/ de nas de rnams de'i drung du song ste gsol ba btab pa/ drang srong chen po de ltar ma mdzad cig /des smras pa/ bdag gis rang bzhin ngan pa bzod par mi nus te/ bdag gi dmod pas bcom pa des lo bcu gnyis su char mi </text></item>
<item><p>284b8</p><section>'dul ba</section><text>'bebs par 'gyur ro/ /de nas rgyal po tshangs sbyin dang / skye bo'i tshogs des bris pa la gsol ba btab nas des gsol ba byas te lhas char phab bo/ /dge slong dag ji snyam du sems de'i tshe de'i dus kyi drang srong dung gang yin pa de ni dge slong maud gal gyi bu 'di </text></item>
<item><p>285a1</p><section>'dul ba</section><text>nyid yin no/ /de'i tshe de'i dus kyi bris pa gang yin pa de ni dge slong shA ri'i bu yin te/ de na yang 'dis 'di rdzu 'phrul gyis pham par byas so/ /gzhan yang ji ltar 'dis 'di rdzu 'phrul gyis pham par byas pa de nyon cig /bris pas dgos pa 'ga' zhig gi </text></item>
<item><p>285a2</p><section>'dul ba</section><text>phyir dung gi rkang pa gnyis la gtugs pa las dung gi rkang pa gnyis kyis ral pa mnan pa dang bris pas smras pa/ nyi ma 'char ka'i dus kyi tshe khyod kyi spyi bo gas par gyur cig /dung gis smras pa/ de ltar na nyi ma 'char bar ma gyur cig ces byas </text></item>
<item><p>285a3</p><section>'dul ba</section><text>pa dang / 'jig rten du nam sros par gyur to/ /de nas rgyal po dang / bram ze dang / khyim bdag gis dung la gsol ba btab pa/ drang srong chen po de lta bu ma mdzad cig /des smras pa/ nyi ma shar bar gyur na gdon mi za bar bdag gi mgo </text></item>
<item><p>285a4</p><section>'dul ba</section><text>'gas par 'gyur ro/ /bris pas de la smras pa/ gal te de lta na 'ji ba las byas pa'i mgo zhig byos shig /ji tsam na 'ji ba las dung gi mgo zhig byas pa las nyi ma shar ba dang gas par gyur to/ /dge slong dag ji snyam du sems/ dung gang yin pa de ni dge </text></item>
<item><p>285a5</p><section>'dul ba</section><text>slong maud gal gyi bu 'di nyid de yin no/ /bris pa gang yin pa de ni dge slong shA ri'i bu 'di nyid de yin te/ de na yang 'dis pham par byas so/ /gzhan yang ji ltar pham par byas pa de nyon cig /yul dbus su ba so mkhan gyi slob dpon zhig byung nas </text></item>
<item><p>285a6</p><section>'dul ba</section><text>ba so 'bras tsam bre'u chung gang khyer nas yul nas can du song ste/ de ri mo mkhan gyi slob dpon zhig gi khyim du zhugs na de yang stong par 'dug nas de'i chung ma la smras pa/ grogs po'i chung ma 'bras bre'u chung gang po 'di tshos la byin cig ces </text></item>
<item><p>285a7</p><section>'dul ba</section><text>de bzhag ste song ngo / /des btso bar brtsams pa las shing zad par gyur kyang ma tshos so/ /de nas de'i khyim thab 'ongs nas smras pa/ bzang mo 'di ci zhig yin/ des rgyas par smras pa dang / des de brtags pa las ba so 'bras </text></item>
<item><p>285a8</p><section>'dul ba</section><text>tsam she dag tu mthong nas des de la co dri bar smras pa/ bzang mo 'di tshwa chu yin gyis/ chu bzang po gzhan zhig khyer te 'ongs dang / des 'bras 'di tshos par 'gyur ro/ /des ba so mkhan gyi slob dpon la chu bzang po zhig </text></item>
<item><p>285b1</p><section>'dul ba</section><text>khyer te shog shig ces smras so/ des de la smras nas/ des phyogs gzhan zhig tu rdzing bu zhig bris te/ der khyi ro bam pa zhig kyang bris so/ /de nas ba so mkhan gyi slob dpon de bum pa khyer nas rdzing bu yin no snyam nas phyogs </text></item>
<item><p>285b2</p><section>'dul ba</section><text>der phyin te/ khyi ro bam pa mthong ba dang / des sna bkab nas brtag par brtsams pa las ji tsam na de'i chu snod de chag nas ba so mkhan gyi slob dpon de skyengs par gyur to/ /dge slong dag ji snyam du sems/ ba so mkhan gyi </text></item>
<item><p>285b3</p><section>'dul ba</section><text>slob dpon gang yin pa de ni dge slong maud gal gyi bu 'di nyid de yin no/ /ri mo mkhan gyi slob dpon gang yin pa de ni dge slong shA ri'i bu 'di nyid de yin no/ /'on kyang de bzhin gshegs pas brnyes pa'i bsam gtan dang / ting nge 'dzin dang </text></item>
<item><p>285b4</p><section>'dul ba</section><text>snyoms par 'jug pa gang dag yin pa de dag gi ming yang rang sangs rgyas rnams kyis mi shes so/ /rang sangs rgyas rnams kyis thob pa gang dag yin pa de dag gi ming yang dge slong shA ri'i bus mi shes so/ /dge slong shA ri'i bus thob pa </text></item>
<item><p>285b5</p><section>'dul ba</section><text>gang dag yin pa de dag gi ming yang dge slong maud gal gyi bus mi shes so/ /dge slong maud gal gyi bus thob pa gang yin pa de dag gi ming yang nyan thos gzhan rnams kyis mi shes te/ /dge slong maud gal gyi bu bas dge slong shA ri'i </text></item>
<item><p>285b6</p><section>'dul ba</section><text>bu rdzu 'phrul che zhing mthu che mod kyi/ des mang du gnas pa la dgongs nas ngas rdzu 'phrul can rnams kyi mchog tu bstan to/ /shA ri'i bu dang maud gal gyi bu'i le'u'o// // de nas tshe dang ldan pa 'od srung chen </text></item>
<item><p>285b7</p><section>'dul ba</section><text>po rang gi las kyi rgyu ba lung ston par byed de/ smras pa/ de ni der song sngon nas spyad pa dang / /rjes mthun tshig dag shin tu sgrogs pa na/ /gang zhig byas pas 'bras bu che myong ba/ /chung ngu gcig pu de ni myur </text></item>
<item><p>285b8</p><section>'dul ba</section><text>dran nas/ /ji ltar seng ge ri yi phug gnas pa/ /'jigs pa med par spyod yul 'gro ba ltar/ /mtshungs pa med pa'i nyan thos 'od srung de/ /sngon gyi gnas nas spyad pa grogs byed pa/ /</text></item>
<item><p>286a1</p><section>'dul ba</section><text>zag med tha ba med pa rnam grol sems/ /nyon mongs med par gnas pa skyon med yid/ /de la chos mchog yod par yid ches nas/ /de yi chos la yid kyis smon byas te/ /rang sangs rgyas la bdag gis yon du ni/ /khre rgod bre'u </text></item>
<item><p>286a2</p><section>'dul ba</section><text>gang zhig rab phul bas/ /de 'dra ba dang kun du phrad gyur ces/ /smon pas sgra mi snyan du skyes pa ni/ /las de gcig pu nyid kyi 'bras bu yis/ /lus can bdag gir 'dzin med tshe ring ba/ /khyad par 'gro zhing spyod pa mi </text></item>
<item><p>286a3</p><section>'dul ba</section><text>dman pa/ /sgra mi snyan du lan stong skyes par gyur/ /las de gcig pu nyid kyi 'bras bu yis/ /lan stong sum bcu rtsa gsum par skyes te/ /me tog phreng rgyan byug pa sna tshogs dang / mthu chen lus mdzes pa </text></item>
<item><p>286a4</p><section>'dul ba</section><text>dang ldan par gyur/ /de nas 'phos bdag sgra mi snyan du skyes/ /slar yang lha dga' bar byed pa dang / /sems kyi smon lam dbang gis slar yang bdag /mi ni dge ba rnams kyi nang du skyes/ /las de gcig pu nyid </text></item>
<item><p>286a5</p><section>'dul ba</section><text>kyi 'bras bus bdag /bram ze sa la chen po'i rigs skyes te/ /nor mang skyes pa bud med rnams kyis bkur/ /'dod pa'i yon tan lnga don mi gnyer yang / /bdag gis ston pa lan 'ga'ang ma mthong zhing / /mtshungs </text></item>
<item><p>286a6</p><section>'dul ba</section><text>med nyan thos bdag gis ma mthong nas/ /bdag gi seng ras chem gyon 'jig rten na/ /dgra bcom rnams la phyags 'tshal rab tu byung / /bdag ni de ltar rab tu byung ba dang / /rgyal ba bu mangs mchod rten nang bzhugs </text></item>
<item><p>286a7</p><section>'dul ba</section><text>mthong / /thub zhabs phyag 'tshal bcom ldan bdag gi ston/ /bdag ni khyod kyi nyan thos gyur ces gsol/ /'od srung ji skad smras bzhin byas te 'dir/ /khyod ston nga yin nga yi nyan thos khyod/ /gal te sdug bsngal </text></item>
<item><p>286a8</p><section>'dul ba</section><text>kun las thar 'dod na/ /khyod kyis snyan par bshad pa'i chos snyan nyon/ /gang yang bdag la skyes mchog skyob pa ni/ /thugs rje chen po yis ni chos bshad pa/ /bsam gtan bzhi stobs dbang po byang chub kyi/ /yan lag lam </text></item>
<item><p>286b1</p><section>'dul ba</section><text>gyi yan lag rnam par thar/ /de dag bsgom pa bdag gis dga' mgur thob/ /zag pa zad cing lus kyi tha ma bzung / /lus kyi tha ma 'dzin pa rdul med pa/ /drang po 'di dag dang ni bdag gir phrad/ /de bzhin gshegs rgyal phun sum tshogs </text></item>
<item><p>286b2</p><section>'dul ba</section><text>pa gsung / /tshul khrims ldan pa gang 'dod 'grub par 'gyur/ /bdag gi yid la ci dang ci bsams pa/ /thams cad grub ste srid pa'i tha ma 'di/ /bdag gi skye ba zad cing 'ching ba dang / /sred pa kun nas langs pa nyid bcad de/ /</text></item>
<item><p>286b3</p><section>'dul ba</section><text>bdag ni chos rgyal thugs las skyes pa'i sras/ /nyon mongs tshogs rnams zad pas mya ngan 'da'/ /bdag ni thams cad gzigs pa yis/ /sbyangs la gnas pa mchog tu bstan/ /zag pa </text></item>
<item><p>286b4</p><section>'dul ba</section><text>med cing nyes pa bsal/ /go 'phang mi g.yo bdag gis 'thob/ /gnas brtan 'od srung de lta bur/ /ma dros pa yi mtsho chen du/ /dge slong dge 'dun mdun 'dug nas/ /rang gi las ni lung bstan to/ /'od srung gi le'u ste dang po'o// //</text></item>
<item><p>286b5</p><section>'dul ba</section><text>'dul ba gzhi/ bam po lnga bcu rtsa gnyis pa/ de nas dge slong gnas brtan rnams kyis tshe dang ldan pa shA ri'i bu la 'di skad ces smras so/ tshe dang ldan pa shA ri'i bus las ci zhig byas na las de'i rnam par smin pas shes </text></item>
<item><p>286b6</p><section>'dul ba</section><text>rab chen po dang spobs pa chen po dang ldan par gyur des smras pa/ bdag gis dgon par rang sangs rgyas/ /drang srong dge sbyong zhir gyur pa/ /skal dang ldan pa chos gos ni/ /de tshe rnying pa gyon pa mthong / /de la bdag gis </text></item>
<item><p>286b7</p><section>'dul ba</section><text>sems dad pas/ /bang brgyugs nas kyang chos gos ni/ /drubs shing kha sgyur de bzhin du/ /de la yang dang yang du gtugs/ /de nas bdag la thugs brtse'i phyir/ /de ni bar snang la 'phags nas/ /</text></item>
<item><p>286b8</p><section>'dul ba</section><text>rang gi gzi brjid kyis 'bar zhing / /de nas mkha' la gshegs par gyur/ /bdag gis thal mo sbyar byas nas/ /ji ltar bdag ni 'di 'dra bar/ /dbang rnon shes rab cher shog ces/ /de lta bur ni smon lam </text></item>
<item><p>287a1</p><section>'dul ba</section><text>btab/ /bdag ni phyug po'i rigs su 'am/ /ma rabs dag tu mi skye bar/ /bar ma'i rigs su skye 'gyur zhing / /rtag tu rab 'byung mang bar shog /dge ba'i rtsa ba des na bdag /bdag ni tshe rabs lnga brgyar yang / /mi yi rnyed pa </text></item>
<item><p>287a2</p><section>'dul ba</section><text>thob nas ni/ /khyim med par ni rab tu byung / /bdag gi skye ba tha ma ni/ /mi yi srid thob 'di yin te/ /rdzogs sangs bla na med pa yi/ /ded dpon 'di ni mnyes par byas/ /shAkya seng ge'i bstan pa la/ /bdag gis rab </text></item>
<item><p>287a3</p><section>'dul ba</section><text>byung thob nas ni/ /mya ngan 'das pa bsil gyur pa'i/ /dgra bcom pa yang bdag gis thob/ /btsun pa bdag gis zla phyed kyis/ /'gro ba'i pha rol phyin pa thob/ /dge slong dge 'dun gung bzhugs nas/ /ston pas </text></item>
<item><p>287a4</p><section>'dul ba</section><text>bdag ni mngon sum du/ /chos kyi 'khor lo rjes skor ba/ /shes rab can gyis gtso bor bstan/ /shes rab chen po shA ri'i bu/ /dge slong dge 'dun mdun 'dug nas/ /ma dros pa yi mtsho chen du/ /rang gi las ni lung bstan to/ /</text></item>
<item><p>287a5</p><section>'dul ba</section><text>shA ri'i bu'i le'u ste gnyis pa'o// // de nas dge slong gnas brtan gnas brtan rnams kyis tshe dang ldan pa maud gal gyi bu chen po la 'di skad ces smras so/ /tshe dang ldan pa maud gal gyi bu </text></item>
<item><p>287a6</p><section>'dul ba</section><text>chen po tshe dang ldan pa shA ri'i bus ni rang gi las kyi rgyu ba lung bstan zin gyis/ da ni khyod kyis kyang rang gi las kyi rgyu ba lung ston cig /de skad ces smras pa dang / tshe dang ldan pa maud gal gyi bu chen pos dge slong gnas brtan </text></item>
<item><p>287a7</p><section>'dul ba</section><text>gnas brtan rnams la 'di skad ces smras so/ /bdag sngon drang srong gyur pa'i tshe/ /nags mtha'i dgon par gnas pa na/ /der ni skyes pa zhig 'ongs nas/ /bdag la rab byung gsol ba 'debs/ /bdag gis </text></item>
<item><p>287a8</p><section>'dul ba</section><text>brgyugs nas de yi skra/ /bregs nas kyang ni chos gos dag /kha dog bsgyur nas de la byin/ /de yid dga' gyur de yi tshe/ /phyogs gcig tu ni nyer song nas/ /skyil mo krung bcas 'dug nas des/ /rang byang chub ni reg </text></item>
<item><p>287b1</p><section>'dul ba</section><text>gyur te/ /de nas mkha' la song bar gyur/ /bdag gis dad bskyed nyer song nas/ /de nas thal mo legs sbyar te/ /de na rdzu 'phrul mchog gsol zhing / /smon lam gdab pa byas pa ni/ /drang srong che 'di ci 'dra ba'i/ /bdag gi rdzu 'phrul de </text></item>
<item><p>287b2</p><section>'dul ba</section><text>'drar shog /dge ba'i rtsa ba de yis na/ /gang dang gang du skyes par ni/ /bsod nams byas pas mdzes pa yi/ /lha dang mi ni rnams su gyur/ /bdag gi srid pa tha ma ni/ /mi yi srid thob 'di yin te/ /rdzogs sangs bla na med pa yi/ /</text></item>
<item><p>287b3</p><section>'dul ba</section><text>ded dpon 'di ni mnyes par byas/ /shAkya seng ge'i bstan pa la/ /bdag gis rab byung thob nas ni/ /mya ngan 'das pa bsil gyur pa'i/ /dgra bcom pa ni bdag gis thob/ /thams cad gzigs pas rdzu 'phrul can/ /rnams kyi </text></item>
<item><p>287b4</p><section>'dul ba</section><text>mchog tu bdag bstan to/ /dge ba chung ngu byas pa ni/ /bde ba mang po nyams su myong / /mi dge ba yi las gang yin/ /bdag gis lung bstan mnyan par gyis/ /grong mchog rgyal po'i khab tu ni/ /bdag ni tshong dpon khye'u </text></item>
<item><p>287b5</p><section>'dul ba</section><text>gyur nas/ /khyim gyi phyi rol rtse rtse nas/ /zan gyi phyir yang zhugs pa las/ /de na pha ma gnyis ka ni/ /dben par 'dug pa bdag gis mthong / /de gnyis mthong bas bdag brdegs shing / /skyengs pas kyang ni spyo ba byas/ /</text></item>
<item><p>287b6</p><section>'dul ba</section><text>pha dang ma ni gnyis ka la/ /yid kyis nyes pa byas pa ni/ /gang tshe chen por gyur pa na/ /'dam bu bcom pa bzhin bsad snyam/ /bdag gi yid kyis nyes byas kyi/ /lus kyis byas pa ma yin na 'ang / /bdag ni dmyal ba thig nag tu/ /</text></item>
<item><p>287b7</p><section>'dul ba</section><text>sdug bsngal mi bzad nyams su myong / /de yi las kyi lhag ma yis/ /bdag gi srid pa tha ma 'dir/ /mu stegs gzhan gyi dge sbyong gis/ /'dam bu bcom bzhin bdag gtog 'gyur/ /bdag ni sdug bsngal de nyid kyis/ /</text></item>
<item><p>287b8</p><section>'dul ba</section><text>shi bar 'gyur te de nas ni/ /las rnams kyi ni lhag ma yang / /tha ma zad par 'gyur ba yin/ /de bas pha dang ma dag la/ /sems ni rab tu dad par bya/ /sems dad pa yi rgyu yis ni/ /sems can 'gro ba bzang por 'gro/ /de ltar gnas </text></item>
<item><p>288a1</p><section>'dul ba</section><text>brtan pang nas skyes/ /dge slong dge 'dun mdun 'dug nas/ /ma dros pa yi mtsho chen du/ /rang gi las ni lung bstan to/ /pang nas skyes kyi le'u ste gsum pa'o// // de nas dge slong gnas </text></item>
<item><p>288a2</p><section>'dul ba</section><text>brtan gnas brtan rnams kyis tshe dang ldan pa mdzes ldan la 'di skad ces smras so/ /tshe dang ldan pa mdzes ldan tshe dang ldan pa pang nas skyes kyis rang gi las kyi rgyu ba lung bstan zin gyis/ da ni tshe dang ldan pa mdzes ldan gyis kyang rang gi </text></item>
<item><p>288a3</p><section>'dul ba</section><text>las kyi rgyu ba lung ston cig /de nas tshe dang ldan pa mdzes ldan gyis dge slong gi dge 'dun gyi mdun du rang gi las kyi rgyu ba lung bstan pa/ dge 'dun kun dgar bdag son na/ /khyams de'i phyag dar mthong nas ni/ /bdag gis phyags ma </text></item>
<item><p>288a4</p><section>'dul ba</section><text>blangs nas su/ /de tshe dga' bas phyag dar byas/ /de nas bdag gis sems dad pas/ /khyams de gtsang mar mthong nas ni/ /ji ltar khyams de gtsang ba ltar/ /nyon mongs med par gyur cig smras/ /dge ba'i rtsa ba de yis </text></item>
<item><p>288a5</p><section>'dul ba</section><text>ni/ /gang dang gang du skyes par yang / /bdag gi gzugs ni bzang ba dang / /blta na sdug cing mdzes par gyur/ /de yi las kyi lhag mas ni/ /bdag gi lus ni tha ma la/ /bdag gi pha dang ma gnyis kyis/ /bdag ming mdzes </text></item>
<item><p>288a6</p><section>'dul ba</section><text>ldan kho nar btags/ /mdzes ldan bdag ni btsas gyur te/ /gang tshe gnyen tshogs mdun phyin pa/ /de tshe gnyen ni thams cad kyis/ /mgu zhing yid dga' bkur sti byas/ /rdzogs sangs bla na med pa yi/ /ded dpon </text></item>
<item><p>288a7</p><section>'dul ba</section><text>'di ni mnyes par byas/ /mya ngan 'das pa bsil gyur pa'i/ /dgra bcom pa yang bdag gis thob/ /bdag gi nyon mongs med gyur ces/ /smon lam btab pa gang yin pa/ /bya ba byas te nyon mongs med/ /dgra bcom </text></item>
<item><p>288a8</p><section>'dul ba</section><text>zag pa med pa yin/ /'dzam bu'i gling ni thams cad kyang / /ka shi'i gos kyis phyags pa bas// gang gis 'dod chags bral ba yi/ /drang srong 'chags gcig phyags pa'o/ /'dzam bu'i gling na drang srong gi 'chag sa </text></item>
<item><p>288b1</p><section>'dul ba</section><text>thams cad phyags pa bas/ /gang gis phyogs bzhi'i dge 'dun gyi/ /re lde tsam dag phyags pa'o/ /'dzam bu'i gling na dge 'dun gyi/ /kun dga' ra ba kun phyags pas/ /gang gis rgyal ba'i mchod rten ni/ /khru gang tsam zhig phyags pa'o/ /</text></item>
<item><p>288b2</p><section>'dul ba</section><text>bdag nyid kyis ni gang rtogs pa'i/ /khyad par de dag shes byas nas/ /bder gshegs mchod rten phyags nas ni/ /sems kyang rab tu dang bar gyis/ /de ltas rdzogs pa'i sangs rgyas kyi/ /yon tan mang po shes pa yis/ /mchod rten rnams la bkur </text></item>
<item><p>288b3</p><section>'dul ba</section><text>sti byos/ /'bras bu chen po dag tu 'gyur/ /btsun pa bdag gis dge ba ni/ /gang byas dran pa 'di lags te/ /de yi 'bras bu sdug pa dang / /'dod pa yid 'ong nyams su myong / /de bas rgyal ba'i mchod rten la/ /mchod pa dag ni bzang po gyis/ /</text></item>
<item><p>288b4</p><section>'dul ba</section><text>btsun pa 'di ni bsod nams zhing / /dam pa bla na med pa yin/ /rdzogs sangs de bzhin gshegs pa 'am/ /sangs rgyas rnams kyi nyan thos la/ /sems ni rab tu dang byas pa'i/ /yon ni chung ngur 'gyur ma yin/ /de ltar gnas brtan mdzes ldan </text></item>
<item><p>288b5</p><section>'dul ba</section><text>gyis/ /dge slong dge 'dun mdun 'dug nas/ /ma dros pa yi mtsho chen du/ /rang gi las ni lung bstan to/ /mdzes ldan gyi le'u ste bzhi pa'o// // de nas dge slong gnas brtan gnas brtan rnams kyis tshe dang ldan pa sna </text></item>
<item><p>288b6</p><section>'dul ba</section><text>ma'i me tog la 'di skad ces smras so/ /tshe dang ldan pa sna ma'i me tog tshe dang ldan pa mdzes ldan gyis rang gi las kyi rgyu ba lung bstan zin gyis/ da ni tshe dang ldan pas kyang rang gi las kyi rgyu ba lung ston cig /sna ma'i me tog rna rgyan </text></item>
<item><p>288b7</p><section>'dul ba</section><text>byas/ /mgo la me tog phreng bcings nas/ /ne'u zla rnams kyis yongs bskor te/ /bskyed mos tshal gyi gnas su byung / /de na thub pa chen po pa/ /rnam par gzigs kyi mchod rten la/ /skye bo'i tshogs </text></item>
<item><p>288b8</p><section>'dul ba</section><text>chen thams cad nas/ /legs par mchod pa bdag gis mthong / /de nas ne'u zla rnams khrid nas/ /rang rang gi ni phreng ba kun/ /sems ni dad par byas nas su/ /mchod rten de la gdags pa byas/ /de na bdag </text></item>
<item><p>289a1</p><section>'dul ba</section><text>gis de dag dang / /skye bo mang po gzhan mthong nas/ /sna ma rna ba las bkrol te/ /de tshe mchod rten gdags pa byas/ /dge ba'i rtsa ba des na bdag /gang dang gang du skyes par yang / /bsod nams byas pa mdzes </text></item>
<item><p>289a2</p><section>'dul ba</section><text>pa yi/ /lha dang mi ni rnams su gyur/ /rdzogs sangs bla na med pa yi/ /ded dpon 'di ni mnyes par byas/ /mya ngan 'das pa bsil gyur pa'i/ /dgra bcom pa yang bdag gis thob/ /me tog gcig ni btang bas na/ /</text></item>
<item><p>289a3</p><section>'dul ba</section><text>lo ni bye ba brgya phrag tu/ /bdag gis lha yi yongs spyad nas/ /de yi lhag mas mya ngan 'das/ /btsun pa gal te sangs rgyas kyi/ /yon tan phal cher 'tshal gyur na/ /sems ni shin tu dad pa yis/ /phyir zhing bsnyen </text></item>
<item><p>289a4</p><section>'dul ba</section><text>bkur bgyis pa zhig /de ltas rdzogs pa'i sangs rgyas kyi/ /yon tan mang po shes pa yis/ /mchod rten rnams la bkur sti byos/ /'bras bu chen po dag tu 'gyur/ /rdzogs sangs de bzhin gshegs pa 'am/ /sangs rgyas </text></item>
<item><p>289a5</p><section>'dul ba</section><text>rnams kyi nyan thos la/ /sems ni rab tu dang byas pa'i/ /yon ni chung bar 'gyur ma yin/ /btsun pa bdag gis dge ba ni/ /gang byas dran pa 'di lags te/ /de yi 'bras bu sdug pa dang / /'dod pa yid 'ong nyams su myong / /</text></item>
<item><p>289a6</p><section>'dul ba</section><text>las kyi rnam par smin pa des/ /de srid skye ba zad pa dang / /nyon mongs bcom nas bsil gyur pa'i/ /bdag ni dgra bcom mya ngan 'das/ /bdag ni yang srid nyal ba dang / /'khor ba gang du'ang nyal ma yin/ /bdag gi skye ba tha ma ni/ /</text></item>
<item><p>289a7</p><section>'dul ba</section><text>'di yin len pa med par 'gyur/ /de nyid kyi ni rgyu yis bdag /sna ma'i me tog ming 'di btags/ /sdug bsngal kun las bdag grol zhing / /srid pa'i mtsho las rgal bar gyur/ /de ltar gnas brtan sna ma ni/ /dge slong dge 'dun mdun 'dug nas/ /ma dros </text></item>
<item><p>289a8</p><section>'dul ba</section><text>pa yi mtsho chen du/ /rang gi las ni lung bstan to/ /sna ma'i me tog gi le'u ste lnga pa'o// // de nas dge slong gnas brtan gnas brtan rnams kyis tshe dang ldan pa bye ba nyi shu pa la 'di skad ces smras so/ /</text></item>
<item><p>289b1</p><section>'dul ba</section><text>tshe dang ldan pa bye ba nyi shu pa tshe dang ldan pa sna ma'i me tog gis rang gi las kyi rgyu ba lung bstan zin gyis/ tshe dang ldan pas kyang da ni rang gi las kyi rgyu ba lung ston cig /tshe dang ldan pa bye ba nyi shu pas ci zhig byas na las des bcom ldan 'das kyis brtson 'grus </text></item>
<item><p>289b2</p><section>'dul ba</section><text>rtsom pa rnams kyi mchog tu bstan/ des smras pa/ rnam par gzigs kyi gsung rab la/ /rgyal po'i pho brang bshes ldan du/ /bdag gis phyogs bzhi'i dge 'dun gyi/ /gnas khang gcig cig brtsigs nas ni/ /bdag gis gnas </text></item>
<item><p>289b3</p><section>'dul ba</section><text>khang de yi gzhir/ /ras phran rnams kyis sa gzhi g.yogs/ /sems dga' ba dang yid bde bas/ /de tshe smon lam btab pa ni/ /rdzogs sangs rgyas ni mnyes byas te/ /bsnyen par rdzogs pa thob nas ni/ /mya ngan 'das pa mchog </text></item>
<item><p>289b4</p><section>'dul ba</section><text>zhi ba/ /rga med go 'phang reg par shog /bdag gi bsod nams des ni bdag /bsod nams byas pas mdzes pa yi/ /bskal pa dgu bcur lha dang ni/ mi rnams su ni 'khor bar gyur/ /de nas las kyi lhag mas ni/ /bdag gi lus </text></item>
<item><p>289b5</p><section>'dul ba</section><text>ni tha ma la/ /tsam par tshong dpon mchog gi yang / /bu gcig par ni bdag skyes so/ /bdag ni btsas ma thag tu yang / /pha yis thos nas 'dun gyur pa/ /gzhon nu la ni bdag gis nor/ /bye ba nyi shu sbyin par bya/ /bdag gi rkang </text></item>
<item><p>289b6</p><section>'dul ba</section><text>mthil gnyi ga'i spu/ /shin tu phra zhing mnyen pa dang / /reg na bde zhing 'jam pa yi/ /shing bal 'dab lta'i sor bzhi skyes/ /'das pa'i bskal pa dgu bcu dang / /bskal pa gcig 'di lhag par ni/ /sa gzhi gding bas ma g.yogs </text></item>
<item><p>289b7</p><section>'dul ba</section><text>par/ /rkang pa 'jog ni ma myong ngo / /rdzogs sangs bla na med pa yi/ /ded dpon 'di ni mnyes par byas/ /mya ngan 'das pa bsil gyur pa'i/ /dgra bcom pa yang bdag gis thob/ /thams cad gzigs pas brtson 'grus can/ /</text></item>
<item><p>289b8</p><section>'dul ba</section><text>rnams kyi mchog tu bdag bstan to/ /zag med nyes pa spangs pa yi/ /go 'phang mi g.yo bdag gis thob/ /gnas brtan bye ba nyi shu pa/ /dge slong dge 'dun mdun 'dug nas/ /de ltar ma dros mtsho chen du/ /rang gi las ni lung bstan to/ /</text></item>
<item><p>290a1</p><section>'dul ba</section><text>bye ba nyi shu pa'i le'u ste drug pa'o// // de nas dge slong gnas brtan gnas brtan rnams kyis tshe dang ldan pa ngag dbang la 'di skad ces smras so/ /tshe dang ldan pa ngag dbang tshe dang ldan pa bye ba nyi shu pas rang gi las kyi rgyu ba lung </text></item>
<item><p>290a2</p><section>'dul ba</section><text>bstan zin gyis/ tshe dang ldan pas kyang nga rang gi las kyi rgyu ba lung ston cig /des smras pa/ 'das pa'i bskal pa dgu bcur ni/ /bsod nams byas pas mdzes pa yi/ /lha rnams dang ni mir skyes te/ /bdag gis ngan 'gro mi shes so/ /</text></item>
<item><p>290a3</p><section>'dul ba</section><text>bdag gis dge ba mi shes te/ /phan tshun zla bltas 'ba' shig gis/ /rnam par gzigs kyi mchod rten ni/ /mthong nas de tshe bsnyen bkur byas/ /'gron bu drug bcu rnams kyis ni/ /dri dang phreng ba byug nyos te/ /mchod rten la ni </text></item>
<item><p>290a4</p><section>'dul ba</section><text>gdags byas pas/ /bdag ni log par ltung ma gyur/ /dge ba chung ngu byas pa ni/ /bde ba mang po nyams su myong / /mya ngan 'das pa bsil gyur pa'i/ /dgra bcom pa yang bdag gis thob/ /gal te rdzogs sangs shes gyur la/ /</text></item>
<item><p>290a5</p><section>'dul ba</section><text>mchod rten de la bdag gis su/ /bkur sti byas par gyur na ni/ /legs pa mang byed 'gyur ba zhig /de ltas rdzogs pa'i sangs rgyas kyi/ /yon tan mang po shes pa yis/ /mchod rten bkur sti byos shig dang / /</text></item>
<item><p>290a6</p><section>'dul ba</section><text>'bras bu chen po dag tu 'gyur/ /thams cad gzigs pas mang thos dang / /sna tshogs gtam dang dge ba yi/ /spobs ldan tshigs bcad byed pa ni/ /rnams kyi mchog tu bdag bstan to/ /de ltar gnas brtan ngag dbang </text></item>
<item><p>290a7</p><section>'dul ba</section><text>ni/ /dge slong dge 'dun mdun 'dug nas/ /ma dros pa yi mtsho chen du/ /rang gi las ni lung bstan to/ /ngag dbang gi le'u ste bdun pa'o// // de nas dge slong gnas brtan gnas brtan rnams kyis tshe dang ldan pa </text></item>
<item><p>290a8</p><section>'dul ba</section><text>b+ha ra dwA dza bsod snyoms len la 'di skad ces smras so/ /tshe dang ldan pa b+ha ra dwA dza bsod snyoms len tshe dang ldan pa ngag dbang gis rang gi las kyi rgyu ba lung bstan zin gyis/ tshe dang ldan pas kyang nga rang gi las kyi rgyu ba lung ston cig /</text></item>
<item><p>290b1</p><section>'dul ba</section><text>de nas tshe dang ldan pa b+ha ra dwA dza bsod snyoms len gyis smras pa/ bdag ni tshong dpon bur gyur nas/ /pha yi khyim na dbang byed tshe/ /bdag gi pha ni yid bsrungs shing / /ma la log pa mi mthun byas/ /pha dang sring mo spun dang ni/ /bran dang las byed </text></item>
<item><p>290b2</p><section>'dul ba</section><text>rnams la yang / /zas dang skom gyis tshim byas kyang / /ma la spyo ba byas nas su/ /bdag ni ser snas zil non pas/ /ma la zas ni ma byin par/ /khros pas tshig tu smras pa ni/ /zas su rdo ba zo zhig byas/ /las kyi rnam par smin pa </text></item>
<item><p>290b3</p><section>'dul ba</section><text>des/ /rab tu tsha dang thig nag gi/ dmyal bar lan mang lhung nas ni/ /sdug bsngal mi nyung thob par gyur/ /dmyal ba de nas shi 'phos nas/ /mi yi srid pa thob pa na/ /las kyi rnam par smin pa des/ /bdag ni rdo ba za bar gyur/ /</text></item>
<item><p>290b4</p><section>'dul ba</section><text>skye ba de dang de dag tu/ /bdag gis rdo ba mang zos shing / /de bzhin bkres skom sdug bsngal gyis/ /bdag ni 'chi ba'i dus byas so/ /bdag gi skye ba tha ma ni/ /mi srid thob pa 'di yin te/ /rdzogs sangs bla na med pa yi/ /</text></item>
<item><p>290b5</p><section>'dul ba</section><text>ded dpon 'di ni mnyes par byas/ /shAkya seng ge'i bstan pa la/ /bdag gis rab byung thob nas ni/ /mya ngan 'das pa bsil gyur pa'i/ /dgra bcom pa yang bdag gis thob/ /thams cad gzigs pas seng ge yi/ /</text></item>
<item><p>290b6</p><section>'dul ba</section><text>sgra sgrogs pa yi mchog tu bstan/ /bdag gis nyon mongs thams cad spangs/ /nyon mongs bral bas zag pa med/ /da dung du yang btsun pa dag /de ltar rdzu 'phrul thob gyur kyang / /phug na bdag gi zas mchis pa/ /rdo ba nyid du </text></item>
<item><p>290b7</p><section>'dul ba</section><text>gyur lags so/ /btsun pa bdag gis sdig pa ni/ /gang bgyis dran pa 'di lags te/ /las rnams chud mi za bas na/ /de yi 'bras bu nyams su myong / /b+ha ra dwA dza bsod snyoms len/ /dge slong dge 'dun mdun 'dug nas/ /</text></item>
<item><p>290b8</p><section>'dul ba</section><text>de ltar ma dros mtsho chen du/ /rang gi las ni lung bstan to/ /b+ha ra dwA dza bsod snyoms len gyi le'u ste brgyad pa'o// //</text></item>
<item><p>291a1</p><section>'dul ba</section><text>de nas dge slong gnas brtan gnas brtan rnams kyis tshe dang ldan pa legs 'ongs la 'di skad ces smras so/ /tshe dang ldan pa legs 'ongs tshe dang ldan pa b+ha ra dwA dza bsod snyoms len gyis rang gi las kyi rgyu ba lung bstan zin gyis/ tshe dang </text></item>
<item><p>291a2</p><section>'dul ba</section><text>ldan pa legs 'ongs kyis kyang da rang gi las kyi rgyu ba lung ston cig /de nas tshe dang ldan pa legs 'ongs kyis de'i tshe rang gi las kyi rgyu ba lung ston par byed de/ rgyal po'i pho brang bshes ldan du/ /tshong dpon bu phor gyur nas ni/ /bdag ni nor dang </text></item>
<item><p>291a3</p><section>'dul ba</section><text>'bru mang zhing / /skye bo'i tshogs kyis bkur ba dang / /rgyal po dang ni grong mi dang / /gsang tshig brjod pa rnams kyis bkur/ /blta na sdug cing mdzes pa dang / /dar la bab pa gzugs kyis rgyags/ de nas bdag ni shing rtar zhugs/ /skye bo'i tshogs </text></item>
<item><p>291a4</p><section>'dul ba</section><text>kyis mdun byas nas/ 'dod pa kun dang ldan gyur cing / /bskyed mos tshal der dge sbyong ni/ /dbang po legs par bsdams pa dang / /dbang po zhi bas rgyu byed pa/ /chos gos rnying pa can zhig mthong / /dge sbyong de mthong bdag gis ni/ /yid mi bde ba </text></item>
<item><p>291a5</p><section>'dul ba</section><text>skyes gyur te/ /de skyon med kyang mi sdug nas/ /smad cing spyo ba byas pa ni/ /kha dog ngan cing 'jigs par snang / /mdze can lus ni lus rma can/ /sha bri ngan cing rtsa 'thon pa/ /rab tu byung 'di su yi yin/ /ngag gi nyes pa spyad pa dang / /las kyi rnam </text></item>
<item><p>291a6</p><section>'dul ba</section><text>par smin pa des/ /de nas 'chi 'pho'i dus byas nas/ /dmyal ba rnams su skyes par gyur/ dmyal ba nas ni shi 'phos bdag /kha dog ngan cing sdug bsngal ldan/ /mdze can lus ni lus rma can/ /sha bri ngan cing rtsa 'thon gyur/ /lag </text></item>
<item><p>291a7</p><section>'dul ba</section><text>na gyo mo thogs shing rgyu/ /sha na'i ras kyi smad g.yogs gyon/ /phyag dar phung po'i steng na nyal/ /gnas med mgon med skyob pa med/ /zas kyi ched du sprang ba dang / /gang dang gang du song na yang / /dbyug pa can gyis phyir bzlog cing / /</text></item>
<item><p>291a8</p><section>'dul ba</section><text>de dag bdag la smod par byed/ /de ltar tshe rabs lnga brgyar ni/ /gang dang gang du skyes pa der/ /bkres dang skom pa'i sdug bsngal gyis/ /bdag ni 'chi ba'i dus byas so/ /sems can kun gyis bdag gi ming / /nyes 'ongs pa zhes </text></item>
<item><p>291b1</p><section>'dul ba</section><text>smad pa byas/ /kun gyi yid du mi 'ong bas/ /de tshe smad pa byed par 'gyur/ /bdag gis rdzogs pa'i sangs rgyas ni/ /dge slong dge 'dun mdun gyis byas/ /skye bo'i tshogs ni chen po la/ /dam pa'i gnas ni ston pa mthong / /skye bo'i tshogs </text></item>
<item><p>291b2</p><section>'dul ba</section><text>de mthong nas ni/ /ji tsam 'dod pa'i zas dang skom/ /rnyed par gyur na stes snyam nas/ /myur du brgyugs te phyin pa dang / /skye bo'i tshogs ni chos kyi phyir/ /'dug pa de ni mthong nas kyang / /zas sbyin pa ni med do zhes/ /bdag ni re chad slar </text></item>
<item><p>291b3</p><section>'dul ba</section><text>log go/ /de nas thub pa thugs rje can/ /mgon pos bdag la bka' stsal pa/ /'ongs pa legs tshur khyod bde 'am/ /stan 'di la ni khyod 'dug shig /bdag ni dga' ba thob gyur nas/ /thal mo legs sbyar de'i 'og tu/ /ston pa'i zhabs </text></item>
<item><p>291b4</p><section>'dul ba</section><text>la phyag byas nas/ /phyogs gcig tu ni bdag 'dug go/ /de nas ston pa thugs rje can/ /gau tam rjes su thugs brtse bas/ /rim pa bzhin gyi gtam gsungs pas/ /bdag ni bden pa mthong bar bgyis/ /bden pa mthong nas thub chen la/ /</text></item>
<item><p>291b5</p><section>'dul ba</section><text>de nas bdag gis rab 'byung gsol/ /gau tam thugs rje chen pos bdag /rjes su brtse bas rab tu phyung / /'jig rten gyi ni 'dren pa yis/ /bdag ming legs 'ong zhes btags shing / /me yi khams la snyoms 'jug </text></item>
<item><p>291b6</p><section>'dul ba</section><text>pa/ /rnams kyi mchog tu bdag bstan to/ /de ltar gnas brtan legs 'ongs kyis/ /dge slong dge 'dun mdun 'dug nas/ /ma dros pa yi mtsho chen du/ /rang gi las ni lung bstan to/ /legs 'ongs kyi </text></item>
<item><p>291b7</p><section>'dul ba</section><text>le'u ste dgu pa'o// // de nas dge slong gnas brtan gnas brtan rnams kyis tshe dang ldan pa dga' yod la 'di skad ces smras so/ /tshe dang ldan pa dga' yod tshe dang ldan pa legs 'ongs kyis rang gi </text></item>
<item><p>291b8</p><section>'dul ba</section><text>las kyi rgyu ba lung bstan zin gyis/ tshe dang ldan pa dga' yod kyis kyang da rang gi las kyi rgyu ba lung ston cig /de nas tshe dang ldan pa dga' yod kyis de'i tshe rang gi las kyi rgyu ba lung ston par byed de/ grong mchog rgyal po'i </text></item>
<item><p>292a1</p><section>'dul ba</section><text>khab tu ni/ /tshong dpon phyug por gyur pa na/ /de ni mu ge byung gyur nas/ /drang srong rnams ni gso skal dgos/ /de na bdag gi gso skal du/ /skal dang ldan pa'i rang sangs rgyas/ /zag pa med pa'i bsil gyur pa'i/ /</text></item>
<item><p>292a2</p><section>'dul ba</section><text>drang srong mdzes pa gcig cig byon/ /sems ni ser sna'i skyon can gyis/ /bdag gis sdig pa bsams pa ni/ /da lta'i dus su dge sbyong 'di/ /lo bdun du ni su zhig gso/ /khyi yi gcin ni bskol ba yis/ /</text></item>
<item><p>292a3</p><section>'dul ba</section><text>de nas 'bras kyi chan btsos te/ /de na drang srong za ru bcug /de tshe de ni 'chi dus byas/ /sdig pa'i las ni de byas pas/ /bsdus gzhom dang ni ngu 'bod dang / /de bzhin tsha ba rab tsha ba'i/ /dmyal ba rnams su yun </text></item>
<item><p>292a4</p><section>'dul ba</section><text>ring btsos/ /dmyal ba nas ni shi 'phos bdag /mi yi srid pa thob na yang / /nad bu can la gzhan dbang dang / /sdug bsngal gyis ni bdag dus byas/ /de ltar tshe rabs lnga brgyar ni/ /gang dang gang du skyes pa na/ /</text></item>
<item><p>292a5</p><section>'dul ba</section><text>mi sdug nad dang mi bzad pas/ /rtag tu bdag ni dus byas so/ /bdag gi skye ba'i tha ma ni/ /mi yi srid thob 'di yin te/ /rdzogs sangs bla na med pa yi/ /ded dpon 'di ni mnyes par byas/ /shAkya seng ge'i </text></item>
<item><p>292a6</p><section>'dul ba</section><text>bstan pa la/ /bdag gis rab byung thob nas ni/ /mya ngan 'das pa bsil gyur pa/ /dgra bcom pa yang bdag gis thob/ /btsun pa da ltar na yang bdag /rdzu 'phrul ldan zhing zag med kyang / /nad bu can la 'gre ldog </text></item>
<item><p>292a7</p><section>'dul ba</section><text>pa/ /de lta bus ni bdag 'tsho'o/ /de ltar gnas brtan dga' yod kyis/ /dge slong dge 'dun mdun 'dug nas/ /ma dros pa yi mtsho chen du/ /rang gi las ni lung bstan to/ /ma 'gags pa'i grogs po dga' yod kyi le'u ste bcu pa'o// //</text></item>
<item><p>292a8</p><section>'dul ba</section><text>sdom ni/ 'od srung shA ri'i bu dang ni/ /maud gal bu dang mdzes ldan dang / /sna ma gro bzhin ngag dbang dang / /bsod snyoms legs 'ongs dga' yod do/ /de nas dge slong gnas brtan gnas brtan rnams kyis tshe dang ldan pa grags </text></item>
<item><p>292b1</p><section>'dul ba</section><text>pa la 'di skad ces smras so/ /tshe dang ldan pa grags pa tshe dang ldan pa dga' yod kyis rang gi las kyi rgyu ba lung bstan zin gyis/ tshe dang ldan pa grags pas kyang da rang gi las kyi rgyu ba lung ston cig /de nas tshe dang ldan pa grags pas </text></item>
<item><p>292b2</p><section>'dul ba</section><text>de'i tshe rang gi las kyi rgyu ba lung ston par byed de/ bdag sngon dgon pa'i drang srong gyur/ /grong du bsod snyoms phyir song na/ /rnam par sngos shing bam pa yis/ /bud med kyi ni ro zhig mthong / /bdag gis tshul bzhin brtag byas te/ /</text></item>
<item><p>292b3</p><section>'dul ba</section><text>dkyil mo dkrung bcas 'dug nas ni/ /rtse gcig shin tu mnyam bzhag pas/ /der ni mi sdug bsgom pa byas/ /bdag 'dug pa las de yi lto/ /rdol nas 'jigs pa'i sgra byung ba/ /thos par gyur nas bdag kyang ni/ /ting nge 'dzin las langs </text></item>
<item><p>292b4</p><section>'dul ba</section><text>par gyur/ /de yi lto na yod pa yi/ /ngan skyugs dang ni khrag dang ni/ /rul pa'i dri dang mi gtsang ba/ /kun nas rab tu 'dzag pa mthong / /rgyu ma gnye ma mkhal ma dang / /snying dang de bzhin glo ba la/ /srin bu brgya phrag za byed nas/ /slar </text></item>
<item><p>292b5</p><section>'dul ba</section><text>yang sems ni mnyam par bzhag /de ci 'dra bar 'di de 'dra/ /'di ci 'dra bar de de 'drar/ /phyi yi ro ni mthong gyur nas/ /rang gi lus la gtod par byed/ /de nas ting 'dzin las langs nas/ /bsti gnas su ni slar log ste/ /</text></item>
<item><p>292b6</p><section>'dul ba</section><text>de tshe bsod snyoms ma spyad de/ /zas kyang bza' ba ma byas so/ /gang tshe bdag kyang grong khyer du/ /zas kyi ched du zhugs pa na/ /yid 'phrog pa yi gzugs mthong nas/ /de la mi gtsang bsgom byas pa/ /de yi ro ni ci 'dra bar/ /</text></item>
<item><p>292b7</p><section>'dul ba</section><text>gzugs gtogs de kun de 'dra ste/ /khong pa mi gtsang bas gang ba/ /thams cad smad pa yin no zhes/ /de ltar yang dang yang bsgoms pas/ /bdag gis 'dod chags bral ba thob/ /tshangs pa'i gnas pa tshad med </text></item>
<item><p>292b8</p><section>'dul ba</section><text>pa/ /bzhi po legs par bsgoms byas pas/ /de nas 'chi ba'i dus byas te/ /tshangs pa yi ni 'jig rten skyes/ /tshangs pa'i 'jig rten shi 'phos bdag /bA rA Na sI'i grong du skyes/ /tshong dpon mchog gi bu gcig par/ /</text></item>
<item><p>293a1</p><section>'dul ba</section><text>dpal ldan bdag nyid der skyes te/ /kun la sdug cing yid 'ong ba/ /mthar phyin gnas ni thob par gyur/ /bdag ni nyin mo yongs rgyu zhing / /mtshan mo dag ni nyal bar byed/ /myur bar de nas langs pa na/ /de na bud </text></item>
<item><p>293a2</p><section>'dul ba</section><text>med mang po dag /rdza rnga dang ni rnga chen dang / /khar rnga pi bang sngas bcug nas/ /sgren mor bla rdol byed pa dang / /lag brkyang nas ni gnyid log mthong / /de nas bdag gi sngon gyi rgyu/ /mthu chen po ni skyes par gyur/ /bdag la de nas bud med </text></item>
<item><p>293a3</p><section>'dul ba</section><text>la/ /dur khrod mi gtsang 'du shes byung / /de nas skyo bar gyur nas ni/ /bdag gis sngangs pa'i tshig smras pa/ /grogs po bdag ni gtses gyur te/ /kun nas 'tshe bas reg par gyur/ /de nas mal nas langs nas ni/ /khang bzangs </text></item>
<item><p>293a4</p><section>'dul ba</section><text>nas ni shod du babs/ /lhas ni rjes su snying brtse bas/ /bdag gi sgo ni rnam par phye/ /grong khyer nas ni mngon byung nas/ /'bab chu'i ngogs su nye bar song / /bdag gis pha rol 'gram na ni/ /dge sbyong dbang po bsdams pa mthong / /</text></item>
<item><p>293a5</p><section>'dul ba</section><text>bdag gis dge sbyong de mthong nas/ /sgra gsang stod de smras pa ni/ /dge sbyong bdag ni gtses gyur te/ /grogs po bdag la 'tshe bas reg /de nas ston pas bdag la yang / /de tshe bdud rtsi'i tshig gsungs pa/ /gzhon nu ma 'jigs khyod </text></item>
<item><p>293a6</p><section>'dul ba</section><text>tshur shog /'dir ni khyod la 'tshe ba med/ /bdag gis nor bu'i lham phud de/ /'bab chu yi ni ngogs rgal nas/ /sangs rgyas gang zag bla med pa/ /thugs rje can gyi spyan sngar song / /de nas bdag skom thugs chud nas/ /gang </text></item>
<item><p>293a7</p><section>'dul ba</section><text>zag zla med ston pa des/ /snyan pa'i chos ni bka' stsal pa/ /de ni so sor bdag gis rtogs/ /de nas bdag gis bden mthong nas/ /thub chen rab 'byung gsol ba btab/ /gau tam thugs rje chen po yis/ /thugs brtse ba </text></item>
<item><p>293a8</p><section>'dul ba</section><text>yis rab tu phyung / /mtshan gcig lon nas de nas ni/ /nyi ma 'char ka tsam na ni/ /bdag gi zag pa kun zad cing / /bdag ni bsil gyur mya ngan 'das/ /de ltar gnas brtan grags pa ni/ /dge slong dge 'dun mdun 'dug nas/ /ma dros pa yi mtsho chen du/ /</text></item>
<item><p>293b1</p><section>'dul ba</section><text>rang gi las ni lung bstan to/ /gnas brtan grags pa'i le'u ste/ bcu gcig pa'o// // de nas dge slong gnas brtan gnas brtan rnams kyis tshe dang ldan pa dpal skyed la 'di skad ces smras so/ /tshe dang ldan pa dpal </text></item>
<item><p>293b2</p><section>'dul ba</section><text>skyed tshe dang ldan pa grags pas rang gi las kyi rgyu ba lung bstan zin gyis/ tshe dang ldan pa dpal skyed kyis kyang rang gi las kyi rgyu ba lung ston cig /de nas tshe dang ldan pa dpal skyed kyis de'i tshe rang gi las kyi rgyu ba lung ston par byed de/</text></item>
<item><p>293b3</p><section>'dul ba</section><text>bA rA Na sI'i grong khyer du/ /ston pa 'od srung mya ngan 'das/ /rgyal po kri kis rin chen las/ /byas pa'i mchod rten chen po brtsigs/ /rgyal po kri ki grags ldan bu/ /bdag ni thu bor gyur pa na/ /bdag gis thog mar gdugs kyis ni/ /</text></item>
<item><p>293b4</p><section>'dul ba</section><text>rgyal ba'i mchod rten la gdags byas/ /dge ba'i las ni de byas pas/ /gang dang gang du skyes pa na/ /bsod nams byas pas mdzes pa yi/ /lha dang mi ni rnams su gyur/ /skye ba de dang de dag tu/ /phyug cing longs spyod che ba dang / /</text></item>
<item><p>293b5</p><section>'dul ba</section><text>nor dang 'brur ni ldan pa yi/ /bdag ni yon bdag chen por gyur/ /bdag gis tshe rabs lnga brgyar ni/ /sbyin pa mi nyung btang byas te/ /slong ba pa dang dge sbyong dang / /bram ze so sor tshim par byas/ /shin du dang ba'i sems kyis ni/ /'dod </text></item>
<item><p>293b6</p><section>'dul ba</section><text>chags bral zhing zag med pa/ /tha ba med pa'i rang sangs rgyas/ /lnga brgya po dag tshim par byas/ /dge ba'i las ni de byas pas/ /srid pa tha ma 'di la ni/ /shAkya phyug po'i rigs su skyes/ /btsas ma thag tu tshig smras pa/ /</text></item>
<item><p>293b7</p><section>'dul ba</section><text>khyim 'di na ni nor 'bru dag /ji ga cung zad cig yod dam/ /'di ltar sbyin pa ngas btang ste/ /dbul po rnams ni tshim par bya/ /dbul po rnams la zas byin dang / /gtong bas ngoms par 'gyur ba med/ /ji ga nor lta yod dam </text></item>
<item><p>293b8</p><section>'dul ba</section><text>khyed/ /bdag la myur du legs par smros/ /de dag bdag gi tshig thos nas/ /yid skyo bar ni gyur nas su/ /ma ma gtogs par phyogs dang ni/ /phyogs su rnam par rgyug par byed/ /ma ni bu la byams pa yis/ /de tshe bdag </text></item>
<item><p>294a1</p><section>'dul ba</section><text>la 'di skad smras/ /lha 'am mi 'am gnod sbyin nam/ /khyod su bdag la myur du smros/ /ma gcig khyod kyi bu bdag ni/ /mi lags srin po ma lags te/ /sbyin bdag tshe rabs dran pas na/ /rtag tu sbyin pa gtong ba spro/ /bdag gi </text></item>
<item><p>294a2</p><section>'dul ba</section><text>tshigs de mas thos nas/ /yid ni dga' bar gyur nas kyang / /dbugs 'byin byed cing smras pa ni/ /bu gcig ci dga' sbyin pa thong / /yo byad mang po rnams kyis kyang / /bdag la mas ni gso ba byas/ /kun la sdug cing yid 'ong ba/ /</text></item>
<item><p>294a3</p><section>'dul ba</section><text>bdag ni blta bas ngoms mi myong / /bdag ni btsas ma thag tu yang / /khyim de nor dang 'bru rnams dang / /gser dang bran dang las byed pa/ /rnams kyang rtag tu 'phel bar gyur/ /dpal skyed khye'u zhig btsas gyur la/ /</text></item>
<item><p>294a4</p><section>'dul ba</section><text>btsas ma thag tu smras pas na/ /bdag gi ming ni gnyen rnams kyis/ /dpal skyed ces ni bya bar btags/ /de nas bdag gis sbyin btang zhing / /dbul po rnams ni tshim byas te/ /rdzogs pa'i sangs rgyas mnyes </text></item>
<item><p>294a5</p><section>'dul ba</section><text>byas nas/ /khyim med par ni rab tu byung / /bdag ni rnyed med 'jigs pa 'am/ /bu lon nyen pas rab byung min/ /de tshe dad pas rab byung nas/ /mngon shes drug po bdag gis thob/ /bdag ni rgyal po blon po dang / /de bzhin </text></item>
<item><p>294a6</p><section>'dul ba</section><text>grong mi rnams kyis mchod/ /zas dang btung ba gos dang ni/ /gnas mal yang ni rnyed par gyur/ /de ltar gnas brtan dpal skyed kyis/ /dge slong dge 'dun mdun 'dug nas/ /ma dros pa yi mtsho chen du/ /rang gi las ni lung bstan to/ /</text></item>
<item><p>294a7</p><section>'dul ba</section><text>dpal skyed kyi le'u ste bcu gnyis pa'o// // de nas dge slong gnas brtan gnas brtan rab tu mang po rnams kyis/ tshe dang ldan pa bak+ku la la 'di skad ces smras so/ tshe dang ldan pa bak+ku la tshe dang ldan pa dpal skyed </text></item>
<item><p>294a8</p><section>'dul ba</section><text>kyis rang gi las kyi rgyu ba lung bstan zin gyis/ tshe dang ldan pa bak+ku las kyang da rang gi las kyi rgyu ba lung ston cig /de nas tshe dang ldan pa bak+ku las de'i tshe rang gi las kyi rgyu ba lung ston par byed de/ rgyal po'i </text></item>
<item><p>294b1</p><section>'dul ba</section><text>pho brang bshes ldan du/ /bdag sngon spos 'tshong gyur pa las/ /rnam par gzigs kyi gsung rab kyi/ /dge slong dge 'dun spyan drangs nas/ /khyed cag ji snyed bzhed pa yi/ /snyun sman bdag gis dbul bgyis te/ /</text></item>
<item><p>294b2</p><section>'dul ba</section><text>shun pa rtsa ba 'bras bu'i sman/ /dge 'dun bdag gis tshim par bgyis/ /dge 'dun dbyar ni spyan drangs nas/ /bdag la dge slong gcig cig gis/ /a ru ra gcig ma gtogs par/ /de na 'ga' yang slong ba med/ /</text></item>
<item><p>294b3</p><section>'dul ba</section><text>bskal pa dgu bcu rtsa gcig tu/ /bdag ni log par lhung ma gyur/ /sman sbyin pa'i rnam smin ni/ /mthu chen 'di ni blta bar gyis/ /dge ba chung ngu byas pas ni/ /bde ba mang po nyams su myong / /a ru ra ni gcig byin pas/ /</text></item>
<item><p>294b4</p><section>'dul ba</section><text>yun ring mtho ris rnams su dga'/ /de nas las kyi lhag mas ni/ /bdag gis mi yi srid thob nas/ /yul 'khor bsod snyoms len pa dag /slob pa na yang ma myong ngo / /nub gsum kho na rig pa ni/ /gsum po bdag </text></item>
<item><p>294b5</p><section>'dul ba</section><text>gis mngon sum byas/ /ngan ngon gyis ni 'tsho byas shing / /phyag dar khrod kyi chos gos 'chang / /khyim pa 'am rab tu byung ba dang / /bdag ni 'dres par mi gnas te/ /bdag gi tshe ni lo brgya dang / /drug bcu lhag cig lon na </text></item>
<item><p>294b6</p><section>'dul ba</section><text>yang / /da tsam bar du 'ang bdag gis ni/ /na ba mngon par mi dran te/ /btsun pa bdag gis dge ba ni/ /chung ngu bgyis pa 'di dran te/ /de yi 'bras bu yid 'ong 'dod/ /bde ba 'byung ba nyams su myong / /de ltar gnas brtan </text></item>
<item><p>294b7</p><section>'dul ba</section><text>bak+ku las/ /dge slong dge 'dun mdun 'dug nas/ /ma dros pa'i mtsho chen du/ /rang gi las ni lung bstan to/ /bak+ku la'i le'u ste bcu gsum pa'o// // de nas dge slong gnas brtan gnas brtan rnams kyis/</text></item>
<item><p>294b8</p><section>'dul ba</section><text>tshe dang ldan pa gnas brtan gnas brtan zhes bya ba la 'di skad ces smras so/ /tshe dang ldan pa gnas brtan gnas brtan tshe dang ldan pa bak+ku las rang gi las kyi rgyu ba lung bstan zin gyis/ tshe dang ldan pa gnas brtan gnas brtan gyis kyang da rang gi las kyi rgyu </text></item>
<item><p>295a1</p><section>'dul ba</section><text>ba lung ston cig /de nas tshe dang ldan pa gnas brtan gnas brtan zhes bya bas de'i tshe rang gi las kyi rgyu ba lung ston par byed de/ sngon gyi tshe rabs gzhan rnams su/ /bdag ni lham mkhan gyur pa na/ /mu ge byung </text></item>
<item><p>295a2</p><section>'dul ba</section><text>nas de nas bdag /ko ba'i ras ma rnams 'tshed do/ /bza' bar bya ba kho na'i phyir/ /ko ba'i ras ma 'tshed pa las/ /dge sbyong gzhan zhig zas kyi phyir/ /bsod snyoms la ni byon pa dang / /de la bdag gis sems dad pas/ /</text></item>
<item><p>295a3</p><section>'dul ba</section><text>ko ras kyi ni thug pa byin/ /dge sbyong des ni longs spyad nas/ /de nas nam mkhar 'phags par gyur/ /bdag ni rab tu dga' gyur nas/ /thal mo legs par sbyar byas te/ /de nas gang dang gang du ni/ /song ba kun du 'breng </text></item>
<item><p>295a4</p><section>'dul ba</section><text>byas so/ /dga' ba rgya chen thob nas kyang / /de tshe smon lam btab pa ni/ /gnas brtan 'di lta bu dang bdag /lhan cig 'dug par gyur par shog /dge slong 'di yi las kyis ni/ /dri med chos ni gang reg pa/ /bdag gis chos </text></item>
<item><p>295a5</p><section>'dul ba</section><text>de rig gyur ces/ /de tshe smon lam btab par gyur/ /kha dog ldan pa ma yin zhing / /dri ni smad par gyur pa dang / /ro dang ldan pa ma yin pa'i/ /sbyin pa bdag gis de tshe btang / /dge ba chung ngu byas pas kyang / /bde ba mang po myong bar </text></item>
<item><p>295a6</p><section>'dul ba</section><text>gyur/ /bsod nams byas pas mdzes pa yi/ /lha dang mi ni rnams su gyur/ /bdag gi skye ba tha ma ni/ mi'i srid thob pa 'di yin te/ rdzogs sangs bla na med pa yi/ /ded dpon 'di ni mnyes par byas/ /bdag gis smon lam gang </text></item>
<item><p>295a7</p><section>'dul ba</section><text>btab pa'i/ /byang chub dam pa 'di reg ste/ /bdag gis da ltar bsil gyur pa'i/ /mya ngan 'das pa legs par thob/ /de nas gnas brtan chen po ni/ /gnas brtan zhes bya mthu chen gyis/ /ma dros pa yi mtsho chen du/ /rang gi las ni lung bstan to/ /</text></item>
<item><p>295a8</p><section>'dul ba</section><text>gnas brtan gnas brtan zhes bya ba'i le'u ste bcu bzhi pa'o// // de nas dge slong gnas brtan gnas brtan rnams kyis tshe dang ldan pa lting rgyas 'od srung la sogs pa gnas brtan gsum la 'di skad ces smras so/ /</text></item>
<item><p>295b1</p><section>'dul ba</section><text>tshe dang ldan pa dag gnas brtan gnas brtan zhes bya bas rang gi las kyi rgyu ba lung bstan zin gyis/ tshe dang ldan pa dag gis kyang da rang gi las kyi rgyu ba lung ston cig /de nas de rnams kyis kyang lung bstan par brtsams pa/ bdag cag gsum </text></item>
<item><p>295b2</p><section>'dul ba</section><text>ni spun gyur nas/ /lhan cig tshong dpon gyur pa na/ /'od srung mchod rten ral ba dang / /shag shig 'dug pa mthong gyur nas/ /tshongs pa thams cad bsdus nas ni/ /des ni slar yang sar pa brtsigs/ /spun rnams dag ni lhan cig tu/ /</text></item>
<item><p>295b3</p><section>'dul ba</section><text>gdugs gsum zhig ni gdugs pa byas/ /dge ba'i las ni de byas pas/ /mtho ris gnas su yun ring dga'/ /mi rnams su ni slar 'ongs nas/ /phyug po'i rigs chen dag tu skyes/ /rdzogs pa'i sangs rgyas ma mthong nas/ /mu stegs </text></item>
<item><p>295b4</p><section>'dul ba</section><text>gzhan las rab tu byung / /nai rany+dza na'i chu ngogs su/ /cho 'phrul mdzad pa mthong nas ni/ /de nas de la rab 'byung phyir/ /bdag cag gis kyang gsol ba btab/ /de nas thugs rje can gyi ni/ /thugs brtses bdag cag rab tu phyung / /</text></item>
<item><p>295b5</p><section>'dul ba</section><text>bdag cag ga yA mgor son nas/ /gau ta ma'i bstan pa thos/ /de nas brtson 'grus brtsams pas ni/ /mya ngan 'das pa dam pa thob/ /da ltar ston pa bkur byas shing / /de tshe mchod rten mngon btud pas/ /bdag cag kun ni rab byung nas/ /</text></item>
<item><p>295b6</p><section>'dul ba</section><text>bsil bar gyur te mya ngan 'das/ /lting rgyas dang ni chu klung dang / /ga yA 'od srung gnas brtan gsum/ /ma dros pa yi mtsho chen du/ /rang gi las ni lung bstan to/ /lting rgyas dang / chu klung dang / ga yA 'od srung rnams kyi le'u ste </text></item>
<item><p>295b7</p><section>'dul ba</section><text>bcwa lnga pa'o// // de nas dge slong gnas brtan gnas brtan rnams kyis tshe dang ldan pa grags pa la 'di skad ces smras so/ /tshe dang ldan pa grags pa tshe dang ldan pa lting rgyas dang /</text></item>
<item><p>295b8</p><section>'dul ba</section><text>chu klung dang / /ga yA 'od srung rnams kyis rang gi las kyi rgyu ba lung bstan zin gyis/ tshe dang ldan pa grags pas kyang da rang gi las kyi rgyu ba lung ston cig /de nas tshe dang ldan pa grags pas kyang de'i tshe rang gi las kyi rgyu ba </text></item>
<item><p>296a1</p><section>'dul ba</section><text>lung ston par byed de/ bdag sngon dri 'tshong gyur pa na/ /dri rnams 'tshong la mkhas gyur pas/ /der ni de tshe nyo ba'i phyir/ /bud med gzhon nu ma dag 'ongs/ /der ni bdag gis gzugs ldan ma'i/ /bud med 'ongs pa </text></item>
<item><p>296a2</p><section>'dul ba</section><text>mthong nas ni/ /'dren brkyang gis ni tshig smras shing / /chags pa'i sems kyis reg par byas/ /'du zhing lhan cig 'khod pa 'am/ /mi tshangs spyod pa spro med kyang / /ma brtags gzhan gyi bud med la/ /lag pas </text></item>
<item><p>296a3</p><section>'dul ba</section><text>reg par byas pas na/ /las kyi rnam par smin pa des/ /sems can dmyal ba rnams su skyes/ /slar yang mir ni 'ongs pa na/ /lag pa g.yas pa bskams par gyur/ /de ltar tshe rabs lnga brgyar ni/ /gang dang gang du skyes </text></item>
<item><p>296a4</p><section>'dul ba</section><text>pa na/ /rtag tu bdag gi lag pa ni/ /g.yas pa zha zhing rnam par bskams/ /bdag gis sangs rgyas mnyes byas nas/ /khyim med par ni rab tu byung / /mya ngan 'das pa'i bder gyur pa'i/ /dgra bcom pa yang bdag gis thob/ /</text></item>
<item><p>296a5</p><section>'dul ba</section><text>btsun pa bdag gis mi dge ba/ /gang bgyis dran pa 'di lags te/ /las rnams chud mi za bas na/ /de yi 'bras bu nyams su myong / /da dung du yang btsun pa dag /bdag ni rdzu 'phrul ldan gyur na 'ang / /lag pa g.yas 'di ji </text></item>
<item><p>296a6</p><section>'dul ba</section><text>lta bar/ /g.yon pa de lta ma lags so/ /skyes pa 'am bud med gang yang rung / /byi bo byed pa gang yin pa/ /sems can dmyal bar skyes nas ni/ /de ni sdug bsngal tshor ba myong / /mkhas pa blo dang ldan pa'i mis/ /rab 'bar </text></item>
<item><p>296a7</p><section>'dul ba</section><text>me ni ji lta bar/ /gzhan gyi bud med rnam spang zhing / /rang gi chung mas chog par gyis/ /gzhan gyi bud med mthong nas ni/ /skyes pa gang zhig de la chags/ /dmyal ba'i tshor bas nyen pa yi/ /sdug bsngal mang po myong bar 'gyur/ /</text></item>
<item><p>296a8</p><section>'dul ba</section><text>bdag gis de ltar sdig byas pas/ /sngon gyi tshe rabs gzhan du na/ /yun ring dmyal bar de yi ni/ /'bras bu mi nyung nyams su myong / /bdag gi skye ba tha ma 'dir/ /bla na med pa'i gnas thob nas/ /sdug bsngal kun las bdag grol </text></item>
<item><p>296b1</p><section>'dul ba</section><text>zhing / /bsil bar gyur cing mya ngan 'das/ /de lta bas na bde 'dod cing / /sdug bsngal nyid ni mi 'dod pas/ /gzhan gyi bud med 'gro mi bya/ /de ltar sdug bsngal mi 'gyur ro/ /de nas gnas brtan grags pas ni/ /dge slong dge 'dun mdun </text></item>
<item><p>296b2</p><section>'dul ba</section><text>'dug nas/ /ma dros pa yi mtsho chen du/ /rang gi las ni lung bstan no/ /gnas brtan grags pa'i le'u ste bcu drug pa'o// // de nas dge slong gnas brtan gnas brtan rnams kyis tshe dang ldan pa me skyes la 'di skad ces </text></item>
<item><p>296b3</p><section>'dul ba</section><text>smras so/ /tshe dang ldan pa me skyes tshe dang ldan pa grags pas rang gi las kyi rgyu ba lung bstan zin gyis/ tshe dang ldan pa me skyes kyis kyang da rang gi las kyi rgyu ba lung ston cig /de nas tshe dang ldan pa me skyes kyis de'i tshe rang gi las </text></item>
<item><p>296b4</p><section>'dul ba</section><text>kyi rgyu ba lung ston par byed de/ rgyal po'i pho brang bshes ldan du/ /rnam par gzigs kyi tshangs spyod tshe/ /nyon mongs med ces bya ba yi/ /tshong dpon nor mang zhig tu gyur/ /thub chen rnam par gzigs pa yi/ /'khor ni stong phrag </text></item>
<item><p>296b5</p><section>'dul ba</section><text>brgya dag dang / /drug bcu rtsa gnyis yod par gyur/ /de tshe rgyal po bshes ldan dang / /bdag gis mi yi khyu mchog ni/ /zla ba gsum du spyan drangs nas/ /phyir zhing bshos thang bskyed pa yis/ /tshogs dang bcas te </text></item>
<item><p>296b6</p><section>'dul ba</section><text>tshim par byas/ /bdag gis sangs rgyas zla gsum du/ /bshos gsol de nas bshes ldan gyis/ /de tshe rjes gcod ston mo ni/ /bza' bca' dang ni na bza' dang / /gnas mal dag dang ldan pa gsol/ /de nas bskyed mos tshal </text></item>
<item><p>296b7</p><section>'dul ba</section><text>bstan pa/ /rgyal po des ni phul bar gyur/ /de bzhin dge slong re re la/ /gos kyis kun nas g.yogs pa'i stan/ /brgya stong dag dang de'i tshe/ /gser gyi dra bas g.yogs pa yi/ /glang po shin tu legs brgyan pa/ /mi nyung </text></item>
<item><p>296b8</p><section>'dul ba</section><text>ba dag sbyin par btang / /dge slong re re'i spyi bor ni/ /de tshe gdugs kyang 'dzin par byed/ /de nas bud med legs brgyan lus/ /tsan dan a ga rus bskus pa/ /de dag dge slong re re la 'ang / /bsnyen bkur dag ni byed du bcug /</text></item>
<item><p>297a1</p><section>'dul ba</section><text>rgyal po des ni de lta bu'i/ /rjes gcod pa la bkur sti byas/ /drang srong gtso bo rnam par 'dren/ /rgyal pos tshim par byas pa dang / /stan de phun sum tshogs mthong nas/ /de nas bdag gis bsams pa ni/ /bdag la bza' dang bca' </text></item>
<item><p>297a2</p><section>'dul ba</section><text>yod kyang / /'di 'dra ba yi stan med de/ /phun sum tshogs pa 'di 'dra dang / /glang po bdag la ga la bdog /lha yi dbang po dbang sgyur ba/ /brgya byin bdag gi drung du 'ongs/ /de nas brgya byin bdag la smras/ /khyod kyi grogs po ngas bya zhes/ /</text></item>
<item><p>297a3</p><section>'dul ba</section><text>des ni lha yi bskyed mo tshal/ /mdzes shing yid du 'ong ba sprul/ /lha'i gdan ni bshams nas ni/ /lha yi g.yogs pa rnams kyis g.yogs/ /de nas bdag gis bcom ldan 'das/ /rnams gzigs 'jig rten gyis bkur ba/ /</text></item>
<item><p>297a4</p><section>'dul ba</section><text>mi mchog de ni nyan thos bcas/ /gdugs tshod la ni spyan drangs nas/ /sa srung la sogs glang po rnams/ /lha yi rgyan gyis legs brgyan pa/ /dge slong re re spyi bor ni/ /de tshe gdugs dag 'dzin par byed/ /de nas rnam par 'dren </text></item>
<item><p>297a5</p><section>'dul ba</section><text>pa ni/ /lha'i zhal zas rnams kyis bstabs/ /thub pa nyan thos thabs gcig la/ /bdag gis lha yi gos kyis g.yogs/ /dge ba'i las ni de byas pas/ /bde ba mang po nyams su myong / /bsod nams byas </text></item>
<item><p>297a6</p><section>'dul ba</section><text>pas lha dang ni/ /mi yi nang du mdzes gyur pas/ /bskal pa dgu bcu rtsa gcig tu/ /ngan 'gro bdag gis mi shes so/ /rnam par gzigs pa dpal ldan po/ /drang srong chen pos bsnyen bkur bas/ /bdag gi skye ba tha ma </text></item>
<item><p>297a7</p><section>'dul ba</section><text>'di/ /rgyal po'i khab tu bdag skyes so/ /gzugs can snying po'i grong khyer du/ /nor chen phyug po'i khyim du ni/ /rgyal po gzugs can snying pos ni/ /de tshe bdag rjed bkur sti byas/ /blon po rnams dang grong mi la/ /kun nas </text></item>
<item><p>297a8</p><section>'dul ba</section><text>sdug cing yid du 'ong / /lha yi 'dod pas rtag tu ni/ /srid pa 'dir ni bdag tshim byas/ /mir gyur na yang lha rnams kyi/ /'dod pa yid 'ong nyams su myong / /de nas ded dpon bla na med/ /sangs rgyas rnam par 'dren pa po/ /thub pa chen po thugs </text></item>
<item><p>297b1</p><section>'dul ba</section><text>brtse bas/ /rgyal po'i khab tu gshegs par gyur/ /sangs rgyas shes rab chen po ni/ /rgyal po'i khab byon bdag gis thos/ /bcom ldan thub de gang na bar/ /dga' ba'i yid kyis song ba dang / /'jig rten gsal ba 'od mdzad pa/ /sgron ma 'dzin pa </text></item>
<item><p>297b2</p><section>'dul ba</section><text>mthong nas ni/ /de tshe babs te rkang pas ni/ /thub pa'i spyan sngar song nas kyang / /thub pa che la bdag mgu bas/ /zhabs gnyis la ni mgos phyag byas/ /skyes mchog la ni phyag byas nas/ /phyogs gcig tu ni 'dug nas su/ /'gro bas </text></item>
<item><p>297b3</p><section>'dul ba</section><text>bsnyen bkur byas pa yi/ /dpa' chen bdud kyi 'ching ba bcad/ /ded dpon mi yi nyi ma ni/ /ring po ma thogs mnyes par byas/ /'jig rten ston pa bla med pa/ /des ni bdag la thugs brtse bas/ /'phags pa'i bden pa rnams bshad de/ /</text></item>
<item><p>297b4</p><section>'dul ba</section><text>de tshe bdag gis so sor rtogs/ /de nas bdag gis thugs rje can/ /rdzogs sangs rgyas la 'di skad gsol/ /dpa' bo bdag ni rab 'byung zhing / /bsnyen par rdzogs par thob par 'tshal/ /de nas shes rab dam pa can/ /sangs </text></item>
<item><p>297b5</p><section>'dul ba</section><text>rgyas gang zag zla med pas/ /dge slong tshur shog ces gsungs pas/ /bdag ni bsnyen par rdzogs par gyur/ /des na bdag ni bag yod cing / /brtson 'grus bsam gtan brtan po yis/ /bdud rtsi mya ngan 'das zhi ba'i/ /gnas kyi </text></item>
<item><p>297b6</p><section>'dul ba</section><text>dam pa reg par gyur/ /rdzogs sangs bla na med pa yi/ /ded dpon 'di ni mnyes par byas/ /mya ngan 'das pa bsil gyur pa/ /dgra bcom pa yang bdag gis thob/ /srid par 'khor bar skye ba dang / /'chi ba rnams las bdag </text></item>
<item><p>297b7</p><section>'dul ba</section><text>grol cing / /mya ngan smre sngags 'don pa las/ /thams cad du ni bdag grol to/ /de ltar gnas brtan me skyes kyis/ /dge slong dge 'dun mdun 'dug nas/ /ma dros pa yi mtsho chen du/ /rang gi las ni lung bstan to/ /me skyes </text></item>
<item><p>297b8</p><section>'dul ba</section><text>kyi le'u ste bcu bdun pa'o// // de nas dge slong gnas brtan gnas brtan rnams kyis tshe dang ldan pa yul 'khor skyong la 'di skad ces smras so/ /tshe dang ldan pa yul 'khor skyong tshe dang ldan </text></item>
<item><p>298a1</p><section>'dul ba</section><text>pa me skyes kyis rang gi las kyi rgyu ba lung bstan zin gyis/ tshe dang ldan pa yul 'khor skyong gis kyang da rang gi las kyi rgyu ba lung ston cig /de nas tshe dang ldan pa yul 'khor skyong gis de'i tshe rang gi las kyi rgyu ba lung ston par </text></item>
<item><p>298a2</p><section>'dul ba</section><text>byed de/ ka shi'i yul 'khor dar byed pa/ /rgyal po kri ki zhes bya byung / /rgyal po kri ki bu tha chungs/ /de yi tshe na bdag gyur to/ /'od srung dpal dang ldan pa yi/ /mchod rten chen po brtsigs pa dang / /pha yi yid ni bsrung ba'i phyir/ /</text></item>
<item><p>298a3</p><section>'dul ba</section><text>de la gdugs bu chung zhig phul/ /dga' ba'i yid kyis mchod rten la/ /gdugs ni gdags pa byas pa des/ /rab byung rdzogs pa'i sangs rgyas dang / /lhan cig 'grogs gyur smon lam btab/ /dge ba'i las ni de byas pas/ /</text></item>
<item><p>298a4</p><section>'dul ba</section><text>gang dang gang du skyes par ni/ /bsod nams byas pas mdzes pa yi/ /lha dang mi ni rnams su gyur/ /bdag gi skye ba tha ma 'di/ /bang mdzod stug por bdag skyes te/ /der yang tshong dpon khyim du skyes/ /rigs kyi bu gcig </text></item>
<item><p>298a5</p><section>'dul ba</section><text>par gyur te/ /mi dbang kau rab bya dang ni/ /de bzhin kun sdug yid du 'ong / /de bzhin yul mi rnams dang ni/ /bdag ni gnyen tshogs yid du 'ong / /mdzes shing blta na sdug pa dang / /gzugs bzang shin tu dbyibs legs shing / /</text></item>
<item><p>298a6</p><section>'dul ba</section><text>mi yi 'byor pa rnams kyis ni/ /'dod pa thams cad phun sum tshogs/ /ston pa dga' zhing yid 'ong ba/ /bang mdzod stug por gshegs pa ni/ /bdag gis mthong nas sems dad pas/ /rab tu 'byung bar gsol ba btab/ /</text></item>
<item><p>298a7</p><section>'dul ba</section><text>ston pa gang zag zla med de/ /bsam pa kun la mkhas gyur pas/ /bdag gi bsam pa des mkhyen nas/ /rab tu byung ba las bzlog pa/ /pha ma dag gis ma gnang ba'i/ /gang zag dge yang sangs rgyas rnams/ /rab tu </text></item>
<item><p>298a8</p><section>'dul ba</section><text>'byin par mi mdzad kyis/ /song la bdag nyid thar bar gyis/ /de nas khyim du bdag song nas/ /pha ma gnyis la smras pa ni/ /yab gcig gnang bar mdzod cing bdag /khyim ma mchis par rab 'byung ngo / /pha mas bdag las thos nas ni/ /</text></item>
<item><p>298b1</p><section>'dul ba</section><text>de tshe yid mi bder gyur nas/ /bu gcig khyod ni bdag cag gnyis/ /shi bar gyur na 'ang mi gnang ngo / /de thos nas ni bdag gis su/ /gal te mi gnang 'di nyid du/ /zas mi 'tshal bar bdag 'gum zhes/ /sa la yang ni nyal ba byas/ /</text></item>
<item><p>298b2</p><section>'dul ba</section><text>de tshe dkar po'i chos dag gis/ /bskul nas rab 'byung don gnyer zhing / /thar par 'dod pas zhag drug tu/ /zan ma zos par 'dug pa dang / /de nas bdag dang mdza' ba yi/ /ne'u zlas pha ma la smras pa/ /'di ni gnang bar gyur na legs/ /khyed </text></item>
<item><p>298b3</p><section>'dul ba</section><text>la shi bas ci zhig bya/ /gal te 'di ni rab 'byung bar/ /dga' na phyis kyang khyed cag gis/ /gson po nyid du bltas so cog /shi bar gyur na ci zhig rung / /gal te rab tu byung ba la/ /'di ni dga' bar ma gyur na/ /khyed kyir zad mod pha ma las/ /</text></item>
<item><p>298b4</p><section>'dul ba</section><text>gzhan na bu gnas ga la yod/ /bdag gi snyan smra ne'u zla la/ /pha ma gnyis kyis smras pa ni/ /gal te rab 'byung lta byed na/ /de lta na lta gzhan du min/ /de nas ne'u zla bdag gi drung / /nye bar 'ongs nas smras pa ni/ /mkhas pa khyod ni pha ma </text></item>
<item><p>298b5</p><section>'dul ba</section><text>yis/ /rab tu 'byung bar gnang ba ni/ /khyod la pha ma gnyis na re/ /gal te rab tu byung nas khyod/ /phyis kyang lta bar byed na ni/ /bu gcig song la rab tu byung / /legs shes bdag gis mnyan byas te/ /de nas nyam ni brtas byas nas/ /ston pa'i </text></item>
<item><p>298b6</p><section>'dul ba</section><text>spyan sngar song nas ni/ /'di skad ces ni tshig gsol to/ /btsun pa bdag ni gnang lags na/ /thub chen khyod kyi bstan pa la/ /bde gshegs rab 'byung gsol 'debs na/ /rgyal ba bdag ni rab tu phyung / /de nas bdag ni rab byung nas/ /</text></item>
<item><p>298b7</p><section>'dul ba</section><text>ston pa'i bstan la 'di ltar gnas/ /bdag gi kun sbyor thams cad zad/ /zag pa rnams ni bcom par gyur/ /bdag gis gdugs gcig btang bas ni/ /bde ba mang po myong bar gyur/ /bsod nams byas pas mdzes pa yi/ /lha dang mi yi rnams su gyur/ /</text></item>
<item><p>298b8</p><section>'dul ba</section><text>thams cad gzigs pas dgon pa ba/ /rnams kyi mchog tu bdag bstan to/ /mya ngan 'das pa bsil gyur pa'i/ /dgra bcom pa yang bdag gis thob/ /de ltar thugs rje che rgyal la/ /yid ni rab tu dad byas te/ /mchod rten la ni bkur sti byas/ /'jigs pa che </text></item>
<item><p>299a1</p><section>'dul ba</section><text>las rnam thar gyis/ /gnas brtan phyag dar khrod pa ni/ /yul 'khor skyong zhes grags pa yis/ /ma dros pa yi mtsho chen du/ rang gi las ni lung bstan to/ /yul 'khor skyong gi le'u ste bcwa brgyad pa'o// //'dul ba gzhi/ bam po </text></item>
<item><p>299a2</p><section>'dul ba</section><text>lnga bcu rtsa gsum pa/ de nas dge slong gnas brtan gnas brtan rnams kyis tshe dang ldan pa sa ga la 'di skad ces smras so/ /tshe dang ldan pa sa ga tshe dang ldan pa yul 'khor skyong gis rang gi las kyi rgyu ba lung bstan zin gyis/ tshe dang ldan pa sa gas kyang da rang gi las </text></item>
<item><p>299a3</p><section>'dul ba</section><text>kyi rgyu ba lung ston cig /de nas tshe dang ldan pa sa gas de'i tshe rang gi las kyi rgyu ba lung ston par byed de/ rgyal po'i khab kyi tshong dpon gyi/ /gtso bo nor chen bdag gyur to/ /dbyar gyi dus su drang srong ni/ /lnga brgya dag ni nye bar byon/ /der ni tshong dpon lnga brgya yang / /</text></item>
<item><p>299a4</p><section>'dul ba</section><text>thams cad 'dus par gyur nas ni/ /kun gyis drang srong re re zhig /khyim khyim du ni bgo bar bya/ /rang gi don du kha zas ni/ /ji lta bu dag g.yo byed pa/ /dka' thub can de re re la 'ang / /rtag tu de 'dra kho na sbyin/ /de'i nang drang srong rgan po gang / /de ni bdag </text></item>
<item><p>299a5</p><section>'dul ba</section><text>gi skal bar 'ongs/ /tshong dpon mchog la de bzhin du/ /thub pa mchog ste 'tsham bar gyur/ /bdag la lnga brgya pa yi zas/ /snod gang nas ni 'dren byed pa/ /de 'dra ba yi kha zas nyid/ /bdag gis dge slong de la byin/ /de nas de la bdag la ni/ /ser sna shin </text></item>
<item><p>299a6</p><section>'dul ba</section><text>du mi bzad skyes/ /'di lta bu'i kha zas ni/ /bdag gis chung ma byin ma myong / /sring mo ma yin de bzhin du/ /bu dang bu mo dag dang ni/ /phu mo nu la 'ang ma byin na/ /dge slong 'di la zla gsum du/ /sbyin pa lta zhig smos ci dgos/ /bdag ni lnga brgya po dag gis/ /</text></item>
<item><p>299a7</p><section>'dul ba</section><text>gong tshogs chen por 'dir gyur gyis/ /ma la bdag gis dge sbyong 'di/ /bsad pa la ni brtson byas te/ /'di ni shi ba'i dus byas na/ /bdag la 'god pa mi 'byung zhes/ /de nas bdag gi sdig sems kyis/ /rta yi gcin ni bskol byas nas/ /nyes med </text></item>
<item><p>299a8</p><section>'dul ba</section><text>pa ni bsad bya bar/ /kha zas rnams dang lhan cig byin/ /der ni zos ma thag tu yang / /mi bzad pa yi nad langs te/ /rgyu ma gnye ma mkhal ma dag /ro smad nas ni zags par gyur/ /thub pa chos kyi yon tan dga'/ /shes bzhin de nas dus </text></item>
<item><p>299b1</p><section>'dul ba</section><text>las 'das/ /lha dang gnod sbyin gcig la gcig /sgra ni shin tu sgrogs byed pa/ /kye ma'o tshong dpon 'di re sdig /'di yis thub pa rang sangs rgyas/ /bsil bar gyur cing zag med pa/ /dbang ldan 'di ni bkrongs par </text></item>
<item><p>299b2</p><section>'dul ba</section><text>gyur/ /nye du kun kyang 'khrugs nas ni/ /de nas bdag la smod byed pa/ /gang phyir thub pa 'di bsad pas/ /khyod kyis bsod nams min mang bskyed/ /nye du rnams kyi tshig thos nas/ /bdag kyang yid mi bde bar gyur/ /</text></item>
<item><p>299b3</p><section>'dul ba</section><text>drang srong de dag bsags nas ni/ /de nas bdag gis nyes pa bshags/ /bzod pa gsol nas de nas yang / /nyes pa thams cad so sor bshags/ /lnga brgya la ni zhal zas kyis/ /gus dang bcas pas tshim par byas/ /</text></item>
<item><p>299b4</p><section>'dul ba</section><text>bdag gis sdig pa de bshags nas/ /bzod gsol drang srong de dag ni/ /zas dang btung bas tshim byas nas/ /de tshe smon lam btab pa ni/ /gnas brtan 'di 'dra dag dang ni/ /bdag ni lhan cig 'grogs par shog /ji </text></item>
<item><p>299b5</p><section>'dul ba</section><text>ltar 'di kun grol gyur pa/ /de bzhin 'ching las grol bar shog /bkren pa rnams kyi khyim du bdag /lan 'ga'ang skye bar ma gyur cig /bdag gi sems ni lan 'ga' yang / /ser sna skye bar ma </text></item>
<item><p>299b6</p><section>'dul ba</section><text>gyur cig /bdag gis rang sangs rgyas bsad pa'i/ /shin tu mi bzad las byas pas/ /de nas 'chi 'pho dus byas nas/ /dmyal ba rnams su skyes nas ni/ /yun ring lo ni stong dag tu/ /sdug </text></item>
<item><p>299b7</p><section>'dul ba</section><text>bsngal tshor ba nyams su myong / /slar yang mir ni 'ongs pa na/ /phyug cing nor chen gyur pa dang / /'jig rten rnams kyis mchod bkur na yang / /bdag ni myur du 'chi 'gyur zhing / /</text></item>
<item><p>299b8</p><section>'dul ba</section><text>rtag tu bdag ni nang grol dag /'dzag pas 'chi ba'i dus byas so/ /khyim pa'i rtags rnams spangs nas ni/ /khyim med par ni rab tu byung / /bstan la brtson 'grus byas pas na/ /'dod chags thams cad yang </text></item>
<item><p>300a1</p><section>'dul ba</section><text>dag bton/ /gang tshe len pa med pa yi/ /mya ngan 'das par bdag gyur na'ang / /rgyu ma gnye ma mkhal ma nang / /de dag kyang ni 'dzag par gyur/ /bdag gis sdig las byas pa dang / /dge ba'i las byas gang yin </text></item>
<item><p>300a2</p><section>'dul ba</section><text>pa/ /dge dang sdig pa de dag gi/ 'bras bu de dag nyams su myong / /mnyan yod dbus na skyes pa yi/ /dge slong mthu chen sa gas ni/ /ma dros pa'i mtsho chen du/ /rang gi las ni lung bstan to/ /sa ga'i le'u ste bcu dgu pa'o// //</text></item>
<item><p>300a3</p><section>'dul ba</section><text>de nas dge slong gnas brtan gnas brtan rnams kyis tshe dang ldan pa 'od srung byin pa can la 'di skad ces smras so/ /tshe dang ldan pa 'od srung byin pa can dge slong sa gas rang gi las kyi rgyu ba lung bstan zin gyis/ da tshe dang ldan pa 'od </text></item>
<item><p>300a4</p><section>'dul ba</section><text>srung byin pa can gyis kyang rang gi las kyi rgyu ba lung ston cig /de nas tshe dang ldan pa 'od srung byin pa can gyis de'i tshe rang gi las kyi rgyu ba lung ston par byed de/ mu ge dag ni byung ba na/ /grong khyer pa ni mtha' dag gis/ /lo bdun tshang </text></item>
<item><p>300a5</p><section>'dul ba</section><text>bar dge slong gi/ /dge 'dun dag ni spyan drangs so/ /de na bdag gi skal bar ni/ /rang sangs rgyas ni skal ldan pa/ /bsil bar gyur cing zag med pa'i/ /thub pa mdzes pa gcig cig 'ongs/ /bdag gis dam bcas byas pa ni/ /</text></item>
<item><p>300a6</p><section>'dul ba</section><text>las mi byed na bu dang ni/ /nang mi yang rung su la yang / /bdag gis zas ni mi sbyin no/ /de ltar rnam par bsams nas ni/ /bdag gis sdig pa'i blo bsams pa/ /dge slong las mi byed pa 'di/ /bdag gis ci ste zas </text></item>
<item><p>300a7</p><section>'dul ba</section><text>sbyin zhes/ /de nas drang srong bdag 'grogs nas/ /zhing las mtha' rnams blta ba'i phyir/ /mtha' dag tu ni bskor nas su/ /de yi 'og tu zas zar bcug /las kyi rnam par smin pa des/ /bsdus gzhom dang ni tsha ba yi/ /</text></item>
<item><p>300a8</p><section>'dul ba</section><text>dmyal ba rnams su skyes nas ni/ /sdug bsngal kho na'i tshor ba thob/ /dmyal ba rnams nas shi 'phos bdag /gang dang gang du skyes par ni/ /de tshe brtson pa mang byas na 'ang / /sdug bsngal kho nas zas rnyed do/ /bdag gi skye ba tha ma ni/ /</text></item>
<item><p>300b1</p><section>'dul ba</section><text>mi'i srid thob pa 'di yin te/ /rdzogs sangs bla na med pa yi/ /ded dpon 'di ni mnyes par byas/ /yang dag dad pas rab byung nas/ /bdag gis zag pa rnams bcom ste/ /bdag gis mngon shes drug reg nas/ /dgra bcom nyid kyang thob par </text></item>
<item><p>300b2</p><section>'dul ba</section><text>gyur/ /da dung du yang btsun pa bdag /'di ltar rdzu 'phrul ldan lags na 'ang / /da lta lan mang song nas ni/ /sdug bsngal gyis ni zas sgrub po/ /lam ni ring por song nas kyang / /bdag ni zas dag bsgrub pa na/ /gang tshe bdag ni dub gyur nas/ /</text></item>
<item><p>300b3</p><section>'dul ba</section><text>de'i 'og tu zas 'grub bo/ /rus ni 'od srung las kyi ming / /byin pa can ni mthu chen pos/ /ma dros pa yi mtsho chan du/ /rang gi las ni lung bstan to/ /'od srung byin pa can gyi le'u ste nyi shu pa'o// // sdom ni/ grags ldan dang ni dpal </text></item>
<item><p>300b4</p><section>'dul ba</section><text>skyed dang / /bak+ku la gsum grags pa dang / /me skyes dang ni yul 'khor skyong / /sa ga 'od srung byin pa can/ /de nas dge slong gnas brtan gnas brtan rnams kyis tshe dang ldan pa lam phran bstan la 'di skad ces smras so/ /tshe dang ldan pa </text></item>
<item><p>300b5</p><section>'dul ba</section><text>lam phran bstan tshe dang ldan pa 'od srung byin pa can gyis rang gi las kyi rgyu ba lung bstan zin gyis/ tshe dang ldan pas kyang da rang gi las kyi rgyu ba lung ston cig /de nas tshe dang ldan pa lam phran bstan gyis de'i tshe rang gi las kyi rgyu </text></item>
<item><p>300b6</p><section>'dul ba</section><text>ba lung ston par byed de/ sngon gyi tshe rabs gzhan rnams su/ /bdag ni phag rdzir gyur pa na/ /phag rnams kha ni bcings nas su/ /'bab chu las ni sgrol bar byed/ /'bab chu las ni bsgral ba'i phyir/ /bdag gis chu dbus </text></item>
<item><p>300b7</p><section>'dul ba</section><text>phyin pa dang / /bskyod par gyur pas dbugs subs nas/ /phag rnams thams cad shi bar gyur/ /skyob pa med cing mgon med pas/ /bdag kyang 'bab chus khyer ba las/ /drang srong rjes su brtse ba dag /'ongs nas bdag ni byung bar </text></item>
<item><p>300b8</p><section>'dul ba</section><text>gyur/ /de dag gis bdag de las bsgral/ /de nas bdag gis rab tu byung / /bdag gis gdams ngag med par ni/ /'du shes med la snyoms par zhugs/ /de nas 'chi ba'i dus byas nas/ /lha rnams su </text></item>
<item><p>301a1</p><section>'dul ba</section><text>ni bdag skyes so/ lha yi 'jig rten shi 'phos nas/ /bdag gis mi yi srid pa thob/ /rdzogs pa'i sangs rgyas mnyes byas nas/ /khyim med par ni rab tu byung / /rmongs shing g.yer bo ma yin pas/ /bshad pa bdag </text></item>
<item><p>301a2</p><section>'dul ba</section><text>gis ma rtogs so/ /btsun pa bdag gis zla gsum du/ /tshigs bcad gcig la zhugs nas ni/ /tshig bzhi pa yi rkang pa gcig /rtogs pas 'dod chags kun bton to/ /btsun pa de ltar bdag gis ni/ /</text></item>
<item><p>301a3</p><section>'dul ba</section><text>las gang bgyis pa dran lags te/ /bskal pa mi nyung yun ring du/ /'khor ba 'dir ni bdag gis brgyugs/ /'jig rten mgon gyi spyan sngar ni/ /lam phran bstan gyis dkar gnag las/ /ma dros pa yi </text></item>
<item><p>301a4</p><section>'dul ba</section><text>mtsho chen du/ /lung ni bstan pa byas pa yin/ /lam phran bstan kyi le'u ste nyi shu gcig pa'o// // de nas dge slong gnas brtan gnas brtan rnams kyis tshe dang ldan pa sprul khol la 'di skad ces smras so/ /</text></item>
<item><p>301a5</p><section>'dul ba</section><text>tshe dang ldan pa sprul khol tshe dang ldan pa lam phran bstan gyi rang gi las kyi rgyu ba lung bstan zin gyis/ /tshe dang ldan pas kyang da rang gi las kyi rgyu ba lung ston cig /de nas tshe dang ldan pa sprul khol gyis de'i tshe rang gi </text></item>
<item><p>301a6</p><section>'dul ba</section><text>las kyi rgyu ba lung ston pa byed de/ sangs rgyas 'od srung mya ngan 'das/ /tha mar byung ba'i dge slong ni/ /sde snod gsum ldan mang du thos/ /chos kyi ser sna can du gyur/ /dge slong gzhan dag shes gyur na/ /</text></item>
<item><p>301a7</p><section>'dul ba</section><text>bdag dang mtshungs par 'gyur 'ong zhes/ /bdag gis dge slong rnams la chos/ /ma ston cing ni ma bshad de/ /bdag gi drung du dge slong gang / /nye bar 'ongs nas 'dri byed na'ang / /thams cad gdams ngag ma byin par/ /thams cad </text></item>
<item><p>301a8</p><section>'dul ba</section><text>du ni spyos shing bgyi/ /dge slong rnams ni nyer 'ongs nas/ /de tshe bdag la bkur sti byed/ /chos ni rab tu mi ston pa/ /khyod kyi da ni bza' min zer/ /de nas 'chi ba'i dus bab tshe/ /bdag gi chos ni gzhan dag la/ /ma bstan de ni legs min zhes/ /</text></item>
<item><p>301b1</p><section>'dul ba</section><text>bdag ni yid la 'gyod par gyur/ /tshe yi lhag ma nyung ngu zhig /zhag bdun lus nas bdag gis ni/ /rab tu byung ba rnams bsogs te/ /de nas nyes pa bshags pa byas/ /bdag gis nyes pa bshags byas shing / /ser sna de na rnam </text></item>
<item><p>301b2</p><section>'dul ba</section><text>bsal nas/ /de tshe bdag gis nub bdun du/ /don bzang ba yi chos bshad do/ /bdag gis blo la ci lcogs pas/ /legs par bshad pa'i chos thos nas/ /phan tshun 'doms shing gcig la gcig /smra bar yang ni byed du bcug /</text></item>
<item><p>301b3</p><section>'dul ba</section><text>de tshe bdag gis nub bdun du/ /chos ni cung zad gcig bshad pas/ /'dod pa thams cad 'byor pa yi/ /lha yi 'jig rten dag tu dga'/ /lha yi 'jig rten shi 'phos te/ /bdag gis mi yi srid thob nas/ /grong khyer ser </text></item>
<item><p>301b4</p><section>'dul ba</section><text>skya'i gzhi dag tu/ /shAkya'i rgyal po'i rigs su skyes/ /nor chen longs spyod chen po dang / gzugs bzang blta na sdug pa dang / /thams cad la sdug yid 'ong zhing / /phun sum tshogs pa'i mthar phyin to/ /khyim re nas ni skyes </text></item>
<item><p>301b5</p><section>'dul ba</section><text>pa re/ /khyim med par ni rab 'byung las/ /'dod pa'i longs spyod 'byor pas na/ /bdag ni rab 'byung ma btub bo/ /rdzogs sangs gang zag zla med pa/ /bdag nyid la ni thugs brtse'i phyir/ /yang dang yang du rang 'byung ba/ /yang dag len </text></item>
<item><p>301b6</p><section>'dul ba</section><text>pa skul ma mdzad/ /de nas ded dpon zla med pa/ /sangs rgyas la ni bdag gis gsol/ /re shig bdag gi lo bdun du/ /sbyin pa mi nyung btang bar bgyi/ /bdag gis sbyin pa dag btang nas/ /lo bdun lon par gyur pa dang / /</text></item>
<item><p>301b7</p><section>'dul ba</section><text>shes rab mchog can khyod las ni/ /de nas bdag ni rab tu 'byung / /lo bdun dag ni thogs ches la/ /tshe ni cung zad tsam yin pas/ /sang nyid 'chi yang su shes kyis/ /de ring nyid du brtul te gyis/ /bdag gis gus pas sangs </text></item>
<item><p>301b8</p><section>'dul ba</section><text>rgyas kyi/ /gsung ni slar bzlog ma byas par/ /btsun pa bdag ni dgung bdun na/ /thugs brtses rab tu dbyung ba mdzod/ /bdag gis zhag bdun sbyin btang ste/ /phongs pa rnams ni tshim byas nas/ /bdag gi phyir ni nye du dag /grong khyer du ni mel tse btsugs/ /snang ba chen </text></item>
<item><p>302a1</p><section>'dul ba</section><text>po rnams kyis ni/ /grong khyer mchog ni gsal bar byas/ /skye bo dag gis ma tshor bar/ /rab 'byung phyir ni mngon du byung / /bdag ni dang bas rab byung nas/ /rgyal ba'i bstan la brtson byas te/ /lo ni nyi shu lnga lon </text></item>
<item><p>302a2</p><section>'dul ba</section><text>yang / /sems mnyam pa yang ma thob bo/ /de nas bdag gi sdig pa'i sems/ /'dod la zhen pa skyes pa ni/ /bdud rtsi rtogs par ma gyur gyis/ /dman par slar ni bdag ldog snyam/ /de nas ngo tsha khrel yod pa/ /don chen dag ni </text></item>
<item><p>302a3</p><section>'dul ba</section><text>skyes gyur pa/ /bdag la nye du'i tshogs smod cing / /skyon du yang ni 'grang 'gyur ba/ /de ni bdag dang 'tsham min zhing / /de ni bzang po ma yin gyis/ /bdag lta gson na'ang ci ru rung / /mtshon gyis gdab par bya'o snyam/ /</text></item>
<item><p>302a4</p><section>'dul ba</section><text>mtshon rnon bdag gis blangs nas su/ /skyil mo dkrung ni bcas nas kyang / /mtshon ni ske la gtad pa las/ /de nas sems ni rnam par grol/ /bdag sems tha ba las grol nas/ /yang dang yang du brjod pa ni/ /e ma'o </text></item>
<item><p>302a5</p><section>'dul ba</section><text>sangs rgyas chos dge 'dun/ /e ma'o chos nyid e re bzang / /sngon ni bdag gi 'du shes gang / /so so'i skye bo shi bla snyam/ /bdag gis srog la ma bltas pas/ /zhi ba dam pa thos par gyur/ sngon ni 'khums </text></item>
<item><p>302a6</p><section>'dul ba</section><text>par gyur pa yis/ /dam chos ser sna byas pa gang / /btsun pa de yi 'bras bu ni/ /sdug bsngal ba yis rnam par grol/ /bdag gis 'chi ba'i dus na chos/ /dam pa rab bstan gang yin pa'i/ /las kyi rnam par smin pa des/ /</text></item>
<item><p>302a7</p><section>'dul ba</section><text>phun sum tshogs pa'i pha rol phyin/ /shAkya'i bu pho dbang po brtul/ /sprul khol mthu chen ldan pas ni/ /ma dros pa yi mtsho chen du/ /rang gi las ni lung bstan to/ /sprul khol gyi le'u ste nyi shu rtsa gnyis pa'o// //</text></item>
<item><p>302a8</p><section>'dul ba</section><text>de nas dge slong gnas brtan gnas brtan rnams kyis tshe dang ldan pa ma 'gags pa la 'di skad ces smras so/ /tshe dang ldan pa ma 'gags pa tshe dang ldan pa sprul khol gyis rang gi las kyi rgyu ba lung bstan zin gyis/ tshe dang ldan pa ma 'gags pas kyang da rang gi las </text></item>
<item><p>302b1</p><section>'dul ba</section><text>kyi rgyu ba lung ston cig /de nas tshe dang ldan pa ma 'gags pas rang gi las kyi rgyu ba lung ston par byed de/ sngon ni phrag khur khyer ba yi/ /rtswa thun dbul por gyur pa na/ /bdag gis dge sbyong grags ldan pa/ /nyon mongs bcom la bsod snyoms </text></item>
<item><p>302b2</p><section>'dul ba</section><text>phul/ /shAkya'i rigs la bdag skyes na'ang / /bdag ni ma 'gags yin par shes/ /rol mo glu la mkhas gyur pas/ /pheg sgra phyad pas bslang ba na/ /rdzogs sangs ga las bsnyengs med pa/ /ston pa bdag gis mthong bar gyur/ /mthong nas </text></item>
<item><p>302b3</p><section>'dul ba</section><text>bdag ni sems dad pas/ /khyim med par yang rab tu byung / /bdag gis de yi gsung thos nas/ /bstan la dga' bas gnas gyur te/ /rtag tu pha rol gnon brtan zhing / /gzabs pa'i bdag nyid brtson 'grus brtsams/ /sangs rgyas bstan </text></item>
<item><p>302b4</p><section>'dul ba</section><text>pa mthar phyung nas/ /rig pa gsum ni rjes su thob/ /bdag sngon gang na 'dug pa yi/ /sngon gyi gnas ni shes gyur te/ /sum bcu rtsa gsum lha rnams su/ /bdag gis lan bdun skye ba blangs/ /slar yang mi yi nang du ni/ mi yi dbang po lan </text></item>
<item><p>302b5</p><section>'dul ba</section><text>bdun byas/ /de tshe 'dzam tshal dbang phyug gi/ /rgyal rigs spyi bor dbang bskur to/ /'dir ni bdun dang der bdun te/ /bdag gis lan ni bcu bzhir 'khor/ /bdag sngon gang na 'dug pa yi/ /gnas ni sngon du shes gyur te/ /las kyi 'bras bu de </text></item>
<item><p>302b6</p><section>'dul ba</section><text>lta bu/ /bdag gis de tshe nyams su myong / /gang dang gang du skyes pa na/ /dga' ba dag gis rgyu bar byed/ /sems can rnams kyi 'chi 'pho dang / /'ong ba dang ni 'gro ba dang / /'di lta bu dang gzhan gyur shes/ /'phags pa'i yan lag lnga ldan dga'/ /</text></item>
<item><p>302b7</p><section>'dul ba</section><text>yan lag lnga pa'i ting 'dzin la/ /zhi ba phyogs gcig goms byas shing / /shin du sbyangs thob lam gyis ni/ /lha yi spyan ni rnam par sbyangs/ /ston pa 'jig rten bla med kyis/ /bdag gi kun rtog mkhyen nas kyang / /yid las byung ba'i sku yis ni/ /</text></item>
<item><p>302b8</p><section>'dul ba</section><text>bdag drung rdzu 'phrul gyis byon nas/ /ston pa spros med la dgyes pas/ /spros pa dang ni bral ba bshad/ /bdag gis de yi gsung thos nas/ /bstan la dga' bas gnas gyur te/ /rtag par pha rol gnon brtan zhing / /gzabs pa'i bdag nyid brtson 'grus brtsams/ /</text></item>
<item><p>303a1</p><section>'dul ba</section><text>sangs rgyas bstan la mthar phyung nas/ /rig pa gsum ni rjes su thob/ /'chi ba 'ang mngon par mi dga' zhing / /'tsho ba 'ang mngon par mi dga' ste/ /shes bzhin dran dang ldan pa yis/ /dus la so sor rtog par byed/ /yangs pa'i 'od ma'i grong </text></item>
<item><p>303a2</p><section>'dul ba</section><text>khyer gyi/ /'od ma'i tshang tshing de'i drung du/ /bdag gi srog ni zad nas kyang / /zag med mya ngan 'da' bar 'gyur/ /bdag gis bsod snyoms byin pas ni/ /'bras bu thob pa 'di yin te/ /rdzogs sangs gang zag zla med pa'i/ /ston pa bdag gis mnyes </text></item>
<item><p>303a3</p><section>'dul ba</section><text>par byas/ /mya ngan 'das pa bsil gyur pa'i/ /dgra bcom pa yang bdag gis thob/ /thams cad gzigs pas bsod nams can/ /rnams kyi mchog tu bdag bstan to/ /de ltar gnas brtan ma 'gags pas/ /dge slong dge 'dun mdun </text></item>
<item><p>303a4</p><section>'dul ba</section><text>'dug nas/ /ma dros pa yi mtsho chen du/ /rang gi las ni lung bstan to/ /ma 'gags pa'i le'u ste nyi shu rtsa gsum pa'o// // de nas dge slong gnas brtan gnas brtan rnams kyis tshe dang ldan pa ri dgas 'dzin gyi bu nag po la </text></item>
<item><p>303a5</p><section>'dul ba</section><text>'di skad ces smras so/ /tshe dang ldan pa nag po tshe dang ldan pa ma 'gags pas rang gi las kyi rgyu ba lung bstan zin gyis/ /tshe dang ldan pas kyang da rang gi las kyi rgyu ba lung ston cig /de nas tshe dang ldan pa ri dgas 'dzin gyi bu nag pos de'i tshe </text></item>
<item><p>303a6</p><section>'dul ba</section><text>rang gi las kyi rgyu ba lung ston par byed de/ bu ram sbyor ba'i khang pa na/ /bu ram shing rnams 'tshir ba las/ /rang sangs rgyas ni skal ldan pa/ /nad pa gsor rung zhig 'ongs nas/ /bdag gis thub pa nub bdun du/ /bu ram til mar bsnyen bkur </text></item>
<item><p>303a7</p><section>'dul ba</section><text>byas/ /skal ldan zhag bdun 'das pa dang / /de nas de ni mkha' la 'phags/ /de nas bran de nyer 'ongs nas/ /bdag la smras par gyur pa ni/ /yon gnas rab tu byung gyur pa/ /de lta bu ni song bar gyur/ /</text></item>
<item><p>303a8</p><section>'dul ba</section><text>drang srong mkha' la song ngo zhes/ /bdag gis de las tshig thos nas/ /sems mgu ba dang yid bde bas/ /de yi tshe na dad pa byas/ /sems rab dang ba de dang ni/ /bu ram sbyin par btang ba des/ /bsod nams byas pas </text></item>
<item><p>303b1</p><section>'dul ba</section><text>mdzes pa yi/ /lha dang mi ni rnams su gyur/ /bdag gi skye ba tha ma ni/ /mi'i srid thob pa 'di yin te/ /rdzogs sangs bla na med pa yi/ /ded dpon 'di ni mnyes par byas/ /shAkya seng ge'i bstan pa la/ /bdag gis rab 'byung thob nas ni/ /</text></item>
<item><p>303b2</p><section>'dul ba</section><text>mya ngan 'das pa bsil gyur pa'i/ /dgra bcom pa yang bdag gis thob/ /da dung du yang btsun pa dag /bdag gi chos gos bsod snyoms dang / /yo byad dang ni gnas mal gyi/ /rnyed pa mang po skye bar gyur/ /bdag ni chos gos 'drub pa na/ /</text></item>
<item><p>303b3</p><section>'dul ba</section><text>bu ram btung ba glud pa'i phyir/ /bdag la bu ram snod bzhi zhig /dgos so snyam du bsams pa dang / /rgyal po gzugs can snying po la/ /de nas lha yis smras pa ni/ /ri dgas 'dzin bu nag po la/ /bu ram btung ba byin cig dang / /</text></item>
<item><p>303b4</p><section>'dul ba</section><text>mi yi dbang po khyod kyis ni/ /bu ram btung ba don chen 'gyur/ /'tsho byad a mra'i tshal du ni/ /ri dgas bu la bu ram skyol/ /rgyal po'i mchog ni mthu chen po/ /gzugs can snying pos bdag la ni/ /snod chen bu ram gyis bkang ba/ /bzhi po </text></item>
<item><p>303b5</p><section>'dul ba</section><text>dag ni bskur bar gyur/ /de nas des ni bu ram dag /ro dang ldan pa khyer 'ongs nas/ /stong ni nyis brgya lnga bcu yi/ /dge slong dge 'dun tshim par byas/ /ri dgas 'dzin bu dgra bcom pa/ /mngon shes drug ldan mthu chen po/ /</text></item>
<item><p>303b6</p><section>'dul ba</section><text>ma dros pa yi mtsho chan du/ /rang gi las ni lung bstan to/ /ri dgas 'dzin gyi bu nag po'i le'u ste nyi shu rtsa bzhi pa'o// // de nas dge slong gnas brtan gnas brtan rnams kyis tshe dang ldan pa sgra gcan </text></item>
<item><p>303b7</p><section>'dul ba</section><text>zin la 'di skad ces smras so/ /tshe dang ldan pa sgra gcan zin tshe dang ldan pa ri dgas 'dzin gyi bu nag pos rang gi las kyi rgyu ba lung bstan zin gyis/ tshe dang ldan pa sgra gcan zin gyis kyang da rang gi las kyi rgyu ba lung ston cig /de nas </text></item>
<item><p>303b8</p><section>'dul ba</section><text>tshe dang ldan pa sgra gcan zin gyis de'i tshe rang gi las kyi rgyu ba lung ston par byed de/ bdag sngon lus 'phags mi thi la'i/ /bdag po rgyal por gyur pa na/ /dgos pa zhig gi phyir 'dug nas/ /skye bo rjes su bstan pa na/ /de nas </text></item>
<item><p>304a1</p><section>'dul ba</section><text>drang srong dka' thub che/ /gzi brjid mchog 'jigs 'ongs gyur te/ /de ni nye bar 'ongs nas kyang / /bdag la 'di skad tshig smras so/ /sa bdag bdag ni rkun ma ste/ /bdag gis ma byin chab 'tshal gyis/ /rkun po'i </text></item>
<item><p>304a2</p><section>'dul ba</section><text>chad pa ji lta bar/ /khyod kyis de bzhin bcad du gsol/ /drang srong chos kyi yon tan dga'/ /de la bdag gis der smras pa/ /khyod la chu ni gnang bar byas/ /khyod ni song la ci bder spyod/ /rgyal po bdag gi 'gyod pa ni/ /de ltas </text></item>
<item><p>304a3</p><section>'dul ba</section><text>bsil ba'i rngo mi thog /bdag la chad pas gcod mdzod dang / /'gyod pa dag dang 'bral bar 'gyur/ /bdag gis de ni bskyed mos tshal/ /gzhir ni zhag drug spang ba byas/ /de ni zhag drug lon nas phyir/ /rang gi bsti gnas gnas su song / /</text></item>
<item><p>304a4</p><section>'dul ba</section><text>zhe sdang med pa'i sems kyis ni/ /sdig pa bdag gis byas pas kyang / /rab tu tsha dang thig nag tu/ /lo ni drug bcu rnams su btsos/ /de nas las kyi lhag mas ni/ /bdag gi lus ni tha ma la/ /ma yi mngal du </text></item>
<item><p>304a5</p><section>'dul ba</section><text>lo drug ni/ /tshang bar yang ni 'dug par gyur/ /bdag ni zhe sdang med bzhin du/ /lus dang ngag gi las byas pa/ /las rnams chud mi za bas na/ /de yi 'bras bu nyams su myong / /de ltar gnas brtan sgra gcan zin/ /</text></item>
<item><p>304a6</p><section>'dul ba</section><text>dge slong dge 'dun mdun 'dug nas/ /ma dros pa'i mtsho chen du/ /rang gi las ni lung bstan to/ /sgra gcan zin gyi le'u ste nyi shu rtsa lnga pa'o// // de nas dge slong gnas brtan </text></item>
<item><p>304a7</p><section>'dul ba</section><text>gnas brtan rnams kyis tshe dang ldan pa dga' bo la 'di skad ces smras so/ /tshe dang ldan pa dga' bo tshe dang ldan pa sgra gcan zin gyis rang gi las kyi rgyu ba lung bstan zin gyis/ tshe dang ldan pa dga' bos kyang da rang gi </text></item>
<item><p>304a8</p><section>'dul ba</section><text>las kyi rgyu ba lung ston cig /de nas tshe dang ldan pa dga' bos kyang de'i tshe rang gi las kyi rgyu ba lung ston par byed de/ rnam par gzigs kyi gsung rab la/ /bdag gis lan cig khrus byas te/ /dge slong dge 'dun khrus </text></item>
<item><p>304b1</p><section>'dul ba</section><text>byas nas/ /de tshe smon lam btab pa ni/ /gnas brtan 'di lta bu dag dang / /bdag ni lhan cig 'grogs par shog /dag cing dri ma med pa dang / /nyon mongs med cing zag bral shog /kha dog bzang po dag dang ni/ /gzugs </text></item>
<item><p>304b2</p><section>'dul ba</section><text>bzang gyur ces smon lam btab/ /de nas 'chi 'pho'i dus byas nas/ /lha rnams su ni skyes par gyur/ /bdag ni gser gyi mdog 'dra ba'i/ /mi dang lha ni rnams su gyur/ /gang dang gang du skyes par ni/ /longs spyod </text></item>
<item><p>304b3</p><section>'dul ba</section><text>chen pos shin tu gnas/ /rang sangs rgyas kyi mchod rten ni/ /shin tu dkar po bdag gis brtsigs/ /de nas byug pas thams cad ni/ /ser por gyur pa de ltar byugs/ /de nas mtshan rnams 'dod pa'i phyir/ /gser </text></item>
<item><p>304b4</p><section>'dul ba</section><text>gyi mdog tu 'gyur ba dang / /gzugs bzang dbyibs ni legs 'gyur bar/ /smon lam du ni gdab pa byas/ /dge ba'i las ni de byas pas/ /grong khyer bA rA Na sIr ni/ /ka shi'i rgyal po kri ki yi/ /bu pho 'bring por bdag skyes so/ /</text></item>
<item><p>304b5</p><section>'dul ba</section><text>'od srung mchod rten mthong nas ni/ /de nas dad pa'i sems bskyed de/ /mchod rten de la bdag gis ni/ /gdugs 'bring zhig ni gdags pa byas/ /khrus de dang ni bsro khang dang / /yung gi byug pas byug pa dang / /gdugs </text></item>
<item><p>304b6</p><section>'dul ba</section><text>ni gdags pa byas pa yis/ /bde ba mang po nyams su myong / /de nas las kyi lhag mas ni/ /bdag gi yang srid tha ma 'dir/ /shAkya'i rgyal po'i rigs skyes nas/ /sangs rgyas skyob pa'i mched du gyur/ /</text></item>
<item><p>304b7</p><section>'dul ba</section><text>bdag gi lus ni 'di la yang / /skyes bu chen po'i mtshan yod pa/ /sum bcu lhag pa ma yin pa'i/ /sum bcu dman pa ma yin pa'o/ /shAkya seng ge'i bstan pa la/ /bdag gis rab 'byung thob nas ni/ /mya ngan </text></item>
<item><p>304b8</p><section>'dul ba</section><text>'das pa bsil gyur pa'i/ /dgra bcom pa yang bdag gis thob/ /thams cad gzigs pas mdzes pa yi/ /rnams kyi mchog tu bdag bstan to/ /nyes bsal zag pa zad nas ni/ /go 'phang dam pa thob par 'gyur/ /</text></item>
<item><p>305a1</p><section>'dul ba</section><text>de ltar gnas brtan dga' bos ni/ /dge slong dge 'dun mdun 'dug nas/ /ma dros pa yi mtsho chen du/ /rang gi las ni lung bstan to/ /dga' bo'i le'u ste nyi shu rtsa drug pa'o// de nas dge slong gnas </text></item>
<item><p>305a2</p><section>'dul ba</section><text>brtan gnas brtan rnams kyis tshe dang ldan pa gyad bu nor la 'di skad ces smras so/ /tshe dang ldan pa gyad bu nor tshe dang ldan pa dga' bos rang gi las kyi rgyu ba lung bstan zin gyis/ tshe dang ldan pa gyad bu nor gyis kyang da rang gi </text></item>
<item><p>305a3</p><section>'dul ba</section><text>las kyi rgyu ba lung ston cig /de nas tshe dang ldan pa gyad bu nor gyis de'i tshe rang gi las kyi rgyu ba lung ston par byed de/ 'di ni bdag sngon tshong pa ni/ /nya pa zhes ni bya bar gyur/ /tshong pa'i lam du zhugs pa na/ /dbang du gyur </text></item>
<item><p>305a4</p><section>'dul ba</section><text>cing zag med pa/ /nyon mongs med pa'i rang sangs rgyas/ /drang srong zhig ni 'gron par 'ongs/ /de yi bar du bdag gis ni/ /rtag par zas la 'gron du bos/ /gang du 'brang ni 'debs 'gyur ba/ /der ni gding ba dag kyang bshams/ /rkang pa'i </text></item>
<item><p>305a5</p><section>'dul ba</section><text>chu dang til mar dang / /de yi mar me dag kyang bshams/ /ji srid lam yod de srid du/ /bdag gis de la bkur sti byas/ /tshong pa rnams kyis rim bzhin du/ /rgya mtsho'i 'gram du phyin pa dang / /dge slong gru drung nyer 'ongs nas/ /bdag gis de la </text></item>
<item><p>305a6</p><section>'dul ba</section><text>smras pa ni/ /btsun pa rgya mtsho 'di la ni/ /nor gyi slad du bzhud dam ci/ /btsun pa bdag cag phongs pas na/ /'dod pa dag gi phyir yang ni/ /rgya mtsho chen po'i chu tshogs la/ /nyen can du ni 'jug par byed/ /bdag la dge slong des </text></item>
<item><p>305a7</p><section>'dul ba</section><text>smras pa/ /bdag ni mya ngan 'das pa yin/ /khyed cag gnyen kun lhan cig tu/ /nor cher bsod nams che bder gyur/ /de tshe de la bdag gis ni/ /rab dgas chos gos bzang po phul/ /mgo bos phyag ni byas nas yang / /de la bskor ba </text></item>
<item><p>305a8</p><section>'dul ba</section><text>dag byas so/ /de nas bdag la thugs brtse'i phyir/ /des ni chos gos blangs nas ni/ /de dag thams cad lta bzhin du/ /de yi 'og tu mkha' la 'phags/ /cho 'phrul byed pa de mthong nas/ /de tshe bdag ni skyo gyur nas/ /bdag gis thal mo sbyar </text></item>
<item><p>305b1</p><section>'dul ba</section><text>byas te/ /de nas smon lam btab pa ni/ /gnas brtan 'di lta bu dag dang / /bdag ni lhan cig 'grogs par shog /'di yis chos ni gang dag thob/ /de dag bdag gis thob par shog /rdzogs sangs rgyas ni mnyes byed cing / /rab tu 'byung ba thob pa dang / /</text></item>
<item><p>305b2</p><section>'dul ba</section><text>dge 'dun la yang rdzu 'phrul gyis/ /rnam 'phrul bkur sti byed par shog /dge ba'i rtsa ba de yis ni/ /lha yi 'jig rten rab tu dga'/ /mi yi 'thob pa thob nas kyang / /bde ba mang po nyams su myong / /skye ba de dang de dag tu/ /bdag ni nor chen phyug pa dang / /</text></item>
<item><p>305b3</p><section>'dul ba</section><text>bsod nams byas pas mdzes pa yi/ /lha dang mi ni rnams su gyur/ /bskal pa tha ma 'di la ni/ /srid pa tha ma 'di la yang / /ku shi zhes bya'i gyad rnams kyi/ /gyad kyi bur ni bdag skyes te/ /blta na sdug cing mdzes pa dang / /gzugs bzang </text></item>
<item><p>305b4</p><section>'dul ba</section><text>spyod pa mdzes pa dang / /thams cad la sdug yid 'ong zhing / /phun sum tshogs pa mthar phyin no/ /sangs rgyas shAkya seng ge ni/ /bla na med pa mnyes par byas/ /mthong nas bdag sems dad byas te/ /khyim med par ni rab tu byung / /ma ga d+ha yi </text></item>
<item><p>305b5</p><section>'dul ba</section><text>ri brgyud nas/ /'od ma'i tshal du gnas byas na/ /dge slong dge 'dun tho 'tsham pa'i/ /nyan thos dag cig der lhags te/ /gnas mal dag ni bskos na yang / /dge slong rnams la spyo byed de/ /rnam par 'tshe zhing smod pa dang / /yang dang </text></item>
<item><p>305b6</p><section>'dul ba</section><text>yang du gshe bar byed/ /tshangs mtshungs spyod pa rnams mthong nas/ /bdag ni snying rje bar gyur te/ /bdag ni zag pa zad gyur kyang / /nyid kyis dge slong bsnyen bkur bya/ /bdag gis brtson 'grus brtsams nas ni/ /bstan pa 'di la </text></item>
<item><p>305b7</p><section>'dul ba</section><text>brtson byas pas/ /dgra bcom bdag gis thob nas ni/ /mngon shes drug la dbang byas so/ /ston pa'i spyan sngar song nas ni/ /thub la mgo bos phyag byas te/ /thal mo spyi bor sbyar nas su/ /skyes bu dam pa la gsol pa/ /</text></item>
<item><p>305b8</p><section>'dul ba</section><text>'dod chags gti mug gis ma lags/ /byams sems gus dang bcas pa yis/ /thub pa bdag ni dge slong gi/ /rim gro bgyid par gnang bar mdzod/ /pha rol sems la mkhas pa yi/ /ston pas bdag gsol </text></item>
<item><p>306a1</p><section>'dul ba</section><text>mkhyen nas ni/ /nyid kyis dge slong dge 'dun mdun/ /gnyug ma'i rim gro byed du bcug /byams pa'i lus kyi las dang ni/ /de bzhin ngag dang yid kyis kyang / /bdag gis rtag tu sems smad nas/ /dge slong dge 'dun rim </text></item>
<item><p>306a2</p><section>'dul ba</section><text>gro byas/ /spyod pa la ni zhugs pa dang / /lam nas 'ongs pa'i dge slong dag /bdag gis mthong nas dga' ba dang / /so sor yid ni bde gyur nas/ /til mar rab 'bar lta bu yi/ /bdag gi sor lnga'i sgron ma yi/ /rdzu 'phrul rnam par </text></item>
<item><p>306a3</p><section>'dul ba</section><text>bstan byas nas/ /gnas mal dag ni 'cha' bar byed/ /dge slong gang dag bdag gi ni/ /cho 'phrul 'di ni lta 'dod na/ /nam ni sros par gyur pa dang / /mun khung bdag drung lhags nas ni/ /de rnams la ni ci rigs par/ /byams sems </text></item>
<item><p>306a4</p><section>'dul ba</section><text>gus dang bcas pa yis/ /gnas mal dag ni 'cha' byed cing / /skye bo mang po skyo ba skyed/ /bdag gis bsams pa gang yin dang / /bdag gis smon lam gang btab pa/ /bdag gi bzang po de grub cing / /go 'phang mi g.yo bdag </text></item>
<item><p>306a5</p><section>'dul ba</section><text>gis thob/ /de lta bur ni gyad bu nor/ /zag pa med cing dbang gyur pas/ /ma dros pa yi mtsho chen du/ /rang gi las ni lung bstan to/ /gyad bu nor gyi le'u ste nyi shu bdun pa'o// //</text></item>
<item><p>306a6</p><section>'dul ba</section><text>de nas dge slong gnas brtan gnas brtan rnams kyis tshe dang ldan pa nye sde la 'di skad ces smras so/ /tshe dang ldan pa nye sde tshe dang ldan pa gyad bu nor gyis rang gi las kyi rgyu ba lung bstan zin gyis/ /tshe dang ldan pa nyes sdes kyang da rang gi las </text></item>
<item><p>306a7</p><section>'dul ba</section><text>kyi rgyu ba lung ston cig /de nas tshe dang ldan pa nye sdes de'i tshe rang gi las kyi rgyu ba lung ston par byed de/ /'das pa dag gi dus na bdag /rngon pa dag tu gyur pa na/ /nags chen nyams dga' byul ba dang / /ri dgas rnam pa sna tshogs </text></item>
<item><p>306a8</p><section>'dul ba</section><text>mthong / /dug gis bskus pa'i mda' rnams dang / /gzhu yi tshogs dag blangs nas ni/ /ri dgas mang po'i ri yi rdzong / /de yang der ni bdag gis brgyus/ /bdag gis ri dgas rnams mthong na/ /gdug pa'i sems ni nyer </text></item>
<item><p>306b1</p><section>'dul ba</section><text>bzhag nas/ /dug gis bskus pa'i mda' rnams kyis/ /ri dgas mang po rab tu bsnun/ /bdag gi lag na gzhu dang ni/ /dug gis bskus pa'i mda' srel bzhin/ /rang sangs rgyas shig ljon shing gi/ /drung na bzhugs pa mthong bar gyur/ /</text></item>
<item><p>306b2</p><section>'dul ba</section><text>bdag gis dge sbyong de mthong nas/ /de tshe yid ni mi bder gyur/ /de nas thub pa gnod med pa'i/ /lus la mdas ni bsnun par gyur/ /de yi 'og tu dge slong de/ /mda' yi zug rngu'i sdug bsngal ldan/ /shing de nyid kyi drung du ni/ /</text></item>
<item><p>306b3</p><section>'dul ba</section><text>len pa med par mya ngan 'das/ /rtsub pa'i las de byas pas na/ /sems can dmyal bar skyes nas ni/ /de la lo ni stong phrag tu/ /bdag gis sdug bsngal tshor ba myong / /de nas dmyal las shi 'phos nas/ /dud 'gro'i skye gnas </text></item>
<item><p>306b4</p><section>'dul ba</section><text>song nas ni/ /ri yi rdzong ni de nyid du/ /bdag ni ri dgas rnams su skyes/ /rtag tu 'jigs shing bag tsha zhing / /bkres shing skom pas nyen pas na/ /rid cing shin tu sdug bsngal bas/ /bdag ni de dang der rgyu'o/ /rdzong der rngon pa </text></item>
<item><p>306b5</p><section>'dul ba</section><text>gdug pa ni/ /shin tu mi bzad pa rnams kyis/ /dug gis bskus pa'i mda' rnon gyis/ /bdag gi lus la bsnun par gyur/ /bdag 'gyel de dag gis mthong nas/ /bdag ni gson zhing 'gul bzhin du/ /mtshon </text></item>
<item><p>306b6</p><section>'dul ba</section><text>gyis yan lag rnams kyi sha /bcad nas de rnams khyer zhing 'dong / /bdag ni sa phyogs de nyid du/ /sha yi ched du bsad byas te/ /de ltar tshe rabs lnga brgyar ni/ /sdug bsngal mang po bsgrubs pa yin/ /ri bo </text></item>
<item><p>306b7</p><section>'dul ba</section><text>de nyid ngos na ni/ /dka' thub ldan la mthu che zhing / /rdzu 'phrul che gzi mi bzad pa'i/ /drang srong rab tu mang po mthong / /bdag gis drang srong de mthong nas/ /de nas byams pa'i sems bsgoms te/ /blo bzang </text></item>
<item><p>306b8</p><section>'dul ba</section><text>byams dang ldan pa la/ /yang dang yang du blta byas so/ /dka' thub ldan pa de rnams la/ /bdag gis gus bcas mos dad byas/ /dge ba'i rtsa ba de yis ni/ /bdag gis mi yi srid pa thob/ /</text></item>
<item><p>307a1</p><section>'dul ba</section><text>zas don gnyer ba'i slong ba ni/ /rang sangs rgyas shig mthong nas ni/ /gus pa yis ni rtag par de/ /bdag gis zas la spyan drangs so/ /btsun pa de tshim byas nas su/ /de tshe smon lam btab pa ni/ /drang srong 'di </text></item>
<item><p>307a2</p><section>'dul ba</section><text>lta bu dag dang / /bdag ni lhan cig 'grogs par shog /rdzogs sangs rgyas ni mnyes byed cing / /bdag gis rab 'byung thob nas ni/ /'jigs shing skrag pa med pa yi/ /zag pa med la gnas par shog /dge ba'i las de byas </text></item>
<item><p>307a3</p><section>'dul ba</section><text>pas na/ /lha yi 'jig rten rab tu dga'/ /mi nyid rnyed pa thob nas kyang / /phyug cing nor ni mang bar gyur/ /rdzogs sangs gang zag zla med pa/ /ston pa bdag gis mnyes par byas/ /bdag gis shAkya thub mthong nas/ /khyim </text></item>
<item><p>307a4</p><section>'dul ba</section><text>med par ni rab tu byung / /dad pas rab tu byung nas kyang / /bstan la dga' bas gnas byas pas/ /bdag gis dgra bcom thob nas ni/ /mngon shes drug la dbang byas so/ /da dung du yang btsun pa dag /bdag ni thams cad dbang gyur na 'ang / /</text></item>
<item><p>307a5</p><section>'dul ba</section><text>phug gi nang du zhugs nas su/ /'chi ba nye bar gyur pa na/ /sbrul gdug shin du mi bzad pa/ /bdag gi lus la 'bab par gyur/ /btsun pa bdag gis nyes spyad pa/ /gang bgyis dran pa 'di lags te/ /las ni chud mi za bas na/ /de yi </text></item>
<item><p>307a6</p><section>'dul ba</section><text>'bras bu nyams su myong / /de ltar gnas brtan nye sde yis/ /dge slong dge 'dun mdun 'dug nas/ /ma dros pa yi mtsho chen du/ /rang gi las ni lung bstan to/ /nye sde'i le'u ste nyi shu brgyad pa'o// // de nas dge slong gnas brtan gnas </text></item>
<item><p>307a7</p><section>'dul ba</section><text>brtan rnams kyis tshe dang ldan pa bzang ldan la 'di skad ces smras so/ /tshe dang ldan pa bzang ldan tshe dang ldan pa nye sdes rang gi las kyi rgyu ba lung bstan zin gyis/ tshe dang ldan pa bzang ldan gyis kyang da rang gi las kyi rgyu ba lung ston cig /de nas tshe </text></item>
<item><p>307a8</p><section>'dul ba</section><text>dang ldan pa shAkya'i rgyal po bzang ldan gyis de'i tshe rang gi las kyi rgyu ba lung ston par byed de/ dgon pa shin du 'jigs chen gyi/ /mu ge dag ni byung ba na/ /rang gi zas ni don gnyer ba/ /slong ba po ni lnga brgya yi/ /de rnams kun gyi dpon gyur cing / /de dag </text></item>
<item><p>307b1</p><section>'dul ba</section><text>kun gyis gtsor bkur te/ /de rnams kun gyis bslangs pa yi/ /zas ni bdag la 'bul bar byed/ /de dag bzang ngam ngan pa'ang rung / /thob pa bdag la 'ged par byed/ /bdag gi tshig gis gnas pas na/ /de dag bdag la brnyas mi byed/ /mi zhig </text></item>
<item><p>307b2</p><section>'dul ba</section><text>snum khur zhig khyer nas/ /tshong 'dus nang nas 'gro ba las/ /bdag gis de las mthus phrogs te/ /khyer nas de nas song ba dang / /de nas bdag gis brgyugs pa dang / /phyi bzhin du ni snyegs ma byung / /smyags bcad bros par gyur pa na/ /de dag </text></item>
<item><p>307b3</p><section>'dul ba</section><text>gis ni gzung ma nus/ /'bab chu'i pha rol rgal nas ni/ /bdag ni phyogs gcig 'dug nas su/ /'ga' zhig 'ong bar 'gyur snyam nas/ /mtha' dag tu ni lta bar byed/ /snum la g.yos legs byas zin pa'i/ /snum khur bdag gis zos na ni/ /des na </text></item>
<item><p>307b4</p><section>'dul ba</section><text>bdag ni lto 'grangs pas/ /nyin zhag gcig ni thub 'gyur snyam/ /de nas skal ldan rang sangs rgyas/ /yang srid skye ba zad gyur pa/ /rdzu 'phrul che gzi mi bzad pa/ /drang srong 'jigs pa zhig 'ongs so/ /bdag gi sems la bsams pa ni/ /sdug bsngal bkren </text></item>
<item><p>307b5</p><section>'dul ba</section><text>par gyur pa ni/ /sngon chad bsod nams ma byas pas/ /des bdag 'di ltar bkren par gyur/ /ma la bdag gis dge sbyong 'di/ /snum khur gtsang ma 'di sbyin te/ /bdag ni ltogs par shi bla yi/ /'di lta bkren pa mi rung ngo / /de la bdag sems dad byas nas/ /yid </text></item>
<item><p>307b6</p><section>'dul ba</section><text>mgu ba dang rangs pa yis/ /dge slong dam pa mchod 'os pa'i/ /yon gnas de la snum khur phul/ /skal ldan gyis ni de blangs nas/ /bdag nyid la ni snying brtse'i phyir/ /de nyid du ni longs spyad nas/ /de nas mkha' la 'phags par gyur/ /</text></item>
<item><p>307b7</p><section>'dul ba</section><text>de nas smon lam btab pa ni/ /bdag ni bkren par mi 'gyur zhing / /kha dog bzang po rnams dang ni/ /rigs btsun pa yang don du gnyer/ /gnas brtan 'di lta bu dag dang / /bdag ni lhan cig 'grogs par shog /khyod nyid kyis </text></item>
<item><p>307b8</p><section>'dul ba</section><text>ni gang rtogs pa/ /de 'dra'i chos kyang shes par shog /dge ba'i las de byas pas na/ /bde ba mang po nyams su myong / /bsod nams byas pas mdzes pa yi/ /lha dang mi ni rnams su gyur/ /lha dang mi yi rgyal srid kyang / /</text></item>
<item><p>308a1</p><section>'dul ba</section><text>bdag gis mang po nyams su myong / /las de yis ni lan 'ga' yang / /bdag ni ngan 'gror ma song ngo / /de nas las kyi lhag mas ni/ /bdag gi yang srid tha ma 'dir/ /shAkya rnams kyi grong mchog tu/ /rigs btsun par ni bdag skyes </text></item>
<item><p>308a2</p><section>'dul ba</section><text>so/ /bdag gi skye ba tha ma ni/ /mi'i srid thob pa 'di yin te/ /yang dag sangs rgyas bla med pa/ /shAkya seng ge 'di mnyes byas/ /gang tshe sangs rgyas bcom ldan 'das/ /nye du'i gnas su gshegs pa na/ /de tshe bdag ni nye du yi/ /mdun du bdar nas </text></item>
<item><p>308a3</p><section>'dul ba</section><text>rab tu byung / /bdag gi smon pa gang yin pa/ /de ni bdag gis yongs rdzogs te/ /mya ngan 'das pa bsil gyur pa'i/ /dgra bcom pa yang bdag gis thob/ /rgyal po'i rgyud las rab byung ba/ /sangs rgyas nye du bzang ldan gyis/ /ma dros </text></item>
<item><p>308a4</p><section>'dul ba</section><text>pa yi mtsho chan du/ /rang gi las ni lung bstan to/ /shAkya'i rgyal po bzang ldan gyi le'u ste nyi shu dgu pa'o// // de nas dge slong gnas brtan gnas brtan rnams kyis tshe dang ldan pa mdzes bzang la 'di skad ces smras so/ /tshe dang </text></item>
<item><p>308a5</p><section>'dul ba</section><text>ldan pa mdzes bzang tshe dang ldan pa shAkya'i rgyal po bzang ldan gyis rang gi las kyi rgyu ba lung bstan zin gyis/ tshe dang ldan pa mdzes bzang gis kyang da rang gi las kyi rgyu ba lung ston cig /de nas tshe dang ldan pa mdzes bzang gis de'i </text></item>
<item><p>308a6</p><section>'dul ba</section><text>tshe rang gi las kyi rgyu ba lung ston par byed de/ skyob pa log par dad sel gyi/ /mchod rten zhig ni rtsig pa na/ /de tshe bdag ni khar len pa/ /gla mir gyur te de nas ni/ /bdag gis mchod rten rtsig pa la/ /yang dang yang du dpyad pa ni/ /</text></item>
<item><p>308a7</p><section>'dul ba</section><text>mchod rten 'di ni che ches pas/ /nam zhig na ni mthar phyin 'gyur/ /mchod rten 'di ni 'phang dma' zhing / /chung ngu zhig tu byas gyur na/ /'god pa chung zhing nyon mongs med/ /myur du mthar yang phyin par </text></item>
<item><p>308a8</p><section>'dul ba</section><text>'gyur/ /las kyi rnam smin de dang ni/ /ngag gi nyes par spyad pa des/ /de nas 'chi 'pho'i dus byas te/ /dmyal ba rnams su skyes par gyur/ /dmyal ba nas ni shi 'phos bdag /gang dang gang du skyes par ni/ /kha dog ngan cing bong chung la/ /</text></item>
<item><p>308b1</p><section>'dul ba</section><text>bdag ni yongs kyis smad par gyur/ /'od srung gi ni gsung rab tshe/ /sngon ni khu byug phor gyur nas/ /bA rA Na sI'i lam gyi bar/ /tshal stug po yi nang na gnas/ /de na 'jig rten rab gsal mdzad/ /dge slong dge 'dun mdun byas la/ /</text></item>
<item><p>308b2</p><section>'dul ba</section><text>bdag gis 'jam dbyangs skad phyung zhing / /nam mkha' las ni der bskor to/ /ji tsam yang dag sangs rgyas ni/ /bsod snyoms don phyir gshegs mthong na/ /'byung ba dang ni gshegs pa la/ /rtag tu yang ni bskor ba byas/ /dge ba'i rtsa </text></item>
<item><p>308b3</p><section>'dul ba</section><text>ba de yis ni/ /bdag gis mi yi srid thob nas/ /rdzogs pa'i sangs rgyas bla med pa/ /ded dpon 'di ni mnyes par byas/ /shAkya seng ge'i bstan pa la/ /bdag gis rab byung thob nas ni/ /mya ngan 'das pa bsil gyur pa'i/ /</text></item>
<item><p>308b4</p><section>'dul ba</section><text>dgra bcom pa yang bdag gis thob/ /bdag ni thams cad gzigs pa yis/ /'jam dbyangs rnams kyi mchog dang ni/ /mang du thos dang chos 'dzin dang / /dge ba'i spobs pa can du bstan/ /lha 'am yang na mi yang rung / /</text></item>
<item><p>308b5</p><section>'dul ba</section><text>'khor bzhi po dag bdag las ni/ /snyan cing 'jebs pa'i chos thos nas/ /thams cad rab tu dga' bar 'gyur/ /dge ba nyung ngu byas pa dang / /mi dge mang po byas pa yi/ /las rnams chud mi za bas na/ /de yi 'bras </text></item>
<item><p>308b6</p><section>'dul ba</section><text>bu nyams su myong / /de ltar gnas brtan mdzes bzang gis/ /dge slong dge 'dun mdun 'dug nas/ /ma dros pa yi mtsho chen du/ /rang gi las ni lung bstan to/ /mdzes bzang gi le'u ste sum bcu pa'o// //</text></item>
<item><p>308b7</p><section>'dul ba</section><text>sdom ni/ lam phran sprul khol ma 'gags dang / /nag po lnga pa sgra gcan dang / /dga' bo nor dang nye sde dang / /bzang ldan dang ni mdzes bzang ngo / /de nas dge slong gnas brtan gnas brtan rnams kyis tshe dang ldan pa gnas </text></item>
<item><p>308b8</p><section>'dul ba</section><text>'jog sbrang rtsi can la 'di skad ces smras so/ /tshe dang ldan pa gnas 'jog sbrang rtsi can tshe dang ldan pa mdzes bzang gis rang gi las kyi rgyu ba lung bstan zin gyis/ tshe dang ldan pa gnas 'jog sbrang rtsi can gyis kyang da rang gi las kyi rgyu ba </text></item>
<item><p>309a1</p><section>'dul ba</section><text>lung ston cig /de nas tshe dang ldan pa gnas 'jog sbrang rtsi can gyis de'i tshe rang gi las kyi rgyu ba lung ston par byed de/ bdag ni sngon ni yangs pa yi/ spra chen spre'u dbang gyur pa na/ /lhung bzed mang po mthong nas ni/ /</text></item>
<item><p>309a2</p><section>'dul ba</section><text>rgyal ba'i lhung bzed blangs pa las/ /dge slong rnams kyis bdag bkag nas/ /de nas bcom ldan bka' stsal pa/ /'di ni lhung bzed mi gcog gis/ /dge slong rnams kyis ma dgag zhig /ston pa'i lhung bzed khyer nas ni/ /shing </text></item>
<item><p>309a3</p><section>'dul ba</section><text>gi khar ni 'dzegs nas su/ /sbrang rtsis yongs su bkang nas kyang / /dal bus rim gyis babs nas ni/ /lhung bzed sbrang rtsi can thogs te/ /ston pa la ni phul ba las/ /ston pa srog chags bcas par ni/ /mkhyen </text></item>
<item><p>309a4</p><section>'dul ba</section><text>te bdag las ma bzhes nas/ /bdag gis phyogs gcig song nas ni/ /de la srog chags yod mthong nas/ /srog chags med par gtsang byas te/ /ston pa la ni phul ba dang / /'on kyang bcom ldan 'das kyis ni/ /bdag </text></item>
<item><p>309a5</p><section>'dul ba</section><text>las sbrang rtsi ma bzhes par/ /ma brtags thugs su chud nas ni/ /bde bar gshegs pas ma bzhes snyam/ /de nas lhung bzed sbrang rtsi can/ /de tshe bdag gis chus btab nas/ /sems ni mgu dang dga' ba yis/ /rdzogs </text></item>
<item><p>309a6</p><section>'dul ba</section><text>sangs rgyas la phul ba las/ /de nas gang zag zla med pa/ /ston pa'i phyag 'jam gnyis kyis su/ /bdag la lhung bzed bzhes nas ni/ /de ni nyan thos rnams la gtad/ /bdag ni rab tu dga' gyur nas/ /thal mo legs par sbyar byas te/ /</text></item>
<item><p>309a7</p><section>'dul ba</section><text>de nas chos rgyal spyan snga nas/ /gar byed cing ni de nas song / /de nas smon lam btab pa ni/ /mi nyid dag ni thob nas su/ /ston pa 'di la brten nas ni/ /byang chub dam pa 'di reg shog /dge ba'i rtsa ba des na bdag /mi yi srid pa thob nas ni/ /</text></item>
<item><p>309a8</p><section>'dul ba</section><text>rdzogs pa'i sangs rgyas bla med pa/ /ded dpon 'di ni mnyes par byas/ /shAkya seng ge'i bstan pa la/ /bdag gis byang chub thob nas kyang / /mya ngan 'das pa bsil gyur pa'i/ /dgra bcom pa yang bdag gis thob/ /bdag ni dgra bcom dbang </text></item>
<item><p>309b1</p><section>'dul ba</section><text>gyur cing / /mngon shes drug ldan rdzu 'phrul che/ /dge slong rnams kyis bdag la ni/ /gnas 'jog sbrang rtsi can du shes/ /bsod nams byas pas grags ldan pa/ /bdag ni rtag tu bkur zhing mchod/ /dge slong dge 'dun yongs bskor nas/ /</text></item>
<item><p>309b2</p><section>'dul ba</section><text>bdag ni rgyu zhing song ba na/ /de nas dgon pa'i lam du ni/ /dge slong dge 'dun skom gyur nas/ /de na sems la smon pa ni/ /de ring sbrang rtsi rnyed gyur cig /de nas mi ma yin rnams kyis/ /bdag smon shes te phyogs bzhi nas/ /sbrang rtsi khur </text></item>
<item><p>309b3</p><section>'dul ba</section><text>gyis blangs nas ni/ /de dag tu ni 'bul bar byed/ /bdag gis sbrang rtsi ci dgos pa/ /bzang po dag las blangs nas ni/ /dge slong dge 'dun tshim byas te/ /de nas lhag par legs par gyur/ /'das ma thag pa'i skye ba la/ /spre'u yi rgyal </text></item>
<item><p>309b4</p><section>'dul ba</section><text>po de byas pas/ /log par ltung nas bdag 'phos nas/ /'chi med go 'phang reg gyur te/ /ji skad bdag gis smon pa yi/ /thams cad 'byor pa nyid du gyur/ /ston pa bkur sti byas pas 'dir/ /rang gi don ni yongs su rdzogs/ /btsun pa </text></item>
<item><p>309b5</p><section>'dul ba</section><text>bdag gis dge ba gang / /bgyis pa dran pa 'di lags te/ /de yi 'bras bu sdug pa dang / /bde 'byung 'dod pa nyams su myong / /de ltar gnas 'jog sbrang rtsi can/ /dge slong dge 'dun mdun 'dug nas/ /ma dros pa yi mtsho chen du/ /</text></item>
<item><p>309b6</p><section>'dul ba</section><text>rang gi las ni lung bstan to/ /gnas 'jog sbrang rtsi can gyi le'u ste sum bcu rtsa gcig pa'o// //'dul ba gzhi/ / bam po lnga bcu rtsa bzhi pa/ de nas dge slong gnas brtan gnas brtan rnams </text></item>
<item><p>309b7</p><section>'dul ba</section><text>kyis tshe dang ldan pa rgyu can la 'di skad ces smras so/ /tshe dang ldan pa rgyu can tshe dang ldan pa gnas 'jog sbrang rtsi can gyis rang gi las kyi rgyu ba lung bstan zin gyis/ /tshe dang ldan pa rgyu can gyis kyang da rang gi las kyi </text></item>
<item><p>309b8</p><section>'dul ba</section><text>rgyu ba lung ston cig /de nas tshe dang ldan pa rgyu can gyis de'i tshe rang gi las kyi rgyu ba lung ston par byed de/ bshes ldan grong du bdag gis sngon/ /bskal pa dgu bcu rtsa gcig na/ /sangs rgyas rnam par </text></item>
<item><p>310a1</p><section>'dul ba</section><text>gzigs pa ni/ /grong khyer dam par 'jug pa mthong / /thugs rje che ldan mthong nas ni/ /me tog sil mas gtor nas der/ /me tog rtsa bas yar brteg cing / /gyen du kha bltas khang bzangs gnas/ /de nas bdag ni rab dga' bas/ /</text></item>
<item><p>310a2</p><section>'dul ba</section><text>thub pa'i zhabs la mgos gtugs nas/ /thal mo legs par sbyar nas ni/ /de la bskor ba byas par gyur/ /bdag gis chos ni ma thos shing / /bdag ni skyabs su ma song bar/ /sems dad nyid cig byas nas ni/ /bde gshegs drung nas </text></item>
<item><p>310a3</p><section>'dul ba</section><text>bdag song ngo / /mthu chen rnam par gzigs pa la/ /dge ba'i las de byas pas na/ /bskal pa dgu bcu rtsa gcig tu/ /ngan 'gro mngon par mi shes so/ /bdag ni lha lus rab dga' zhing / /lha yi 'dod pa yang dag 'byor/ /mi nyid </text></item>
<item><p>310a4</p><section>'dul ba</section><text>rnyed pa thob nas kyang / /bdag ni nor chen phyug por gyur/ /bdag gi skye ba tha ma ni/ /mi'i srid thob pa 'di yin te/ /nor che longs spyod che ba yi/ /bram ze rnams kyi rigs su gyur/ /sgra nges sbyor dang shes gsal bcas/ /skyes bu chen po </text></item>
<item><p>310a5</p><section>'dul ba</section><text>mtshan dang ni/ /tshig gi don bcas ston pa yis/ /gsang tshig rnams kyi pha rol phyin/ /bram ze lnga brgya rnams la ni/ /tshal du gsang tshig brjod pa'i phyir/ /bram ze rnams kyis yongs bskor nas/ /bdag ni khyim nas byung ba las/ /bdag </text></item>
<item><p>310a6</p><section>'dul ba</section><text>gis rdzogs pa'i sangs rgyas ni/ /dge slong dge 'dun mdun bdar nas/ /dpa' bo chen po ma ga d+ha'i/ /grong mchog tu ni 'jug pa mthong / /bdag gis thugs rje ldan mthong nas/ /yid dga' bar ni gyur pa dang / /sngon gyi rgyu ni de dag gis/ /</text></item>
<item><p>310a7</p><section>'dul ba</section><text>mtshan rnams la ni brtags pa las/ /'jig rten mgon po'i mtshan rnams ni/ /sum bcu rtsa gnyis yongs rdzogs shing / /dpe byad rnams kyis mdzes pa yi/ /grags par ldan pa mthong bar gyur/ /mtshan dang ldan pa de mthong </text></item>
<item><p>310a8</p><section>'dul ba</section><text>nas/ /mgo bo yis ni phyag byas te/ /phyogs gcig 'dug nas gus pas ni/ /'dren pa de la mngon bstod pa/ /ji ltar gsang tshigs la gda' ba/ /khyod la de bzhin de gda' bas/ /khyod sangs rgyas par the tshom med/ /</text></item>
<item><p>310b1</p><section>'dul ba</section><text>'jig rten gyi ni ston pa mchog /khyod ni tshangs pa brgya byin khyod/ /khyod las lhag pa ma mchis te/ /khyod ni nyi ma khyab 'jug lags/ /khyod ni 'jig rten bla na med/ /rgyal ba khyod 'dra 'ang ma mthong na/ /lhag pa lta zhig ga la zhig /lha dang </text></item>
<item><p>310b2</p><section>'dul ba</section><text>bcas pa'i 'jig rten na/ /khyod ni rgyal ba bdud zil non/ /khyod ni mgon med rnams kyi gnas/ /rten med rnams kyi skyabs kyang lags/ /khyod kyi nyan thos nyid du mchis/ /khyod ni bdag gi skyabs mdzod cig /de nas gser gyi </text></item>
<item><p>310b3</p><section>'dul ba</section><text>mchod sdong lta'i/ /phyag ni de yis brkyang mdzad de/ /rgyal ba'i phyag ni smad mdzad nas/ /bdag gi mgo la kun du byugs/ /yid ni rab tu dang byas pas/ /khyod kyis bsod nams mang po bskyed/ /sems ni rab tu dang rnams </text></item>
<item><p>310b4</p><section>'dul ba</section><text>kyi/ /yon chung bar ni mi 'gyur ro/ /yon gnas bla na med pa yi/ /sangs rgyas la ni khyod kyis bsten/ /bram ze khye'u yis mchod sbyin byas/ /zhing rab la ni sa bon btab/ /ngan song gi ni lam bcad pas/ /</text></item>
<item><p>310b5</p><section>'dul ba</section><text>khyod la ngan 'gro'i 'jigs pa med/ /bram ze khye'u yis bdud rtsi yis/ /sgo phye bar ni dogs med byos/ /khyod ni rab tu 'byung 'dod na/ /ral pa kun ni myur spongs te/ /nga yi spyan sngar rab byung la/ /bram ze </text></item>
<item><p>310b6</p><section>'dul ba</section><text>tha ba med par gyis/ /bdag ni chos nyid la dga' nas/ /de na slob ma'i tshogs smra ba/ /khyod ni bram zer gyur zin na/ /ji ltar dge sbyong mgo reg 'gyur/ /dkar po'i rigs 'di spangs nas ni/ /nag po'i rigs 'di </text></item>
<item><p>310b7</p><section>'dul ba</section><text>khas len nam/ /'jig rten na ni bram ze gtso/ /pha rol phyin cing tshangs pa yi/ /snying dang kha nas skyes pa yin/ /bram ze tshangs pas sprul pa yin/ /khyed cag kun ni mi mkhas pa/ /khyed cag kun ni mi shes pa/ /'di na bdag ci gsang tshig gi/ /de nyid rig cing pha rol phyin/ /</text></item>
<item><p>310b8</p><section>'dul ba</section><text>bdag ni shes rab mtha' yas kyis/ /gsungs pa ji ltar shes pa bzhin/ /de bzhin du ni bdag byed kyis/ /gang dag der 'gro mi 'dod pa/ /ci sems ji ltar 'dod pa bzhin/ /gar dga' der ni 'deng la rag /bdag ni gsang tshig don mi gnyer/ /ltos par yang ni mi byed do/ /de nas bdag gi slob ma'i </text></item>
<item><p>311a1</p><section>'dul ba</section><text>tshogs/ /mchi mas brnangs shing ngu bzhin gyis/ /snying ni rje rje skad smras nas/ /de nas de rnams phyogs phyogs dong / /de nas thugs rje che ldan pa'i/ /thub pas bdag la gsungs pa ni/ /dge slong tshur shog </text></item>
<item><p>311a2</p><section>'dul ba</section><text>bka' stsal pas/ /bdag ni bsnyen par rdzogs par gyur/ /khyim rnams nas ni khyim med par/ /yang dag dad pas rab tu byung / /sangs rgyas bstan pa chub byas nas/ /mngon par shes kun reg gyur te/ /sngon gyi gnas ni </text></item>
<item><p>311a3</p><section>'dul ba</section><text>rjes su dran/ /lha yi mig ni rnam par dag /bdag sngon gang na 'dug pa yi/ /'chi 'pho skye ba shes par gyur/ /zag pa zad pa thob pas na/ /bdag gis rdzu 'phrul mngon du byas/ /de ltar gnas brtan rgyu can gyis/ /dge slong dge 'dun </text></item>
<item><p>311a4</p><section>'dul ba</section><text>mdun 'dug nas/ /ma dros pa yi mtsho chen du/ /rang gi las ni lung bstan to/ /gnas brtan rgyu can gyi le'u ste sum bcu rtsa gnyis pa'o// // de nas dge slong gnas brtan gnas brtan rnams kyis tshe dang ldan pa kauN+Di n+ya la </text></item>
<item><p>311a5</p><section>'dul ba</section><text>'di skad ces smras so/ /tshe dang ldan pa kauN+Di n+ya tshe dang ldan pa rgyu can gyis rang gi las kyi rgyu ba lung bstan zin gyis/ tshe dang ldan pa kauN+Di n+yas kyang da rang gi las kyi rgyu ba lung ston cig /de nas tshe dang ldan pa kauN+Di n+yas de'i tshe rang gi las </text></item>
<item><p>311a6</p><section>'dul ba</section><text>kyi rgyu ba lung ston par byed de/ sngon ni thub chen 'od srung gi/ /dam pa'i chos ni nub pa na/ /nyan thos thams cad 'dus nas su/ /phan tshun dag tu smras pa ni/ /ston pa thugs rje 'od srung ni/ /mya ngan 'das pas nges par yang / /</text></item>
<item><p>311a7</p><section>'dul ba</section><text>rab tu byung ba srab gyur cing / /dam chos kyang ni ston mi 'gyur/ /bdag cag ji skad thos pa'i chos/ /phan tshun yang dag gsal byas nas/ /sangs rgyas bstan las spro ba dang / /brtson 'grus brtsam pas gnas par bya/ /de dag </text></item>
<item><p>311a8</p><section>'dul ba</section><text>ri la 'dzegs nas ni/ /zag pa zad pa ma thob par/ /re shig 'di nas mi ldang zhes/ /rtswa yi gding ba dag la 'khod/ /srog la yang ni mi lta bar/ /brtson 'grus brtsams te gnas pa na/ /bdun gyis mngon par shes la reg /dge slong dag </text></item>
<item><p>311b1</p><section>'dul ba</section><text>ni mya ngan 'das/ /de yi bdun pa bdag yin te/ /dbang po brtul zhing bsod nams chung / /snyoms med sbyor la brtson pa yi/ /so so'i skye bo 'chi dus byas/ /bdag gis brtson 'grus ma btang zhing / /de bzhin rab tu brtson gnas pas/ /</text></item>
<item><p>311b2</p><section>'dul ba</section><text>dga' ldan rnams dang skal mnyam pa'i/ /lha yi 'jig rten rnams su skyes/ /de na shAkya seng ge yi/ /thub chen byang chub sems dpa' mthong / /thub pa lha yi tshogs la ni/ /skyo bar 'gyur ba'i chos ston mdzad/ /bdag gis de yi </text></item>
<item><p>311b3</p><section>'dul ba</section><text>chos bshad pa/ /thos nas rtse gcig yid gyur te/ /dam chos yid la byed pa ni/ /lan 'ga'ang rnam par ma spangs so/ /lha yi 'jig rten bdag son nas/ /grong khyer ser skya zhes bya ba'i/ /kauN+Di n+ya rus bram ze yi/ /rigs can du ni </text></item>
<item><p>311b4</p><section>'dul ba</section><text>skyes par gyur/ /byang chub sems dpa'i grags chen ldan/ /zas gtsang sras por gyur nas ni/ /dad pas byung nas dka' spyod pa/ /spyad par gyur pa de yi tshe/ /rgyal po'i mchog ni zas gtsang gis/ /bdag bkug nas kyang </text></item>
<item><p>311b5</p><section>'dul ba</section><text>smras pa ni/ /rab tu 'byung bar 'dod par gyis/ /der ni de yi nad g.yog byos/ /de tshe bdag gis yid dad pas/ /byang chub sems dpa'i rim gro byas/ /lam 'di'i rnam dag 'gyur min zhes/ /yid byung nas ni gshegs par </text></item>
<item><p>311b6</p><section>'dul ba</section><text>gyur/ /gang tshe shAkya thub pas ni/ /chos kyi 'khor lo bskor ba na/ /kun gyi thog mar bdag gis ni/ /de yi dam chos rtogs par gyur/ /'od srung gi ni gsung rab la/ /tshangs par spyod la bdag gis gnas/ /sangs rgyas bdag gis </text></item>
<item><p>311b7</p><section>'dul ba</section><text>mnyes byas shing / /zag pa zad pa thob par gyur/ /de ltar gnas brtan kauN+Di n+yas/ /dge slong dge 'dun mdun 'dug nas/ /ma dros pa yi mtsho chen du/ /rang gi las ni lung bstan to/ /kauN+Di n+ya'i le'u ste sum bcu rtsa gsum pa'o// //</text></item>
<item><p>311b8</p><section>'dul ba</section><text>de nas dge slong gnas brtan gnas brtan rnams kyis tshe dang ldan pa nye bar 'khor la 'di skad ces smras so/ /tshe dang ldan pa nye bar 'khor tshe dang ldan pa kauN+Di n+yas rang gi las kyi rgyu ba lung bstan zin gyis/ /tshe dang ldan pa nye bar 'khor gyis kyang da rang gi las kyi </text></item>
<item><p>312a1</p><section>'dul ba</section><text>rgyu ba lung ston cig /tshe dang ldan pa nye bar 'khor gyis kyang de'i tshe rang gi las kyi rgyu ba lung ston par byed de/ bdag ni sngon gyi tshe rabs na/ /bA rA Na sI'i rgyal khab tu/ /rgyal po tshangs sbyin zhes bya ba'i/ /'dreg mkhan du ni gyur </text></item>
<item><p>312a2</p><section>'dul ba</section><text>pa na/ /de yi skra dang kha spu rnams/ /'dreg cing 'chos par byed pa na/ /de nas mngon par rangs gyur nas/ /bgo ba dag ni bdag la byin/ /gus dang bcas pa'i sdug sems kyis/ /rgyal po'i rim gro byed pa na/ /mnyes nas de nas de la ni/ /</text></item>
<item><p>312a3</p><section>'dul ba</section><text>ma thos pa yi tshigs bcad bsgrags/ /'dod pa rnams ni mnog chung zhing / /sdig pa'i rtsa dang mya ngan rtsa/ /rnam par smin pa rtsub pa yin/ /bram ze'i khye'u ni gang zhig gis/ /'dod pa'i yon tan spangs nas ni/ /rab byung thob pa </text></item>
<item><p>312a4</p><section>'dul ba</section><text>legs thob yin/ /ma thos tshigs bcad des thos nas/ /de nas skyo bar gyur pa dang / /rgyal po bdag ni gnang bar mdzod/ /khyim ma mchis par rab 'byung ngo / /de nas rgyal pos bdag la smras/ /gal te rab tu byung nas kyang / /phyir kyang </text></item>
<item><p>312a5</p><section>'dul ba</section><text>bdag la lta ba yi/ /khas blang ba ni bya ba'i rigs/ /rgyal dbang khyod la bdag gis ni/ /de bzhin bgyi bar dam bca' yis/ /bdag rab byung nas slar yang ni/ /lta bar bdag la thugs ches mdzod/ /de nas rgyal pos gnang </text></item>
<item><p>312a6</p><section>'dul ba</section><text>nas ni/ /bdag gis dgon pa'i nags song nas/ /gzhung can drung du nyer song ste/ /khyim med par ni rab tu byung / /ji ltar rigs par rab byung nas/ /tshangs pa'i gnas pa bzhi po yi/ /tshad med pa la rab bsgoms pas/ /</text></item>
<item><p>312a7</p><section>'dul ba</section><text>bdag gis 'dod chags bral ba thob/ /rgyal po de yi tshe la ni/ /de tshe bdag ming gang gA skyong / /'byor pa che zhing mthu yang che/ /skye bo'i tshogs kyis mchod par gyur/ /gzhung can drung du song nas ni/ /mgo bo yis ni phyag </text></item>
<item><p>312a8</p><section>'dul ba</section><text>byas te/ /bdag gis phyogs gcig 'dug nas ni/ /'di skad kyi ni tshig smras so/ /slob dpon bdag gi tshig gson cig /mi yi dbang po tshangs byin la/ /slar yang lta bar bgyi ba yi/ /dam bcas pa ni chung zhig mchis/ /</text></item>
<item><p>312b1</p><section>'dul ba</section><text>gnang bar bya'o bram ze khyod/ /bA rA Na sI'i grong khyer song / /khyod ni brdzun du mi 'gyur bar/ /dam bcas pa yi mthar phyung shig /gnang bar bya yis khyod song la/ /kho bo yi ni tshig bzhin gyis/ /'di nas song la mi dbang po/ /tshangs </text></item>
<item><p>312b2</p><section>'dul ba</section><text>sbyin dad pa skyed par gyis/ /gzhung can gyis ni bdag gnang nas/ /drang srong bskor ba byas nas ni/ /bA rA Na sI'i grong khyer du/ /rim bzhin du ni song ba las/ /de bzhin der ni bdag 'ongs zhes/ /tshangs sbyin nyid kyis </text></item>
<item><p>312b3</p><section>'dul ba</section><text>thos nas ni/ /rgyal po'i 'byor pa chen pos ni/ /bdag gi drung du nye bar 'ongs/ /shing rta las babs bdag gi ni/ /rkang pa gnyis la phyag byas nas/ /phyogs gcig tu ni 'dug par gyur/ /'dod pa rnams las rgal 'gyur </text></item>
<item><p>312b4</p><section>'dul ba</section><text>ba'i/ /de la chos ni bshad pa dang / /rgyal pos thos nas yid dga' bas/ /'dod pa don du mi gnyer gyur/ /rgya che'i sems dang yid dga' bas/ /tshangs sbyin gyis ni 'di skad smras/ /bdag 'dod don du gnyer min pas/ /</text></item>
<item><p>312b5</p><section>'dul ba</section><text>bdag kyang rab tu 'byung bar bya/ /rgyal po tshur spyon dgon pa'i nags/ /dben pa dag tu bzhud par bgyi/ /bram ze drang srong gzhung can gyi/ /drung du nye bar bzhud par mdzod/ /rgyal po des ni bu thu bo/ /'jigs med rgyal srid </text></item>
<item><p>312b6</p><section>'dul ba</section><text>la bzhag ste/ /rgyal mchog rgyal srid spangs nas ni/ /khyim med par yang rab tu byung / /nang mi dang ni blon chen dang / /grong khyer pa ni thams cad dang / /gnyen gyi tshogs kyis yongs bskor nas/ /rab tu 'byung phyir mngon </text></item>
<item><p>312b7</p><section>'dul ba</section><text>du byung / /gzhung can drung du song nas ni/ /mgo bos phyag ni byas nas kyang / /rgyal pos thal mo sbyar nas ni/ /rab tu 'byung bar gsol ba btab/ /stong phrag dag ni du ma dang / /khyim med par ni rab byung ste/ /</text></item>
<item><p>312b8</p><section>'dul ba</section><text>skra dang kha spu bregs nas kyang / /ngur smrig gos ni bgos par gyur/ /gzhung can shin tu mnyam bzhag pas/ /tshangs pa'i 'jig rten skye 'gyur ba'i/ /tshangs pa'i gnas pa bzhi po yi/ /chos ni kun la bshad par byas/ /gus dang bcas pa'i byams </text></item>
<item><p>313a1</p><section>'dul ba</section><text>sems kyis/ /rgyal po de yi rim gro byas/ /de nas 'chi 'pho'i dus byas te/ /'od gsal rnams su song bar gyur/ /'od gsal nas ni shi 'phos nas/ /slar yang 'dir ni 'ongs pa na/ /gang dang gang du skyes par ni/ /nor che </text></item>
<item><p>313a2</p><section>'dul ba</section><text>ba dang phyug por gyur/ /lha rnams dang ni mi rnams kyi/ /bde ba mang po nyams su myong / /dus kyi tha ma 'di la ni/ /bdag gi lus kyi tha ma la/ /shAkya rnams kyi yul du ni/ /grong khyer ser skya zhes byar skyes/ /spyod yul spyod pa phun tshogs pa'i/ /</text></item>
<item><p>313a3</p><section>'dul ba</section><text>shAkya rnams kyi 'dreg mkhan gyur/ /shAka sras thugs brtse'i bdag nyid can/ /nyan thos bcas la rim gro byas/ /rgyal po chen po'i 'byor pas ni/ /rab tu 'byung bar mngon 'byung ba/ /de rnams bdag gis skra bregs nas/ /'di skad </text></item>
<item><p>313a4</p><section>'dul ba</section><text>kyi ni tshig smras so/ /dpon po 'tsho ba ma stsal na/ /bdag ni ji ltar 'tsho bar 'gyur/ /de yi rgyan ni gang yin dang / /gos rnams gyon pa gang yin pa/ /'di ni khyod kyi 'tsho ba'o zhes/ /des ni kun dga' bdag la byin/ /rin chen mang po </text></item>
<item><p>313a5</p><section>'dul ba</section><text>brtags nas ni/ /de la bdag ni skyo gyur nas/ /'di dag thams cad spangs nas ni/ /bdag ni rab 'byung gsol ba bya/ /bkren pa bdag la 'di lta bu'i/ /rin chen rnams kyis ci zhig bya/ /gzhan 'ga' zhig gis thos na </text></item>
<item><p>313a6</p><section>'dul ba</section><text>ni/ /srog la gdon lto za bar 'gyur/ /bdag gis nyid kyi snod spyad na/ /gang yin shing la btags nas su/ /bor nas bdag ni khyim dag nas/ /byung ste nges par 'byung bar bya/ /bdag ni rin chen don gnyer min/ /bdag kyang </text></item>
<item><p>313a7</p><section>'dul ba</section><text>rab tu 'byung bar bya/ /bdag gi tshig de shAkya yi/ /rgyal pos thos nas 'di skad smras/ /khyod ni thog mar rab byung dang / /rgan pa nyid du khyod 'gyur ro/ /rjes su thugs brtser dgongs nas ni/ /bdag la dge slong tshur shog gsungs/ /bdag </text></item>
<item><p>313a8</p><section>'dul ba</section><text>ni thog mar rab tu byung / /de nas rgyal rigs rab byung nas/ /bdag gi rkang la phyag byas pas/ /shAkya de rnams nga rgyal bor/ /de ltar bdag ni rab byung bas/ /mngon par shes pa drug reg nas/ /dgra bcom mngon shes drug ldan zhing / /bdag ni 'dul ba'i pha </text></item>
<item><p>313b1</p><section>'dul ba</section><text>rol phyin/ /ston pa nyid kyis 'dul ba 'dzin/ /rnams kyi mchog tu bsngags pa ste/ /ma dros pa yi mtsho chen du/ /nye ba 'khor gyis las lung bstan/ /nye ba 'khor gyi le'u ste sum bcu rtsa bzhi pa'o// // de nas 'jig rten mgon pos ni/ /</text></item>
<item><p>313b2</p><section>'dul ba</section><text>gnas brtan 'od byed la gsungs pa/ /khyod kyis sngon byas gang yin pa'i/ /rang gi las ni lung ston cig /rgyal ba'i gsung dbyangs thos nas ni/ /sngon chad bdag gis gang bgyis pa'i/ /rang gi las ni dran pa gang / /de ni thub pa'i spyan </text></item>
<item><p>313b3</p><section>'dul ba</section><text>sngar gsol/ /'jig rten gtso bo skyob pa po/ /sangs rgyas pad ma bla ma yi/ /mchod rten tshal stug bzhugs pa ni/ /ri dgas gdug pa rnams kyis bsten/ /mchod rten de la phyag bgyid pa/ /rngo thog pa ni 'ga' ma mchis/ /mi de </text></item>
<item><p>313b4</p><section>'dul ba</section><text>rnams ni bsod nams dang / /sdig pa rab tu ma 'tshal to/ /bdag gis song nas shing rnams dang / /rtswa rnams bsal ba bgyis nas ni/ /phyags ma dag ni blangs nas kyang / /de nas thams cad phyag dar bgyis/ /bskor ba brgyad dang </text></item>
<item><p>313b5</p><section>'dul ba</section><text>phyag bgyis te/ /mchod pa bgyis nas slar log lags/ /dge ba'i rtsa ba des na bdag /lha rnams su ni skyes pa na/ /'dod pa thams cad 'byor gyur cing / /sum bcu rtsa gsum rnams su dga'/ /lha yul lha yi rgyal srid ni/ /</text></item>
<item><p>313b6</p><section>'dul ba</section><text>sum bcu rtsa drug bar du bgyis/ /de na bdag gi gnas mchis pa/ /gser gyi 'od ni shin tu gsal/ /rgyar ni dpag tshad sum bcu drug /khor yug dpag tshad drug bcu tham/ /rgyal ba'i mchod rten de phyags nas/ /ngo mtshar </text></item>
<item><p>313b7</p><section>'dul ba</section><text>byung ba gzhan yang ni/ /mi yi nang du mi dbang ni/ /lan bdun bar du bgyis par gyur/ /rgyal ba'i mchod rten de phyags nas/ /ngo mtshar byung ba gzhan yang ni/ /bdag gi lus kyi gzi brjid ni/ /gser gyi kha dog lta bur gyur/ /rgyal </text></item>
<item><p>313b8</p><section>'dul ba</section><text>ba'i mchod rten de phyags nas/ /ngo mtshar byung ba gzhan yang ni/ /bram ze dang ni rgyal rigs dang / /rigs gnyis su ni bdag skyes lags/ /rgyal ba'i mchod rten phyags nas ni/ /bdag la ngo mtshar gzhan byung ba/ /khyogs dang glang chen </text></item>
<item><p>314a1</p><section>'dul ba</section><text>stong dang ni/ /bzhon pa mchog ni rnams kyis mchi/ /rgyal ba'i mchod rten phyags nas ni/ /bdag la ngo mtshar gzhan byung ba/ /bdag gi mdun na sdong dum dang / /tsher ma gyo mo rang nyid sel/ /rgyal ba'i mchod rten de phyags nas/ /</text></item>
<item><p>314a2</p><section>'dul ba</section><text>ngo mtshar byung ba gzhan yang ni/ /skad cig tsam yang bdag gis su/ /bro 'tshal bar ni mi dran lags/ /rgyal ba'i mchod rten phyags nas ni/ /bdag la ngo mtshar gzhan byung ba/ /gang dang gang du bdag mchi bar/ /kun du bkra shis </text></item>
<item><p>314a3</p><section>'dul ba</section><text>phun sum tshogs/ /rgyal ba'i mchod rten de phyags nas/ /ngo mtshar byung ba gzhan yang ni/ /rtag tu bkur zhing mchod pas na/ /lha yi spyod pa lta bu mchi/ /skyob pa'i mchod rten phyags nas ni/ /ngo mtshar byung ba gzhan yang ni/ /</text></item>
<item><p>314a4</p><section>'dul ba</section><text>bdag gis lus la lan 'ga' yang / /gnod pa byung bar mi dran lags/ /de ltar sangs rgyas sangs rgyas chos/ /dri ma med pa bsam mi khyab/ /bsam mi khyab la mngon dad pa'i/ /rnam par smin pa'i 'bras bu che/ /de bas rga shi zad pa dang / /</text></item>
<item><p>314a5</p><section>'dul ba</section><text>phun sum 'byor pa 'dod pas ni/ /rgyal ba yi ni mchod rten la/ /mchod pa bla na med pa gyis/ /btsun pa bdag gis dge ba gang / /bgyis pa dran pa 'di lags te/ /de yi 'bras bu yid 'ong zhing / /bde 'byung 'dod pa nyams su myong / /</text></item>
<item><p>314a6</p><section>'dul ba</section><text>de ltar dge slong 'od byed kyis/ /dge slong dge 'dun mdun 'dug nas/ /ma dros pa yi mtsho chen du/ /rang gi las ni lung bstan to/ /'od byed kyi le'u ste sum bcu rtsa lnga pa'o// // de nas dge slong gnas brtan gnas brtan </text></item>
<item><p>314a7</p><section>'dul ba</section><text>rnams kyis tshe dang ldan pa nam gru la 'di skad ces smras so/ /tshe dang ldan pa nam gru tshe dang ldan pa 'od byed kyis rang gi las kyi rgyu ba lung bstan zin gyis/ tshe dang ldan pa nam grus kyang da rang gi las kyi rgyu ba lung ston cig /de nas tshe dang ldan pa </text></item>
<item><p>314a8</p><section>'dul ba</section><text>nam grus de'i tshe rang gi las kyi rgyu ba lung ston par byed de/ /'di nas bskal pa bye ba'i sngon/ /sangs rgyas kun zil gnon de la/ /bdag gis dge ba gang bgyis pa/ /btsun pa bdag gis dran lags te/ /brgya stong phrag ni du ma yi/ /nyan thos </text></item>
<item><p>314b1</p><section>'dul ba</section><text>rnams kyis mdun bdar nas/ /rgyal po'i pho brang dpe med du/ /skyes bu dam pa gshegs pa na/ /bdag kyang dgos pa zhig gi phyir/ /grong khyer gzhan nas der phyin nas/ /de na rdzogs pa'i sangs rgyas ni/ /mtshan mchog sum bcu rtsa gnyis </text></item>
<item><p>314b2</p><section>'dul ba</section><text>ldan/ /me dang nor bu glog 'od dang / /nyi ma zla ba'i 'od 'dra mthong / /'od kun zil gyis mnan nas ni/ /sangs rgyas gzi brjid khyad par 'phags/ /gzi brjid me phung lta bu ste/ /sngon ma mthong ba mthong nas ni/ /bdag gi mdun na 'dug pa </text></item>
<item><p>314b3</p><section>'dul ba</section><text>yi/ /bram ze zhig la dris pa dang / /dris pas bdag la 'di skad smras/ /'di ni sangs rgyas rnam 'dren pa/ /lha dang mi mchog rdzogs sangs rgyas/ /zla med pa yi gang zag yin/ /bdag gis sangs rgyas sgra thos nas/ /de tshe bdag ni rab </text></item>
<item><p>314b4</p><section>'dul ba</section><text>dgar gyur/ /dga' zhing mgu ba skyes pas na/ /lus ni thams cad bde bar gyur/ /mi ma yin rnams lha yul gyi/ /rol mo'i sgra rnams 'byin pa thos/ /lha yi tsan dan phye ma yang / /grong khyer dam pa de ru bab/ /kha cig ut+pal </text></item>
<item><p>314b5</p><section>'dul ba</section><text>tsam pa gzhan/ /de bzhin pa ri sha ka dang / /gzhan dag tsan dan phye ma 'thor/ /bdag ni thal mo sbyar byas nas/ /yid ni mgu zhing rangs pa yis/ /nam mkha' la ni 'phags te gnas/ /dga' dang rab tu dga' ba yis/ /</text></item>
<item><p>314b6</p><section>'dul ba</section><text>lus kun tu ni khyab par gyur/ /dri dang phreng ba la sogs phyir/ /mtha' dag tu ni brgyugs pa las/ /de yi tshe na bskor kyang ni/ /me tog gcig kyang ma rnyed do/ /de tshe de na bdag gis ni/ /ha cang ring ba ma yin par/ /gdugs byed pa </text></item>
<item><p>314b7</p><section>'dul ba</section><text>yi tshong khang na/ /dung ltar dkar ba'i gdugs shig mthong / /gdugs phyir bdag gis de la ni/ /gsol btab nas ni gdugs blangs te/ /sems ni rab tu dang ba yis/ /sangs rgyas la ni gdugs bzung ngo / /bdag gi lag nas </text></item>
<item><p>314b8</p><section>'dul ba</section><text>gdugs shor ba/ /bar snang dag la mngon 'phags nas/ /ston pa gshegs na gdugs 'gro zhing / /bzhugs pa na yang sdod par gyur/ /nam mkha'i ngos la sprin lta bur/ /sangs rgyas la ni grib ma byed/ /thub pa'i sku ni mi 'dor bar/ /bar snang la ni 'dug </text></item>
<item><p>315a1</p><section>'dul ba</section><text>par gyur/ /de nas bdag dang skye bo gzhan/ /cho 'phrul rnams la brtags nas ni/ /thal mo legs par sbyar byas te/ /de bzhin gshegs la mgos phyag byas/ /de nas rdzogs pa'i sangs rgyas dang / /nyan thos mtshan </text></item>
<item><p>315a2</p><section>'dul ba</section><text>ma bzung nas ni/ /rjes su dran pas yid dga' zhing / /khyim gyi las kyi mtha' byas so/ /kye ma'o thob pa legs thob ste/ /sangs rgyas mthong nas dran pa rnyed/ /yon tan bla na med pa ni/ /rdzogs sangs rgyas la bdag gis phul/ /yon gnas </text></item>
<item><p>315a3</p><section>'dul ba</section><text>bla na med pa la/ /bdag gis gdugs phul gang yin pa'i/ /dge ba'i rtsa ba des na bdag /rin chen bdun dang ldan par gyur/ /de nas sum bcu rtsa gsum pa'i/ /lha yi nang du bdag skyes te/ /lha yi rgyal por bdag gyur nas/ /lha ni bye ba rnams </text></item>
<item><p>315a4</p><section>'dul ba</section><text>kyis mchod/ /slar yang mir ni 'ongs pa na/ /stobs kyis sgyur ba'i rgyal gyur cing / /nor chen brtson 'grus che ba ste/ /rgyal po rnams kyis mdun gyis bltas/ /bdag gis las 'di byas pas ni/ /yang dang yang du 'khor ba na'ang / /</text></item>
<item><p>315a5</p><section>'dul ba</section><text>bdag byed pa yi las de ni/ /lan 'ga'ang bar ni ma bcad do/ /de lta bu yi yon gnas la/ /bdag gis dad pas phul ba yi/ /dge ba'i las de byas pas na/ /ngan 'gror song ba mi dran no/ /bdag gi skye ba tha ma ni/ /mi srid thob pa </text></item>
<item><p>315a6</p><section>'dul ba</section><text>'di yin te/ /yang dag sangs rgyas bla med pa/ /ded dpon 'di ni mnyes par byas/ /shAkya seng ge'i bstan pa la/ /bdag gis rab byung thob nas ni/ /mya ngan 'das pa bsil gyur pa'i/ /dgra bcom pa yang bdag gis thob/ /</text></item>
<item><p>315a7</p><section>'dul ba</section><text>bdud kyis lus ni lus chen po/ /ri bo lta bu dpag tshad tsam/ /nam mkha' la ni sprin lta bur/ /mdog mi sdug pa sprul pa dang / /de nas bdag ni g.yeng byed pa/ /'di ko su zhig snyam pa las/ /'di ni tho 'tsham byed pa yi/ /</text></item>
<item><p>315a8</p><section>'dul ba</section><text>bdud yin par ni myur du shes/ /sdig can khyod 'dir ci dgar zad/ /lus ni khor yug gcig lta bu/ /mgo yang lhun po lta bur ni/ /byas te 'dir ni 'ong la rag /bdag ni dgra bcom dbang gyur pa/ /rig gsum ldan pa'i dge sbyong ste/ /</text></item>
<item><p>315b1</p><section>'dul ba</section><text>sangs rgyas kyis gsungs gang yin pa'i/ /bde bar gnas pa rnams kyang thob/ /bsod snyoms byas pa lan cig gis/ /zhag bdun du yang 'dug nas ni/ /rnam par grol ba'i dga' myong ba/ /de lta bu dag bdag gis bsgoms/ /</text></item>
<item><p>315b2</p><section>'dul ba</section><text>btsun pa bdag gis dge ba ni/ /gang bgyis dran pa 'di lags te/ /de yi 'bras bu yid 'ong zhing / /bde 'byung 'dod pa nyams su myong / /de ltar nam gru blo ldan gyis/ /dge slong dge 'dun mdun 'dug nas/ /ma dros pa yi mtsho </text></item>
<item><p>315b3</p><section>'dul ba</section><text>chen du/ /rang gi las ni lung bstan to/ /nam gru'i le'u ste sum bcu rtsa drug pa'o// // de nas dge slong gnas brtan gnas brtan rnams kyis rang rang gi las kyi rgyu ba lung bstan zin nas/ bcom ldan 'das </text></item>
<item><p>315b4</p><section>'dul ba</section><text>la 'di skad ces gsol to/ /btsun pa bdag cag gis rang rang gi las kyi rgyu ba lung bstan lags kyis/ bcom ldan 'das kyis kyang de nyid kyi phrin las kyi rgyu ba lung bstan pa'i rigs lags so/ /btsun pa bcom ldan 'das </text></item>
<item><p>315b5</p><section>'dul ba</section><text>kyis phrin las ci zhig mdzad na/ des na byang chub mngon par rdzogs par sangs rgyas na yang gor ma'i dum bus zhabs kyi mthe bo rma byung bar gyur lags/ /bcom ldan 'das kyis bka' stsal pa/ dge slong dag de bzhin gshegs </text></item>
<item><p>315b6</p><section>'dul ba</section><text>pa nyid kyis sngon gyi tshe rabs gzhan rnams su las rnams byas shing bsags pa tshogs rnyed pa zhes bya ba nas/ 'bras bu dag tu 'gyur ba nyid ces bya ba'i bar gong ma bzhin no/ /dge slong dag sngon byung ba ri 'or zhig </text></item>
<item><p>315b7</p><section>'dul ba</section><text>na khyim bdag gcig gnas pa des rigs mnyam pa las chung ma blangs te/ de de dang lhan cig rtse bar byed/ dga' bar byed/ dga' mgur spyod par byed ces bya ba nas/ /khye'u zhig btsas nas bskyed bsrings te chen </text></item>
<item><p>315b8</p><section>'dul ba</section><text>por gyur to zhes bya ba'i bar gong ma bzhin no/ /de'i ma shi nas de nas khyim bdag des chung ma gzhan zhig blangs te/ de dang lhan cig rtse bar byed ces bya ba nas de las kyang khye'u zhig btsas so zhes bya ba'i bar du'o/ /de nas khyim </text></item>
<item><p>316a1</p><section>'dul ba</section><text>bdag des khye'u phu bo shos chung ma blangs nas de rtse bar byed/ dga' bar byed/ dga' mgur spyod par byed pa las khye'u dang bu mo mang du btsas so/ /ji tsam dus phyi zhig na khyim bdag dang chung ma dang bcas te shi nas bu de phu bo nyid </text></item>
<item><p>316a2</p><section>'dul ba</section><text>kyi drung du song ba dang / chung mas smras pa/ rje'i sras khye'u 'di khyod kyi cir mchi lags/ /des smras pa/ spun du 'ong ngo / /rje'i sras ci 'di yang khyim gyi bgo skal dbang ngam/ 'di la yang phyed la bdag cag la yang phyed </text></item>
<item><p>316a3</p><section>'dul ba</section><text>yin no/ /rje'i sras 'di ni mi gcig pa lags na/ ji ltar 'di la yang phyed la bdag cag mang po la yang phyed lags/ bzang mo 'di ni 'jig rten gyi chos yin no/ /rje'i sras gal te de lta na 'di khum shig /bzang mo </text></item>
<item><p>316a4</p><section>'dul ba</section><text>nor gyi phyir nu bo bsad du ga la rung / des de la yang dang yang du smras pa dang 'dod pa la bstan pas ni sdig pa'i las mi bya ba ci yang med pas des khas blangs so/ /des bsams pa/ gal te grong du bsad na ni skye bo mang pos tshor bar 'gyur </text></item>
<item><p>316a5</p><section>'dul ba</section><text>gyis/ dgon par bsad par bya'o snyam nas des de bos te smras pa/ nu bo me tog dang yam sreg shing gi phyir dgon par 'dong ngo / /de de dang lhan cig dgon par dong ba las de nas des ri phug tu rdos bsnun te bsad do/ /dge slong dag </text></item>
<item><p>316a6</p><section>'dul ba</section><text>ji snyam du sems/ de'i tshe de'i dus na gang gis khyim bdag gi bu yis khyim gyi nu bo de dgon par rdos gsod pa de ni nga nyid yin te/ nga yis khyim gyi nu bo nor gyi phyir dgon par rdos bsnun te bsad pa gang yin pa de'i las kyi rnam </text></item>
<item><p>316a7</p><section>'dul ba</section><text>par smin pas nga lo mang po dang / lo brgya phrag mang po dang / lo stong phrag mang po dang / lo brgya stong phrag mang por sems can dmyal ba rnams su btsos so/ /las de kho na'i lhag mas de bzhin gshegs pa nga mngon </text></item>
<item><p>316a8</p><section>'dul ba</section><text>par rdzogs par byang chub na yang zhabs kyi mthe bo rdo'i dum bus rma byung bar gyur to/ /btsun pa bcom ldan 'das kyis/ phrin las ci zhig mdzad na phrin las de'i rnam par smin pas/ bcom ldan 'das kyi zhabs la seng </text></item>
<item><p>316b1</p><section>'dul ba</section><text>ldeng gi tshal pa zug par gyur lags/ bcom ldan 'das kyis bka' stsal pa/ dge slong dag de bzhin gshegs pa nyid kyis sngon gyi tshe rabs gzhan rnams su las rnams byas shing bsags pa tshogs rnyed pa zhes bya ba nas/</text></item>
<item><p>316b2</p><section>'dul ba</section><text>'bras bu dag tu 'gyur ba nyid ces bya ba'i bar gong ma bzhin no/ /dge slong dag sngon byung ba gnas shig na ded dpon gnyis shig gnas pa las/ de gnyis kyis gru bo che legs par bsgrubs nas nor bsgrub pa'i phyir rgya mtsho </text></item>
<item><p>316b3</p><section>'dul ba</section><text>chen por zhugs pa dang rjes su 'thun pa'i rlung gis rin po che'i gling du phyin to/ /de na gcig gis ni bag yod par rin po che rnams kyis gru bkang ngo / /gcig shos kyis ni bag med par ro/ /de gnyis chas pa las ji tsam na </text></item>
<item><p>316b4</p><section>'dul ba</section><text>de'i gru bag med par bkang ba de bying bar gyur to/ /gru bying ba des smras pa/ bdag 'o nir chug shig /des de srang la bcal te rin po che las bor nas gru bo cher bcug go/ /de der zhugs nas bsams pa/ 'di ni don </text></item>
<item><p>316b5</p><section>'dul ba</section><text>grub pas 'gro la bdag ni don med pa 'di lta mi srid kyis 'di'i gru dbug par bya'o snyam nas/ des dben par dal bus dbug par brtsams pa las ded dpon des rig nas smras pa/ ded dpon gru ma dbug zhig /thams cad tshul </text></item>
<item><p>316b6</p><section>'dul ba</section><text>ma yin pas sdug bsngal bar gyur ta re/ phrag dog la mngon par zhen pa'i blo can de slar bzlog kyang ma btub nas/ de nas des mdung thung gis bsad do/ /dge slong dag ji snyam du sems/ de'i tshe de'i dus na ded </text></item>
<item><p>316b7</p><section>'dul ba</section><text>dpon gang gis ded dpon gsod pa de ni nga nyid yin te/ ngas ded dpon mdung thung gis bsad pa gang yin pa de'i las kyi rnam par smin pas nga lo mang po dang / lo brgya phrag mang po dang / lo stong phrag mang po dang / lo brgya </text></item>
<item><p>316b8</p><section>'dul ba</section><text>stong phrag mang por sems can dmyal ba rnams su btsos so/ /las de'i lhag ma kho nas de bzhin gshegs pa mngon par rdzogs par byang chub na yang zhabs la seng lding gi tshal pas zug par gyur to/ /btsun pa bcom </text></item>
<item><p>317a1</p><section>'dul ba</section><text>ldan 'das kyis phrin las ci zhig mdzad na phrin las de'i rnam par smin pas yul sa lar ji ltar lhung bzed bkrus pas zhugs pa'i lhung bzed bkrus pa de kho na bzhin du phyir gshegs te bsod snyoms gcig </text></item>
<item><p>317a2</p><section>'dul ba</section><text>kyang ma brnyes par gyur lags/ bcom ldan 'das kyis bka' stsal pa/ dge slong dag de bzhin gshegs pa nyid kyis sngon gyi tshe rabs gzhan rnams su las rnams byas shing bsags pa tshogs rnyed pa zhes bya ba nas </text></item>
<item><p>317a3</p><section>'dul ba</section><text>'bras bu dag tu 'gyur ba nyid ces bya ba'i bar gong ma bzhin no/ /dge slong dag sngon byung ba bA rA Na sI'i grong khyer na bram ze'i khye'u zhig gnas so/ /sangs rgyas rnams 'byung ba med pa na 'jig rten du rang sangs rgyas </text></item>
<item><p>317a4</p><section>'dul ba</section><text>dman pa dang / ngan pa la snying brtse ba can/ bas mtha'i gnas mal la dga' ba/ 'jig rten gyi yon gnas gcig pu dag 'byung bar 'gyur ro/ /de'i tshe rang sangs rgyas nyon mongs 'joms zhes bya ba 'jig </text></item>
<item><p>317a5</p><section>'dul ba</section><text>rten du byung nas/ de bA rA Na sI'i grong khyer na drang srong smra ba ri dgas kyi nags na nye bar rten cing gnas so/ /de snga dro sham thabs bgos lhung bzed dang chos gos thogs te bA rA Na sIr bsod snyoms la zhugs so/ /</text></item>
<item><p>317a6</p><section>'dul ba</section><text>bram ze'i khye'u zhig kyang zas kyi phyir bsod snyoms la khyim zhig tu zhugs pa las des zas ma thob nas de phyir byung ngo / /rang sangs rgyas nyon mongs med kyis khyim der bsod snyoms la zhugs so/ /bram ze'i khye'u des de </text></item>
<item><p>317a7</p><section>'dul ba</section><text>zhugs pa mthong nas des bsams pa/ rab tu byung ba de ci dag byed pa blta'o snyam nas de slar log ste de'i phyi bzhin du 'brang zhing sgo phag tu bsdad pa las/ ji tsam na khyim bdag gi chung mas rang sangs rgyas de lus </text></item>
<item><p>317a8</p><section>'dul ba</section><text>mdzes shing sems dang ba mthong nas/ de nas de dad pa skyes te de'i lhung bzed gtsang zhing bsod pa'i bza' ba dang bca' bas bkang ngo / /des de thogs te phyir byung ba bram ze'i khye'u des mthong nas smras pa/ kye rab tu byung ba re shig khyod </text></item>
<item><p>317b1</p><section>'dul ba</section><text>kyis bsod snyoms ci 'dra ba zhig grub pa lta'o/ /de ma bsams par ye shes mthong ba mi 'jug pas des bstan to/ /de nas phrag dog la mngon par zhen pa'i blo can des de'i lag par thal mos bsnun pa dang lhung bzed lhung bas kha zas </text></item>
<item><p>317b2</p><section>'dul ba</section><text>rnams sa la bo ba dang bram ze'i khye'u des rdog pas brdzis so/ /rang sangs rgyas des de la smras pa/ bzhin bzangs khyod kyis ci'i phyir kha zas rnams chud gzan/ ci ste khyod slong bar gyur na ngas byin par 'gyur ba zhig /</text></item>
<item><p>317b3</p><section>'dul ba</section><text>des rang sangs rgyas de la smad pa mang du byas nas/ slar log pa dang drang srong smra ba ri dgas kyi nags su song nas 'dug go/ /dge slong dag ji snyam du sems/ de'i tshe de'i dus kyi bram ze gang yin pa de ni nga nyid yin te/</text></item>
<item><p>317b4</p><section>'dul ba</section><text>phrag dog la mngon par zhen pa'i blo can ngas rang sangs rgyas kyi zas bcad pa byas pa gang yin pa de'i las kyi rnam par smin pas lo mang po zhes bya ba nas/ sems can dmyal ba rnams su btsos so zhes bya ba'i bar gong ma bzhin no/ /</text></item>
<item><p>317b5</p><section>'dul ba</section><text>las kyi lhag ma de kho nas da ltar nga mngon par rdzogs par byang chub na yang yul sa lar zan gcad pa byas so/ /btsun pa bcom ldan 'das kyis phrin las ci zhig mdzad na/ phrin las de'i rnam par smin pas kun tu rgyu mo mdzes </text></item>
<item><p>317b6</p><section>'dul ba</section><text>mas yang dag pa ma lags pas skur pa btab lags/ bcom ldan 'das kyis bka' stsal pa/ dge slong dag de bzhin gshegs pa nyid kyis sngon gyi tshe rabs gzhan rnams su las rnams byas shing bsags pa tshogs </text></item>
<item><p>317b7</p><section>'dul ba</section><text>rnyed pa zhes bya ba nas/ 'bras bu dag tu 'gyur ba nyid ces bya ba'i bar gong ma bzhin no/ /dge slong dag sngon byung ba skye dgu rnams kyi tshe lo brgyad khri thub pa na yang dag par rdzogs pa'i sangs rgyas rnam par gzigs shes bya ba'i </text></item>
<item><p>317b8</p><section>'dul ba</section><text>bar du ste/ sangs rgyas bcom ldan 'das de'i gsung rab la spun gnyis shig rab tu byung bar gyur te/ gnas 'jog dang / b+ha ra dwA dza zhes bya'o/ /de nas gnas 'jog gis ni brtson pa dang / 'bad pa dang / brtsal ba byas pas nyon mongs pa thams cad </text></item>
<item><p>318a1</p><section>'dul ba</section><text>spangs te/ dgra bcom pa nyid mngon sum du byas so/ /b+ha ra dwA dzas kyang klags shing bton pas sde snod gsum la byang bar gyur te/ sde snod gsum gyi chos kyi gtam la rigs pa dang grol ba'i spobs pa dang ldan par gyur to/ /</text></item>
<item><p>318a2</p><section>'dul ba</section><text>des ji tsam na khyim bdag gcig la bskul nas/ des de'i ched du gtsug lag khang yo byad thams cad dang ldan pa zhig rtsig tu bcug go/ /de nas des phu bo gnas 'jog la spring ba/ lhan cig 'khod kyis shog shig /des thos nas </text></item>
<item><p>318a3</p><section>'dul ba</section><text>'ongs so/ /de nas khyim bdag des spyod lam zhi ba/ lus mdzes pa/ sems dang ba de mthong ngo / /de mthong nas mngon par dad par gyur te/ de dad pa skyes nas kha zas bsod pas tshim par byas te chen po la 'os pa'i ras zung cig </text></item>
<item><p>318a4</p><section>'dul ba</section><text>bskon to/ /de nas b+ha ra dwA dza phrag dog skyes nas bdag ni 'di'i thams cad la sngon du 'gro ba yin na/ bdag la ni 'dis lan 'ga' yang ras ma byin/ 'di ni 'ongs nas ring por ma lon pa kho nar ras zung bskon no snyam nas/</text></item>
<item><p>318a5</p><section>'dul ba</section><text>de phu bo gnas 'jog la nyes pa'i glags tshol bar gyur to/ /des de tshor nas bsams pa/ 'di ni phrag dog gi rang bzhin can yin pas gal te/ bdag gis 'di la ras zung 'di ma byin par gyur na lhag par yang mi dga' ba myong bar 'gyur ro </text></item>
<item><p>318a6</p><section>'dul ba</section><text>snyam nas/ des de la byin na 'on kyang de nyes pa'i glags tshol ba lhur len cing 'dug go/ /khyim bdag de'i mngag gzhug ma bu mo zhig gtsug lag khang der song zhing byi dor gyi las byed do/ /b+har dwA dzas de la smras pa/ bu mo kho bos ras zung </text></item>
<item><p>318a7</p><section>'dul ba</section><text>'di khyod la sbyin gyis/ khyod kyis kho bo'i tshig bzhin byos shig /des smras pa/ 'phags pa bdag gis ci zhig bgyi/ khyod kho bo'i ras zung 'di gyon la khyim gyi byi dor gyi las byos shig /gal te khyim bdag gis khyod </text></item>
<item><p>318a8</p><section>'dul ba</section><text>kyi ras zung 'di ga las 'ongs shes 'dri dang / 'phags pa gnas 'jog gis bdag la stsal to zhes smros shig /gal te ci'i phyir 'dri dang / dpon po skyes pa rnams kyis bud med rnams la ci'i slad du stsol ba de yang 'dri 'am zhes smros shig /</text></item>
<item><p>318b1</p><section>'dul ba</section><text>de nas des ji skad bsgo ba bzhin du thams cad byas pa dang / de nas khyim bdag des gnas 'jog la ma dad pa bskyed pa dang bdag nyid chen po de dag ni bkur sti ma yin pas skrag pas de langs te song ngo / /dge slong dag ji snyam du sems/</text></item>
<item><p>318b2</p><section>'dul ba</section><text>de'i tshe de'i dus kyi b+ha ra dwA dza gang yin pa de ni nga nyid yin te/ ngas de na dgra bcom pa la yang dag pa ma yin pas skur pa btab pa gang yin pa de'i las kyi rnam par smin pas lo mang po dang zhes bya ba nas/ sems can dmyal </text></item>
<item><p>318b3</p><section>'dul ba</section><text>ba rnams su btsos so zhes bya ba'i bar gong ma bzhin du'o/ /da ltar nga mngon par rdzogs par byang chub pa na yang kun tu rgyu mo mdzes mas yang dag pa ma yin par skur ba btab bo/ /btsun pa bcom ldan 'das kyis phrin </text></item>
<item><p>318b4</p><section>'dul ba</section><text>las ci zhig mdzad na phrin las de'i rnam par smin pas bram ze'i bu mo rtswa mis yang dag pa ma lags pas skur pa btab lags/ bcom ldan 'das kyis bka' stsal pa/ dge slong dag de bzhin gshegs pa nyid kyis </text></item>
<item><p>318b5</p><section>'dul ba</section><text>sngon gyi tshe rabs gzhan rnams su las rnams byas shing bsags pa thun mong dang / thun mong ma yin pa/ tshogs rnyed pa zhes bya ba nas/ 'bras bu dag tu 'gyur ba nyid ces bya ba'i bar gong ma bzhin no/ /thun mong gang </text></item>
<item><p>318b6</p><section>'dul ba</section><text>zhe na/ dge slong dag sngon byung bA rA Na sI na bram ze rig byed dang / rig byed kyi yan lag gi pha rol tu phyin pa zhig bram ze'i khye'u lnga brgya la bram ze rnams kyi gsang tshig ston te/ de bA rA Na sI na gnas pa'i skye bo'i tshogs </text></item>
<item><p>318b7</p><section>'dul ba</section><text>kyis lhag par bkur sti byas/ bla mar byas/ rjed cing mchod de dgra bcom par bkur ro/ /ji tsam na drang srong mngon par shes pa lnga dang ldan pa zhig ljongs rgyu zhing song ba las bA rA Na sIr phyin pa dang / bA rA Na sI </text></item>
<item><p>318b8</p><section>'dul ba</section><text>na gnas pa'i skye bo'i tshogs kyis lus mdzes pa dang sems dang ba mthong ngo / /mthong nas kyang skye bo'i tshogs thams cad mngon par dad par gyur te/ gang gi sbyin pa 'am/ bya ba 'am/ 'jig rten pha rol gyi ched yod pa gang </text></item>
<item><p>319a1</p><section>'dul ba</section><text>yin pa de de la byed do/ /de nas bram ze de'i rnyed pa dang bkur sti nub par gyur nas/ drang srong de la phrag dog skyes nas phrag dog la mngon par zhen pa'i blos bram ze'i khye'u rnams la smras pa/ bram ze'i khye'u </text></item>
<item><p>319a2</p><section>'dul ba</section><text>dag 'di ni drang srong ma yin te/ 'on kyang 'di ni 'dod pa la longs spyod pa yin no/ /de rnams kyis smras pa/ mkhan po de de bzhin te/ 'di ni 'dod pa la longs spyod pa lags kyis 'di ni drang srong ma lags so/ /de nas de rnams </text></item>
<item><p>319a3</p><section>'dul ba</section><text>kyis lam po che dang / tshong 'dus dang / bzhi mdo dang / sum mdo rnams su bram ze dang khyim bdag gi khyim rnams su smras pa/ 'di ni drang srong ma yin te/ 'on kyang 'dod pa la longs spyod pa yin no/ /skye bo'i tshogs </text></item>
<item><p>319a4</p><section>'dul ba</section><text>chen pos thos nas ma dad pa bskyed pa dang / de bkur sti ma yin pas skrag nas bA rA Na sIr song ngo / /dge slong dag ji snyam du sems/ de'i tshe de'i dus kyi bram ze gang yin pa de ni nga nyid yin no/ /</text></item>
<item><p>319a5</p><section>'dul ba</section><text>bram ze'i khye'u lnga brgya po gang yin pa de dag ni dge slong lnga brgya po 'di dag yin no/ /ngas drang srong la yang dag pa ma yin pas skur pa btab pa gang yin pa de'i las kyi rnam par smin pa zhes bya ba nas/ sems </text></item>
<item><p>319a6</p><section>'dul ba</section><text>can dmyal ba rnams su btsos so zhes bya ba'i bar gong ma bzhin du'o/ /las kyi lhag ma de kho nas da ltar mngon par rdzogs par byang chub na yang dge slong lnga brgya dang / thabs gcig la bram ze'i </text></item>
<item><p>319a7</p><section>'dul ba</section><text>bu mo rtswa mis yang dag pa ma yin pas skur ba btab ste/ de ni thun mong zhes bya'o// //</text></item>
<item><p>319a8</p><section>'dul ba</section><text>zhwa dmar cod pan 'dzin pa bzhi pa spyan snga thams cad mkhyen pa'i spyan sngar gtugs te/ dge ba'i bshes gnyen stod lung pa chen po'i thugs dam dang bstun nas dag par byas pa'o/ /</text></item>
</list>