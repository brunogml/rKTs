
<etext>

<item><p>1</p><section>1</section>
<text>nor bu phra bkod rang gi don thams cad gsal bar byed pa'i rgyud ces bya ba/ 
rgya nag po'i skad du/ e ha d+ha swa ra du pa A/ u rgyan gyi skad du/ ma hA sin d+ha gu du ba/ saM skr-i ta'i skad du/ ma hA rad na d+ha sing e ka ya d+hu/ byA ka ra Na'i skad du/ e dur 
sarba g+hu la ha/ kha che'i skad du/ sa hUr du nA hUM ka A/ ma ha si gaM la'i skad du/ os rad na d+hu pa ya ha hUr// rgya gar skad du/ ma Ni tsi tri ta byU ha swa ya mar+tha sarba pra ka Ta tan+t+ra nA ma/ 
bod skad du/ nor bu phra bkod rang gi don thams cad gsal bar byed pa'i rgyud ces bya ba/ bcom ldan 'das kun 'dus rig pa'i klong la phyag 'tshal lo// 'di skad bdag gis 
bstan pa'i dus gcig na/ rang gi rig pa'i de bzhin nyid gang yin pa'i klong/ ye shes rab tu gsal bas brgyan pa'i pho brang na/ rang gi ye shes kyi dkyil 'khor gnas te/ de'i</text>
</item>

<item><p>2</p><section>1</section>
<text>don ngas bstan gyis/ kye thub pa chen po'i 'khor mkha' 'gro ma dang bcas pa nyon cig/ rang byung thabs kyi rgyud chen po 'di yis/ sems can gyi mun pa thams cad 
snang bar 'gyur gyis/ rigs kyi bu rnams kyis yid ma yengs pa'i tshul gyis zhus shig/ 'di skad bdag gis thos pa'i dus gcig na/ bcom ldan 'das tsit+ta rin po che'i 'od 
gsal ba'i gzhal yas na/ rig pa rang byung gi sku dang/ chos nyid thig le'i dgongs pa la thabs cig tu bzhugs so// de'i tshe 'dus pa'i 'khor tshogs shin tu mang bar gyur 
te// de nas bcom ldan 'das dpal stobs ldan nyid la 'di skad ces zhus so// kye kye bcom ldan 'das rig pa'i stobs thun mong ma yin pa dang ldan pa/ bdag cag rnams la 
rgyud chen po 'di bka' bsgo bar mdzad du gsol// lung bstan du gsol// rtog par mdzad du gsol// thabs mdzad du gsol// bstan pa la gzud du gsol// snang ba bstan du gsol// zhes rang snang gi 
don ma nor bar zhus so// de nas bcom ldan 'das 'dus pa chen po'i sa ma ti la gnas nas/ 'khor chen po rnams la bka' stsal pa/ e ma ho// khyed kyis zhus pa de legs so// ngas don gyi dgongs 
pa thugs tsit+ta'i dkyil 'khor sgo phye nas/ gsang sngags kyi dgongs pa nyid/ ma nor bar bstan gyis legs par nyon cig/ gsang ba'i dkyil 'khor chen po nas/ shes rab rang byung gi lha mo lnga skye 'gag med 
par gsal ba yin pas na/ thugs rje lnga dbri bkol med par gnas pa ste/ ye shes kun khyab kyi snang ba yul kun la shar nas/ stong pa chen po rang byung gi klong du thim pa'i tshe/ ye shes kyi lha mo dbyings gsal 
bar byed pa'i sgron ma la brtag par bya'o// mkhas pas ye shes rang snang gi stobs la thugs rje'i sgron ma gsal bar mthong nas/ don la 'jug go/ thabs kyis rang rang gi don mthong bar 'gyur te/ kun tu
 mtha' yas so// de nas 'dus pa'i 'khor tshogs de rnams kyi nang nas/ ye shes kyi lha mo rgyan rab tu 'bar ma zhes bya bas/ 'di skad ces gsol to// kye kye bcom ldan 'das rnam grol bdag/ chos nyid</text>
</item>

<item><p>3</p><section>1</section>
<text>rtogs par 'dod pa yi// sems can thugs rjes yang dag zung// ma rig mun khang gzhom du gsol// zhes zhus so// de nas thugs kyi dbyings nas bka' stsal pa// stobs ldan ye shes lha mo nyon// ngas bstan legs par yid la zung/ khams gsum 'khor ba'i sems can nyid// dang po 'khrul ba'i dus nyid nas// da lta'i snang ba skyes tshul gnyis// lam la cig char 'jug pa dang// lam la mthong tshul skye ba'o// stong pa'i ye shes chen po ni// cir yang med pas cir yang 'khrul// tha ma cis kyang ldog par 'gyur// ci yang med pa'i dngos po ni// gang gi phyogs su ma lhung ba'o// cir yang 'khrul pa'i dngos po ni// mthun snang tsam du snang bar zad// 'od kyang de yi don mi skye// chos dbyings rgyan ltar snang ba'o// zhes gsungs so// de nas yang 'dus pa'i 'khor de rnams kyi nang nas/ ye shes kyi lha mo sna tshogs 'byung bas 'di skad ces gsol to// kye bcom ldan 'das thugs rje rig pa'i sku dang ldan pa/ snang ba'i dus ji lta bu lags/ gsung du gsol/ de nas yang bcom ldan 'das rang byung gi rgyal po des/ 'di skad ces gsungs so// kye 'dus pa'i lha mo khyod nyon cig/ rtogs byed kyi shes rab yul la 'jug pa'i dus su/ snang ba rang snang ste/ shes pa kha yan du gtang bar bya'o// snang ba'i ye shes kun tu mtha' yas te/ don skye med rig pa'i snying po can du gnas so// ye shes 'gag med kyi klong nas rang byung rtags kyi dkyil 'khor lnga gsal ba ni/ don dam pa'i chos nyid ngang du kun tu bzang po'i klong du phyi nang gi chos thams cad gsal ba'o// de nas 'dus pa'i 'khor rnams kyi nang nas/ ye shes kyi lha mo 'od zer kun nas 'byung bas 'di skad ces gsol to// e ma bcom ldan 'das thugs rje dang thabs su ldan pa/ yang dag par rdzogs pa'i sang rgyas la rdzu 'phrul ni ji lta bu/ snang ba ni ji lta bu/ stobs ni ci lta bu/ rtsal ni ji lta bu/ yon tan ni ji lta bu/ ngo bo ni ji lta bu/ bzhugs tshul ni ji lta bu/ gsung du gsol/ bstan du gsol/ de nas bcom ldan 'das kyis bka' stsal pa/ kye ye shes kyi lha mo khyod nyon cig/ yang dag par rdzogs pa'i sangs rgyas kyi rdzu 'phrul ni/ tshad med do// dpag tu med do// gzung du med do// gzhal du med do// sangs rgyas kyi snang ba ni che chung gi mtha' las 'das te nam mkha' lta bu'o// sangs rgyas kyi stobs ni yin min gyi mtha' las 'das te glang po che lta bu'o// sangs rgyas gyi rtsal ni spang thob kyi mtha' las 'das te/ seng ge lta bu'o// sangs rgyas kyi yon tan ni// gang stongs kyi mtha' las 'das te/ yid bzhin gyi nor bu lta bu'o// sangs rgyas kyi ngo bo ni/ bdag rtog gi mtha' las 'das te/ kun khyab kyi ye shes</text>
</item>

<item><p>4</p><section>1</section>
<text>nyid do// sangs rgyas kyi bzhugs tshul ni dbang po dang yul las 'das te/ rang snang nyid do// de ni rang byung gi dgongs pa nyid kyi tshig go/ de nas yang 'dus pa'i tshogs de rnams kyi nang nas/ ye shes kyi lha mo 'od zer ston ma zhes bya ba des/ 'di skad ces gsol to// kye bcom ldan 'das thugs rje rig pa'i snang bas brgyan pa/ rang gi ye shes kyi gnas lugs ji lta bu lags gsung du gsol// zhes zhus so// de nas yang bcom ldan 'das kyis bka' stsal pa/ kye ma ye shes kyi lha mo khyod nyon cig/ ngas thabs kyi dkyil 'khor nyid ma nor bar bstan gyis/ legs par yid la zung zhig/ rang gi rig pa'i ye shes nyid la gzung 'dzin gyi rnam par rtog pa med kyang/ snang tshul la rnam par rtog pa'i 'du 'phro mtshan ma dang bcas pa byung ste/ sems can gyi blo'i dri mar gyur nas/ lung du ma bstan par nyid las phyir snang ma nus te/ snang ba dang rkyen dang bcas pa'i phyir ro// nga'i thugs la g.yos pa med kyang/ sku'i mtshan nyid cir yang snang ba ngo ma shes nas sems kyi yul la 'dzin pa'o// rang byung gi ye shes dmigs pa ma dag pas yul gyi shes pa rang snang ba'o// rdo rje ye shes 'gyur ba med par kun tu snang bas/ gzigs snang gi mtha' thams cad las 'das pa'o// rang byung gi ye shes thabs 'gag pa med par rang snang bas/ bdag tu rtog pa'i blo dang bral nas/ ye shes kyi yul snang bar 'gyur ro// shes rab rang byung gi ye shes gzung 'dzin gyi mtha' las 'das nas bsam bral dngos dag go/ de yang ye shes kyi rtsal ma 'gags pas rigs drug ltar snang ba'o// de nas yang ye shes kyi lha mo snang ba'i sgron mas 'di skad gsol to// kye thugs rje rang byung gi sku dang ldan pa/ khyad par gyi tshig gang lags gsung du gsol// zhes zhus so// de nas yang thugs rje chen po des 'di skad ces bka' stsal to// e ma ye shes kyi lha mo khyod nyon cig/ nga rang byung gi sangs rgyas la rnam rtog gi gnas med do// de ci'i phyir zhe na 'byung ba'i rkyen dang bral ba'i phyir ro// nga rang snang gi shes rab la the tshom gyi mtha' med do// de'i phyir zhe na/ rang snang gi spyod pa ma 'gags pa'i phyir ro// nga shes rig gi rgyal po la phyogs lhung gi mtha' med do// de ci'i phyir zhe na/ rig pa nyid rkyen dang bral ba'i phyir ro// nga rang rig gi lha mo rgyan ma bkod par gsal ba la/ gsal 'grib kyi phyogs med do// de ci'i phyir zhe na/ ye shes kyi snang ba nyid ye nas gsal ba'i phyir ro// de'i phyir rigs kyi bu mo rang gi snang ba rnam par dag pa dang 'grogs par bya'o// de nas yang 'dus pa'i tshogs kyi nang nas/ ye shes kyi lha mo dbyings rig gsal ba'i sgron mas 'di skad ces zhus</text>
</item>

<item><p>5</p><section>1</section>
<text>so// kye bcom ldan 'das thugs rje'i dkyil 'khor dang ldan pa/ thun mong yul gyi chos gang lags/ zhes zhus so// de nas yang ston pa ye shes kyi skus bka' stsal pa/ kye ma ye shes kyi lha mo khyod nyon cig/ ngas thun mong gi snang ba'i chos nyid bstan gyis legs par nyon cig/ thun mong du snang ba'i chos nyid 'di lta ste/ phyi 'byung ba lnga nyid thun mong rang rgyud kyi chos yin te/ phyir snang ba'i 'byung ba thams cad rang gi rig pa nyid dang sbyor bas na/ thun mong gi chos yin te/ de la dbye ba 'di lta ste/ sa'i mtshan nyid sra bar byed pa nyid kyang rig pa'i ye shes skye 'jig dang bral bar sbyar ro// rlung gi mtshan nyid 'degs par byed pa nyid kyang/ rig pa'i ye shes thogs pa med pa dang sbyar ro// me'i mtshan nyid bsreg par byed pa nyid kyang/ rig pa'i ye shes nyon mongs pa'i dbang du ma song ba dang sbyar ro// chu'i mtshan nyid brlan par byed pa nyid kyang rig pa'i ye shes yul kun la 'jug pa dang sbyar ro// nam mkha'i mtshan nyid yangs pa nyid kyang rig pa'i dbyings rgya ma chad pa dang sbyar bar bya'o// de nas 'dus pa'i tshogs rnams kyis mgrin gcig tu 'di skad ces gsol to// kye bcom ldan 'das thugs rje dang thabs su ldan pa/ bdag cag rnams la thabs kyi dkyil 'khor gsung du gsol/ zhes zhus so// de nas yang bka' stsal pa/ e ma rigs kyi bu rnams ma yengs par nyon cig/ gsang sngags thabs kyi ye shes ngas bshad kyis ma yengs par nyon cig/ ye shes kyi ngo bo rtog med du yod kyang rtsal rnam pa sna tshogs su snang bas/ sems can gyi blo la dri ma dang bcas te/ rang snang gsal du ma ster bas thams cad bsgribs nas snang ba'i rjes su song ba'o// de yang shes rab kyi don chod na bsgrib phyogs kyis ma bsgribs par bstan pa'o// rang snang shes rab kyi sku ngo shes na/ chos thams can kyi mdo dang rgyas pa shes par 'gyur te/ nyon mongs pa ye shes kyi snang bar slong ba'o// de nas 'dus pa'i tshogs de rnams shin tu ngo mtshar bar gyur nas 'di skad ces bgros so// 'di skad bdag gis thos nas go zhing shes nas/ rtogs pa'i dus gcig na/ rang rig pa thams cad kyi de bzhin nyid du/ bcom ldan 'das dpal kun tu bzang po dang gnyis su med par snyoms par zhugs so// de nas yang cha yis ma bgos pa'i pho brang chen po thugs tsit+ta'i dkyil 'khor chen por gnas te/ gsung gi sprul pa grangs med pas 'gro ba'i don byed do// thugs kyi dgongs pa ni gcig las ma g.yos pa nyid do// sku'i cho 'phrul ni cir yang ston pa nyid do// rang byung gi thabs gcig gi ngo bo gang la thams cad du snang ba nyid do// cho 'phrul gyi ting nge 'dzin bsam gyis mi khyab pa nyid</text>
</item>

<item><p>6</p><section>1</section>
<text>do// ye shes kyi dkyil 'khor kun tu ston pa nyid do// mdzes pa'i 'od zer phyogs bcur 'phro ba nyid do// snang ba'i 'du 'phro cir yang snang ba nyid do// ye shes kyi thabs gang la yang ma 'gags pa nyid do// thugs kyi klong nas dgongs pa'i 'od zer rang shar ba nyid do// sangs rgyas kyi zhing khams sku mngon par snang ba nyid do// gsang ba'i sgron ma phyogs gang la mi gnas pa nyid do// shes rab kyi ngo bo phyogs gar yang thogs pa med pa nyid do// sku gsum gyi snang ba mtha' rnam pa dag pa'i nyid do// chos nyid kyi dbyings rgya gar yang ma chad pa nyid do// chos sku'i snang ba phyogs gang du yang ma lhungs pa nyid do// ye shes kyi sgo bzhi skye 'gag med par gsal ba nyid do// thig le 'du 'phro 'byung 'jug med par rtogs pa nyid do// zhi ba'i sku la 'phel 'grib med par kun tu snang ba nyid do// gsang sngags kyi lam la thabs ma 'gags par snang ba nyid do// khro bo'i sku la rgyan med par sgeg pa nyid do// ye nas gnas pa'i thugs rje la 'gag pa med pa nyid do// blta ba rang byung gi ye shes la rtsis dang bral ba nyid do// chos can yul gyi snang ba kun tu mtha' yas pa nyid do// sku mi zad pa rgyan gyi 'khor lo rgyun du bskor ba nyid do// spyod pa rmad byung gi ye shes kun dang mthun pa nyid do// sgom pa rang gsal gyi ye shes ma g.yos pa nyid do// chos nyid mtha' bral gyi dgongs pa kun tu snang ba nyid do// yengs med rgyun gyi dam tshig sdom pa nyid do// bya bral gcig rdzogs kyi phrin las zin pa nyid do// mi 'dod rang byung gi yon tan rgyas pa nyid do// grag stong chos sku'i sgra dbyangs la thug pa med pa nyid do// chos sku'i mtshan nyid ni gar yang thogs pa med pa nyid do// ye shes dkyil 'khor la 'phel 'grib med pa nyid do// nga rang byung thabs kyi ye shes la tha dad med pa nyid do// sku'i dkyil 'khor kun nas 'byung ba nyid do// gnyis su snang ba med pa'i ye shes dri ma med pa nyid do// thugs rje rang byung gi snang ba kun tu yangs pa nyid do// thugs rje rang byung gi dkyil 'khor 'od gsal ba nyid do// mtha' gar yang mi 'byed pa nyid do// mtha' ma 'gags pa'i spyan gyis phyogs bcur gzigs pa nyid do// shes rab rang byung gi 'od zer phyogs ris med pa nyid do// gsang sngags thabs chen po yongs su rdzogs pa nyid do// stong pa kun khyab kyi ye shes mtha' rnam par 'byed pa nyid do// thugs kyi dgongs pa rtse gcig las ma g.yos pa nyid do// thugs rje'i sku rnam par 'byed pa nyid do// sangs rgyas kyi lam lnga la mkhas pa nyid do// sangs rgyas kyi dkyil 'khor lnga dang 'du 'bral med pa nyid do// thugs rje'i spyan lnga khong nas gsal ba nyid do// stong pa'i spyan drug mkha' la</text>
</item>

<item><p>7</p><section>1</section>
<text>bskyod pa nyid do// thig le'i 'od lnga rang las 'byung ba nyid do// de bzhin gshegs pa thams cad kyi thugs rdo rje lta bu dang gnyis su med par thabs cig tu snyoms par bzhugs so// zhes nor bu phra bkod chen po'i rgyud las/ gleng gzhi'i le'u ste dang pa'o//// de nas rigs kyi lha mo yis// bcom ldan rang rig don ldan la// 'dun pa'i tshul gyis rab tu zhus// kye kye bcom ldan stobs ldan pa// rigs kyi lha mo'i tshogs rnams la// rang gi gtan tshigs thabs ldan gsungs// de skad zhu ba zhus gyur nas// nam mkha' dag la rab gnas so// de nas rang rig bcom ldan 'das// nye ba'i 'khor dang bcas pa yis// lha mo rnams la bka' stsal pa// e ma sangs rgyas rjes bzung phyir// khyod la nga yis legs par bstan// ma yengs gus pa'i tshul gyis nyon// gtan tshigs thabs kyi yan lag kyang// bsam gyis mi khyab grangs mang yang// gsang sngags nges don gtan tshigs 'di// 'byung bar 'gyur ba ma yin pas// gsang sngags gtan tshigs khyed kyis zung// yang dag nges pa'i lung 'di nyon// mdo don gtan tshigs rgyas bshad kyis// legs par nges pa'i don la nyon// drang ba'i theg pa rnam mang yang// nges pa don gyi mdo sde 'di// 'ga' yang 'byung bar ma bshad do// sangs rgyas ye shes lam 'dzin pas// nges pa'i lung 'di bka' stsal pa// sems can thar pa'i lam la nye// ye shes dkyil 'khor rab bstan pas// mi mthong bsal ba'i sgron mar 'gyur// snang mdzad sems kyi gzung 'dzin las// the tshom blo yi spyod yul 'char// rnam rtog rab tu spang bya'i phyir// nges pa'i lung 'di rab bshad pas// theg pa dma' ba'i gang zag rnams// shin tu bred cing dngangs par 'gyur// rnam rtog blau yi dri ma rnams// rab tu dag pas gsal phyir 'gyur// yongs su rdzogs pa'i lam rgyal 'grub// 'di nyid 'dod rgyal ma yin te// gsang sngags chen po'i dgongs pa nyid// rang gi don la che bar bshad// gzhi rdzogs lam gsal 'bras bu snang bar 'gyur// theg pa'i mtho dman thams cad kyang// rang rang don la mi mthun pas// gsang ba'i don ni rtogs mi 'gyur// de yang ngo bo mtshan nyid dang// rang bzhin kun khyab nges tshig go// thugs rje kun 'byung nyi zer la// gsang sngags thabs kyi lam nyid las// thabs kyi zhags pa lnga shar bas// 'dzin byed dbyings dang rig pa 'dzin// thogs med rnam grol rlung chen gyis// rang snang dag pa'i nam mkha' la// ma bskyod bzhin du de bzhin gshegs// rnam dag dbyings kyi pho brang na// ye shes rtogs pa'i me lnga yis// mtshan ma rtog 'dzin spar sbur bsregs// nyon mongs bzhi zhing bcu/ bcu thal bar brlag/ rnam</text>
</item>

<item><p>8</p><section>1</section>
<text>rtog 'khor ba'i chu rgyun bcad// 'khor ba'i dri ma rab bsal nas// ye shes don la the tshem med// thar ma rgya las rnam par grol// 'dzin pa'i phur pa rang phyung bas// 'khor ba'i rtod thag chen po bcad// rang rig gsal ba'i mthongs phye nas// gti mug 'khor ba'i mun pa sangs// snang ba thug phrad don dgongs kyis// thad ka'i shes pa don ldan 'gyur// thig le spyi chings rang gnad kyis// snang ba skye 'gag phyogs dang bral// yul sems gnyis med ting 'dzin gyis// dri ma gnyis kyi mtha' las grol// thams cad rang gsal chos nyid kyis// nyon mongs 'ching ba'i mdud pa bkrol// gzhi rdzogs chos nyid dkyil 'khor gyis// sgo lnga'i yul las rnam par thar// tha dad thun mong ma yin pas// shes bya'i yul la rnam par 'byed// dkyil 'khor ye shes rnam lnga yis// yang dag don la rnam par rol// skye shi med pa'i chos sku yis// rtog 'dzin yul gyi dri ma sangs// gsang ba rgyun gyi thugs rje yis// gcong rong mun pa'i gting nas 'dren// shes rab yul gyi phyag rgya yis// 'dzin rtog gnyis kyi mtha' dang bral// yangs pa'i chos nyid gsal mthong bas// 'khor ba'i zhe 'dod thabs kyis spangs// rang rig thabs kyi glu chen 'dis// ye shes gsal ba'i nyams ldan 'gyur// snang srid ye rgya mthar thug gis// rig pa'i rang gdangs mthong bar 'gyur// e ma sangs rgyas don ldan pa// ye shes rang la 'char bar 'gyur// gzhi yi chos nyid rdzogs gyur nas// lam las 'bras bu thob par 'gyur// de yang ye shes lhun gnas pas// nges pa'i bden pa rab tu mthong// shes pa'i khyad kyis gang nas gsal// don ni gcig las ma g.yos kyang// rang snang dkyil 'khor lhun gyis grub// ye nas rang rig 'od gsal bas// rang snang 'ja' tshon rnam par 'phel// snang ba ye shes skur ldan pas// shes rab ye shes khong nas gsal// de nas snang dang gsal ba dang// rang bzhin kun tu khyab pa'o// gsang ba'i ye shes snang byung pas// 'khor ba'i mun pa rnam par gsal// tshig las shes rab rab gsal bas// 'bras bu'i dkyil 'khor nyag gcig gsal// theg pa gcig la don brjod pas// so so'i bshad gzhung bsam mi khyab// sems can mos pa go 'byed phyir// rang rang 'dod du bstan pa'o// de yang theg chen gsang ba las// yang dag nges pa'i lung bstan pas// a nus man chad theg pa rnams// rtsol sems blo yi chos su bstan// rang gi don la mtha' yas kyang// gzhi la gcig pas med par nges// theg pa theg pa zhes bya ba// gud na yod pa ma yin te// rig pa stobs dang ldan gyur na// theg pa zhes ni de la bya// rig pa stobs dang mi ldan na// sna tshogs theg pa</text>
</item>

<item><p>9</p><section>1</section>
<text>bsam yas 'gyur// ye shes gcig dang du bral bas// gsang ba'i ye shes tshig las 'das// 'dzin pa'i phur pas thams cad bzung// zhe 'dod 'khor ba'i sdug bsngal chos// bsam gyis mi khyab rgya cher snang// yul du snang ba'i chos sku dang// sems can mos pa'i mtshan sku gnyis// mtshan ma'i phyogs su ma lhung na// khyad med gcig tu nga yis bshad// sku gcig sems can kun la snang// sku gcig 'gro don mthar phyin pa'o// sku gcig snang ba kun tu ston// sku gcig mtha' la mi gnas pa'o// rdo rje snying po ye shes sku// bsam gtan snying po'i tshig las 'das// mngon par byang chub sku nyid gsal// ye shes chig chod gnyis snang bral// rdo rje 'dzin sku don mi 'gyur// mtha' gnyis mi gnas rang sar che// phyag rgya'i rdo rje 'gyur ba med// mi bskyod dkyil 'khor las byung ba'i// yang dag gzhung nyid rab brtan sku// thig le sna tshogs sku yi dbyibs// mtshan ldan dkyil 'khor sku gsum rdzogs// bya ba med pas dbyings dang ldan// gcig las mi g.yo chos kyi sku// gnyis su ma yin rang snang yul// don dam kun rdzob gnyis las 'das// 'dzin pa'i mtha' gnyis rnam par spangs// dkyil 'khor rdo rje yid bzhin gter// mtha' las mi g.yo mnyam pa'i ngang// gol sgrib gnyis kyi rtog pa sangs// byas pas ma byung chos kyi sku// bzung bas mi zin chu zla 'dra// thugs rje'i thabs la rang snang bas// nyi ma dang ni zer bzhin no// shes rab rtsal gyis rab gnas pa// don gyi dkyil 'khor snang mtha' yas// sku yi sems nyid stong bdag med// ye shes phung po skye 'j-ig bral// bsam gtan chos nyid zhi ba ste// snang ba mtha' yas zhing du sgrol// rang byung sku gnyis rnam par dag/ stong pa nyid kyi dam tshig las// rim pa'i yul du rnams par snang// dper na sems can la la dag/ las la mngon par zhen pa ltar// chos nyid ngo bo ma mthong bas// chos spyod bcu la zhen par 'gyur// gsang ba'i theg pa rtogs mi 'gyur// gsang sngags rang byung theg chen 'di// nyon mongs ye shes gnyis las 'das// stong zhing bdag med yul snang bral// dri ma gsum las rab tu thar// yang dag gsang don rnyed pa'o// e ma ho// bde gshegs sangs rgyas spyod yul ni// dmigs med dkyil 'khor chen po la// dper na bzhin dang me long bzhin// gang rtogs pa la de ltar snang// ye shes rang gsal nyi shar ltar// snang ba'i dkyil 'khor 'od du gsal// shes rab ye shes las byung ba'i// snang ba'i sgron ma 'od 'bar zhing/ khyab gdal 'ub chub ting 'dzin ni// gcig bzhin spros dang bsdu ba med// rig pa'i 'khor yug phyogs dang bral// ye shes 'khor yug 'od du</text>
</item>

<item><p>10</p><section>1</section>
<text>gsal// sgron ma'i 'khor yug dmigs pa med// mtha' gnyis sangs byed mun sangs nas// rnam rtog nyid las ye shes gsal// sangs rgyas zhing sbyor 'dren sel zhing// stong pa'i yul las rnam par 'das// tshig dang yi ge ltar snang ste// btags par snang ba thams cad kun// dper na brag cha lta bur bstan// rkyen du snang ba thams cad kun// rang snang tshig las 'das pa'i yul// snang dang mi snang gnyis med kyang// rjes su snang ba gang yang med// dper na nam mkha'i bya lam bzhin// thig le nyag gcig rdzogs pa che// mig gi 'od du rab tu snang// rdo rje'i dkyil 'khor 'od nyid las// sgron ma'i rang 'od nyid du 'gyur// rang byung don gyi snying po nyid// yod de yod pa ma yin pas// dngos po nyid kyis mtha' dang bral// med de med pa ma yin te// til 'bru 'am ni yungs 'bru la// mar nyid ye nas lhun grub bzhin// sems can lus ltar snang ba la// de bzhin gshegs pa'i sa bon ni// mthun pa'i 'od dang rang chas su// gnas nas lam zhugs sgo dag tu// rnam par thon nas don la spyod// nam mkhas gar khyab sems can te// rig pa'i don yang de tsam mo// de yang mtha' yas thug med de// rang gi ngo bo gcig tu gnas// rdzogs sangs rgyas ni rang rig nyid// ngo bo dus gsum 'gyur ba med// rang bzhin rtag tu 'gag pa med// thugs rje kun la rab snang ba'o// snang ba kun tu mtha' yas shing// dkyil 'byams rang snang thugs brdol nas// nyon mongs lnga yi dri ma rnams// tha dad nyid las rang rig sku// rgyun du snang bas rang 'byung zhing// gcig tu gsal bas 'pho 'gyur med// rang rang tsit+ta rin chen na// tshon gang 'od 'bar bum pa'i tshul// nang na ye shes me 'od 'bar// gzhal yas ye shes du mar snang// sku yi ngo bo re re las// gsung gi sprul pa grangs med cing// thugs kyi dgongs pa 'da' med cing// bsam pa med pa'i rig snang las// goms pa'i blo ni rab brtan na// snang mdzad chen po'i lta bar 'gyur// snang ba'i ye shes 'od 'bar zhing// mthun 'jug thabs kyi spyod pa las// rang snang yul ni ji snyed pa// rtogs pa'i lta ba de tsam mo// sems can bsam pa de tsam par// 'dul ba'i chos ni de tsam mo// sems can rtog pa ma zad par// theg pa nyid kyang zad mi 'gyur// gsang ba'i theg pa gcig yin kyang// sems can blo la tha dad snang// dper na rin chen gser nyid la// ser po rang bzhin lhun grub ltar// rang rig ye shes ngo bo la// 'od gsal dkyil 'khor lhun gyis grub// ye shes lam la rab gnas shing// chos nyid yul gyi snang ba las// sangs rgyas 'od ni mi 'gyur bas// dang po'i sangs rgyas 'od srung la// 'od snang don</text>
</item>

<item><p>11</p><section>1</section>
<text>nyid rab tu zhus// 'od srung chen pos bka' stsal pa// e ma ho// yangs so che'o chos nyid rnam par dag/ che'o blta ba rmad po che// snang ngo rang snang dkyil 'khor nyid// yul dang yul med rnam par dag/ phyi dang nang med kun tu snang// stong dang mi stong tshig las 'das// 'od ni thug pa med par snang// sku ni gcig gcig tu med pas che/ yang byung pu bden pa che// yul ni stong khyab ye shes snang// lam ni kun snang 'gyur ba med// gsang ba'i lam nas rang byung nas// dngos bral stong pa'i ngang du thim// 'gyur med gcig pa'i ngo bor brtags// rang yul de las ma yengs na// chos can snang ba grangs med kyang// phyogs kyi snang ba gcig mthong na// thams cad skye med ngo bor rtogs// sems kyi 'du 'phro ji snyed pa// thams cad rang snang yin pa las// ma rig sgo nga'i sbubs dag nas// ye shes thon par ma gyur nas// rang snang chos nyid ngo bo bsgribs// sangs rgyas nyid kyi rtogs pa yang// rang snang nyid las ma 'das so// chos nyid yul gyi snang ba yang// 'od zer nyid las ma 'das te// rigs kyi yul las 'od du gsal// rdo rje sems dpa'i 'od nyid las// mthun pa'i phyogs la ltos pa med// sangs rgyas ye shes rang byung ni// lam dang chos nyid dkyil 'khor ldan// gcig las snang ba bsam mi khyab// rgyal ba'i sku nyid 'gag med pas// rgyal ba'i gsung la thug pa med// sku gsung thugs kyi snang ba ni// kun tu mtha' yas thug pa med// grangs dang tshig dang yid las 'das// chos dang chos min blta ba yang// mthun par snang ba tsam du zad// don gyi ye shes lnga ldan ni// yangs pa'i grong khyer rdo rje mtha' yas shing// dkyil 'khor pho brang gnyis la yangs pa'i bdag nyid 'dzin// phyogs dang ris su 'dzin na yang dag lta ba min// nga dang bdag tu 'dzin na yang dag mthong ba min// yin dang min par rtogs na dgongs pa nyid ma rnyed// stong dang gsal bar 'dzin na chos phyir tshig la 'brengs// gsang ba grangs su bgrangs na rig pa'i gnas ma rnyed// chos spyod lam du khyer na bden pa'i tshig ma mthong// mthong snang khyad du gsod na theg pa'i sgo ma mthong// bya byed 'bras bur 'dod na gsang sngags thabs ma rnyed// snang gsang ba'i yang byung ba tshig phyir 'brengs na dgongs pa'i lam ma rnyed// yul dang sems su 'dzin na ting 'dzin drod ma thob// 'jig rten chags phyir 'brengs na chos nyid don ma rtogs// 'jig rten bya ba'i chos dang ma bral g.yengs pa na// sangs rgyas dgongs pa rnyed pa nga yis yongs ma bshad// rkyen dang rkyen med snang ba dang// chos kyi sku dang lam nyid las// mthun pa'i phyogs nas phar bltas pas// rang snang gzugs brnyan</text>
</item>

<item><p>12</p><section>1</section>
<text>dkyil 'khor mthong// dri ma'i the tshom nang du chod// sa yi snang ba grangs med kyang// ye shes don la gcig las med// sku dang ye shes phyogs nyid nas// mtshan ma'i yul la phar bltas pas// snang ba'i drod tshad nyams su myong// rkyen snang dag pa'i yul dag nas// dmigs rten yul la phar bltas pas// rang gi gdeng chen khong du chud// phyogs kyi dri ma nyid las kyang// snang ba'i sgron ma rab gsal bas// 'bar ba nyid kyang thugs la shar// sangs rgyas thig le nyag gcig la// yul gyi rtog pa rnam par bsal// dri ma'i skyon las rab tu grol// 'dus pa'i phyogs nas phar bltas pas// gcig mthong bden pa khong du chud// ye shes thabs la mkhas pa yis// phyag rgya 'da' med dam tshig las// 'gyur ba med pa'i lam du chud// gsang ba'i theg pa yul du snang// lam gyi theg pa 'byed 'gyur ba// des ni pha rol sgrol mi nus// thugs rje'i theg pa 'di nyid las// dgongs pa'i don las ma 'das na// sangs rgyas rdo rje rab brtan pas// mi shigs rdo rje nyid du 'gyur// spyod pa'i rdo rje 'gag med pas// tshad med rdo rje ngo mtshar che// yang gsang lta ba'i rdo rje bstan// rtog pa'i rdo rje gzi brjid che// me long rdo rje gsal ba che// sems can thams cad bsgral ba'i phyir// shes rab rnon po'i gri dag gis// ma rig thams cad bsgral bar bya// sangs rgyas zhing khams ma lus par// stong zhing bdag med yangs pa che// gsal 'tsher lhun sdug 'od 'bar ba// gsal 'byams klong yangs thig le'i ngang// gsal la bkod legs dpangs re mtho// sku brjid gsal bar rab tu snang// rtogs pa'i chos nyid mtha' yas shing// sems can las nyid ma zad kyang// gsang ba'i thabs 'di bstan byas na// ye shes rang chas rnyed mthong 'gyur// rdzogs chen man ngag gsang don 'di// yang dag med par snang du med// yang dag yod na snang ba mthong// stong gsum 'jig rten sa steng na// chos nyid lam du rab gnas pa// byang chub nyid las kun 'byung zhing// so so'i gnas nas rab sbags nas// 'dzin pa'i bsam pa don las 'das// don gyi ye shes tshad ma min// snang ba'i dkyil 'khor thig le che// gsang sngags thabs la rab gnas pa// chos nyid yul la rnam par 'phrul// bden pa'i dus na dkyil yangs shing// lam rgyal 'di ni ma bsgrubs bab kyis 'grub// gang zhig rtogs pa'i don 'tshol na// chos nyid rnal ma mthong bar 'gyur// las nyid rdo rjer bstan pas na// gcig gcig gis kyang thugs rje 'byung// ye nas rang bzhin 'od gsal bas// sku gsum rang bzhin snang ba shar// sku lnga ye nas rang dag pas// chos nyid ye nas mtha' dbus med// gsang</text>
</item>

<item><p>13</p><section>1</section>
<text>sngags tshig dang ye bral bas// dgongs pa'i bzhag thabs don la thug/ rnam rtog mtshan ma ye med pas// gsal dang drod dang bsil snang ba'o// rkyen med ye shes rang snang yul la rnam par rol// yang dag gsang sngags tshig gi bden pa nyid// rang gi blo yi snang ba'i the tshom thams cad sel// 'khor ba'i sdug bsngal lam las grol ba'o// zhes nor bu phra bkod chen po'i rgyud las/ thabs kyi 'dul thabs bstan pa'i le'u ste gnyis pa'o//// de nas yang rigs kyi lha mo 'od kyi phreng ba can gyis 'di skad ces gsol to// kye kye bcom ldan rdo rje sems// khams gsum 'khor ba'i sems can la// rigs phye gdams ngag bstan pa'i gnas// nye ba'i 'khor la gsung du gsol// de skad rab tu zhus nas kyang// bde ba'i stan la rab tu 'dug/ 'dzum pa'i gar dang rol mo yis// gtso bo nyid la rab tu mchod// de nas bcom ldan sku nyid kyis// lha mo mdzes pa'i tshogs rnams la// gsang ba'i nges don chos rnams bstan// kye ho rigs kyi sems ma nyon// nga yis gang zag rigs bshad kyis// khyod kyis sdom pa'i dkyil 'khor zung// don gyi snying po ye shes ni// mtha' gnyis la yang mi gnas te// don gcig kun tu ston par 'jug/ dkyil yangs ye shes dkyil 'khor ldan// chos nyid ming las rab snang phyir// 'jig rten blta ba grangs mang yang// don 'di rtogs pa shin tu dka'// gsang sngags nyid las thabs spyod pa// gzhan 'byung chos la ltos pa med// rang snang chos nyid dkyil yangs pas// mthun pa'i yul snang lam du snang// chos dbyings rgyan dang ldan byas nas// gsang sngags lam du yang dag su spyod pa// dmigs med yul gyi snang ba chos sku'i ngang// 'das dang ma 'das tshig gi lam// chos kyi sku ni mtshan ma'i tshig las 'das// dmigs pa'i rkyen las chos spyod kun tu snang// rdo rje dbyangs mkhan ma nyid rab tu chos nyid zhi/ kun 'byung snang ba chos nyid gzhi las rol// rtogs dang ma rtogs tshig gi mtha' dpyod pa// 'das pa'i sku ni yul la snang 'byung bas// mtshon byed chos sku'i snang ba las// mtha' yas tshig tu med pa'i don nyid kun tu snang// spyod pa nyid la spyod rgyu ga la yod// gsang ba'i ye shes 'od gsal kun tu snang// chos sku 'gyur med thig le'i klong gnas pas// rtog med bsam gtan nyid la bsam du med// sangs rgyas sku ni kun tu gsal mdzes ldan// ming yang sna tshogs mtshan ma'i yul med cing// chos dang chos min snang ba 'dres shing mtshungs// thugs kyi dkyil 'khor rnam pa kun rtogs pas// sems can kun gyi snang ba dag pa ni// snang dang snang bar byed pa'i yul ma yin// min snang ma yin</text>
</item>

<item><p>14</p><section>1</section>
<text>chos skur rnam par dag/ rang snang yin pas gzugs sku mdzes skur ldan// gcig pa ma yin rang snang kun tu yas// du ma ma yin brjod pa'i tshig dang bral// chos dang ye shes thabs mkhas rnam par rol// ye shes nyid las tshig tu yang dag spyod// gsang sngags rdo rje'i sku ni rnam par snang// yul du snang ba'i chos sku 'gag pa med// chos kyi sku la dri ma'i spyod dang bral// gsang ba'i ye shes tshig tu rab tu gsal// kun tu gsal ba'i chos nyid skur gsal ba// rang snang ye shes chos sku'i cho 'phrul la// snang rung mi snang tshig phyir 'brengs pa re// rtogs dang ma rtogs tshig la mngon par gnas// chos sku'i ye shes ye nas gnas pa'i phyir// phyi nas bltas na nang gi chos nyid mthong// kye ma gsang ldan chos nyid dang// rdzogs chen snang ba 'byung ba kun gyi rtse// ye nas rang byung 'od gsal bas// snang ba chos skur longs spyod cing// yin pas dngos po'i chos dang bral// gsang ba'i tshig las don 'byung phyir// dgyes pa chen po'i snang ba ni// rang rang snang ba don mtha' yas// spyod pa'i rgyu nyid ma yengs pas// spyod pa'i rkyen nyid gsang sngags rgyud// e ma rgyu rkyen gnyis med pas// gsang sngags thabs la che chung med// phyi med nang med dngos bral nyid// kun gyi spyod yul ma yin phyir// tshig gis gtan la phebs mi 'gyur// rtsol bral dgongs pa rang gnas pas// phyi med nang med dbyings su med// ci yang yod pa ma yin te// cir yang grub pa nyid du bstan// gsang ba'i sku nyid kun tu khyab// snang ba med pa'i chos sku ni// yin min gnyis kyi mtha' las 'das// kye ma 'od gsal dkyil 'khor na// bsam med rang snang sku lngar gsal// sku gsum rang bzhin rnam dag pa// sangs rgyas ye shes rgyan bzang bas// sku yi 'od ni ma 'gags kun la rol// gsung gi zer la thug med 'phro// thugs kyis dgongs pa nyag gcig go/ e ma rdo rje 'dzin pa'i sku// bsam yas lhun grub thug med cing// gang zag rnam gsum rdzogs chen snod du gsungs// rigs kyi bye brag bsam gyis mi khyab kyang// chos kyi dbyings la spyod dang mi spyod med// nam mkha'i mtshan nyid ye nas ka dag pas// chos sku nyid la dngos po bsam pa med// phyi dang nang med yangs pa chen po la// yangs pa'i chos nyid mtha' bral dngos po med// rdzogs chen lta ba gsang 'dus dam pa 'di// theg pa'i skabs la grangs mang yang// gsang ba'i nges don gcig las med// chos nyid dkyil 'khor yangs pa na// gnas pa med pa'i sku gsung thugs// stong pa chen po chos kyi sku// 'das pas dmigs su ga la yod// rgyu dang rkyen du med pas na// stong dang mi stong gnyis las 'das// rdo rje</text>
</item>

<item><p>15</p><section>1</section>
<text>sems dpa'i mtshon dpe ni// dri med dkar po zla ba'i mdog/ mun dang snang ba'i mtshams nas brtag/ nor bu 'od gsal dri med pas// snang ba kha dog lnga dang ldan// sku lnga so sor ma phye bas// mdun dang rgyab tu dbyer mi 'byed// snang gsal chos nyid 'od po che// gsal ba'i chos nyid kun tu 'bar// snang byed sgron ma kun gyi mchog/ stong pa chen po'i mkha' klong du// snang ba thams cad 'od du shar// shar ba de nyid dpog pa med// sus kyang bzung bar nus ma yin// gal te shes rab mi ldan pas// rang snang dri med zla rgyas bzhin// bzhin bzang dkyil 'khor mthong 'gyur te// yengs med rdzogs chen bsgom pa'o// brjod med chos sku bsam 'das nyid// rig pa'i don la skyel mi nus// thabs mkhas chos sku rtog med pas// mkha' la 'ja' tshon mdzes shar ba// rgya mtsho'i gting dkyil rab 'byams zhing// rang snang zhing du 'od gsal mnyam// rdzogs chen rtse la rab sang bas// dma' ba'i rigs la grang med cing// rdzogs chen phyogs su rnam par dag/ gsang sngags thabs mkhas nges rdzogs 'di// rdzogs dang ma rdzogs gnyis las 'das// gcig dang gnyis su bgrang du med// du ma rten dang dngos po bral// dri ma bzhi dang phra rags sangs// stong zhing bdag med mtshan ma med// stong pa'i yul la mi gnas pas// spyod pa'i dus na rang snang zhing// sa dang lam la mi gnas te// don gcig la yang gnas pa min// rdzogs lam byang chub ye gnas pas// thams cad gcig tu rab 'dus te// kun gyis go ba yod pa min// gal te go ba rdzogs srid na// mtha' yas med de don gcig gnas// gsang ba'i gsang sngags gab pa'i gnas// rigs sngags gzungs sngags gtan tshigs rnams// rdzogs pa'i gsang don 'di la 'dus// de yang ngo bo rang gnas pas// bya byed med pas rang sar dag/ 'dzin chags med pas cig char rdzogs// gsal ba ma yin mngaun gnas pas// rang rdzogs nyid du rnam par dag pa'o// zhes nor bu phra bkod chen po'i rgyud las// mtshon dpe'i dkyil 'khor gyi le'u ste gsum pa'o//// de nas yang lha mo mnyam pa'i blo gros zhes bya ba des/ 'di skad ces gsol to// kye kye bcom ldan rdo rje sems// yang dag gsang ba'i lung ston cig/ de skad rab tu zhus pa dang// bcom ldan rdo rje sems dpa' yis// nye ba'i 'khor la bka' stsal pa// kye ma nye ba'i 'khor rnams nyon// gsang sngags gtan tshigs grangs mang yang// legs pa'i don ni gcig las med// rang gi rig pa'i gnas lugs ni// mdo nyid 'gag pa ma yin pas// ye gzhi lam gyi/ shes ma bu'i tshul du rab tu gnas// sems dang ye shes (2)</text>
</item>

<item><p>16</p><section>1</section>
<text>dngos po'i don mi rtog/ sems ni bag chags kun gyi rtsa ba ste// sems can kun gyi dri ma dang por bstan// yid ni rlung dang 'dra ste bag chags sdud// sems can kun gyi dri ma gnyis par bshad// dbugs ni chu dang 'dra ste bag chags kun gyi gnas// sems can kun gyi dri ma gsum pa'o// dug lnga me dang 'dra ste snang ba yul la mched// sems can kun gyi dri ma bzhi pa'o// 'gro ba kun la de bzhin rab tu gnas// chos kyi sku nyid dri ma ye dag pas// mtshan ma blo yi dri ma ga la yod// dri med dag pa'i rig pa ye shes sku// rang rig byang chub mtshan ma dngos bral bas// rig pa'i ye shes cir yang ma yin no// snang ba blo yi the tshom rab bsal na// chos nyid dngos bral ting 'dzin thob par gsungs// chos sku rig pa'i ye shes rang snang 'od gsal bas// bya bral snying po dri med chos sku'i don// nyams su blangs na bde chen ye shes 'byung// skye med rang snang chos nyid rang rig ni// tha snyad gcig tu brjod pa ma yin te// rig pa'i dkyil 'khor rnam dag 'od gsal ba'o// e ma rang gsal chos nyid 'od gsal bas// mtha' la mi gnas dbyings la spyod// ci yang ma yin snying po che// 'gyur ba ma yin drang por gnas// stong pa ma yin 'od gsal zhing// gsal ba mtshan ma ka dag pas// dngos por 'dzin pa'i yul las 'das// yod pa ma yin 'dzin chags bral// med pa ma yin snying po gsum// gzhi nas rnam dag 'od re gsal// gsal ba zang thal lhun re sdug/ lta ba rmad byung ngo mtshar che// 'gag med rang shar dang re spro// rdzogs pa kun khyab gsal snang che// dmigs med bsam bral dkyil 'khor che// rdzogs chen don rtogs blo re bde// sangs rgyas nyag gcig thig le che// mtshan ma dngos bral yangs pa che// skye med rang byung sku lnga dag/ chos nyid klong yangs khod re snyoms// thig le stong pa nyams re dga'// rdo rje rgyas 'debs bde ba che// gsang ba'i chos nyid klong re yangs// stong pa'i sku lnga 'od re gsal// bya ba rdzogs pa'i dkyil 'khor che// dmigs med bsam yas lhun grub pa'o// kye ma snying po rdo rje brjod las 'das// stong pa kun snang chos sku ni// tha snyad dri ma rab tu sangs// mthun snang chos sku rang snang zhing// rig pa'i sku la 'gyur med pas// bya ba rdzogs pa'i 'od lnga yang// ye nas lhun khyab chen por snang// 'od lnga'i rang gdangs ma 'gags pas// mtshan mar 'dzin pa'i rnam rtog rgyu// spyod lam thabs mkhas 'dzin chags bral// rdzogs pa'i klong du kun 'dus shar// rtog med gsal ba'i chos sku rdzogs// yang dag chos nyid gcig min pas// sems can jo la thug pa med// rang byung ye shes stongs pa yangs// chos sku'i ye shes</text>
</item>

<item><p>17</p><section>1</section>
<text>rdzogs sangs rgyas// rdzogs chen sgron ma 'od gsal bas// stong pa nyid kyi lam du 'gyur// sgron ma de nyid mngon rdzogs pas// gsang sngags lam la nye ring med// rang gi tsit+ta'i dkyil 'khor gyi// thig le nyag gcig rang rdzogs pas// ye nas gnas pa'i rdzogs chen don// gsang don rdzogs pa rig pa'i klong// thig le stong pa'i sgron ma dang// rang byung dbyings kyi sgron ma gnyis// stong dang mi stong mtha' las 'das// rtsol ba med par mngon gnas pa'i// snang ba rdzaugs phyir rang gnas pa// chos nyi8da mi 'bral dbyings nyid las// rig pa'i ye shes sku mnga' ba// rang snang 'od kyi dkyil yangs nas// 'dzin chags bral ba'i rang snang yul// chos kyi bsam pa rab spangs nas// rdzong du rdo rje'i mkhar brtsigs pas// cis kyang mi shigs rdo rje che// rdo rje'i mkhar la skye 'jig med// stong pa dngos po'i yul dang bral// rdzogs pa'i don las mi 'da' zhing// phyogs med rnam par dag pas na// don dam kun rdzob gnyis su med// don ni rang gi rig pa la// rtags ni mngon snang sku dang bcas// snying po don dam 'gyur ba med// gsal 'tsher lhun sdug 'od gsal ba// bde ba chen po'i dngos nyid las// sa bon rdo rje rgyu rkyen bral// rdzogs pa'i don las mi 'da' zhing// thabs mkhas stong pa'i dkyil na gnas// rig pa'i ye shes dngos po yang// sems can kun la rab gnas pas// kun gyis mthong bar dka' ba'i don// nga yis rab tu bshad par bya'o// e ma rig pa'i gnas lugs ni// rang rang tsit+ta'i dkyil na gnas// yab yum gnyis kyi cha 'dzin pa'i// thabs dang shes rab tshul du gnas// yab kyi cha 'dzin thabs kyi sku// yum gyi cha 'dzin shes rab sku// 'od dang 'od zer tshul du gnas// dbyings dang rig pas rab brgyan te// lhum rdzogs thig le chen por gnas// lta ba'i dngos po 'gyur med sku ltar gnas// bsgom pa'i dngos po rtog med 'od gsal gnas// spyod pa'i dngos po stong gsal byar med gnas// 'bras bu'i dngos po gzhi rdzogs ka dag gnas// rang gsal rig pa 'od gsal mnyam pa'i ngang// 'dzin chags bral ba'i rdzogs chen gsang sngags che// de ni gnas lugs gzhi yi bzhugs tshul lo// thig le bzhugs tshul bstan pa 'di lta ste// rtsa rnams nang na thig le sku ltar gnas// che ba'i tshad ni nam mkha'i mtha' dang mnyam// chung ba'i tshad ni rta rnga bcur gshags tsam// gsal ba'i tshad ni nyi zla'i dkyil 'khor 'dra// de yang gsal 'tsher gzi brjid ldan// 'gro dang 'ong dang gnas pa'o// bya ba byed pa'i 'gro 'ong can// rdzogs pa'i gzhi la rang rdzogs la// lam du thig le mngon par snang// lta ba 'od gsal</text>
</item>

<item><p>18</p><section>1</section>
<text>ngang la rol// sgom pa nyi zla'i zer ltar 'phro// spyod pa rnam dag 'od gsal lo// rang rang dung khang khro bor gnas// yab dang yum du mngon par snang/ khro dang khro mo'i tshul 'char zhing// ye shes lnga lnga dag dang ldan// sku yi ye shes re re la// dbu yi ye shes lnga lnga'o// lta ba 'gag med zang thal la// sgom pa rtog med mnyam par gnas// spyod pa 'gag med rol par 'char// 'bras bu dbyings dang rig par ldan// de nas sgo la thon pa'i tshe// dbyings kyi rang bzhin shes rab sku// rig pa'i rang bzhin thabs kyi sku// 'du 'bral med par mngon snang ba'o// ma 'gags 'gag med snying po che// brjid pa'i sku ltar mi gnas te// ngo bo rnam dag ye shes brdal ba nyid// stong pa chen po'i chos nyid yul la rol// gsal ba zang thal chos sku ngo bos stong// stong pa'i dus na rang bzhin ma nges te// sku dang ye shes dkyil 'khor rtog pa med// thabs dang shes rab don la 'gyur ba med// stong pa'i sgron ma bya btsal gnyis dang bral// thugs rje 'byung ba sgron ma nyi zer bzhin// sgron ma'i 'od zer gting la thug pa med// gsang ba'i 'od ni tsit+ta'i nang du gsal// rang bzhin 'od ni nam mkha'i mthongs na gsal// dkyil 'khor rang rdzogs 'od ni de bzhin no// zhes nor bu phra bkod chen po'i rgyud las/ snang ba'i ye shes ngos 'dzin pa'i le'u ste bzhi pa'o//// de nas lha mo dbyangs mkhan ma zhes bya ba des 'di skad ces gsol to// kye kye bcom ldan rdo rje sems// dmigs pa med pa'i phyogs dag nas// chos nyid rang snang don spyod pa// bdag cag rnams la gsung du gsol// de nas bcom ldan rdo rje sems dpa' yis// mos pa'i 'khor la bka' stsal pa// kye ma mos pa'i 'khor rnams nyon// nga yis rang rig chos bstan gyis// khyod kyis rtog med yid kyis nyon// sems kyi sdug bsngal ji snyed pa// bskal pa'i bar du thar ba med// de nyid spang bar bya ba'i phyir// sangs rgyas 'od dpag med pa yis// don dam rig pa'i klong yangs nas// brjod med tshig bstan ngo mtshar che// nga yi sku la 'gyur med kyang// nga yi snang ba phyogs bcur snang// nga yi chos nyid rang snang yang// mun pa'i phyogs kyis yongs mi brlag/ sems can snang ba bsam mi khyab// rnam drug ldan pa'i yul dag nas// rkyen lnga rnam par 'phros pa yis// sems kyi grogs ni bzhi dag las// blo yi rnam pa drug tu shar// rnam pa'i yul lnga rab tu bzung// bcu drug gam ni gsum dag gis// dri ma stong kha yas pa'am// yang na stong phrag brgyad cu'o// snang ba'i dri ma gnyis dag las// ngar 'dzin dri ma gnyis su snang// chos kyi dri ma bzhi dag las// rnam pa'i dri ma lngar snang ba'o// mthun pa'i mun pa sum 'gyur ro// snang</text>
</item>

<item><p>19</p><section>1</section>
<text>ba las ni mun pa 'byung// mun las snang ba nyid kyang bstan// blo yi spyod pa drug dag las// rkyen ni dgu+u 'am brgyad du bstan// dang po 'byung bzhi gcig pa la// de nas rnam pa bzhi dag las// 'dra ba'i gzhi las gol sa gnyis// de nas gsum mam lnga dag byung// mun pa'i chos rnams bsam yas te// stong pa mun pa lnga nyid kyang// nyi zer sprin bsgribs ji bzhin no// dngos po'i mun pa drug rnams ni// dper na mig mdzes rol mo bzhin// de nyid la yang rab tu chags// 'khor ba'i lam ni lnga nyid do// e ma de yang mun pa'i spyod pa rnams// nga yis snang ba 'di bstan pas// thams cad skye med mig dang nye// gol bar snang ba blo yin te// blo yi theg pa bsam mi khyab// snang ba'i ye shes skur 'bar ba// rig pa'i spyod pa ji snyed pa// snang ba rnam pa lnga dag gis// mun pa'i tshogs dag sel bar 'gyur// rdzogs pa'i lta ba rnam drug gis// dri ma'i phyogs dag med par 'gyur// dkyil yangs dbyings ldan rnam gnyis kyis// gol sa rnam gsum sel bar 'gyur// rang byung bzhag thabs rnam gsum gyis// sgrib pa'i phyogs rnams sel bar 'gyur// rtog pa'i rgyal po rnam dgu yis// rkyen lnga'i phyogs rnams sel bar 'gyur// stong gsal lam nyid lnga yis kyang// gsang ba'i mun gsum sel bar 'gyur// mun pa'i phyogs nyid thams cad kun// sgron ma 'bar ba gcig gam ni// shes rab dag pa'i sku gcig gis// thams cad ma lus sel bar 'gyur// chos nyid rang gi ngo bo ni// gnas lugs rnam pa gsum la thug/ thugs kyi dgongs pa rtse gcig kyang// byung sa chen po gcig la thug/ don gyi ye shes chen po yang// bskyal sa chen po gnyis la thug/ dri med rang snang chos sku yang// shar sa chen po gsum la thug/ 'dzin chags bral ba'i rang gdangs kyang// stong pa chen po'i lam la thug/ rdo rje sems dpa'i gsang don yang// dri ma dag pa gcig la thug/ rang bzhin dag pa'i chos sku yang// chags bral 'bras bu lnga la thug/ dngos las 'das pa'i thig le nyag gcig kyang// chos sku'i gnas sa gsum la thug/ ye nas gnas pa'i rang gsal yang// bcud kyi snying po gsum la thug/ rang rig gsal ba'i sgron ma yang// lta stangs chen po gsum la thug/ gsang ba'i ye shes rnam lnga yang// rdo rje gsang ba'i tshig la thug/ gsang ba'i chos sku chen po yang// chos sku'i snang ba gnyis la thug/ rtags kyi ye shes tshon gang yang// rang byung bstan pa gcig la thug/ sangs rgyas dgongs pa rang gnas de bzhin no// e ma ho// rgyu rkyen bral ba'i skad cig ma// de ma thag tu rang las byung// mtshon pa'i ye shes ngo bo yang// 'byung ba'i</text>
</item>

<item><p>20</p><section>1</section>
<text>rkyen bral rang las byung// brtags pa gnyis kyi chos rnams kun// gzung dang 'dzin pa gnyis med pas// gnyis snang yul du med pas na// bsam 'das ngo bo brjod las 'das// sku yi snang ba ye nas 'gyur med kyang// ye shes thugs la 'khrul rtog ye nas med// gsang sngags thabs kyi ye shes kun yangs pa// thig le nyag gcig dgongs pa brjod las 'das// gsang sngags rgyal po rdo rje a yi bdag/ nang med nang nas rin chen mdzod snang ba// yengs med rgyun gyi dam tshig bsam las 'das// snang mdzad 'phrul gyi me long dkyil 'khor nyid// blta bar 'dod na sgron ma'i snang ba ltos// 'khor lo'i gzhal yas skye dang 'bri med pas// rang gsal thugs kyi rig pa nyid la ltos// rang bzhin chos kyi sku yi snang ba las// gzugs brnyan mtshan ma sku yi cho 'phrul ltos// ston pa rdo rje 'od dpag med pa yis// sangs rgyas kun gyi ye shes gdung bzung bas// skye med 'od gsal snang ba'i rang lus thob// kye ma gsang sngags nyid kyi blta ba'i gnas lugs las// rang bzhin nyid kyi snang ba rang snang ba// rdo rje sems dpa'i me long 'di bstan pas// ye shes spyan gyis 'gro ba 'dren par 'gyur// sems kyi cho 'phrul bsam 'das brjod med pas// thabs dang shes rab 'du 'bral med pas na// gsang sngags thig le stong dang mi stong med// kye ma sangs rgyas sku ni sna tshogs ma yin pas// ye shes snang ba gcig dang du mar med// che chung yul min shin tu rtogs par dka'// yang dag chen po'i gnas lugs de bzhin no// zhes nor bu phra bkod chen po'i rgyud las/ rang bzhin snang ba'i thugs bstan pa'i le'u ste lnga pa'o//// de nas yang ye shes kyi lha mo gsal ba'i rgyan zhes bya bas 'di skad ces gsol to// kye kye bcom ldan rdo rje sems// rang snang chen po'i lta stangs gsungs// sangs rgyas kun gyi ye shes ni// don dam dang ni kun rdzob bo// spyi dang 'dren pa'i khyad par las// gsang sngags bzhugs tshul gsung du gsol// de nas bcom ldan rdo rje sems// zhi ba'i gdan las langs nas ni// las kyi snang ba'i cho 'phrul bstan// nges pa'i rgyud chen le'u 'di gsungs so// e ma lha mo rgyan ldan nyon// ngas bstan legs par yid la zung// sems kyi snang ba ji snyed pa// las gyi spyod pa chen pos spyad// rnam rtog las ni ji tsam par// rang snang chen po'i klong du bsgom// bsam byed 'du 'phro ji snyed pa// thabs kyi 'dren sgo chen por byung// chos nyid dag pa'i sku nyid kyang// snang mdzes sems kyi me long ltos// e ma dri ma gnyis su snang ba yang/ ming tsam don la yod ma yin// nyon mongs yid drug spyod pa bzhi// mngon sum nyid la</text>
</item>

<item><p>21</p><section>1</section>
<text>yod ma yin// sangs rgyas sku ni longs spyod kyang// rang snang nyid la yod ma yin// thig le'i rang 'od rnam lnga yang// rgyun tu snang ba yod ma yin// yan lag drug ltar bshad pa yang// don dam nyid la yod ma yin// sems can 'khrul pa'i snang ba yang// gzhi snang nyid la yod ma yin// thabs kyi gsang ba chen po las// sku ni rab tu skye med pas// rang snang chen por snang ba'o// zhes nor bu phra bkod chen po'i rgyud las/ 'khrul snang zhing khams su sbyar ba'i le'u ste drug pa'o//// de nas yang bcom ldan 'das rdo rje sems dpa' de nyid kyis ting nge 'dzin las langs te/ snang ba chen pos phyogs bcu thams cad kun tu khyab par mdzad do// chos kyi sku'i rol pa bsam gyis mi khyab pa mdzad do// de nas ye shes kyi lha mo dbyangs mkhan mas 'di skad ces gsol to// kye ma yang dag par rdzogs pa'i sangs rgyas bcom ldan 'das/ thugs rje chen po dang ldan pa/ rtsol ba can du grol ba'i gdams ngag ni gang lags/ mi grol ba'i gdams ngag ni gang lags/ sems can rnams gang gis grol bar 'gyur/ bshad du gsol// gsung du gsol// lung bstan du gsol// thabs dam pa bstan du gsol// zhes zhus so// de nas yang bka' stsal pa/ kye ma ye shes kyi lha mo khyod nyon cig/ ngas thabs kyi sgo ma 'gags par bstan gyis/ legs par nyon cig/ yang dag par rdzogs pa'i sangs rgyas la rtsol ba mi mnga' 'o// rig pa'i sku nyid la rtsol ba mi mnga' bas// bya byed dang bcas pa thams cad kyis mi grol bar ngas bstan to// bya btsal 'das pa'i chos rnams kyis grol bar bstan to// yang dag pa'i gdams ngag gis rig pa mtshon par byed pa ni/ chos kyi sku rig pa'i ye shes mtha' gang la yang rag ma lus pa'o// rig pa ston par byed pa'i thabs kun gyi thun mong ma yin pa 'dis yang dag pa'i sku mtshon pa'o// kye ma rigs kyi lha mo// rang gi mig gi de kho na nyid snying po rdo rje'i sku/ lu gu rgyud du bstan pa ni/ mig gi de bzhin nyid sku gsum 'du 'bral med pa'i don rig pa rang gsal gyi dgongs pa/ ma bcos pa'i ye shes mkhas pas blta bar bya'o// rgyang zhags chu'i sgron ma la yang dag pa'i sangs rgyas rig pa lu gu rgyud kyi sku yongs su gsal ba'o// de yang dbyings dang rig pa 'du 'bral med par gnas te/ don gyis ma bsgribs pa rang snang ba'i mig gis de kho na nyid kyi rang bzhin ni de nyid la gzung bar bya'o// de'i tshe rig pa'i snang ba'i ngo bo dang bcas pa de nyid rig pa cog bzhag gi blta ba dran par bya'o// rig pa de nyid rang gi 'dug tshul gyi dngos po de nyid las ma g.yos pas/ de yang de nyid la mig gi zur gyis blta bar bya'o// de nas rang gi</text>
</item>

<item><p>22</p><section>1</section>
<text>dbyings kyi snang ba sku dang bcas pa gsal lo// sangs rgyas thig le nyag gcig gi dgongs pa rang byung gi ye shes kyi ngang las ma g.yos na/ sangs rgyas thams cad kyi sku'i de bzhin nyid mthong bar 'gyur ro// de'i tshe glang po che'i lta stangs kyi dgongs pa la gnas shing/ seng ge'i mchongs stangs kyis ngo bo 'bru tshugs su gzung bar bya'o// khyung nam mkha' la ldings pa'i 'gros kyis rjes bcad nas/ sangs rgyas thams cad kyi sku'i ngo bo de bzhin nyid mthong bar 'gyur ro// de'i tshe snang ba ye shes la slong ba'i gdams ngag la gnas par bya'o// de nas yang bcom ldan rdo rje sems dpa' nyid la/ snang ba'i lha mo kun nas 'od zer zhes bya bas// 'di skad ces gsol to// kye bcom ldan 'das yang dag par rdzogs pa'i sangs rgyas kyi dgongs pa la ngo sprad pas chog gam/ ngo sprad pa la dgos pa ci yod/ des grol ba lags sam zhes zhus so// de nas yang bka' stsal pa// kye 'khor gyi lha dang klu dang byang chub sems dpa' rnams nyon cig/ yang dag par rdzogs pa'i sangs rgyas la ngo sprad du med do// sprad pa'i yul med do// ngos bzung thams cad dang bral bas ngo sprad pa'i rgyu rkyen dang bral ba'o// ngo sprad pa la dgos pa ni gang yang med par bstan pa'o// rigs kyi bu rig pa'i de bzhin nyid mig gi de kho na nyid cog bzhag gis blta shes na chos thams cad kyi spyi dang rang gi mtshan nyid shes par 'gyur ro// kye ma rigs kyi bu/ nga yongs su mya ngan las 'das pa'i 'og tu dus kyi mtha' ma lnga brgya tha ma'i dus su/ bslu brid byis pa'i ngang tshul can dag gis sangs rgyas kyi dgongs pa dpe la yid ches byed pa'i dus 'byung ste/ de'i tshe nga'i rgyud gsang ba 'di 'byung ba yin no// yang dag pa'i rig pa nyid la dpes mtshon du med do// rang bzhin gyis 'od lnga rang chas su yod pa la gzugs brnyan gyi 'od lnga bstan kyang sangs rgya bar mi 'gyur ro// ma chags pa'i chags pa chen pos ma spyad na/ rtsol ba dang bcas pa'i dpes ma byas pa'i chos nyid rnyed par mi 'gyur ro// rtsol bsgrub thams cad dang bral ba'i cog bzhag gcig gi ngang du bzhag ma shes na/ rtog pa dang bcas pa'i yid kyis yang dag pa'i don rnyed par mi 'gyur ro// de nas yang zhus pa/ kye ma ston pa chen po/ rig pa'i ngo bo thabs gang gis mthong bar 'gyur/ lung bstan du gsol/ snang ba bstan du gsol/ de nas yang bka' stsal pa/ kye ma snang ba ston pa'i lha mo rnams nyon cig/ yang dag pa'i man ngag rtsol bsgrub thams cad dang bral ba ni/ mi snang ba'i snang ba chen po la mkhas par bya'o// rig pa'i sku rnam par dag pa la blta bar bya ste/ sku med pa'i sku'i klong du thams cad 'ub chub par 'gyur ro// sangs</text>
</item>

<item><p>23</p><section>1</section>
<text>rgyas kyi sku gzigs snang thams cad dang bral kyang/ rig pa'i sku mngon sum du gsal bas ye shes 'char nub med par bstan par bya'o// rang snang chos nyid kyi snang ba dbyings rnam par dag pa'i sgron ma la gnas par bya ste/ de'i tshe sangs rgyas kyi zhing khams mngon par dga' ba mthong bar 'gyur ro// snang ba chos nyid la byar med pas bya mi dgos/ btsal du med rtsol ba las 'das so// rig pa'i gnas lugs la mkhas pas bstan par bya'o// rig pa'i 'gro sa nyid la phugs gtad do// rig pa'i 'byung sa nyid la gcun par bya'o// rig pa'i gnas sa la gzer gdab par bya'o// rig pa'i bskyal sa chen po gcig gis la bzla bar bya'o// mthong sa'i sku'i snang ba la bstan pa'i tshig gis gzer gdab par bya'o// rig pa'i rtsal gsum lus la 'byongs par bya'o// snang sa'i 'char lugs gcig gi de bzhin nyid shes na/ chos thams cad kyi de bzhin nyid shes par 'gyur ro// rig pa'i lta stangs chen po gcig gi de bzhin nyid shes na/ chos thams cad kyi de bzhin nyid shes par 'gyur ro// sku'i gnas lugs gcig mthong na/ sku thams cad kyi gnas lugs mthong bar 'gyur ro// ye shes kyi 'char sa gcig gi don shes na/ chos sku'i de bzhin nyid shes par 'gyur ro// rang rig pa'i sku gcig mthong na rig pa'i sku thams cad mthong bar 'gyur ro// rig pa'i sku'i snang ba thams cad rang sar grol zhing/ rang sar gnas rang sa las gzhan du ma g.yos pa nyid do// sangs rgyas kyi ye shes kun tu snang zhing/ gzhi snang chen po las ma bskyod pa'o// rig pa cog bzhag ni blta ba kun gyi bcud phyung ba'o// de yang mig gi de bzhin nyid kyi 'dug stangs la gnas par bya'o// zhes nor bu phra bkod chen po'i rgyud las/ shin tu gsang ba'i gdams ngag gi le'u ste bdun pa'o//// de nas yang 'khor rnams kyis bcom ldan 'das la 'di skad ces gsal to// kye kye bcom ldan rdo rje 'chang// gsang sngags gsang ba'i gdams ngag 'di// bstan pa'i snod ni gang gang lags// bstan du mi rung gang dag lags// dpa' bo chen pos bka' stsol cig/ de nas rdo rje 'chang chen des// 'di skad rab tu bka' stsal to// kye ma nyon cig lha mo'i rigs// ngas bstan legs par yid la bzung// snang ba'i dkyil 'khor chen po 'di// kun la bstan pa ma yin te// gsang ba thub pa 'ga' la bstan// gsang sngags gsang ba'i gdams pa 'di// bstan pa'i rigs ni 'di lta ste// gsang ba gnyer gtad thub par byed// gsang ba'i don la 'grus pa dang// shes rab blo rtsal che ba dang// dam tshig sdom pa ldan la bstan// de nas khyad par 'khor rnams kyis// rdo rje 'chang la yang zhus</text>
</item>

<item><p>24</p><section>1</section>
<text>pa// kye kye bcom ldan rdo rje 'chang// rdzogs chen man ngag gsang don 'di// rang dgar bstan pa ma yin te// nges pa'i lung rgyal khu byug mchog/ 'di nyid bstan pa'i gang zag rnams// rigs dang spyod lam chen po dang/ kha dog mtshan nyid gsung du gsol// de nas bcom ldan rdo rje 'chang// ting nge 'dzin las bzhengs nas ni// khyad par 'khor la bka' stsal pa// kye ma khyad par 'khor tshogs nyon// nga yis bstan gyis legs par nyon// rigs kyi khyad par 'di lta ste// rgyal rigs dang ni bram ze'i rigs// de bzhin rje rigs chen po dang// khyad par chen po'i mi rnams la// gsang sngags nges don bstan par bya// yang na rigs med kha dog brtags// pho mo gnyis ni gang yang rung/ kha dog 'di dang ldan pa ni// rdzogs pa chen po'i snod du gsungs// yan lag rags shing kha dog gnag/ so nyid thags bzang dkar la 'grig/ mig rtsa yid tsam dmar ba dang// skra yi mtshan nyid chen po yang// g.yas su 'khyil zhing kham nag mdog/ lus la bkur sti chung ba dang// phyi yi spyod yul tha mal mdog/ tshig rnams shugs 'byung smra ba dang// yang na tshig gi rnam pa kun// gcig gis gang ltar smra ba ltar// skyes bu de yang de ltar smra// rdzogs chen gdams ngag bstan par bya// de rnams gcig la rdzogs pa na// shan pa'i rigs sam smad 'tshong rigs// phyag dar khrod pa'i rigs kyang rung// rigs ngan gang dag su yin kyang// gsang ba'i man ngag bcud 'di gtad// rgyu chung yo byad med pa na// rang gis yo byad sbyar nas kyang// lhag ma med par rab tu sbyin// gsang ba'i bcud gsum man ngag 'di// rigs dang kha dog brtags thabs rnams// nga ni mya ngan 'das 'og tu// gsang ba'i man ngag yang bcud 'di// nges pa'i rgyal po 'di ltar bstan// de rnams ldan pa'i skyes bu la// gong gi gdams ngag bstan par bya'o// zhes nor bu phra bkod chen po'i rgyud gsang ba chen po las/ gsang sngags sbyin pa'i snod bstan pa'i le'u ste brgyad pa'o//// de nas yang 'khor chen po rnams kyis 'di skad ces gsol to// kye kye bcom ldan rdo rje 'chang chen po// yang dag par rdzogs pa'i sangs rgyas kyi dgongs pa'i don ci lta bu lags lung bstan du gsol/ zhes zhus so// de nas yang bka' stsal pa/ e ma ho/ 'dus pa'i 'khor chen po rnams/ yang dag par rdzogs pa'i sangs rgyas kyi blta ba rang byung gi ye shes ni dngos po gang gi yang phyogs su ma lhung bar snang ba'i dus na/ gang ltar yang blta zhing snang ba'o// rang snang gi sku bsam pa las 'das te/ mngon sum gyi yul snang ba ma bkod par snang ba'o// rgyan dam pa ye shes kyi sku 'od dang zer du snang</text>
</item>

<item><p>25</p><section>1</section>
<text>ba'o// de'i tshe sku'i snang ba rgya chen po dag mthong bar 'gyur ro// rig pa'i sku yul med pa las yul ltar snang ba 'byung ste/ de'i tshe rdo rje 'dzin med kyi sku mthong bar 'gyur ro// de nas yang 'dus pa'i 'khor rnams kyis 'di skad ces gsol to// kye kye bcom ldan 'das thugs rje chen po dang ldan pa/ yang dag pa'i blta ba rig pa'i ye shes sku rdo rje'i gnas lugs gsung du gsol/ de nas yang bka' stsal pa/ kye 'dus pa'i 'khor rnams nyon/ yul las 'das pa'i dbyings ngo ma shes na/ rig pa'i gnas stong par 'gyur ro// de yang yul las 'das pa'i dbyings/ 'byung ba las 'das pa'i rang gdangs/ mtshon pa las 'das pa'i rang snang ngo// sems las 'das pa'i rig pa ngo ma shes na/ chos thams cad kyi 'bras bu brlag par 'gyur ro// de yang rig pa rang snang gis ye shes tshig las 'das pa/ stong pa kun khyab kyi ye shes snang ba las 'das pa/ rang byung stobs kyi rig pa 'dzin pa las 'das pa'o// rig pa ye shes kyi sku la mtshan ma'i yul med pas// rang snang zhing rang gis don las ma 'das pa'o// kye ma rig pa'i sku la 'gyur byed med kyang/ bzung bar dka' ba ni smig rgyu lta bur snang ngo// gsang ba'i gnas na gnas pa'i rig pa ngo bo snying po rdo rje'i lus can mthong ba'i tshe/ sangs rgyas thams cad kyi sku'i snang ba 'char te/ mthong ba'i yul rnam par dag na/ dmigs pa can ye shes su 'char ba zhes bya'o// de yang sku'i snang ba nyid du mar med cing du ma dang bral ba'o// zhes nor bu phra bkod chen po'i rgyud las/ rang bzhin kun snang du bstan pa'i le'u ste dgu pa'o//// de nas yang 'dus pa'i 'khor rnams kyis 'di skad ces gsol to// kye kye bcom ldan rdo rje 'chang// rang snang chen po'i lta stangs rnams// mos pa'i 'khor la gsung du gsol// de nas rdo rje 'chang chen des// ting nge 'dzin las langs nas ni// nye ba'i 'khor la bka' stsal pa// kye ma nyon cig rang bzhin lha mo rnams// yang dag nges pa'i lung rgyal 'di// kun gyi spyod yul ma yin te// gsang sngags blta ba'i gnas lugs ni// gcig dang du mar med pa ni// gsang ba'i rig pa rang snang ni// rang rig rgyun gyi blta ba'i sku// thig le nyag gcig brtags dka' bas// gsang sngags ye shes yongs su rdzogs// lta ba'i snang ba cig char bas// gsang ba'i sku las 'od 'byung bas// 'gro ba'i rig pa'i mig gsal bas// dri ma med pa'i dbyings rig ni// 'du 'bral med pa'i ngang du rdzogs// yongs rdzogs sku ni 'od du 'bar// chos kyi sku yi snang ba las// sku gsum snang ba dus gcig rdzogs// rang gsal thabs kyi ye shes sku// rang rig cog bzhag blta ba ni// ma yengs</text>
</item>

<item><p>26</p><section>1</section>
<text>ngang la cir yang gsal// du ma cig char rdzogs pas bde// rang snang thabs kyi rgyan du snang// sku gsung thugs kyi ye shes ni// mtshon byed spros pa med pas na// gnas pa'i dus na sku ltar gnas// 'char ba'i dus na ye shes te// rgyun du snang lugs de bzhin no// de yang snang lugs sku yi dbyibs// gcig dang gnyis su blta ba la// rang rdzogs snang ba chen po ni// bdag gzhan gnyis kyi mtha' 'das nas// rig pa ma dang phrad pa'i rtags// ye shes rgyun gyi dam tshig ni// rtag par snang ba thams cad kun// ma bcos chos kyi dbyings su blta// ka dag dri ma med pa'i rig pa ni// sku las yang dag dbyings su thim// rig pa'i me long blta shes na// chos nyid dbyings snang ma 'gags gsal// rig pa'i sku nyid blta 'dod na// dri ma sangs pa'i nam mkhar ltos// rkyen nyid rang du blta 'dod na// mtha' yas sku yi klong du ltos// 'phro zhing 'du med blta 'dod na// chos kyi dbyings kyi rgyan la ltos// rang bzhin gzugs brnyan blta 'dod na// dri med dbyings rig gnyis la ltos// sku yi 'od zer blta 'dod na// bya byed med pa'i ngang du ltos// de ni rdzogs chen lta stangs so// de nas yang dag nges pa'i lung// 'di nyid don gyis bkrol te gsungs// rang bzhin nyid kyi snang ba las// ngo bo nyid kyi skur shar ba// 'dzin med ngang du rang rig gsal// spros pa med pa'i chos dbyings las// 'dzin chags med pa'i 'od snang bas// blta ba med pa'i lta ba yis// phyogs ris med pa'i ngang du 'ub// rang byung dgongs pa'i bzhag pas ni/ du ma rang grol ngang du 'ub// rdzogs pa chen po'i rig pa ni// mgon po dri ma med pa las// mtha' yi mun pa rang rig sangs// chos nyid gsung gi rol pa las// rdul med dri ma rang sar grol// sku ni sna tshogs dag pas na// sku gsung thugs kyi dkyil 'khor rdzogs// don dam bsam yas lhun grub pas// chos kyi sku yi rgyu nyid las// sems can kun gyi rang lus rdzogs// chos nyid gsal ba'i gsal lam las// rig pa'i sku la 'du 'bral med// byed pa'i rgyu ni gnyis ltar snang// snang ba'i rgyu ni gcig las med// dri med dag pa'i sangs rgyas la// rgyu mthun nyid du bya ba min// spros med tshig ni sna tshogs rdzogs// seng ge rtsal rdzogs chen po yi// lta stangs chen por bshad pa'o// zhes nor bu phra bkod chen po'i rgyud gsang ba las/ rdzogs chen lta stangs bstan pa'i le'u ste bcu pa'o//// de nas yang lha mo rma bya'i mgrin can gyis 'di skad ces gsol to// kye kye ston pa bcom ldan rdo rje 'chang// rang rig gnas lugs gsung du gsol// de skad rab tu zhus pa</text>
</item>

<item><p>27</p><section>1</section>
<text>dang// bcom ldan nyid kyis bka' stsal pa// nyon cig ye shes lha mo khyod// nga y-is snang ba'i don bstan gyis// som nyi yid gnyis rab spangs la// ma yengs gus pa'i tshul gyis nyon// gsang sngags kun gyi lta ba ni// byed pa ma yin bya ba med// gsang ba'i ngang du kun rdzogs pas/ rgyun du byed pa yongs kyis med// nang med nang gi dngos po las// phyi nang gnyis ka'i phyi nyid nang// yod med stong pa nyid yin pas// rang bzhin snang ba thad ka las// chos kyi sku ni mun pa sangs// chos kyi sku ni gcig yin pas// bya byed dri ma gnyis las 'das// rig pa'i snang ba rang rdzogs pas// chos kyi me long bzhin snang bas// gsal ba'i 'od ni sna tshogs 'byung// dri ma gsum las rab 'das pas// dper na nam mkha' sprin med bzhin// snang dang mi snang mtha' las 'das// sangs rgyas chos la mi gnas pas// rnam rtog dri ma'i skyon dang bral// sku gsum rang rdzogs chos nyid ni// byed pa ma yin rang sar grol// chos sku dri ma mi gnas pas// 'dzin med thig le rnam par dag/ thig le nyag gcig snang ba la// rtog pa'i yid ni ga la yod// dbyings kyi sgron ma'i brgyan bzang la// chos nyid yul gyis snang ba shar// sna tshogs snang ba bsam mi khyab// kye kye rang snang lha mo nyon// nga yi chos la tshig med pas// stong pa'i phyogs la rab gnas shing// nyi tshe phyang chad ma yin pas// dngos por yod pa nyid las 'das// nga la chos dang sems med pas// stong pa nyid du bdag mi blta// 'dzin chags spyod pa'i yul las 'das// sems las sangs rgyas mi 'byung bas// 'khor ba'i rtsa ba nga mi bsgrub// chos kyi sku la yul med pas/ kha dog lnga pos su zhig bya// rig pa'i sku la rang snang bas// ngo sprod nyi shus su zhig grol// rang rig sku la bltar med pas// dri med dag pa chen po'o// zhes nor bu phra bkod chen po'i rgyud las/ snang ba ye shes su snang ba'i le'u ste bcu gcig pa'o//// de nas yang gsang ba'i rigs rdo rje mkha' 'gro mas/ rdo rje 'chang chen po la 'di skad ces gsol to// kye kye bcom ldan rdo rje 'chang// rdzogs pa'i sku ni bsam yas la// gcig tu bsdu ba gsung du gsol// de nas rdo rje 'chang chen des// nye ba'i 'khor la bka' stsal pa// rdo rje rigs kyi mkha' 'gro ma// blta ba gsang ba'i sngags brjod kyis// ma yengs yid kyis gus pas nyon// kye kye rdo rje 'dzin ma'i tshogs// bya ba mi byed byed pa spang// bsgrub pa mi bya sngags kyi tshig mi bzlas// chos la mi spyad dran pa'i rjes su min// yid la mi bya rtog pa rnam spangs te// rang snang gcig las med par gsungs// sna tshogs sku ni bsam yas kyang// ye shes sku gcig bstan pa yis// thams cad rang rig grogs</text>
</item>

<item><p>28</p><section>1</section>
<text>su 'gyur// e ma ho rab tu snang ba'i snang ba yi// sku yi don ni brjod las 'das// mtshan ma'i yul ni ka dag pas// dri ma'i phyogs kyis nga mi bsgrib// nga la skye dang 'chi med pas// dge ba'i phyogs kyis nga mi skyobs// nga la lus sems gnyis med pas// sdig pas nga yi sku mi bsgrib// rang rig ye shes 'od gsal bas// 'khor ba'i mun pas nga mi bsgrib// nga la zhe sdang sems med pas// zhi gnas lhag mthong su zhig 'dod// nga la 'dzin pa'i phyogs med pas// rtog pa'i bsam pas mtha' mi rnyed// ha ha chos med pa la chos nyid byung// yul med pa la yul ltar snang// chos min shes rab 'khor gsal bas// dran byed yul du med pa'o// e ma ho// chos las 'das pa'i sku ma shes na/ rig pa lu gu rgyud kyi sku la ltos shig/ chos thams cad kyi ye shes ngo shes par 'dod na/ yid rang byung gi ye shes la dris shig/ sangs rgyas thams cad kyi sku'i snang ba blta bar 'dod na/ rig pa mi 'byed pa'i sku ngos zung zhig/ chos nyid yul gyi snang ba la gtan tshigs kyi gzer thebs par 'dod na// ye shes mkha' gsal gyi snang ba la ltos shig/ de bzhin du sku'i snang ba la rtag tu ltos shig/ ces nor bu phra bkod chen po'i rgyud las/ chos las sangs rgyas mi 'byung ba'i le'u ste bcu gnyis pa'o//// de nas yang rin chen rigs kyi mkha' 'gro mas 'di skad ces gsol to// kye kye bcom ldan rdo rje 'chang chen po/ rig pa'i sku dang mtshan nyid ji lta bu gsung du gsol// de nas yang bka' stsal pa/ kye rin chen rigs kyi mkha' 'gro ma 'khor bye ba dang bcas pa nyon cig/ yang dag pa'i rig pa spyan lnga'i de bzhin nyid thob par 'dod na/ rig pa rdo rje lu gu rgyud kyi sku la ltos shig/ de yang rig pa'i sku de mngon sum du snang zhing/ mngon sum la rab tu gnas pas/ sha'i spyan gyis mngon sum du mthong byed ma 'gags so// de'i don las phyi nang gi dngos po thams cad rtogs pa ni/ shes rab kyi spyan thob pa'o// de la phyi nang gi chos rdzogs shing shar ba ni// chos kyi spyan gyis thams cad sdud par shes pa'o// de'i don ma 'gags pas chos thams cad kyi de bzhin nyid shes pa ni/ thams cad mkhyen pa'i spyan gyis thams cad mkhyen cing thams cad gzigs pa'o// de la yang mi gnas par rig pa'i sku de nyid las gzhan du ma yengs pa ni/ rnam par grol ba'i ye shes mthong ba'i spyan rnam par dag pa'o// de'i phyir na spyan lnga'i de bzhin nyid rig pa rdo rje lu gu rgyud kyi sku la thug pa'o// skye shi med par srog 'dzin par 'dod na/ rdo rje lu gu rgyud kyi lta stangs la thug go/ 'gag pa med par rang sar grol bar 'dod na/ lu gu rgyud kyi snang ba la thug go/ dmigs pa med par mtshan</text>
</item>

<item><p>29</p><section>1</section>
<text>ma'i chos zil gyis gnan par 'dod na/ lu gu rgyud kyi ye shes la ltos shig/ du ma med par gcig la blta bar 'dod na/ lu gu rgyud kyi snang ba la ltos shig/ dran pa med par chos kyi sku la blta bar 'dod na/ lu gu rgyud dngos la ltos shig/ phyi nang gi chos thams cad shes par 'dod na/ lu gu rgyud kyi rlung rgyu ba la ltos shig gnas pa med pa'i sku la blta bar 'dod na/ rdo rje lu gu rgyud kyi snang ba la ltos shig/ mtshan ma'i chos nyid rang snang du blta bar 'dod na/ chos nyid lu gu rgyud kyi sku la ltos shig/ gsang sngags thams cad kyi thugs la blta bar 'dod na/ rdo rje lu gu rgyud kyi sku la ltos shig/ sangs rgyas thams cad kyi dgongs pa thugs su chud par 'dod na/ rdo rje lu gu rgyud kyi sku dang ma bral bar gyis shig/ chos thamasas cad kyi mdo dang rgyas pa shes par 'dod na/ rdo rje lu gu rgyud kyi sku 'dug tshul la ltos shig/ gsang ba'i ye shes thams cad la mkhas par 'dod na// rdo rje lu gu rgyud kyi zer la ltos shig/ lta ba dang spyod pa dang/ sgom pa gsum 'du 'bral med par 'dod na/ rdo rje lu gu rgyud kyi sku las ma yengs shig chos thams cad kyi gzhal yas khang 'dzin par 'dod na/ dbyings dang rig pa'i don khong du chug cig/ rdo rje sems dpa'i gdung 'dzin par 'dod na/ rig pa rdo rje lu gu rgyud dang ma bral bar gyis shig/ snang ba thams cad 'od du gsal bar 'dod na/ rdo rje lu gu rgyud kyi ye shes la mkhas par gyis shig/ kye ma yang dag par rdzogs pa'i sangs rgyas thams cad kyi mnga' bdag kyang/ rdo rje lu gu rgyud la thug go/ rang byung gi ye shes thams cad kyi de bzhin nyid kyi snang ba'i 'gro sa ni/ rdo rje lu gu rgyud dang nam mkha' rnam par dag pa la thug go/ zhes nor bu phra bkod chen po'i rgyud las/ sku thams cad kyi 'dus pas bstan pa'i le'u ste bcu gsum pa'o//// de nas yang pad+ma'i rigs kyi mkha' 'gro ma rnams kyis 'di skad ces gsol to// kye kye bcom ldan rdo rje 'chang// gsang sngags kun gyi gnas pa'i sa// mos pa'i 'khor la snang bar mdzod// de nas rdo rje 'chang ba yis// nye ba'i 'khor la bka' stsal pa// kye ma nyon cig pad+ma'i rigs// nga yis don chen rab bstan gyis// khyed kyis nges pa'i yid kyis zung// gsang sngags kun gyi gnas tshul ni// rin chen zur brgyad gzhal yas dang// 'gyu byed rtsa yi gzhal yas dang// dung khang b+han d+ha'i gzhal yas dang// lta byed mig gi gzhal yas so// gzhal yas chen po de bzhi na/ gsang sngags kun gyi gsang chen gnas// rang rig sku la g.yo ba med// sgo nas lam du rab byung nas// mkha' mnyam stong pa'i ngang du thim// don gyis ye shes cir snang yang// ngang du rdzogs shing</text>
</item>

<item><p>30</p><section>1</section>
<text>ngang las byung// gnas tshul chen po de nyid la// blta ba'i don nyid lu gu rgyud// chos can snang ba grangs med kyang// chos nyid don la gcig las med// e ma blta ba rgyun gyi rnal 'byor gyis// de yi don la 'gyur med blta// de yang lu gu rgyud kyi sku// mngon du snang zhing bzung bar dka'// rig pa'i ngo bo de nyid la// 'gag med zang thal gnas pa'i dpe// dper na rgya mtsho dngas pa la// gza' dang skar ma gsal ba bzhin// bag la nyal ba'i dus med par// sna tshogs zang thal chen por gnas// blta ba rgyun gyi rnal 'byor gyis// de yi don la ma yengs na// bag la nyal dang ma nyal med// nyin mo snang dang mtshan mo nub// gnyis su snang ba yod ma yin// spyod pa rgyun gyi rnal 'byor gyis// lu gu rgyud kyi ngo bo dang// dus bzhi nyid du ma bral na// spyod pa rgyun gyi rnal 'byor yin// rang rig bsgom pa'i rgyun med kyang// bsgom pa rgyun gyi rnal 'byor 'byung// dus dang dus med thams cad du// lu gu rgyud dang ma bral na// bsgom pa rgyun gyi rnal 'byor yin// de ni rang rig 'khyer sor bstan// e ma ho// blta ba rgyun gyi rnal 'byor la// gol sa rnam pa gsum yod ste// stong pa nyid la bltas pa na// gzugs med skye mched mu bzhir gol// dngos po nyid du bltas pa na// gzugs khams gnas rigs bcu bdun dang// bems po nyid du gol bar 'gyur// lu gu rgyud kyi snang ba la// rtag pa nyid du rab bltas na// chags pa chen pos bcings gyur nas// 'gro drug gnas su gol bar 'gyur// spyod pa rgyun gyi rnal 'byor la// gol sa rnam pa gsum yod de// 'di ltar snang ba thams cad la// smyon pa lta bur spyad byas na// lha/ nam mkha' lta bur mtha' yas gol/ yang byung ma yin du gol bar 'gyur// don med tshig rengs spyad byas na// 'jig tshogs blta bar gol bar 'gyur// tshogs drug yul snang thams cad la// bu chung lta bur spyad byas na// lung ma bstan pa'i gnas su gol// bsgom pa rgyun gyi rnal 'byor la// gol sa rnam pa gsum yod de// btang snyoms bdag med bsgom byas na// stong ltengs nas kyang pa'i mun snang nyid du gol// ting 'dzin yig 'bru bsgom byas na// chags nas 'khor ba'i gnas su gol// mi rtog stong par bsgom byas na// chad pa mu med nyid du gol// gol ba'i rgyu ni bsam yas kyang// gol sa chen po de las med// lu gu rgyud la gol sa med// lam pa'i rgyud las gol par snang// don la gol sa gcig kyang med// rgyu dang 'bras bur btags pa yang// gol sa bcad phyir gsungs pa'o// zhes nor bu phra bkod chen po'i rgyud las/ rnal 'byor rgyun du byed pa'i le'u ste bcu bzhi pa'o//// bcom ldan 'das kyis de skad ces (3)</text>
</item>

<item><p>31</p><section>1</section>
<text>bka' stsal pa dang/ rigs kyi lha mo la sogs pa'i 'khor thams cad yi rang ste mngon par bstod do// nor bu phra bkod chen po'i rgyud gsang ba zhes bya ba rdzogs so// sngags kyi srung mas srungs shig/ nor bu phra bkod rgyud la 'grel ba rin chen bkod pa zhes bya yod do// nor bu phra bkod nyid la ma bu bdun//// rgya gar skad du/ tan+t+ra gar+b+ha tsit+ta sh+le Sha Na/ bod skad du/ rgyud kyi khog snying sdeb pa// rdo rje gsal stong che la phyag 'tshal lo// lung dang rigs pa rgyud don gsal phyes nas// man ngag nges pa'i don 'di bstan par gyis/ 'di dag rnams gyi don snying phyung don sdeb// gang zag gcig gi rgyud la goms par bya/ kye ma rigs kyi bu rnams kyi 'di ltar goms shing bsten par gyis// 'di dag rnams theg pa chen po'i rigs la gnas shing/ theg pa chen po'i gzhan don mthar phyin par byas nas/ de nas gsang ba'i man ngag la 'jug par byas nas/ sgra thal 'gyur gyi rgyud kyi don gyi man ngag gis sprul pa'i sku bsgrubs te/ gzhan don rdzogs par byas nas/ rang gi dgongs pa la gnas par bya dang mi bya dang/ rtags bkod pa yi ge'i don gyi sgra grag stong dbyer med du shes par byas nas/ 'gro ba rigs drug gi rang sgras pha rol don bya dang mi bya dang/ mngon par shes pa rgyud la smin par byas/ de la 'byung lnga'i sgra don gyi rdzu 'phrul ya ma zung bsgrubs nas pha rol gyi don byed pa'o// de nas rang gi rig pa'i don la 'jug pa'i phyir/ bkra shis mdzes ldan gyi rgyud kyis man ngag rig pa'i gnas tshul gtan la dbab ste/ 'khrul gzhi gtan la dbab pa'i man ngag gis rig pa rang ngo shes par byas nas/ ma 'khrul pa'i ye shes ngos bzung ba'i man ngag gi rig pa rang la gnas pa gtan la phab nas/ 'khrul pa 'khrul lugs kyi man ngag gis rig pa'i shan phyes nas/ de bzlog pa'i man ngag gis rig pa'i 'gro sa ngo shes par bya'o// de ltar 'khrul pa'i 'khrul gzhi gtan la phab nas/ da rig pa'i gol sa bcad pa'i phyir/ kun tu bzang po thugs kyi me long gi rgyud kyis man ngag gtan la 'bebs dgos te/ blos brtags rig pa'i gol sa bcad pa'i man ngag gis/ rig pa gzhan gyi grub mtha'i phyogs su ma ltung gtan la phab nas nyams su blangs/ 'khrul pa bcad pa'i man ngag gis/ bla ma'i gdams ngag gis ma 'khrul bar gtan la phab nas/ dngos po gshis kyi 'dug tshul ma yengs pa 'dzin pa'i gol sa bcad pa'i man ngag gis/ rig pa 'dug tshul gtan la phab pa'o// de ltar rig pa'i gol sa bcad nas// da rang gi rig pa sgron ma gtan la dbab pa'i phyir/ sgron ma 'bar ba'i rgyud kyis man ngag gtan la dbab ste/ brtags</text>
</item>

<item><p>32</p><section>1</section>
<text>pa'i tshig gi sgron ma'i man ngag gis ming mtshon par byas nas/ rten 'brel rdzas kyi sgron ma'i man ngag gis skyes bu'i rtsol ba la ye shes skye ba'i dpe gtan la phab nas/ spyi mthun las kyi sgron ma'i man ngag gis zung gi dpe gtan la phab nas/ mtshon pa dpe'i sgraun ma'i man ngag gis rig pa la phyin ci ma log pa'i rtog pa bsal nas/ ye shes rtags kyi sgrol ma'i man ngag gis lus kyi rtags skyes bu'i rtsol ba la brten nas nyams su blang bar bstan pa'o// de ltar sgron ma gtan la phab nas// da rang gi sgrol ma de yang dpe du ma'i sgo nas ngo sprad nas/ ye shes ngos bzung nas sgron ma'i snang ba rang du gtan la phab pa ni/ rdo rje sems dpa' snying gi me long gi rgyud kyis man ngag gi don rnams ston te// ngo sprod nyi shu rtsa gcig la ngo sprad pas ye shes skye bar byed pa dang/ de yang dbang po rab 'bring gsum gyi don du bsdus nas bstan pa dang/ sgron ma'i man ngag gis gdeng bzhi gtan la phab ste/ nyams su len pa'i gnad pa rtsam mo// de ltar ngo 'phrod nas ngo sprod pa'i man ngag gis/ de dag nyid rang yang lta bsgom spyod pa gsum du gtan la dbab par bstan pa ni/ rig pa rang shar kyi rgyud kyi man ngag gis bstan te/ spyod pa'i man ngag gi rang bzhin gyis snang ba gtan la phab nas/ sgom pa'i man ngag gis blo mi gnas pa gnas par bya ba dang/ lta ba'i man ngag gi rang bzhin gyis rang gi rig pa nyid du gtan la phab nas/ sku'i man ngag gis rig pa de sku gsum gtan la phab nas/ gang zag tu gzhi'i don du ye shes skye ba'i rim pa bstan pa'o// de ltar lta sgom du gtan la phab nas/ da lta sgom dang spyod pa 'bras bu de dag gi skyon dang gol sa bcad cing bsal ba'i phyir/ nor bu phra bkod rgyud kyi man ngag bstan par bya'o// spyod pa gtsor byed pa'i man ngag gis bsgom pa'i bying rgod dang snang ba'i skyon rnams bsal bar byas nas/ sgom pa gtsor byed pa'i man ngag gis dbang po gsum gyi sems bzung ba'i go cha dang gnas par byas nas/ lta ba gtsor byed pa'i man ngag gis spyi dang rang gi mtshan nyid gtan la phab nas/ 'bras bu la gtsor byed pa'i man ngag gis spyi dang rang gi 'bras bu ci ltar thob pa'i rim pa gtan la phab pa'o// de ltar lta sgom spyod pa 'bras bu'i skyon dang gol sa bcad nas/ da r-ig pa'i ngo bo de lag len du bsgril na ci ltar bstan pa ni/ ngo sprod spras pa'i rgyud kyi man ngag bstan pa'o// dpe don rtags dang gsum gyi man ngag gi snang ba la yid ches par byas nas/ rig pa dang 'od dang ye shes gsum gyi man ngag lag tu len pa'i grangs shes par byas nas// sku gsum ngo sprad kyi gdams ngag gis rig pa'i 'bras bu gtan la phab nas/</text>
</item>

<item><p>33</p><section>1</section>
<text>gnad gsum dang bzhag pa'i ngo sprod kyi gdams ngag gis nyams su blang ba lag len du gtan la phab pa'o// de ltar lag len gtan la phab nas/ da rigs drug gi skye ba'i sgo bkag pa'i phyir/ kun tu bzang po klong drug gi rgyud kyi man ngag gtan la dbab par bya ste/ rigs drug gi 'bros khungs bcad pa'i man ngag gis yul rnam par dag par byas nas/ rang snang lhug par shar ba'i man ngag gis snang ba'i rkyen thams cad dang bral bar bya'o// de ltar rigs drug gi skye gnas bcad nas/ da nyams su blang ba dngos la 'jug par bya ste/ yi ge med pa'i rgyud kyi man ngag gis nyams su len pa dngos bstan te// zhal chems kyi man ngag gis phyi nang gsang ba'i bya ba btang ste/ skye med kyi yul du gnas par byas nas/ bzhag thabs bzhi'i man ngag gis rig pa rang so tshud par byas nas/ dbyings dang rig pa'i man ngag gis dngos po'i rig pa zag pa med pa'i thabs bstan pa'o// de ltar nyams su len pa'i thabs bstan nas/ da nyams su len pa'i tshad gtan la phab pa'i phyir/ seng ge rtsal rdzogs kyi rgyud kyis man ngag gtan tshigs la dbab par bya'o// dgongs pa lnga'i man ngag gis rang gshis bstan pa'i tshad bzung la/ blta ba zhe phug gi man ngag gis rig pa mi 'gyur bar nyams su blangs la/ dngos po'i tshad kyi man ngag gis nyams gong nas gong du 'phel bar bya'o// de ltar blangs pa'i tshad bstan nas/ da rig pa de phyir mi ldog par bya ba'i phyir/ mu tig phreng ba'i rgyud kyis man ngag gi rig pa ma smin pa smin par bya ba'i gal mdo bcu+u gcig gi man ngag gis rig pa khrid de nyams su blangs nas/ gnad rnam pa gsum mthong ba'i man ngag gis goms pa'i gdeng bcas nas/ 'khrul pa rang rkyen dag pa'i man ngag gis 'bad bcas 'bad med du grol bar bstan pa'o// de ltar rig pa phyir mi ldog par byas nas/ da rig pa de byas pa ma yin par rang gis rang grol bar bya ba ni/ rig pa rang grol gyi rgyud kyi man ngag bstan pa'o// gcig pu grogs dang bral ba'i man ngag gis snang ba gtan la dbab par byas nas/ rig pa mkha' la 'byung ba'i man ngag gis rdo rje lu gu rgyud 'dris par byas nas/ snang ba cer bzhag gi man ngag gis 'khor 'das thams cad rang grol du byas pa'o// de ltar rang grol du bstan nas/ da yon tan sna tshogs su shar ba thams cad rang gi dbyings rig gi ngo bo yin par bya ba'i phyir/ rin po che spungs pa'i rgyud kyi man ngag bstan te/ yon tan du ma rdzogs pa'i rig pa'i gnad kyi man ngag gis thams cad rang gi rig pa'i cho 'phrul du bltas nas/ rgya che ba dbyings rig tu rtogs par bya'o// de ltar yon tan sna tshogs su shar</text>
</item>

<item><p>34</p><section>1</section>
<text>ba thams cad dbyings rig gi man ngag gi gnad du ma'i sgo nas rang gi dbyings rig tu rtogs par bya'o// de ltar sna tshogs su shar ba thams cad rang gi dbyings rig tu gtan la phab nas/ da gang zag rnams 'jug cing yid ches pa'i phyir/ snga rtags dang phyi rtags kyis yid ches par byas pa ni/ sku gdung 'bar ba'i rgyud kyi man ngag bstan te/ gnad rnam pa gsum goms pa'i tshad kyis rgyud smin pa'i man ngag gis lus la sku gsum 'byung ba'i rgyud gtan la phab nas/ rnam par dag pa'i nam mkha' la gzer 'debs pa'i man ngag gis rig pa smin pa'i rtags bstan nas nyams su blangs pa goms pa'i rtags kyi man ngag gis lus ngag yid gsum sangs rgyas pa'i sngon rtags dang phyi rtags kyi 'jug pa'i don bstan pa'o// de ltar rtags dang ldan pa'i gang zag de mya ngan las 'das pa de/ lam du bar do la ci ltar 'char ba'i snang ba bstan pa ni/ nyi zla kha sbyor gyi rgyud kyi man ngag gtan la phab ste/ rang bzhin gnas pa'i bar do la shes bya dras thag bcad pa'i man ngag gis bla ma'i gdams ngag la yid ches par byas nas// 'chi kha ma'i bar do la mi gsal ba gsal gdab pa'i man ngag gis rang rig pa ngo zin te sangs rgyas par bstan pa'o// gal te ma smin pa'i dbang po rnams ni srid pa'i bar do la las kyi 'phro mthud pa'i man ngag gis/ rang bzhin sprul pa'i sku'i zhing khams su dbugs phyung nas skye ba gcig gis bar do med par yang dag par rdzogs par sangs rgyas par bstan pa'o// de ltar de dag gi sngon du rten khyad par can bsgrub pa'i phyir/ rdzogs pa rang byung gi rgyud kyi man ngag gis dbang rnam pa bzhi'i gdams pa bstan pa'o// phyi nang gi dbang gi man ngag gis dbang po rtul po rnams zhugs par byas nas/ gsang ba shes rab ye shes gsal bar byed pa'i dbang gi man ngag gis chags pa can gyi gang zag rnams yang dag pa'i lam du drangs nas/ rang rig yongs su rdzogs pa chen po'i dbang gi man ngag gis de dag rnams kyi zhen pa bzlog par bya ba'i phyir/ rig pa rtsal gyi dbang bskur rgyu med par bstan pa'o// grogs dam tshig ni rgyud de dag re re la ldan pas gud du ma bshad do// de ltar gang zag gcig gi cha rkyen du rgyud rnams gcig tu bsdus nas/ nyams su len pa'i gang zag de la gzhan gyi gnod pa bsal bar bya ba'i phyir/ dpal e ka tsa ti nag mo khros ma'i rgyud kyis bstan te/ khros ma'i dus tshad kyi man ngag gis zla ba gcig la dus 'di tsam na ma mo gsang ba'i las bya ba'i dus kyis 'gal ba cham la dbab pa dang/ bsam pa bsgrub pa'i ngan sngags kyi rdzas la brten nas/ rnal 'byor pa'i nyal lugs kyis dgug pa byas nas/ brnag</text>
</item>

<item><p>35</p><section>1</section>
<text>pa'i thun drug gis ngan sngags kyi gzhi gcig tu dril ba dang/ rkyang ba'i bya thabs kyis 'gal byed gsad pa'o// de ltar rnal 'byor pa gcig gi brtan pa 'dzin pa dang/ skyong ba dang/ bsrung ba gsum tshang bar bstan pa ni/ rgyud de dag tshig mtha' yas kyang/ don rnal 'byor pa gcig gi cha rkyen du bstan pa'o// de'i phyir na rgyud thams cad kyi tsit+ta phyung ba ste/ de dag rnams la man ngag gi gzer 'di dag dang mi ldan na/ snying phyung ba'i ro dang 'dra bas don med pa'o// de'i phyir rnal 'byor pa spraus pa med pa'i blo can rnams kyi don du/ rgyud kyi khog snying phyung ste bstan pa'o// 'di'i man ngag don dang ldan pa'i rnal 'byor pas/ rgyud tshig rnams dgos pa med pa'i bstan pas tshig gi spros pa chod de don gcig tu gnas pa'i dgos pa yod pas/ de la yid ches shing tshig la mthar rtogs pas na rnal 'byor chen po rnams kyi spyod yul lo// de'i phyir na man ngag 'di dag gzhan la tshig zur tsam yang brjod du mi bya'o// 'di ni nyams su len pa'i gang zag gsum las spel na mkha' 'gro ma'i chad pa 'byung ngo// des na rab tu gsang bar bya'o// bstan pa thams cad kyi snying po// lta ba thams cad kyi yang zhun/ man ngag thams cad kyi nying khu yin pas so// rgyud kyi khog snying gang zag gcig gi cha rkyen gyis bsdus pa/ gsal ba'i lde mig ces bya ba gsang ba'i them rdzogs so//// a+thi+-i/ sngags kyi srung mas srungs shig dam tshig dang mi ldan pa skal ba med pa rnams la byin na/ zhwa'i mgon pos chad pa bcad nas/ mig 'bras thang la brul nas/ tshe'i dus byed par 'gyur ro// des na rab tu gsang ngo// las can gcig dang 'phrad par shog/ 'di mtshams khros nag gsang ba snying rgyud/ tshangs pa sprul nas gsung pa'i rgyud/ yang sprul mu stegs bdud du sprul nas gsungs pa bcas tshan gsum 'dzud//// rgya gar skad du// ti la ka sarba pra ka Ta ma hA tan tra nA ma// bod skad du/ thig le kun gsal chen po'i rgyud ces bya ba/ dpal thams cad mkhyen pa'i sku la phyag 'tshal lo// rA ra'i/ sum cu rtsa gsum rnam par rgyal ba'i khang bzang na lha'i dbang po brgya byin la lha bran rnams kyis bskor bas bka' bgros te/ lha ma yin gyi g.yul ngo bzlog pa'i man ngag/ a haM ka ra b+hu tA TA d+harmA spra sA ra tu pa A pA yA A/ r+g+ra gra/ 'di skad bdag gis thos pa'i dus gcig na/ bcom ldan 'das ye ji bzhin pa'i rdo rje 'chang chen po des/ rgyud dag pa'i rdo rje 'chang chen po'i skur rdzogs te// rnam dag pad+ma'i tshal na/ rin po che'i gzhal yas khang sgo bzhi dang ldan pa// nyi ma dang zla bas brgyan zhing nang ye shes kyi 'od du rnam par gsal ba// ye shes kyi gzhal yas khang chen po'i sbubs/ gdan</text>
</item>

<item><p>36</p><section>1</section>
<text>pad+ma dkar gsal gyi steng na/ rang rig rdo rje 'chang chen po thugs chos kyi sku'i 'khor ye shes lnga dang/ gsung 'gag pa med pa longs sku'i 'khor rigs lnga dang/ sku sprul pa'i sku'i 'khor thub pa drug dang/ gzhan yang ye shes kyi mkha' 'gro ma 'di lta ste/ pur+Na nye bar zhi dang/ rdo rje khro gdong ma dang/ gtsug gi rgyan gcig ma dang/ ro za shAn+ti thod pa'i phreng ba can dang/ rdo rje rlung gi gshog pa can la sogs pa lnga dang thabs cig go/ gzhan yang zhu+u ba po'i 'khor phyag na rdo rje dang/ sdud pa po'i 'khor dga' rab rdo rje la sogs pa dang thabs cig tu bzhugs so// de'i tshe gsang ba'i bdag pos sna drangs te/ bskor ba lan gsum byas nas// mdun du 'dug te 'di skad ces gsol to// kye kye bcom ldan rdo rje 'chang// rin chen zur brgyad thugs kyi dkyil 'khor nas// thogs med ye shes chen po'i rlung gis bskyod// pad+ma 'dab brgyad gsung gi dkyil 'khor nas// ye shes lnga mtshon rgyud rnams rim par spros// tshig gi sgron mas don gyi gser mtshon pa// de rnams sgrol ba'i lde mig chen po ru// 'khor rnams tshogs dang rnal 'byor rjes 'jug la// bklags pas shes pa'i kun gsal bshad du gsol// zhes zhus so// lde mig gcig gis dkor mdzod sgo 'byed pa'i man ngag tan tra s+shar du spra sA rA kA lA/ kye kye rdo rje 'dzin pa 'khor dang bcas pa rnams// rna ba blogs la nyon cig/ 'dus pa'i tshogs ma 'ongs pa'i don du/ ngas rgyud thams cad kyi lde mig/ theg pa kun gyi man ngag/ lung thams cad kyi mdo// man ngag thams cad kyi gnad// tshig don thams cad gsal bar byed pa'i spyi 'grel/ thig le kun gsal chen po bshad par bya'o// zhes gsungs so// thig le kun gsal chen po las gleng gzhi'i le'u ste dang po'o//// a a rat+na d+harma kA ya/ nam mkha' rgya mtsho me long can gyi gnas/ g.yu'i man+Dal chen po khod snyoms pa'i steng na// rin po che'i mchod rten khri 'phang lnga pa/ shel gyi za ma tog chen po'i nang na gnas pa'i man ngag/ de'i tshe bcom ldan 'das/ gzhi snang chen po'i ting nge 'dzin la snyoms par zhugs so// yang de'i tshe gsang ba'i bdag pos thugs kyi dgongs pa mkhyen nas zhus pa/ bcom ldan 'das gzhi snang chen po'i don gsung du gsol// zhes zhus so// bcom ldan 'das kyis bka' stsal pa/ rigs kyi bu rgyud thams cad kyi don gzhi snang chen po'i 'dug tshul ngas smra yis/ ma nor bar yid la zung zhig ngo bo nyid kyi snang ba la/ ngo bo nyid kyi sku shar te/ chos kyi sku thig le nyag gcig ma bcad pa'i yul can/ snying po bcud du 'dril ba/ nam mkha' dang nyi ma lta bur gnas so// kye gsang bdag nges par zung zhig/ ngo bo nyid kyi snang ba ni yul</text>
</item>

<item><p>37</p><section>1</section>
<text>chos kyi dbyings// sangs rgyas kyi zhing rnam par dag pa ste// de la ni mtha' dang dbus med pa/ steng 'og phyogs mtshams med pa/ du ma dang rten sa med pa/ de gdos pa can gyi chos min pas/ mnan na nem pa snyam byed pa/ btegs na 'phar ba snyam byed pa/ zang thal ba kun tu rgya ma chad pa/ spros bral gyi dbyings/ 'gyur med kyi klong ngo// ngo bo nyid kyi sku ni phyogs su lhung ba med pa'i shes rab/ rgya ma chad pa'i ye shes/ lhun gyis grub pa'i sangs rgyas/ dngos med zang thal/ byed pa po mtha' thams cad las 'das pa/ ma bcos pa/ sgro skur gyi mtha' thams cad las 'das pa/ ma bslad pa/ skyon gyi mtha' rnam par dag pa/ dang po'i rgyu med pa/ bar du rkyen med pa/ tha ma gnyen po med pas mi 'gyur ba/ ma rig pa dang/ ma dad pa dang/ log lta dang/ le lo la sogs pa/ dri mar gyur pa ni rtag chad kyi mtha' dang/ yod med kyi mtha' dang/ bem rig dang gzung 'dzin gyi skyon dang bral ba'o// 'khor 'das kyi chos thams cad kyi don gyi ngo bor gyur pas na ngo bor shar ba ni ye shes dbyings la shar/ dbyings rig pa dang ldan/ mtha' rnam par mi 'byed/ shes pa gud du mi gcad do// rig pas dbyings la khyab/ ye shes kun tu brdal/ chos nyid rig par 'dus so// rigs kyi bu de ltar ngo bo nyid kyi snang ba dang/ chos sku brjod cing mtshon kyang/ don gong ma bzhin du gnyis su med pas/ mtha' bla na med pa'i sbubs su 'dus shing/ sbubs bla na med pas mtha' dbus yongs la khyab ste/ don gnyis med chos sku nyag gcig go/ de ci'i phyir zhe na/ ma bcad pa'i yul can yin pas so// de yang ma bcad pa'i rig pa la 'dzin rtog ma skyes te/ yul du yang ma bzung/ gzung 'dzin gnyis su med kyang/ yul rang snang chen po de dang ldan pas/ ye shes 'od du gsal nus te/ yul can zhes ldan tshig go/ snying po bcud du dril ba ni/ dbyings kyi snying por rig pa'o// de'i snying po ye shes kyi rang gdangs lnga'o// de'i snying po ni yon tan gyi sku lnga'o// rigs kyi bu bcud kyang de bzhin du sbyar ro// dril ba ni sgyu ma lta bu'i ye shes kyi snang ba yod pas so// dpe ji lta bu zhe na/ nam mkha' dang nyi ma lta bu'o// rigs kyi bu ngo bo nyid kyi snang ba ni/ nam mkha' sprin dang bral ba lta bu'o// ngo bo nyid kyi sku ni nyi ma'i snying po lta bu'o// zhes don gyi dgongs 'grel chen po dang sbyar nas gsungs so// thig le kun gsal chen po'i rgyud las/ gzhi snang chen po'i 'dug tshul bstan pa'i le'u ste gnyis pa'o//// de nas yang bcom ldan 'das rdo rje 'chang chen po gzhi'i mtshan nyid ting nge 'dzin la snyoms par zhugs so// de nas yang gsang ba'i bdag pos zhus pa/ kye kye bcom ldan rdo rje</text>
</item>

<item><p>38</p><section>1</section>
<text>'chang// gzhi yi ngo bo nges tshig dang// mtshan nyid dbye ba gzhan sel rnams// ma nor rim par gsung du gsol// zhes zhus so// de nas bcom ldan 'das ting nge 'dzin las bzhengs te bka' stsal pa// rigs kyi bu gzhi'i ngo bo ni gnyis su med pa'o// nges tshig thams cad 'byung bas na gzhi'o// yang na 'khor 'das gnyis kyi rten du gyur pas gzhi'o// mtshan nyid ni ye shes lnga'o// dbye ba ni gsum ste// ye don gyi kun gzhi ni yang dag pa'i gzhi'o// sna tshogs bsags pa'i kun gzhi ni// bag chags dang 'dres pa'i shes pa tshogs brgyad dang// gnas lugs don gyi kun gzhi ni 'dug tshul brgyad kyi dpe'o// gzhan sel ni rig par 'dug pas bem po sel// stong par 'dug pas dngos po sel// gnyis med yin pas gnyis snang sel// rang byung yin pas rgyu rkyen sel// lhun grub yin pas re dogs sel// dag pa yin pas dri ma sel// med pa'i yod pas chad mtha' sel// yod pa'i med pas rtag mtha' sel// kye rdo rje 'dzin pa legs par zung zhig/ yang dag pa'i don gyi gzhi'i phyi mo ni// rang dang rigs mthun pa las kyang log ste/ rig pa tsam du mthun pa'i tshogs brgyad las grol ba'o// de yang ji ltar grol na// 'phel 'grib med pas// kun gzhi'-i rnam par shes pa las grol// ngar 'dzin pa med pas nyon mongs pa'i yid las grol// gzung 'dzin med pas yid las grol// skye 'gag med pas sgo lnga'i rnam shes las grol zhing log pa'o// kye gsang ba'i bdag po// stong par rigs mthun pa las kyang log ste// rang bzhin dag pa'i nam mkha' kha dog dang bcas pa/ bag rdul dang bcas pa 'di ma yin no// kye sems dpa' chen po/ rigs mi mthun pa las kyang log ste// rig pa dang rigs mi mthun pa'i bem po min/ stong pa dang rigs mi mthun pa'i phyi nang gi 'byung ba bzhi las grub cing bskyed pa'i dngos po med pa'o// rigs kyi bu don chen po des ni/ gnyis ka las kyang log par shes par bya'o// gnyis ka ma yin pa'i dngos po 'dzin pa dang bral ba'o// zhes thig le kun gsal chen po'i rgyud las/ gzhi'i don bshad pa'i le'u ste gsum pa'o//// de nas yang bcom ldan 'das mtshon pa dpe'i don dgongs pa la snyoms par zhugs so// de nas yang gsang ba'i bdag pos zhus pa// kye kye bcom ldan rdo rje 'chang// de bzhin mtshon dpe gsung du gsol// zhes zhus so// bcom ldan 'das kyis bka' stsal pa// rdo rje 'dzin pa nyon cig/ ngas gzhi snang chen po'i dpe dang brda bshad par bya'o// mi g.yo ba rgya mtsho lta bu'o// stong pa dang yangs pa dang khyab pa nam mkha' lta bu'o// dri ma med pa man shel lta bu'o// dag cing gsal</text>
</item>

<item><p>39</p><section>1</section>
<text>la ma reg pa me long dang gzugs brnyan lta bu'o// sna tshogs su snang yang dri mas ma gos pa pad+ma bzhin no// 'gyur ba med pa rdo rje dang glang po che lta bu'o// thams cad 'byung bas gzhi lta bu'o// dngos su mi snang yang byin rlabs 'byung ba yid bzhin nor bu rin po che lta bu'o// rang gi ngo bo gsal la mi 'gag pa nyi ma'i snying po bzhin no// rgyun chad pa med pa chu bo bzhin no// brtan pa ri bo bzhin no// gcig du mar snang ba nyi zla bzhin no// gcig kun la khyab pa chu'i lbu ba la byad kyi gzugs snang ba bzhin no// chos nyid la chos sku shar ba ni me long la nyi ma shar ba bzhin no// chos nyid la chos skus khyab pa ni 'o ma dang mar bzhin no// chos nyid kyi snying por rig par gnas pa ni nam mkha' dang nyi ma bzhin no// chos nyid mi rtog pa la chos sku'i rtsal gcod pa ni spu gri'i ltag pa dang so bzhin no// ma 'dres pa yongs su rdzogs pa ni za 'og gi gur khyim dang gzugs brnyan bzhin no// sna tshogs gnyis su med pa ni shing dang grib ma bzhin no// gzhi las rtsal 'phro zhing 'du ba ni rgya mtsho dang chu bran bzhin no// gzhi la sku gsum rdzogs pa ni nyi ma'i snying po la 'od zer mi 'gag pa bzhin no// ngo bo rang bzhin thugs rje gsum gyi dpe ni rma bya'i sgo nga 'am// nyi ma 'am// nam mkha'i sprin dang char bzhin no// 'khor 'das gnyis skyon dang yon tan shar yang ngo bo gcig pa ni ga pur bzhin no// gnas lugs dang snang tshul ni mar me dang me long bzhin no// rig pa dang ye shes ni gser dang ser po bzhin no// chos nyid dang chos sku gtso cher mtshon pa'i dpe'o// kye ma kye ma legs par dpe mtshon rtsa bdun gzhi la kwa zhes bod// gzhi snang chen po'i don la a zhes zer// dpe don rtags su 'byor pas om kyi sgra// de bzhin rjes 'jug rnams kyis legs par dgongs// 'bod skad thabs gsum don gyi khog bsdebs pas// gar byung dpe dang don du 'byor par nges// dpe nam mkha' ni kun tu rgyug par shes par bya'o// zhes gsungs so// thig le kun gsal chen po'i rgyud las/ gzhi snang mtshon pa'i dpe bstan pa'i le'u ste bzhi pa'o//// de nas yang bcom ldan 'das rdo rje 'chang chen po de// don tshig gsal ba'i ting 'dzin chen po la snyoms par zhugs so// de nas yang gsang ba'i bdag pos zhus pa// kye kye bcom ldan rdo rje 'chang// de'i brjod tshig ngos gzung gsung du gsol// zhes zhus so// ston pas bka' stsal pa// ngas brtan rgyud lung thams cad nas// gzhi brjod tshig tshogs mang gis kyang// mdor bsdus ngas bshad khyod kyis zung// 'khor 'das kyi chos thams cad kyi ngo bor gyur pas na/ ngo bo nyid kyi sku'o// de'i rang bzhin yin pas na/ ngo bo</text>
</item>

<item><p>40</p><section>1</section>
<text>nyid kyi snang ba'o// de yang rang gdangs chen po mi 'gag pas snang ba chen po'o// 'khor 'das kyi chos thams cad kyi tha snyad las grol bas na/ chos kyi sku'o// yon tan du phyis 'bras bu chos skur gsal bas/ 'bras bu'i ming rgyu la btags pas chos sku'o// ma rig pa dang bem po las log ste/ yang dag pa'i shes pa'i ngo bor gnas pas rig pa'o// rgyu rkyen las 'das pas na rang byung ngo// glo bur du byung ba min te// ye nas gnas pa'i rig pa'i bdag nyid du gyur pas na ye shes so// rang snang las gzhan snang med cing ngo bo mi 'gyur bas na/ snang ba rang gdangs chen por gsal ba'i thig le nyag gcig go/ de'i gong na gzhan med pas chen po'o// de las snga ba gzhan med pas na sngon byung ba'o// thams cad de las shar zhing snang bas kun byed do// 'khor 'das thams cad de las snang bas gzhi'o// ngo bo gsal la mi 'gag pas zang thal te/ sgrib pa med pas kun gzhi me long lta bu'o/ yul chos nyid stong pa dang/ rig pa 'dus ma byas stong pa dang/ stong pa dbyer med gsal ba zang thal ba'i ngang na/ sku gnyis nang gsal du bzhugs shing 'du 'bral med de/ don dbyer mi phyed pas rdo rje 'chang ngo// sku lnga ngo bo nyid dang drug/ ye shes lnga mi snang ba'i ye shes dang drug/ yul lnga bdag med pa'i klong dang drug/ rigs lnga sa'i kyang a'i rigs dang drug/ 'od lnga rang bzhin gyi 'od dang drug/ 'byung ba lnga rang byung gi 'byung ba dang drug/ yul lnga chos nyid kyi yul dang drug/ nyon mongs pa lnga khong khro ba dang drug/ 'gro ba rigs drug rnams don gnyis su med par bzhugs shing phyis yon tan du mi 'gag pas drug pa rdo rje 'chang ngo// gzugs sku'i sangs rgyas grangs las 'das pa thams cad de'i don rtogs pa las shar zhing byung bas na/ sangs rgyas thams cad kyi mes po'o// rang gi ngo bo dri ma med cing/ ye shes kyi rang gdangs chen po ma 'gags par gsal ba dang/ de kun gyi gong du gyur pa dang/ rig pa rang chas su mi 'gyur bas// thog ma'i sangs rgyas 'od mi 'gyur ba'o// yon tan gyi bye brag cir yang snang la/ rang gi ngo bo la dbyer med pas thams cad gnyis med chen por ro gcig pas kun tu bzang po'o// chos nyid gsal ba'i rang gdangs la/ ye shes dag pa'i zer gdangs shar/ 'gag med 'od kyi gzhal med khang na/ snying po sku lnga nang na gsal bas na bum pa'i sku 'o// bgres pa mi mnga' bas gzhon nu'o// rig pa dang ye shes 'du 'bral med pas thabs 'gag pa med pa'i ye shes dang/ shes rab 'gyur ba med pa'i chos nyid do/ chos nyid kyi klong du rig pa grub cing rig pa'i klong du ye shes kyi gdangs lnga grub ste/ 'od kyi sbubs la sku lnga</text>
</item>

<item><p>41</p><section>1</section>
<text>grub pas rang bzhin lhun gyis grub pa'i sangs rgyas so// ngo bo chos nyid chos sku dbyer mi phyed ba'i ngang na/ rang bzhin 'od kyi bum pa lnga gsal te/ thugs rje'i snying po sku lnga phyag rgya ma skyes pa'i tshul du gnas pas na/ ngo bo rang bzhin thugs rje gsum mo// kye kye rdo rje 'dzin pa legs par zung zhig/ gzhan thams cad tha snyad yin la/ yang dag pa'i don de ltar gnas pas/ dang po gnas lugs so// rang byung gi ye shes yin pas na/ dang po'i sangs rgyas rgyu med pa sangs rgyas thog ma tha ma med pa'o// gzigs snang las 'das pa'i gsal la mi 'gag pas// ye shes mig gcig go/ gnyis su snang ba rtag chad dang yod med bzang ngan che chung mtho dman dang/ yangs dog dang gzung 'dzin dgag bsgrub dang/ dag dang ma dag phyi nang yangs dog dang/ blang dor yin min gnyis kyi chos/ de bzhin nyid du gnyis su snang ba med pas na gnyis med do// mi mthun par snang ba med pas na gcig go/ sgrib pa med pas na zang thal lo// 'khor 'das thams cad de las byung zhing de la thug pas na rtsa ba'o/ brjod med bsam gyis mi khyab kyang/ don yang dag pa de las mi mnga' bas brjod pa'i shes bya'o// ma bcos par ngang gis gnas pas na gshis so// thams cad de las byung bas na rgyu'o// gzhi chen po de las thams cad bskyed cing 'brel pas na sa bon no// ka dag pa'i ye shes yin te/ dri ma mi gnas par rnam par dag pa'o// 'khor 'das thams cad de las byung bas na rin po che'o// rigs kyi bu gzhan yang 'di lta ste// sna tshogs su shar zhing snang yang ngo bo mi rtog pas 'byed pa med pa'i shes rab bo// rang gi ngo bo rig pa dngos med kyi ye shes/ ye dag zang thal du gnas la/ de gdos pa can gyi chos min pas yon tan gyi sgo yangs pa ni chos thams cad kyi 'byung gnas te ngo bo rgya ma chad pa'o// kye rdo rje 'dzin pa ngas bstan pa'i rgyud lung du tshig de rnams gang byung yang// gzhi mtshon pa'i tshig tu shes par gyis shig/ ngo bo nyid kyi sku ces pa nas/ rgya ma chad do zhes pa yan chad du bstan pa'i tshig 'di rnams ni/ ngas 'dir bstan cing bshad pa bzhin du// rgyud thams cad du shes par gyis shig/ gzhan yang 'bod skad thang gsum dang sbyar la/ gzhi mtshon pa'i tshig tu 'gro ba byung na de dang mthun par 'bru mnan no// zhes gsungs nas/ yang chos nyid mtshon pa'i tshig bka' stsal pa/ kye gsang bdag snang ba chen por zer na/ snang ba ni yul 'gag pa med par shes par gyis shig chen po ni snang ba de ma byas pa dang/ de'i gong na gzhan med pa dang/ snang ba de gzhan las 'phags par shes par bya'o// rang snang zer na gzhan mi gnas te gzung 'dzin dang bral ba'o// snang</text>
</item>

<item><p>42</p><section>1</section>
<text>ba rnam dag zer na snang ba la du ma med par shes par bya'o// chos nyid zer na yul 'gyur ba med pa'o// dbyings zer na yul spros pa dang bral ba'o// klong zer na yangs pa chen po cha shas dang bral ba'o// stong pa 'gyur ba med par shes par bya'o// yul zer na bzhugs pa'i gnas dang de'i snang bar shes par bya'o// stong pa zer na mtshan ma las 'das te dngos po med pa'o// yangs pa zer na gang la yang dog pa mi mnga' ba ste de nyid kyis khyab pa dang de las snang ba du ma mi 'gag par 'char ba'i rten du shes par bya'o// dbyings rnam par dag pa ni/ snyigs ma'i 'byung ba ma grub pas bag rdul med cing ye shes kyi gdangs 'char nus par shes par bya'o// pad+ma bde gsal zer na dri ma med pa'i snang ba la gnod pa mi skyel te rang gsal 'dzin med du shes par bya'o// spros bral gyi dbyings zer na 'byung ba bzhi'i mtshan ma dang bral ba'o// 'gyur ba med pa'i klong zer na chos nyid la kha gting med pa'o// zhes gsungs so// thig le kun gsal chen po las/ gzhi dngos po'i gnas lugs mtshon pa'i tshig ngos gzung ba'i le'u ste lnga pa'o//// shel gyi za ma tog gis ma thub par/ g.yu'i maN+Dal las/ mchod rten gyi gdangs phyir phyung ba ste/ 'ja' lha mo lngar shar ba'i man ngag a b+h+yid t+ya dz+nyA na pany+tsa pra sA rA' k+ha d+hA tu a ha ra/ de'i tshe ston pa rdo rje 'chang chen po ye shes gsal ba'i ting nge 'dzin la snyoms par zhugs so// yang de'i tshe gsang ba'i bdag pos zhus pa/ gong gsung gzhi snang chen po de/ glo bur ma yin ye shes de/ da ltar ma 'ongs rjes 'jug la/ ye shes don rnams gsung du gsol/ zhes zhus so// ston pa ye shes gsal ba'i dgongs pa las bzhengs nas bka' stsal pa/ rigs kyi bu nyon cig ngas ye shes kyi don mdor bsdus te bstan no// ye shes rang gi ngo bo dang/ ye shes kyi nges tshig dang/ dbye ba rnam grangs bcas pa dang/ mtshon dpe dang sbyar la bshad do// ye shes kyi ngo bo ni/ gsal la mi rtog pa'o// de yang rang bzhin rnam par dag pa'i gzhi gnas kyi ye shes dngos med zang thal lo// sku dang sbyar na chos sku'o// rig pa dang sbyar na ngo bo'o// r-igs kyi bu 'dug tshul 'od du 'dug pas/ sku dang sbyar na gzugs kyi sku'o// ye shes dang sbyar na mtshan nyid 'dzin pa'i ye shes so// snang tshul phyi nang med par snang bas sgrib med gsal ba'i ye shes so// de yang rang bzhin rnam par dag pas rtag pa'i mtha' las 'das/ 'dug tshul 'od du gnas pas chad pa'i mtha' las 'das/ snang tshul phyi nang med pas gzung 'dzin rnam par dag pa ni ye shes kyi ngo bo'o// ye shes kyi nges tshig nas ye ni yin pa'i don ma nor bar shes pas na ye shes so// dbye ba rnam</text>
</item>

<item><p>43</p><section>1</section>
<text>grangs dang bcas pa ni/ rig pa dngos med ye dag zang thal chen po de las 'khor 'das thams cad snang bas na gzhi gnas kyi ye shes so// de stong par gnas pas na chos kyi dbyings kyi ye shes so// stong pa de rig par mi 'gag par 'dug pas me long lta bu'i ye shes so// stong pa nyid rig pa yin la rig pa nyid stong pa yin te stong rig dbyer mi phyed pas mnyam pa nyid do// stong pa dang rig pa gnyis su med par so sor mkhyen pas// so sor rtogs pa'i ye shes so// rig pa dngos med kyi ye shes de gdos pa can gyi chos min pas yon tan gyi sgo yangs pa ste rtsal phyogs med du gang la 'ang thogs pa med par 'byung bas// bya ba grub pa'i ye shes so// de ltar tshig phyogs re nas bstan kyang// don phyogs cha dang bcas par mi snang bas mi gnas pa'i ye shes so// kye ma rigs kyi bu de ltar shes pa ni/ rang gis rang rig pas rig pa'i ye shes so// de la byed pa po med pas rang byung gi ye shes so// de'i don las mi 'da' bas 'da' dka' thugs kyi ye shes so// dpes bstan na gzhi gnas kyi ye shes kyi dpe ni/ thams cad 'byung bas sa gzhi rin po che lta bu'o// chos kyi dbyings kyi ye shes kyi dpe ni nam mkha' lta bu'o// me long lta bu'i ye shes kyi dpe ni/ chu dwangs pa'am me long g.ya' dag pa lta bu'o// mnyam pa nyid kyi ye shes kyi dpe ni dus gsum mnyam pa nyid kyi dpe chu bo lta bu'o// gnyis su med pa'i dpe ni gser dang ser po lta bu'o// so sor rtogs pa'i ye shes kyi dpe ni rgya mtsho la gza' skar shar ba lta bu'o// bya ba grub pa'i ye shes kyi dpe ni rlung dang nyi ma bzhin no// mi gnas ye shes kyi dpe ni chu zla bzhin no// rang rig pa'i ye shes kyi dpe ni man shel dang 'od bzhin no// rang byung ye shes kyi dpe ni rdo rje lta bu'o// 'da' dka' thugs kyi ye shes kyi dpe ni rgyal po bka' khrims la gnas pa'i phyag rgya gsal ba bzhin no// zhes gsungs so// thig le kun gsal chen po las// ye shes kyi don bsdud nas bstan pa'i le'u ste drug pa'o//// de nas yang ston pas bka' stsal pa/ ngas bstan rgyud lung mtha' dag nas/ thams cad 'byung bar smra na/ gzhi gnas kyi ye shes yin/ dngos med stong par brjod na/ chos kyi dbyings kyi ye shes yin/ 'gag pa med par brjod na me long ye shes yin/ gnyis su med par brjod na mnyam pa nyid kyi ye shes yin/ ma 'dres rdzogs par brjod pa dang so sor rigs gsal brjod pa'i tshig so sor rtogs pa'i ye shes yin/ gang la thogs pa med par brjod na bya ba grub pa'i ye shes yin/ mtha' dang bral bar brjod na mi gnas ye shes chen po yin/ rig pa 'od gsal brjod pa dang rang rig par brjod</text>
</item>

<item><p>44</p><section>1</section>
<text>pa ni rig pa'i ye shes chen po yin/ 'gyur ba med dang 'dus ma byas/ rdo rje lta bu'i tshig brjod na rang byung ye shes chen por bshad/ 'da' ru med pa dang/ 'da' mi srid pa dang/ mi 'da' ba ni 'da' dka' thugs kyi ye shes su 'bru rnams mnan/ zhes gsungs so// thig le kun gsal chen po'i rgyud las/ ye shes mtshon pa'i tshig bstan pa ste le'u bdun pa'o//// nyi ma'i snying po la 'od dang zer mi 'gag pa'i man ngag d+ha A shA' rA' rAt+na ka la pa ra sa ra d+ha du/ bcom ldan thugs rje rtsal gyi dgongs pa la zhugs so// de nas yang gsang ba'i bdag pos dgongs pa mkhyen nas zhus pa/ chos sku gcig la tha dad snang/ rig pa'i rtsal du shar lugs gsung du gsol// zhes zhus so// ston pas bka' stsal pa/ rig pa dngos med zang thal ni/ stong pa 'gag med dbyer mi phyed/ der shes thogs pa med pa ni// ye shes lnga ru rang shar ba'o// chos dbyings ye shes rang gdangs ni/ stong pa'i ngang na mthing gar gsal/ me long ye shes rang gdangs ni/ 'gag med ngang na dkar por gsal/ mnyam nyid ye shes rang gdangs ni/ dbyer med ngang na ser por gsal/ kun rtogs ye shes rang gdangs ni/ der shes ngang na dmar por gsal/ bya grub ye shes rang gdangs ni/ thogs med klong na ljang gur gsal/ de lnga chos nyid klong du shar/ ye shes 'od du shar zhes bya/ rtogs pas sku dang ye shes snang/ ma rtogs snod bcud gnyis su snang/ dper na me long dag pa la/ gang phrad rkyen gyis snang mod kyang/ snang ba'i dus na gos pa med/ gos pa med kyang de ltar snang/ de bzhin rig pa chos sku la/ yon tan ma 'gags sna tshogs shar/ shar yang rang rig gcig pur gnas/ gcig pur gnas la du+u ma med/ dus dang gnas skabs thams cad du/ dngos med dag pa chen por gnas// sgrib med gsal ba zang thal gnas// gzugs sku gnyis po'i snang ba yang// rang snang ma 'gags rnam par dag/ ces gsungs so// thig le kun gsal chen po las/ rig pa'i rtsal du 'byung ba dang/ rtsal rnam par dag pa bstan pa'i le'u ste brgyad pa'o//// de nas yang gsang ba'i bdag pos zhus pa/ de mthong tshig rnams gsung du gsol/ zhes zhus so// ston pas bka' stsal pa/ nges bstan rgyud lung thams cad du/ rtsal zhes byung na 'di skad bshad/ rig pa'i rtsal ni ye shes lnga/ de yi rtsal ni 'od zer lnga// 'od lnga'i rtsal ni 'byung ba lnga// 'byung lnga'i rtsal ni so sor shar// phyi nang gnyis su bstan pa yin// thig le phyi nang rtsal zhes bya// de ltar snang nus stobs su bshad// de ltar snang bas 'byung ba'o// gzhan las ma byung rang byung bas/ yon tan 'byung bas rang byung yin/</text>
</item>

<item><p>45</p><section>1</section>
<text>de ltar shar bas rang shar yin/ yon tan zhes kyang de la bya/ thams cad 'byung dang kun 'byung dang/ mang po rig pas 'byung ba rnams/ rig par shar bas 'di bzhin snang/ sku lngar snang dang yul lngar snang/ de ltar sems dpa' sems mar shar/ de bzhin thugs rje'i mdzad spyod snang/ de mtshungs snang ba sna tshogs shar/ sgyu ma lta bur gsungs pa dang/ snang la rang bzhin med pa dang/ gsal la rtog pa med pa'o// zhes byung na/ rtsal la rang bzhin med par shar/ thams cad rang snang rang shar yin zhes gsungs so// thig le kun gsal chen po las/ rtsal mtshon pa'i tshig bstan pa'i le'u ste dgu pa'o//// de nas yang gsang ba'i bdag pos zhus pa/ ston pa thugs rje che mnga' bas/ rtsal gyi ngo bo ji ltar lags// nges tshig dbye ba ji ltar lags/ de'i mtshon dpe ji lta bu lags zhes zhus so// ston pas bka' stsal pa// rtsal gyi ngo bo ni ma 'gags pa'o// rtsal gyi nges tshig ni 'byung ba'i stobs dang ldan pas na rtsal lo// dbye ba ni rig pa rang nyid 'khor 'das gnyis su snang ba'o// dpe ni nyi ma gcig nyi ma du mar snang ba'am/ nyi ma las 'od zer mi 'gag pa'am/ btsan dug gam ga bur ram/ glog 'gyu ba lta bu'o// zhes gsungs so// thig le kun gsal chen po las/ rtsal bsdus nas bstan pa'i le'u ste bcu pa'o//// gser gy-i sor gdub la g.yu'i phra bcug pa'i man ngag (ba)a tA an ka ta a ha/ de nas bcom ldan 'das rgyan dang rol pa'i ting nge 'dzin la zhugs par gyur to// yang de'i tshe gsang ba'i bdag pos zhus pa/ kye kye bcom ldan rdo rje 'chang/ sna tshogs rtsal du snang ba de/ rgyan dang rol pa ji ltar lags/ zhes zhus so// ston pas bka' stsal pa// rgyan gyi ngo bo nges tshig dang// dbye ba mthun pa'i sgo nas bstan// rol pa la yang de bzhin bstan/ ngo bo dbye ba'i sgo nas ston// nges tshig mdzes pas rgyan zhes bya/ dbye na chos nyid kyi rgyan dang/ chos sku'i rgyan/ chos nyid rgyan ni sku gsum yin te// chos sku'i rgyan ni sku gnyis yin// mtshan nyid 'dzin pa'i 'od lnga yang// gnyis ka'i rgyan du de bzhin brjod// mtshon dpe gser la g.yus spras 'dra/ nges tshig don gyi dbye ba ni/ chos nyid dag la chos skus brgyan// stong pa phyang chad gsal bas mdzes// chos kyi sku la ye shes brgyan// yon tan 'gag pa med pas mdzes// ye shes dag la thugs rjes brgyan// 'gro drug rang sar 'dren pas mdzes/ de phyir mdzes pa'i rgyan zhes bya'o// de nas rol pa'i don bstan pa// ma 'gags gnyis med sbyor ba ni// rol pa'i ngo bor nga yis bstan// ci phyir rol par brtags shes na// rang las shar zhing rang la rol/ nges</text>
</item>

<item><p>46</p><section>1</section>
<text>tshig gtan tshigs bcas pa yin// dbye ba rnam pa gnyis yin te// dag pa'i chos nyid rol pa dang// 'khor ba rang rgyud rol pa'o// dag pa chaus nyid rol pa ni// ma bcos pa yi chos nyid dang// ma g.yos pa yi ngang nyid las// rang bzhin 'gag pa med par shar// bag dang bral ba'i nam mkha' la// 'byung ba bzhi yi gdangs shar bzhin// snang la rang bzhin med par shes// ma 'gags rang gdangs chen por gsal// 'khor ba rang rgyud rol pa ni// phyi nang snod bcud bsdus pa'i chos// gzugs su snang ba sku yin te// chu zla bzhin du gzung du med// sgra skad thams cad gsung yin te// brag cha bzhin du rang bzhin med// dran dang rtog pa thugs yin te// chu la ri mo bris pa bzhin// 'dzin pa rang rgyud yod ma yin// de ltar gzugs rnams sku yi rol pa yin// sgra skad thams cad gsung gi rol pa yin// dran rtog thams cad thugs kyi rol pa yin// de ltar ma shes mtshan ma rang rgyud 'dzin// de ni 'khor ba'i rol pa yin// gang zhig rnal 'byor rtogs ldan pas// rgyan dang rol pa snang ba sna tshogs kun// sgyu ma'i dpe bzhin snang la rang bzhin med// chos nyid chos sku'i mi snang rang bzhin yod// yod pa med par rtogs pas mtshan ma zil gyis gnon// med pa yod par rtogs pas rig pa rang sa zin// de'i ched du rgyan bkod bzhi ldan bstan// kye gsang ba'i bdag po// rgyan dang rol pa gang byung yang/ ngas kun gsal 'dir smras pa bzhin du shes par gyis shig/ ces gsungs so// thig le kun gsal chen po las/ rgyan dang rol pa bstan pa'i le'u ste bcu gcig pa'o//// de nas yang gsang ba'i bdag pos zhus pa/ kye kye bcom ldan thugs rje can// de mtshon tshig rnams gsung du gsol/ zhes zhus so// ston pas bka' stsal pa/ ngas bstan rgyud lung thams cad du/ chos nyid ngang la chos sku gnas// de skad brjod pa'i tshig byung na// chos nyid chos skus brgyan par bshad// rig pa'i mtshan nyid lngar brjod cing// de yang ye shes lnga yi mtshan nyid dang/ de'i gdangs su brjod pas na/ chos kyi sku la ye shes kyis brgyan par bshad/ ye shes 'od lnga sku ru rdzogs lugs dang// rig pa kha dog dbyibs brjod pas// ye shes dag la thugs rjes brgyan par bshad// rtsal dang rol pa rgyan dang mdzad spyod dang// rim par bkod dang du mar snang// pad+ma can dang mdzes dang sdug ma 'gags shar dang shugs dang stobs// snang srid rgyan du bkod pa dang// lung rnams rgyan du bkod pa dang// man ngag rgyan du bkod pa rnams/ de rnams brjod pa'i tshig tu mang yang bsdus pa yin/ zhes gsungs so// thig le kun gsal</text>
</item>

<item><p>47</p><section>1</section>
<text>chen po las/ rgyan dang rol pa'i mtshon tshig mdor bsdus nas bstan pa ste le'u bcu gnyis pa'o//// de nas yang gsang ba'i bdag pos zhus pa/ de mtshon dpe rnams ji ltar lags// thabs la mkhas pas gsung du gsol/ zhes zhus so// ston pas bka' stsal pa/ nam mkha'i dkyil na nyi zla gsal bar gnas dang gcig/ rin chen gser la g.yu'i phra bcug gnyis// chos nyid chos skus brgyan pa'i dpe ru bstan// rma bya'i sgo nga kha dog lnga ldan dang// man shel sku la 'od lnga mi 'gag pas// chos kyi sku la ye shes brgyan pa'i dpe/ man shel rkyen dang phrad pas snang ba phyi ru 'byung ba dang/ sgo nga bye 'ur smin te phyir byung bya ba byed/ nyi ma'i snying por 'od zer 'byung ba rnams/ ye shes dag la thugs rjes brgyan pa'i dpe/ rgya mtshor chu bran 'phro zhing 'du ba dang/ sgyu ma'i sbyor bas gzugs brnyan sna tshogs snang/ yon tan ma 'gags rol pa cir yang gsal/ de yis dpe rnams mang yang bsdus pa yin/ zhes gsungs so// thig le kun gsal chen po las/ rgyan dang rol pa mtshon pa'i dpe bstan pa ste le'u bcu gsum pa'o//// yul yangs pa chen po pad+ma bde gsal gyi grong khyer bya ba na/ rgyal po nor bu 'od ldan bya ba bzhugs pas/ kho la nor bu rin po che za ma tog chen po gcig rin po che phra mo mang pos bkang nas yod pa las/ kho phyi rol du zhabs 'chag cing yul gzig su byed pas/ rgan mo ling thog can zhig dang phrad de/ rgan mos zla bo la brid pas/ rkun ma mi lngas de'i bar du za ma tog brkus/ sme shi'i grong khyer drug tu/ mun pa'i mi drug la btsongs/ mun pa'i mi drug gis nor bu la mchod pa dang bkur sti chag nor bu la yang dgos 'dod ma byung/ khong yang yid phyung ste the tshom zos so// phyis rgyal po la ldam po mi gcig byung/ ldam po na re rkun ma mi lngas brkus// sme sha'i grong khyer drug du mun pa'i mi drug la btsongs so byas pas/ rgyal po thugs nur te rgan mo bsad// grong khyer drug bcoms/ mun pa'i mi drug la chab bsal/ rkun ma mi lnga po bran du bkol/ nor bu dang 'phrad nas rang yul bzung ba'i man ngag/ badzra a haM rat+na dz+nyA na pany+tsa pra sA ra a hUM Ti/ de nas yang bcom ldan 'das snang ba rnam par 'byed pa'i ting nge 'dzin la snyoms par zhugs so// de nas yang gsang ba'i bdag pos zhus pa/ kye kye bcom ldan rdo rje 'chang/ gang gsung rtsal dang rol pa de/ ma rtogs gzung 'dzin 'khrul par snang/ 'khor ba rang rgyud rol par byung/ de yi 'khrul lugs gsung du gsol// zhes zhus so// ston pas bka' stsal pa/ rigs kyi bu legs par nyon cig/ gzhi 'gyur ba med pa ye sangs rgyas pa bcom ldan rdo rje 'chang chen po yin</text>
</item>

<item><p>48</p><section>1</section>
<text>pas/ sngar yang 'khrul ma myong/ da lta yang ma 'khrul la/ phyis kyang 'khrul mi srid do// dper na nyi ma'i snying po la mun pa'i gzhi med pa lta bu'o// man shel la rkyen gang dang 'phrad pa de la snang yang/ dag pa'i stobs kyis snang mod kyi/ kho la 'byar ba dang gos pa med do// de bzhin du phyogs lhung med pa'i shes rab ni// mgon po gzhi nas rdzogs sangs rgyas pa la// bag chags 'khrul pa ka nas dag/ 'khrul dang ma 'khrul pa yi tha snyad ga la yod// 'on kyang de ltar ma rtogs la// nyi ma gcig las med bzhin du// yul khams re na nyi ma re// mthong ba'i stobs kyis snang ba ltar// rang rig gcig las med bzhin du// 'khor 'das gnyis la du mar snang// ga pur sman du dbyer med kyang// sman dang dug tu snang ba bzhin// gnyis med gzhi snang chen po de// gnyis med ngang las ma g.yos kyang// yon tan stobs kyis snang ba'o// du mar snang ba yon tan la// 'khrul par gyur pas yon tan skyon du shar// gong ltar rtogs pas skyon nyid yon tan grol// 'on kyang 'khrul lugs rgyas par ngas bstan gyis// 'khrul pa'i gzhi dang rgyu dang dus// 'khrul pa'i rkyen dang 'khrul pa dngos// 'bring po rnams la ngas bstan nyon// dang po 'khrul pa'i gzhi bstan pa// de la yang ni rnam pa gsum// chos nyid yul gyi 'khrul gzhi dang/ rig pa sems kyi 'khrul gzhi dang// 'od lnga lus kyi 'khrul gzhi'o// dang po chos nyid ris med stong// bar du ye shes rnam par shar// tha ma 'dzin rtog bag chags brtas// de la snying po med bzhin snang// des ni yul gyi 'khrul gzhi bstan// da ni sems kyi 'khrul gzhi bshad// dang po rig pa 'gag med 'gyus// bar du gdangs la 'dzin pa skyes// tha ma sems kyi rgyu byung bas// de las sems rtog du mar shar// sems kyi 'khrul gzhi der bstan to// de nas lus kyi 'khrul gzhi bstan// dang po rig pa klong na gsal// bar du chos nyid klong du shar// tha ma de la bag chags pas// gzugs kyi phung po gdos bcas snang// lus kyi 'khrul gzhi des bstan no// kye kye gsang bdag nges par zung// gzhi gsum 'thad pa ngas bshad kyis// chos nyid yul gyi 'khrul gzhi 'thad// ci phyir rigs med de las bems por snang// rig pa sems kyi 'khrul gzhir 'thad// ci phyir rig tsam phyogs mthun phyir// 'od lnga lus kyi 'khrul gzhir 'thad/ kha dog dbyibs su phyogs mthun phyir// phra dang rags pa'i rnam pa las// gzhi dang dngos kyi khyad par ston// de mtshon tshig rnams ngas bstan nyon// 'khrul pa zhes su brjod pa dang// rigs pa zhes su brjod pa dang// 'od zer zhes su brjod pa dang// bskal pa dang por brjod pa dang// thog</text>
</item>

<item><p>49</p><section>1</section>
<text>ma zhes su brjod pa dang// 'das pa'i dus dang ma byon sngon rol zhes pa dang// nga med pa yi sngon rol na// sems can bya ba gdod nas med// sems can med pa'i sngon rol na// 'byung ba chen po ye nas 'phags// 'byung ba med pa'i sngon rol na// nam mkha' chen po ye nas 'phags// nam mkha' med pa'i sngon rol na// chos nyid rnam dag ye nas 'phags// chos nyid rnam dag klong yangs na// chen po lnga nyid rnam par dag/ chen po lnga yi snying po ru// nga nyid gcig pu sngon du byung// de phyir bskal pa 'bum khri 'bum stong sngon rol du// nga nyid gzhan pas sngar byung phyir// zhes ngas bshad pa rnams ni/ 'bod skad kyis sdebs la 'khrul gzhir 'bru mnan no// rigs kyi bu zhib tu gzhi snang gi skabs su bstan pas 'dir ma brjod do// zhes gsungs so// thig le kun gsal chen po las/ yang dag pa'i gzhi la 'khrul pa med par bstan pa dang/ yon tan gyi snang ba 'khrul pa'i gzhir bstan pa ste le'u bcu bzhi pa'o//// de nas yang gsang ba'i bdag pos zhus pa/ kye kye ston pa rdo rje 'chang/ 'khrul pa'i rgyu ni gang gis bgyis// 'khrul pa'i dus tshod ji tsam lags// zhais zhus so// ston pas gsungs pa/ rdo rje 'dzin pa nyon cig/ 'khrul pa'i rgyu ni ma rig pa// lhan cig skyes dang kun tu brtags// ngo bo nges tshig dbye ba dang// mthun pa'i tshul dang brjod tshig bstan// rigs kyi bu ma rig pa'i ngo bo ni/ gti mug dang de ma yin pa la der 'dzin pa'o// nges tshig ni don la rmongs pa'i phyir na ma rig pa'o// dbye ba rnam pa gnyis yin te/ lhan cig skyes pa'i ma rig pa dang/ kun tu brtags pa'i ma rig pa'o// lhan cig skyes pa'i ma rig pa de/ gang las gang dang lhan cig tu skyes nas/ gang gis gang ma rig ce na/ rigs kyi bu gang las zhe na/ gzhi 'dzin pa'i rig pa las so// gang dang gang zhe na/ lhan cig skyes pa'i ye shes dang rig pa'o// gang zhe na/ bcos pas mi 'chos pa'i chos nyid klong du'o// gang gis gang ma rig zhe na/ rang bzhin gyi 'od byad lta bus/ gzugs brnyan gyi 'od byad kyi rnam pa me long la snang ba lta bu de ma rig pa'o// don des na lhan cig skyes pa'i ma rig pa zhes bya'o// kun tu brtags pa ni/ yul la rtog pa rags pa skye ste// skad cig ma snga phyi'i tshul lo/ dpe rgan mo long ma dang 'dra'o// kye ma rigs kyi bu/ ma rig pa de yang dag par yod pa ni ma yin te/ 'o na ji lta bu zhe na/ tho yor ram thag pa la mi dang sbrul med kyang rgyus med dam sngar sun pa'i mi la dgrar snang ba 'am/ snang ba ma dag pa la thag pa sbrul du snang ba lta bu'o/ de ni yang dag par med bzhin du snang la/ snang bzhin du stong pa'o// rigs kyi bu dpe ni de bzhin du/ ma</text>
</item>

<item><p>50</p><section>1</section>
<text>rig pa dngos su med la ma rtogs pa'i nyams la yod pa'o// de cis 'byung zhe na/ lus kyi mtha' ma rtogs pas/ shes rab kyi rtsal ma rdzogs/ shes rab kyi rtsal ma rdzogs pas/ mthong ba'i yul ye shes kyi gdangs 'od lnga la/ shes pa'i dran pa ma sad do// de'i ngang ma g.yos pa'i ngang kun tu bzang po las/ rang gi rang bzhin ye shes kyi 'byung ba yul la ma 'gags par snang ba la/ sngar mthong ma myong ba de la yid 'grogs te/ rang snang chen por rtog pa'i mtha' ma chod do// rigs kyi bu ma rig pa'i gtan tshigs so// ma rig pa dang/ ma shes pa dang/ gti mug dang/ ye shes ma rtogs don ma mthong/ 'khrul dang phyin ci log la sogs/ gar byung ma rig gnyis su bshad/ ces gsungs so// kye gsang ba'i bdag po/ 'khrul pa'i dus ni rang rig yul la shar te 'dzin pa skyes pa'i dus so// zhes gsungs so// thig le kun gsal chen po las/ 'khrul pa'i rgyu dang dus bstan te le'u bco lnga pa'o//// de nas yang gsang ba'i bdag pos zhus pa// kye kye bcom ldan rdo rje 'chang// 'khrul pa'i rkyen rnams gsung du gsol// zhes zhus so// ston pas bka' stsal pa// rdo rje 'dzin pa nyon cig/ rgyu dang rgyu yi rkyen du bstan// bdag po'i rkyen dang dmigs pa'i rkyen// mtshungs pa'i rkyen dang de bzhin no// rgyu dang rgyu yi rkyen bshad pa// rgyu ni rig pa 'gag pa med// rkyen ni chos nyid stong pa yin// rig pa chos sku'i mtshan nyid ni// rig stong dbyer med shes rab thogs pa med// mthing ga dkar ser dmar dang ljang gu'o// so so'i mtshan nyid 'dzin cing rang rgyud gnas pa'o// chos nyid dag pa me long lta bu'o// ye shes 'byung lnga nam mkha'i 'ja' ltar shar// de yi skad cig phyi ma la// de las de bzhin byad dang gzugs brnyan bzhin// rang las byung ba'i rnam pas bdag rkyen shar// de yi skad cig phyi ma la// dmigs pa'i rnam pa yul du snang// rkyen gyis 'dzin pa'i rtog pa byung// de la dmigs pa'i rkyen zhes brjod// de rnams mtshungs pas 'khrul rkyen byas// de la mtshungs pa'i rkyen zhes brjod// de dus gzung 'dzin rnam rtog gis// rang bzhin 'od lnga gsal ma nus// gzugs brnyan lnga la bag chags pas// mtsho la dar chags zho la spris chags ltar// gling bzhi ri rab gling phran snang// de yi bcud las sred pa'i sgo nga dang// rtsi shing nags tshal sman dang me tog 'khrungs// brlan dang drod las skyes pa yin// de ltar bar gyi bskal pa la// snod kyi 'jig rten logs su bskal// shes pas ma bzung brlan dang drod las skyes// mchog tu pad+ma'i sgo nga grub/ u dum wa ra dag la brten// dri med ye shes brdzus nas skyes// 'byung ba lnga yi bdag nyid can// srid pa'i</text>
</item>

<item><p>51</p><section>1</section>
<text>sgo nga ma dag rten// shed bu shed rogs de las skyes// chags sdang gnyis kyi bdag nyid can// de ni lus kyi rten yin no// zhes gsungs so// rigs kyi bu de la mtshon pa'i tshig bstan pa// dang po gzhi mtshon gang du byung// sangs rgyas sems can 'og nas byung// de gnyis bar du rtsal 'phro ba// bar gyi bskal par bshad pa yin// rang gi sa la gnas pas na// mi bskyod pa zhes de la bya// de ma yin la der 'dzin gyis// 'od lnga bsgribs shing rig pa stongs// mi bskyod rdo rje yin par bshad// 'gro ma nus pas 'phye bo yin// ngo bo gsal la mi 'gag par// dngos su gsal ma nus pas na// mi gsal ba yi bdag nyid can// gzhi las 'phags shing sangs rgyas dngos ma yin// bar du myu gu ji bzhin no// myu gu 'byung zhes de la bya// de bzhin ngas bstan rgyud lung du// gar byung de bzhin shes par gyis// zhes gsungs so// thig le kun gsal chen po zhes bya ba bshad pa'i rgyud bklags pas shes pa las 'khrul pa'i rkyen dang bar gyi bskal pa las yul gyi 'khrul pa lus kyi rten dang bcas pa bstan pa ste le'u bcu drug pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// snod kyi 'jig rten de ltar na// bcud kyi rigs drug ji ltar chags// zhes zhus so// ston pas bka' stsal pa/ rigs kyi bu ngas bstan gyis ma nor bar zung zhig nam mkha' stong las rlung rgyu bzhin// yid kyi rlung chen kun tu rgyu// spyan gyi sbyor bas srid pa'i sgo nga mthong// thugs kyi sbyor bas sgo nga legs shing mdzes par mkhyen// zhal gyi sbyor bas de la chags sems skyes// rig pa yid dang chags pa zhugs// sems can rtsa ba pho mo gnyis su smin// skye ba bzhi las sgong skyes yin// gzhi la chen po lnga yis phung po lngar grub cing// rten las 'byung ba lnga yi cha rdzogs pas// phung po khams dang skye mched grub// shed bu shed la rogs su grags// de las mngal nas skyes pa byung// mi mjed 'jig rten rim par chags// nyon mongs rags shing 'bras bu ngan// mtha' ma mnar med rnams la thug/ ces gsungs so// thig le kun gsal chen po las nang bcud kyi grub tshul bstan pa ste le'u bcu bdun pa'o//// de nas yang gsungs pa/ kye rdo rje 'dzin pa nyon cig/ ngas bstan rgyud lung thams cad du// bskal pa tha ma'i tshig brjod pas// tshogs brgyad ldan pa'i sems can yin// rgyu byed dbugs dang bcas pas rtog byed sems su bshad// mang po 'dus pas phung po yin// spungs pa'i phyir na de bzhin no/ khams ni mtshan ma'i mtshan nyid yin// mtshan ma skye phyir skye mched yin// so so dag gi sgo gsal zhing// rang rang yul la dbang byed</text>
</item>

<item><p>52</p><section>1</section>
<text>dbang por bstan// gzugs ni kha dog dbyibs su bstan// sgra ni rna ba'i yul du bstan// dri ni sna yi yul du bstan// ro ni lce yi yul du bstan// reg ni lus kyi yul du bstan// de lta'i phyir na de skad bshad// tshor ba du mar myong ba'o// 'du shes yul la mtshan mar 'dzin// 'du byed sems la g.yo ba byed// yid la byed pas dmigs pa ste// rig pa dag ni dpyod pa'o// rnam shes rnam par rig pa'o// thams cad kun nas 'byed phyir dang// rgyu rkyen las byung 'du byed yin// brlan las skyes pa glo bur smin// rdzogs par smin pa brdzus nas skyes// mngal skyes rim par smin pa'o// sgo nga las skyes rgyu de smin// dmyal ba gdung ba'i lam pa yin// yi dwags 'gog pa'i lam pa yin// byol song mun pa'i lam pa yin// mi yi lam ni 'dam pa'i lam// lha yi lam ni yengs pa'o// gnas pa'i phyir dang bgrod phyir lam// skye dang brten pa mi 'bral bas// 'khor dang mya ngan 'das pa'i lam// dmyal ba'i gnas ni bzod dang ldan// yi dwags gnas ni yid dang ldan// byol song gnas ni myos ldan no// mi yi gnas ni 'dod ldan no// lha min gnas ni rtsod ldan no// lha yi gnas ni dga' ldan no// rten pa'i don phyir gnas su bstan// rigs kyi bu de dag gi rgyu ni nyon mongs te/ de yang rang rang gi sgra 'jug pa'i rgyu mtshan dang/ don gyi bye brag so sor dbye na/ las rgyu 'bras dang/ de kho na nyid kyi don ma shes pas na ma rig pa'o// 'dod chags ni zhen pa'o// nga rgyal ni khengs pa'o/ khong khro ba ni sdang sems so// zhe sdang ni 'khrugs pa'o// phrag dog ni mi bzod pa'o// de dag ni rgyu drug go/ de las ngo bo drug dang/ 'bras bu drug smin pa'o// kye gsang ba'i bdag po de dag ni/ 'gro ba rigs drug la da lta ldan pa'i chos te/ rgyud gar yang bskal pa tha ma'i chos su 'dir bshad pa ltar shes par gyis shig/ ces gsungs so// thig le kun gsal chen po las/ bskal pa tha ma'i brjod tshig bstan pa ste le'u bco brgyad pa'o//// de nas yang gsang ba'i bdag pos zhus pa/ kye kye bcom ldan rdo rje 'chang/ 'khor ba rgyan dang rol par shar ba'i don de ltar lags na/ de ltar 'byung ba'i 'byung ba lnga bshad du gsol/ zhes gsungs so// ston pas bka' stsal pa// 'byung ba'i ngo bo nges tshig dang// dbye ba dpe dang bcas pa rnams// ngas bshad khyod kyis yid la zung// ngo bo dbye ba'i sgo nas ston// 'byung ba'i bcud ni dngas ma lnga dang snyigs ma lnga// dngas ma lnga yi ngo bo ni/ mtshan nyid 'dzin pa'i ye shes lnga'o// snyigs ma lnga yi ngo bo ni// sa chu me rlung nam mkha' lnga// 'byung ba'i nges tshig bstan pa ni// rig pa'i rtsal du 'char ba dang// rtsal las</text>
</item>

<item><p>53</p><section>1</section>
<text>'khor 'das snang ba'o// dbye ba mu bzhi bstan par bya// dngas ma snyigs ma rnam pa gnyis// re re la yang de bzhin bshad// rigs kyi bu khyod legs par zung zhig/ 'byung ba'i dngas ma 'od lnga'o// snyigs ma sa chu me rlung ngo// dngas ma'i snyigs ma sha dang rus la sogs// snyigs ma'i dngas ma 'ja' tshon rnam pa lnga// dpe ni nyi ma'i 'od zer dang// man shel dag pa'i 'od snang bzhin// zhes gsungs so/ thig le kun gsal chen po las/ 'byung ba lnga mdor bsdus nas bstan pa ste le'u bcu dgu pa'o//// de nas yang gsang ba'i bdag pos zhus pa/ kye kye bcom ldan rdo rje 'chang/ snyigs ma'i 'byung ba'i mtshan nyid ji ltar lags/ dngas ma lnga las ji ltar shar// dngas ma 'byung ba'i mtshan nyid ji ltar lags// chos nyid don la sbyar na ji ltar sbyar// snyigs ma dngas mar grol na ji ltar grol// zhes zhus so// ston pas bka' stsal pa// rdo rje 'dzin pa nyon cig/ sa yi mtshan nyid sra ba yin// chu yi mtshan nyid gsher ba yin// me yi mtshan nyid tsha ba yin// rlung gi mtshan nyid yang zhing g.yo// nam mkha'i mtshan nyid yangs shing go 'byed pa'o// rang rang las kyang de bzhin byed// dngas ma'i sa las 'od zer dkar po 'byung// de las snyigs ma sa ru snang// de bzhin dngas ma'i 'byung ba las// 'od zer rnam pa bzhi ru 'byung// de las snyigs ma bzhi ru snang// dngas ma'i 'byung ba'i mtshan nyid ni// sra ba med par brtan pa dang// gsher ba med par sdud pa dang// g.yo ba med par bskyod pa dang// tsha ba med par bsreg pa'o/ khyab pa med pa'i gdangs can yin// chos nyid chos sku 'gyur ba med// dbyer med sra ba med par brtan pa'i sa// chos nyid chos sku gnyis med pas// dag pa zang thal dri ma med// thams cad de yi ngang du 'dus// gsher ba med par sdud pa'i chu// chos nyid chos sku dbyer med de// g.yo ba med par thogs pa med// g.yo ba med par skyod pa'i rlung// ma song gnas su phyin pas na// chos nyid chos sku gnyis med pas// ye shes chen po'i rang gi gdangs la bzhugs// gzhan du snang ba'i rnam rtog mi mnga' bas// tsha ba med par bsreg pa'i me// gzhan snang med par rang gsal ba'o/ khyab pa'i ye shes gdangs dang bcas// nam mkha' khyab pa med pa'i gdangs can yin// snyigs ma'i 'byung lnga 'od lnga'i ngang du grol// 'od lnga dngas ma lnga yi go ru thim// de bzhin rtags kyang rim par 'byung// zhes gsungs so// thig le kun gsal chen po las// 'byung ba'i mtshan nyid bstan pa dang// shar lugs dang/ thim lugs don dang sbyar bar bstan pa ste le'u nyi shu pa'o//// de nas yang gsang ba'i bdag pos zhus pa// kye</text>
</item>

<item><p>54</p><section>1</section>
<text>kye bcom ldan rdo rje 'chang// 'byung lnga 'byung ba lnga la gnas pa la// bskal pa zhes su bgrang ba ste// don gyi don bshad gsung du gsol// zhes zhus so// ston pas bka' stsal pa// kye kye rdo rje 'dzin pa nyon cig/ bskal pa'i ngo bo bstan pa ni// gzhi lam 'bras bur nga yis bshad// dang po ye shes yul la shar// shar bya shar byed ltar snang bas// dang po'i dus su chos nyid bskal// bar du 'dzin pa'i rnam rtog gis// ye shes snang ba nang du nub// de yi rnam pa snod du chags/ snod kyi 'jig rten bskal zhes bya// tha ma gzung 'dzin gnyis su bskal// sangs rgyas sems can de bzhin bskal// nges tshig gtan tshigs bcas pa yin// dbye ba rnam pa gsum yin no// yun du gnas pas bskal pa'i sgra// zhes gsungs so// thig le kun gsal chen po las// bskal pa gsum bstan pa ste le'u nyi shu rtsa gcig pa'o//// nam mkha' mthongs nas snang gsal gyi sgron me shar bas// mtshan ma'i mun pa sel ba'i man ngag/ A badzra d+harma rat+na ka yA/ A+oM dz+nyA na ka la ba g+he/ ku la kA ya pany+tsa/ hUM d+harmA pra sa rak+sha tu dzA d+ha du A/ de'i tshe bcom ldan 'das rdo rje 'chang chen po/ thugs rje 'byung ba'i sku gsum gyi dgongs pa la snyoms pa zhugs so// de nas yang gsang ba'i bdag pos zhus pa/ kye kye bcom ldan rdo rje 'chang// 'khor ba'i rol par shar ba de ltar na// de ltar 'du byed gnyen po ru// dag pa'i chos sku chen po las// sku gnyis rol pa ji ltar shar// zhes zhus so// ston pas bka' stsal pa// rdo rje 'dzin pa nyon cig/ thugs rje'i sku gnyis snang ba yang// nam mkha' lta bu'i chos nyid la// man shel lta bu'i rig pa gsal// nyi zer lta bu'i thugs rje 'byung// nad pa lta bu'i rigs drug gi/ mun pa lta bu'i gti mug dang// dug lnga dug gsum nad rnams sel// zhes gsungs so// yang gsang ba'i bdag pos zhus pa// kye kye bcom ldan mgon po rdo rje 'od dpag med// chos sku gzhi snang chen po las// 'bras bu longs sku ji ltar rdzogs// zhes zhus so// ston pas bka' stsal pa// thugs rje sku gnyis snang ba yang// gdul bya rnams la shar bar zad// rang las shes rab sku lngar snang/ ye shes rang snang chen po la// mtshan ma gzhan snang rnam rtog med// ces gsungs so// yang gsang ba'i bdag pos zhus pa/ kye ston pa thugs rje che mnga' pas// shes rab sku lnga gsung du gsol// zhes zhus so// ston pas bka' stsal pa// rig pa gcig gi ngo bo la// thams cad 'char zhing snang ba'i phyir// kun snang chen po zhes kyang bya// rang gi yon tan ma 'gags pas// rim 'byung chen po zhes kyang bya// thugs rje'i stobs dang ldan pas 'od dpag med// shes</text>
</item>

<item><p>55</p><section>1</section>
<text>byar thogs pa med pas don grub yin// de nyid 'gyur ba med pas mi bskyod pa// stong pa rig pa gnyis med ye shes thogs pa med// shes rab sku lnga'i ngo bo yin// dbye ba yon tan sgo nas phye// nges tshig shes rab la de ltar mkhyen pa ma 'gags pas shes rab kyi sku'o// yang na rang la shes pa ma 'gags pas gdul bya la skur snang ba'i phyir na yang de skad ces btags so// yang gsang ba'i bdag pos zhus pa/ rang la sku mi snang ba'i gtan tshigs ji ltar lags// zhes zhus so// kye gsang ba'i bdag po legs par zung zhig rang gi rig pa dngos med ye dag zang thal chen po yin/ de'i don rgyas par bstan pa ni// gzhan snang med pas rang bzhin gzh-i/ sku gsum mtshan ma med pas rig pa dngos med yin// spyan gnyis dag nas ye shes spyan mnga' ba// ye nas rig pa zang thal yin/ de'i gong na gzhan med chen por bshad// ces gsungs so// thig le kun gsal chen po las/ chos sku las gzugs sku gnyis 'byung bar bstan pa dang/ chos sku nyid la rig pa sku gnyis med par bstan pa ste le'u nyi shu gnyis pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// gdul bya zhes ni gang la bgyi// sku ru snang tshul ji ltar snang// zhes zhus so// ston pas bka' stsal pa// gsang ba'i bdag po legs zung zhig/ rnam dag stug po bkod pa'i sa// chos nyid chos sku dbyer med klong// ye shes rang gdangs bum pa lnga// ma 'gags gsal ba'i myu gur snang// chos nyid dag pa'i snang cha lngar// mthing ga dkar ser dmar dang ljang// ma 'dres gsal ba'i ye shes rdzogs// de lnga'i nang nas sku lnga grub// phyogs bzhi dbus dang lngar gnas te// dbus ni kun snang ye shes la// bzhi po rnam snang kun tu zhal// mi bskyod chen po rin 'byung chen po dang// dpag med chen po don grub chen por snang// phyag mtshan rang bzhin thugs la gnas/ kha dog lnga yi bdag nyid 'dzin// gdan gsum ngang la yongs su rdzogs// gdul bya rigs bzhi sangs rgyas te// dag cing gsal ba'i me long la// byad kyi rnam pa shar ba ltar// mtshan rdzogs rdo rje 'chang chen gyi// chos nyid dag pa'i snang ba la// mi bskyod rin chen 'byung ldan dang// snang ba mtha' yas don grub shar// gdan gsum ngang la lhun gyis rdzogs// rang rang phyag mtshan thugs la gab// dbyer med rdo rje skyil krung bzhugs// ye shes lnga yi sbubs na gsal// rang rang so so'i chos nyid chen po la// lnga po so so'i sbubs na gnas// re re la yang bzhi bzhis bskor// ye shes lnga rdzogs rtsal gyi mtshan nyid 'dzin// gnyis med yum lnga lus dang grib ma bzhin// thabs dang shes</text>
</item>

<item><p>56</p><section>1</section>
<text>rab gnyis med zhal sbyor gnas// rnam snang zhal gzigs dgongs pa mkhyen// rnam snang rang las gzhan snang med// rang byung rang shar rang snang rang gis mkhyen// rang gsal rtse gcig 'byed pa med// ces gsungs so// thig le kun gsal chen po las// shes rab kyi sku gdul bya la sku phyag rgyar gsal lugs dang/ gdul bya'i sku rdzogs shing mkhyen par 'char tshul bstan pa ste le'u nyi shu rtsa gsum pa'o//// de nas yang gsang ba'i bdag pos zhus pa// kye kye bcom ldan rdo rje 'chang// gnas dang gdan rnams gsung du gsol// zhes zhus pas// ston pas bka' stsal pa// rdo rje 'dzin pa nyon cig/ gnas med gnas chen chos dbyings rnam dag na// ma bris dkyil 'khor 'od du gsal// yang dag gsang ba'i dkyil 'khor mchog// bzhugs gnas chen por de bshad do// der bzhugs gdan gyi khyad par ni// rtags dang khyad par chos kyi gdan// rtags la rnam pa lngar bshad de// sku gsum 'du 'bral med pa'i rtags// rtsal gsum rdzogs pas seng ge'i gdan// sku gsum chos nyid ngang na gnas// mi 'gyur glang chen gdan du bting// dngos med brda yi chos nyid ngang la bzhugs// sku gnyis thugs rjes bskyod pa'i rtags// bskyod pa'i shugs 'chang rta mchog gdan// mtshon pa'i brdar byed thugs rje'i shugs kyis bskyod// thugs rjes 'gro la 'tshams pa'i don byed pas// mdzes pa'i rma bya gdan du bting// des mtshon dpe yis mthun par snang// rdzu 'phrul stobs kyis phrin las thogs med mdzad// de yi rtags su mkha' lding thogs med gdan// de rang ma yin ches mthun mtshon pa'i dpe// dngos su thugs rje rdzu 'phrul stobs dang ldan// thabs ma 'gags pa'i ye shes dang// shes rab 'gyur ba med pa'i chos nyid gnyis// gnyis med sku dang ye shes gsal// de rtags nyi zla rnam gnyis gdan// brjod tshig sgra ste rig pa ye shes dngos// rang rig khong nas ye shar dri mas gos pa med// de mtshon pad+ma'i gdan de dngos med don la sbyor// zhes gsungs so// thig le kun gsal chen po las// bzhugs pa'i gnas dang gdan bstan pa ste le'u nyi shu rtsa bzhi pa'o//// de nas yang gsang ba'i bdag pos zhus pa// kye kye bcom ldan rdo rje 'chang// gdan gyi ngo bo nges tshig dang// dbye ba dpe rnams gsung du gsol// zhes zhus so// ston pas bka' stsal pa// ngo bo chos nyid 'gyur med yin// bsdus pa de las med mod kyi// dbye ba'i sgo nas mtshon na yang// rtags kyi gdan la rnam pa lnga// khyad par gdan la rnam pa gnyis// chos nyid gdan yang de dang mtshungs// rang rang don gyi ngo la sbyar// nges tshig de la bzhugs phyir</text>
</item>

<item><p>57</p><section>1</section>
<text>gdan zhes bya// dbye na rnam pa gsum yin te// rtags dang khyad par chaus dang gsum// de la dbye ba gong ma bzhin/ dpe ni rgyal po gdan la bzhugs pa bzhin// zhes gsungs so// thig le kun gsal chen po las/ gdan gyi don bshad pa bstan pa ste le'u nyi shu rtsa lnga pa'o//// de nas yang gsang ba'i bdag pos zhus pa// kye kye bcom ldan rdo rje 'chang// gdan la rdzogs pa'i gtso bo las// 'khor gyi snang ba ji ltar lags// tshom bu'i dkyil 'khor ji ltar lags// rjes 'jug 'khor la bshad du gsol// zhes zhus so// bcom ldan 'das kyis bka' stsal pa// rdo rje 'dzin pa nyon cig/ bcom ldan rdo rje mi bskyod las// sa snying byams pa g.yas dang g.yon// thugs rje thabs kyi sku ru shar// yum chen sangs rgyas spyan dag las// lA s+ye paSh+pe g.yas dang g.yon// thabs dang thabs kyi cha 'dzin dang// shes rab shes rab cha 'dzin pas// re re la yang gnyis gnyis snang// tshom bu'i dkyil 'khor gcig tu gsal// de bzhin rin chen 'byung ldan las// kun bzang nam mkha'i snying po gnyis// g.yas dang g.yon du shar zhing gsal// mA ma ki las g.yas g.yon du// ma l+ye d+hup+pe gnyis su gsal// tshom bu'i dkyil 'khor chen po gcig/ bcom ldan snang ba mtha' yas las// spyan ras gzigs dang 'jam dpal gnyis// ma 'gags g.yas dang g.yon du gsal// yum chen na bza' dkar mo las// gI ti ma dang A lo ke// g.yas dang g.yon du re re gnas// tshom bu'i dkyil 'khor chen po gcig/ bcom ldan don yod grub pa las// phyag na rdo rje sgrib pa sel// g.yas dang g.yon na rnam par gsal// yum chen dam tshig sgrol ma las// nirti gan+d+he g.yas dang g.yon// tshom bu'i dkyil 'khor chen po gcig/ yab rnams kun tu bzang po la// yum rnams kun tu bzang mo yin// de yis kun bzang yab yum gsal// de rnams phyin ci log bzhi'i mtha' las rab 'das shing// rtag chad mtha' bzhi rnam par dag pas na// sgo ba yab yum rnam pa brgyad// yon tan rtsal rdzogs bzhi bcu gnyis// mtshan dang dpe byad ma lus sku+u la rdzogs// thugs rjes mdzad spyod rgyan dang rol par shar// rnam rtog mi mnga' ci yang sa ler mkhyen// ye shes lus can chos kyi spyan mnga' ba// mngon par rdzogs pa'i sangs rgyas rnam pa thams cad mkhyen// ma 'gags rang byung ye shes gsang// mi 'gyur ba yi yi ge drug/ thugs rje sprul sku 'byin pa'i gzhi ma 'gags// zhes gsungs so// thig le kun gsal chen po las/ longs sku'i 'khor bstan pa ste le'u nyi shu rtsa drug pa'o//// de nas ston pas bka' stsal pa// des mtshon tshig rnams</text>
</item>

<item><p>58</p><section>1</section>
<text>ngas bshad legs par zung// rgyud dang lung nas ngas bshad pa'i// longs sku zhes su byung na de skad bshad// dkyil 'khor zhes su 'byung ba dang// gtso 'khor zhes su 'byung ba dang// lnga ldan rdzogs ldan zhes pa dang// de bzhin gshegs pa zhes pa dang// rigs lnga'i sangs rgyas zhes pa dang// sems dpa' sems ma zhes pa dang// 'od gsal rang snang zhes pa dang// mtshan rdzogs rdo rje 'chang gis zhes pa dang// tshig mtshon mang yang mdor bsdus bstan pa yin// sku la mtshan dpes rab brgyan pas// mtshan rdzogs rdo rje 'chang zhes so// 'bod skad thabs gsum don gyi khog sdebs la// logs sku'i snang ba de bzhin bshad// ces gsungs so// thig le kun gsal chen po las// longs sku'i mtshon tshig mdor bsdus nas bstan pa ste le'u nyi shu rtsa bdun pa'o//// de nas yang gsang ba'i bdag pos zhus pa// kye kye bcom ldan rdo rje 'chang// ye shes sku ste rang byung ba// sangs rgyas sku lnga'i bdag nyid can// sum cu rtsa gnyis mtshan 'chang ba// longs spyod rdzogs pa sku yi rgyal// bzhi bcu rtsa gnyis 'od gsal ba'i// spyi yi mtshan nyid ji ltar lags// rang rang don la ji ltar sbyar// zhes zhus so// ston pas bka' stsal pa// rdo rje 'dzin pa nyon cig/ spyi yi mtshan nyid bstan pa ni// mtshan nyid 'dzin pa'i ye shes lnga// byed pa med par rang byung bas// longs sku ye shes 'od kyi sku// grub tshul mtshon tshig bsdus pa yin// sangs rgyas sku lnga'i bdag nyid can// mtshan gyi rnam grangs gtso bos bsdus// rnam snang la sogs rigs lnga'i sku// me long nang gi gzugs brnyan bzhin// snang la rang bzhin med pa'i sku// thun mong mtshan dang ldan pa ni// sku re la yang yongs rdzogs pas// thun mong spyi yi mtshan dper bstan// longs spyod rdzogs pa sku yi rgyal/ sku yi rngams dang gzi brjid kyis// sprul sku'i mtshan ma zil gnon pa// che ba'i yon tan mdor bsdus yin// bzhi bcu rtsa gnyis 'od gsal ba// rang rang lha yi don bshad na// sku gcig sku lngar gsal ba rnam par snang mdzad yin// de las 'gyur ba med pas mi bskyod pa// yon tan phyogs med 'byung bas rin chen 'byung ldan yin// dri mas ma gos thugs rje'i rtsal snang bas// 'od dpag med de pad+ma'i sku// gang la thogs med bdag gzhan don grub pas// phrin las mthar phyin don yod grub pa'i sku// yon tan chen po kun tu rgyas pa dang// shes rab rnam gnyis rnam gcod yongs gcod pas// thugs kyi rang bzhin 'khor lo rtsibs brgyad gsal// sku lnga ye shes lnga ldan mi 'gyur mi phyed pas// thugs kyi rang bzhin rdo rje rtse lngar gnas// ngo bo mi 'gyur rang bzhin mi 'gag</text>
</item>

<item><p>59</p><section>1</section>
<text>pa'o// thugs rje'i yon tan thams cad 'byung bas na// thugs kyi rang bzhin nor bu rin chen gsal// rang gi ngo bo dri med rnam dag pas// thugs kyi rang bzhin pad+ma 'dab brgyad gsal// thugs kyi dgongs pas mtha' bzhi las 'das shing// tshad med ye shes phrin las rnam pa bzhis// 'gro don ma lus rdzogs mdzad pas// thugs kyi rang bzhin rdo rje rgya gram gsal// yum ni ye shes snang ba ste// sku mdog phyag mtshan yab dang mthun// gnyis med ye shes 'od du gsal// ma bcos rang bzhin yongs la khyab pa'i dbyings// yum gyur kun tu bzang mo'i don dang sbyor// rang bzhin mi 'gyur ngo bo 'gag pa med// yum gyi rang bzhin sangs rgyas spyan gyi don dang sbyor// yon tan don bsdus rang bzhin mnyam par sbyor// yum 'gyur mA ma kI yi don dang sbyor// yon tan smin byed rang bzhin kun la dro bas 'od kyi mdangs ldan ma/ dri mas ma gos mos pa so sor sbyor// yum gyi rang bzhin gos dkar mo yi don dang sbyor// rang bzhin bskyod par byed cing mi ldog gnas su sgrol// mi 'da' 'gyur med ngang du gnas pas na// dam tshig sgrol ma zhes kyi don la sbyor// zhes gsungs so// thig le kun gsal chen po las// spyi yi mtshan nyid bstan pa dang// rigs lnga yab yum don la sbyar ba bstan pa ste le'u nyi shu rtsa brgyad pa'o//// de nas yang gsang ba'i bdag pos zhus pa// kye kye bcom ldan rdo rje 'chang// 'khor rnams don la ji ltar sbyar// zhes zhus so// ston pas bka' stsal pa// kye rdo rje 'dzin pa nyon cig/ 'khor gyi rnam grangs mang mod kyang// yab kyi cha 'dzin yab la sbyar// yum gyi cha 'dzin yum la sbyar// yab yum gong du sbyar ba bzhin// zhes gsungs so// yang gsang ba'i bdag pos zhus pa/ kye kye bcom ldan rdo rje 'chang// 'khor rnams don dang sbyar ba gsungs// zhes zhus so// ston pas bka' stsal pa// mi bskyod chen po'i zhal gzigs pas// me long ye shes don rig pa'i// sa yi snying po don gyi mtshan// gsal ba'i rten gyur ma skyes byams pa'i don// gzigs pa ma 'gags gsal ba'o// de gnyis dus mtshungs gsal bas lA s+ye puSh+be'i mtshan// rin 'byung chen po'i zhal gzigs pas// mnyam pa nyid kyi ye shes rig pa kun tu bzang// gsal ba'i rten gyur ma skyes nam mkha'i snying po'i don// don gyi dri bsal mA le d+hU pe'i don// 'od dpag med pa'i zhal gzigs pas// so sor kun rtogs ye shes don rig pa// spyan ras gzigs dang don dang sbyar// gsal ba'i rten gyur ma skyes 'jam dpal don// skye ba'i yum gyur gI ti ma// ye shes don rnams so sor bstan// ji ltar bskyed du mar me gsal// don grub chen</text>
</item>

<item><p>60</p><section>1</section>
<text>po'i zhal gzigs pas// bya grub ye shes don rig pas// phyag na rdo rje'i don gyi mtshan// gsal ba'i rten gyur ma skyes sgrib pa rnam sel don// skye bya skyed byed dus nges nirtI gan+d+he ma// brjod bya mang yang mdor bsdus so// gnyis med dbyings dang ye shes rig pa kun bzang yab yum don// mtha' bzhi las grol bdud bzhi ngang gis bcom// phyin ci log las grol ba'i sgo ba bzhi/ ye shes tshad med bzhi yis don mdzad sgo ma bzhi/ sku lnga ngo bo nyid kyi sku dang drug/ ma 'gags thub pa drug gi don dang sbyor// zhes gsungs so// thig le kun gsal chen po las// longs sku'i 'khor don gyi ngo bo la sbyor bar bstan pa ste le'u rtsa dgu+u pa'o//// de nas yang gsang ba'i bdag pos zhus pa// kye kye bcom ldan rdo rje 'chang// longs sku shar lugs de ltar na// sprul pa'i sku yi zhing khams 'dir// ston pa byon lugs ji ltar lags// sprul pa'i sku rnams ji ltar shar// zhes zhus so// ston pas bka' stsal pa// kye kye rdo rje 'dzin pa nyon cig/ chos sku'i 'od gyur longs sku bzhi bcu gnyis// de yi gsung las rol pa nga sogs sprul sku rnams// gdul bya drug la so sor 'tsham par bshad// ces gsungs so// yang gsang ba'i bdag pos zhus pa// ston pa byon gzhi de ltar na// sku yi 'khrungs rten gang gis bgyis// rtogs pa'i ye shes ji ltar skyes// zhes zhus so// ston pas bka' stsal pa// pha dang ma la ma brten par// bung ba me tog 'jib pa ltar// u dum wa ra'i me tog la// rig pa'i ye shes yas zhugs rdzus nas skyes// zhes gsungs so// yang bka' stsal pa/ kye rdo rje 'dzin pa nyon cig/ ngas len ma myong ba'i lus blangs pas/ mthong ma myong ba'i yul gnyis mthong/ shes ma myong ba'i gtam shes/ brjod ma myong ba'i tshig brjod/ de tshe rtogs pa'i shes rab skyes/ zhes gsungs so// yang gsang ba'i bdag pos zhus pa// rtogs pa'i shes rab ji ltar skyes// zhes zhus so// ston pas bka' stsal pa// nga nyid chos sku rnam dag pas// thams cad mkhyen pa'i ye shes shar// longs sku ma bskyed lhun rdzogs pas// rnam pa thams cad mkhyen par shar// nga rang sprul pa'i sku yin pas// chos rnams rang byung chen por shar// nga yi gzhi la dbang bzhi rdzogs// chu bo chen po bzhi ru bcas// de tshe rang dbang rang gis thob/ thugs rje'i sgo lnga ma 'gags pas// gdul bya'i zhing dag thugs rjes zin// yid kyi rnam shes rang byung bas// shes rab 'byung ba'i gzhi ma 'gags// lce yi rnam shes sprul pa'i skus// tshig rnams rang rang don la sbyor// zhes gsungs so// thig le kun gsal chen po las/ sprul pa'i sku 'jig rten du byon tshul bstan pa ste le'u sum cu pa'o//// (5)</text>
</item>

<item><p>61</p><section>1</section>
<text>de nas yang gsang ba'i dag pos zhus pa/ kye kye bcom ldan rdo rje 'chang// sku gsum don rnams gsung du gsol// zhes zhus so// ston pas bka' stsal pa/ rdo rje 'dzin pa nyon cig/ chos kyi sku'i ngo bo ni phyogs lhung med pa'i shes rab dang gnyis su med pa'o// longs sku'i ngo bo ni mtshan nyid 'dzin pa'i ye shes gsal la mi rtog pa'o// sprul sku'i ngo bo nyid ni thugs rje ma 'gags pa'o// chos sku'i nges tshig ni khyab pa dang rten byed pa'o// longs sku'i nges tshig ni zhing dag pa dang/ 'khor smin pa longs spyod pa'o// sprul sku'i nges tshig ni/ ma 'gags pa'i thugs rje sna tshogs pa sprul pa'i phyir sprul sku'o// mthun par snang ba'i phyir sprul pa'i sku'o// ma nges pa'i phyir sprul pa'i sku'o// dbye na chos sku la gsum ste/ rig pa ngos bzung dang bral zhing mi 'gyur bas/ chos sku'i chos sku'o// rig pa shes rab kyi sku lnga mkhyen pa ma 'gags pa/ chos sku'i longs sku/ gdul bya la snang ba'i sku lnga ni/ chos sku'i sprul sku'o// rigs kyi bu de la ni ngo bo rang bzhin thugs rje gsum zhes kyang bya'o// gzhi la gnas pa'i sku gsum zhes kyang bya'o// 'bras bu gzhi la grub ces kyang bya'o// sku gsum ja log chen po zhes kyang bya'o// 'bras bu'i ngang la gnas pa zhes kyang bya'o// longs sku'i chos sku chain po ni/ rnam snang chen po'o// longs sku'i longs sku rigs bzhi'o// longs sku'i sprul sku ni/ sems dpa' dang/ sems ma rnams so// rigs kyi bu de rnams la mtshan gyi bye brag/ 'bras bu mngon par gsal ba zhes kyang bya'o// sku gsum rnam par gzhag pa zhes kyang bya'o// longs sku'i sku gsum mo// sprul pa'i sku gsum ni// rigs bzhi chos sku'o// sems dpa' dang sems ma longs sku'o// thugs rje'i 'od zer sprul sku'o// kye sems dpa' chen po de la ni/ thugs rje 'byung ba'i sku gsum zhes kyang bya'o// sku gsum mtha' la bskyal ba zhes kyang bya'o// de rnams rdo rje sems dpa'i thugs la gnas shing ston pa'i don mdzad pas/ 'gro ba 'dul ba'i sku+u gsum zhes bya'o// kye gsang bdag nges par zung zhig/ nga rdo rje sems dpa' ni sprul pa'i sku'i chos sku'o// nga'i dbu'i thor tshugs dang/ mdzod spu'i bu ga dang/ shangs kyi rlung sgrom la sogs pa nas byung ba'i sku/ 'jam dpal dri med snying po la sogs pa rnams ni/ sprul pa'i sku'i longs sku'o// thub pa drug dga' rab rdo rje la sogs pa rnams ni/ sprul pa'i sku'i sprul sku'o// zhes gsungs so// thig le kun gsal chen po las/ sku gsum bye brag bstan pa ste le'u so gcig pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// de mtshon tshig rnams gsung du gsol// zhes zhus so// ston pas bka' stsal pa/</text>
</item>

<item><p>62</p><section>1</section>
<text>rdo rje 'dzin pa nyon cig/ kye gsang bdag ngas bstan rgyud lung thams cad du// ngo bo nges tshig dbye ba rnam grangs tshig rnams gang byung yang// ngas bstan gong bzhin shes par gyis// zhes gsungs so// yang gsang ba'i bdag pos zhus pa/ rnam grangs don rnams gsung du gsol// zhes zhus so// ston pas bka' stsal pa/ ngo bo ni ma byas pa/ ma bcos pa/ ma bslad pa/ mi 'gyur ba/ rang bzhin gyis rnam par dag pa/ 'dus ma byas pa'i ye shes chen po// nam mkha' lta bu'i chos nyid/ stong pa rdo rje'i chos can/ rig pa dngos med/ ye shes zang thal chen po'o// rang bzhin ni gzhi gnas kyi ye shes chen po la mtshan nyid 'dzin pa'i ye shes chen po lnga ma 'gags par ngo bo'i nang nas 'od du gsal ba'o// thugs rje'i snying po sku lnga phyag rgya mi 'gag gsal ba'o// rigs kyi bu ngo bo chos kyi sku/ rang bzhin longs sku/ thugs rje sprul sku ste/ thams cad 'byung ba'i gzhi ma 'gags par gnas pas/ gzhi la gnas pa'i sku gsum mo// rgyu dag pa chos kyi sku las/ 'bras bu dag pa gzugs kyi sku gnyis nang gsal du gnas pa ni/ yon tan du grub pa ste/ gzhi la grub pa'i sku gsum zhes bya'o// sku gsum ja log ces pa ni/ mtshan nyid sde gsum las ja log ste/ 'dus byas kyi chos ka nas dag pas/ rang byung gi ye shes lhun gyis grub pa'o// sngags phyi nang las ja log ste/ rigs lnga gdul bya la snang ba'i sprul sku ste/ longs sku la sprul sku ja log go/ rdzogs pa chen po la sogs pa/ spyi thun mong las ja log ste/ bdag gis ma bsgoms/ mi bsgom par/ bdag nyid chen po'i dgongs pa dang/ mi 'bral bar gnas pa'o// 'dug tshul ja log ste// chos sku yis gzugs sku gnyis kyi lus byas te/ bdag med bsam 'das kyi sku yin pas/ chos sku ja log go/ longs sku sprul skur ja log cing/ sprul sku longs skur ja log pas na ja log gau/ rigs kyi bu de ni longs sku man chad nas ltos pa'i brjod tshig gi/ de la byed pa med par rang bzhin gyis gnas pas chen po'o// sku gnyis rang gi gzhi'i ngang la gnas pa na/ 'bras bu'i ngang la gnas pas/ don 'gyur ba med par gnas par bya'o// kye gsang ba'i bdag po/ rnam snang la longs sku'i chos skur bzhag pa ni/ rnam snang la rigs bzhi 'byung zhing/ rnam snang gi yon tan gyis khyab pa ste/ rigs bzhi'i gzhi ma'am shes byar gyur pa'o// rigs bzhi yang yar rnam snang gi thugs rnam par dag pa la longs spyod/ mar 'khor du smin pa sems dpa' dang sems ma longs spyod pa'o/ des na rigs bzhi'i longs sku'o// de las thugs rje'i bye brag mi 'dra ba mkhyen pas/ sems dpa' dang sems mar sprul sku'o// de bzhin chos sku'i sku</text>
</item>

<item><p>63</p><section>1</section>
<text>gsum gyi bzhag lugs dang/ sprul pa'i sku'i sku gsum gyi bzhag lugs kyang shes par bya'o// sku'i che ba yongs su rdzogs pa ste/ gdul bya 'khor smin pa rnams la yang mngon par snang bas/ 'bras bu mngon par rdzogs pa'i dus zhes bya'o// thugs kyi mkhyen pas yar chos kyi skur gsal zhing spyan gyi mkhyen pas/ mar sprul pa'i skur gsal te/ bar na sku mchog 'od gsal rtsal snang bas na/ rnam par bzhag pa'o// chos kyi spyan gyis rnam rtog mi mnga' gzigs la/ zhal gyi bar nas yi ge drug 'od zer du 'phros pas/ 'dzam bu gling bye ba phrag brgya na/ rdo rje sems dpa' re re gsal zhing/ 'gro drug spyi'i gnas na/ thub pa drug gnas pas/ thugs rje 'byung ba'i sku gsum mo// thugs rje ma lus par gcig las 'byung ba'i phyir ro// dais sems can gyi don dngos su mdzad pas na sprul pa'i sku ste/ 'gro ba 'dul pa'i sku gsum mo// ma 'gags pas sprul pa'i sku ste/ rtsal lam thugs rje ltar snang ba'o// de rnams ni chos kyi sku zhes pa dang/ longs sku zhes pa dang/ sprul sku zhes pa dang/ thugs rje zhes pa dang/ mgon po zhes pa dang/ dpal zhes pa dang/ skyabs zhes pa dang/ ston pa zhes pa dang/ 'jig rten gyi sgron ma zhes pa'i don bsdus nas bstan pa'o// zhes gsungs so// thig le kun gsal chen po las/ sku gsum mtshon tshig dang/ sku rnam grangs mdor bsdus nas bstan pa ste le'u so gnyis pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// sku gsum ye nas sangs rgyas la// sangs rgyas ngo bo nges tshig dang// dbye ba mtshan gyi rnam grangs gsungs// zhes zhus so// ston pas bka' stsal pa/ rdo rje 'dzin pa nyon cig/ sangs rgyas ngo bo ni dri ma med pa'i ye shes so// nges tshig ni nyon mongs pa'i dri ma sangs shing/ mkhyen pa'i ye shes rgyas pas na'o// dbye na gnyis te/ gzhi lhun grub dang/ rtogs pa mngon gyur zhes bya'o// de la ni gong gi gzhi'i don de'i mtshan nyid dang ldan pas na/ sangs rgyas zhes bya'o// chos skus longs sku la 'chad cing/ des sprul sku la ston pa ste/ sprul skus 'gro ba la 'chad cing/ ston pa'i phyir ston pa'o// rtogs pa'i shes rab kyis log par rtog pa'i bdud bcom ste/ mkhyen pa'i stobs dang ldan pa ste/ gzung 'dzin mtha' yas 'das pas na/ bcom ldan 'das so// de ltar mkhyen pas na/ rtogs pa bdag gi dpal lo// kun la don de 'chad pas na/ thugs rje gzhan gyi dpal lo// 'gro ba'i mun pa sel bas na sgron ma'o// zhes gsungs so// thig le kun gsal chen po las/ sangs rgyas kyi ngo bo nges tshig dbye ba dang/ mtshams mdor bsdus pa ste le'u so gsum</text>
</item>

<item><p>64</p><section>1</section>
<text>pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// chos sku'i bdud bcom ji ltar lags// longs sku'i bdud bcom ji ltar lags// sprul sku'i bdud bcom ji ltar lags// zhes zhus so// ston pas bka' stsal pa/ rdo rje 'dzin pa nyon cig/ chos sku skye med 'gag pa med pas 'chi bdag gi bdud bcom/ mtshan ma med pas phung po'i bdud bcom/ de gnyis su med pas nyon mongs pa'i bdud dang lha'i bu'i bdud bcom/ de ni ngang gis bcom pa yin/ srog med sku lngas 'chi bdag gi bdud bcom/ ye shes sgyu mas phung po'i bdud bcom/ sems rtog med kyis nyon mongs pa'i bdud dang lha'i bu'i bdud bcom/ rdo rje sems dpa' sprul pa'i skus/ chos sku don ldan rtogs pas 'chi bdag gi bdud bcom/ nyon mongs bdud dang lha'i bu'i bdud kyang de bzhin bcom/ longs sku'i don ldan rtogs pas phung po'i bdud bcom/ zhes gsungs so// yang gsang ba'i bdag pos zhus pa/ chos sku'i ldan lugs ji ltar lags// longs sku'i ldan lugs ji ltar lags// sprul sku'i ldan lugs ji ltar lags// zhes zhus so// ston pas bka' stsal pa/ chos sku yon tan sgo yangs pas// ye shes lnga dang sku lnga ldan// longs sku mtshan dang dpe byad ldan// dgongs pa ye shes lnga dang ldan// mngon par shes pa'i chos drug ldan// sprul sku rdzu 'phrul cho 'phrul ldan// zur tsam bsdus nas bstan pa yin// zhes gsungs so// yang gsang ba'i bdag pos zhus pa/ sku gsum 'das lugs ji ltar lags/ zhes zhus so// ston pas bka' stsal pa/ chos sku mtha' rnams kun las 'das// longs sku gzung 'dzin 'khor ba'i chos las 'das// sprul sku shes rab chen po thugs rje'i thabs ldan pas// 'khor 'das gnyis kyi mtha' la mi gnas 'das// 'das lugs mang yang bsdus nas bstan pa yin// zhes gsungs so// yang gsang ba'i bdag pos zhus pa/ chos sku'i sangs rgyas ji ltar lags// longs sku'i sangs rgyas ji ltar lags// sprul sku'i sangs rgyas ji ltar lags// zhes zhus so// ston pas bka' stsal pa/ chos sku mtshan ma'i chos dang gnyis su snang ba thams cad sangs// rang gsal gnyis med ye shes rgyas/ longs sku 'khor ba'i chos rnams sangs// rnam pa thams cad mkhyen pa dang// sku yi che ba'i yon tan rgyas// sprul sku ma rig log rtog sangs// 'khor bar rang rgyud snang ba sangs// shes rab thabs dang thugs rje rgyas// zhes gsungs so// yang gsang ba'i bdag pos zhus pa// sku gsum dri ma ji ltar dag/ zhes zhus so// ston pas bka' stsal pa/ chos sku ngo bo nyid kyi dri ma dag/ longs sku shes bya'i dri ma dag/ sprul sku</text>
</item>

<item><p>65</p><section>1</section>
<text>nyon mongs dri ma dag/ ces gsungs so// thig le kun gsal chen po las/ sku gsum gyi bcom ldan 'das dang/ sangs rgyas dang/ dri ma dag tshul bstan pa ste le'u so bzhi pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// sku gsum thugs rje ma 'gags pas// 'gro don mdzad lugs ji ltar lags// zhes zhus so// ston pas bka' stsal pa/ rigs kyi bu nga dang po byis pa lo brgyad lon pa'i tshad du skyes so// de nas lo brgyad kyi bar du shes rab kyi srog shing la/ ye shes lnga'i 'khor lo nang du bskor nas/ rtogs pas bdag bsgral te/ dgongs pa nyid la grol lo// de nas lo brgyad kyi bar du sprul pa mang du phyung nas 'gro ba'i don byas te/ lha gnas dang por 'khor rnams kyi sdug bsngal gyi gdung ba bsal te/ rin po che'i dar skud la/ mu tig gi phreng ba brgyus nas/ 'khor lo phyir bskor te/ thugs rjes gzhan bsgral ba'i phyir/ ldem po'i don la dgongs nas/ theg pa thun mong pa rnams bshad do// de nas me ri 'bar ba'i rtse mo la/ sangs rgyas kyi bden pa nges par mthong nas/ snang ba stong pa'i chos rnams bshad do// de nas bya rgod phung po'i ri la/ rgyud chen po gsang ba rmad du byung ba rnams/ thugs las bkrol/ mgur gyi bum par dril/ ljags kyi pad+ma las kyang bsgyur/ yon tan sgo lnga'i rnam par shes pa la bkram/ rig pa'i khu byug gsung dbyangs yan lag drug cu dang ldan pa gcig tu bshad de/ 'khor gyi blo'i the tshom dang spros pa bcad do// lo nyi shu rtsa bzhi na/ mya ngan las 'da' kar zhal chems rnam gsum bshad de rjes 'jug gi don du ngas thig le kun gsal dang kun 'dus gnyis bshad de/ nga'i rjes su ni gzhol/ nga dang 'phrad pa'i skal ba med pa rnams kyi don du ni bzhag go/ nga'i sku gsum gyi gdung rten de bzhin du bzhag nas/ nga yongs su mya ngan las 'das so// zhes ma 'ongs pa'i don du de skad smros shig/ ces gsungs so// thig le kun gsal chen po las/ sprul sku'i don mdzad lugs bstan pa ste le'u so lnga pa'o//// de nas yang ston pas mtshon pa bsam gyis mi khyab pa'i dgongs pa la bzhugs so// de nas yang gsang ba'i bdag pos zhus pa/ kye kye bcom ldan thabs kyi bdag/ ldem po'i don la dgongs pa yi// theg brgyad don rnams gsung du gsol// zhes zhus so// rin po che'i mchod rten bang rim dgu pa'i steng nas ston pa g.yu'i bya khu byug/ skad lan bzhir 'don pa'i man ngag/ sarba yA nA pra sa ra du pa yA/ ston pas bka' stsal pa// kye kye gsang bdag legs par zung zhig/ nga dang nga yi sprul pa yis/ thun mong spyi dang khyad par gyi/ 'khor du gyur pa'i gdul bya rnam pa gnyis</text>
</item>

<item><p>66</p><section>1</section>
<text>la/ ldem dgongs gnyis su bstan pa yi/ ldem po'i blta ba 'di lta ste/ nyan thos rang rgyal sems dpa' dang/ kri yog sde gsum bskyed rdzogs gnyis/ bden pa phyogs re ngos bzung nas/ gza' gtad bcas pa'i lta ba brgyad/ blo yul gnyis kyi mur 'dzin pas/ rang rig ye shes la ma zlos/ de bas phyin ci log pa yin/ don la nyams dang gol ba'i phyir/ zhe 'dod blo yi blta ba yin// kye gsang ba'i bdag po// zhe 'dod chas pa'i lta ba brgyad// gang zag bdag med rtogs kyang chos nyid bdag ma spangs// chos kyi bdag ni gzung 'dzin gnyis su snang// 'dzin pa'i rgyun rtog skad cig 'gags// rtag chad gnyis las 'das pa ltar/ dper na chu bo gang gA bzhin// gzung bya kun rdzob phar bsal nas// don dam rdul phran rdzas su 'dod// dper na g.yag rnga ne sing bzhin// mdo sde bye brag rnam gnyis 'dod// nyan thos zhe 'dod yin pas na// gnyis med bde chen don dang 'gal// gang zag bdag med gong mthun nges rtogs nas// chos kyi khams la phyogs gcig bdag med pa// de nyid mtshan mar ngos 'dzin pa// rang rgyal zhe 'dod blta ba yin// 'dzin maid bde chen don las 'gal// bdag gnyis bral bar blta zhing bden gnyis tshul du 'dod// don dam sems su blta ba dang// sems las 'das par blta ba dang// kun rdzob skur pa mi 'debs pa// dper na rmi lam smig rgyu bzhin// byang chub sems dpa'i blta ba yin// gnyis med bde chen ye shes don la gol// mi rtog skye 'gag bral ba'i ngang las ma g.yos kyang// sems dpa' rnam gnyis rje dang bran du blta// kri ya'i lta ba zhe 'dod pas// kun bzang bde chen don dang 'gal// mi rtog ngang las ma g.yos skye 'gag bral bzhin du// sems dpa' rnam gnyis spun dang grogs por blta// u pa yo ga'i lta ba zhe 'dod pas// dbyer med bde chen ye shes don dang 'gal// ma skyes 'gag pa med cing mi rtog g.yo ba med bzhin du/ khams dang skye mched lha dang lha mor blta// ma hA zhe 'dod mtshan ma'i sku ru 'dzin// spros bral bde ba chen po'i don las gol// ma g.yos mi rtog skye 'gag med bzhin du// dbyings dang ye shes lha dang lha mor 'dzin// a nu'i zhe 'dod lta ba yin// dngos med zang thal rang snang bde chen don las gol// zhes gsungs so// thig le kun gsal chen po las/ theg pa brgyad kyi grub mtha' bstan pa ste le'u so drug pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// theg brgyad lta ba gsungs pa ste// dgongs pa nyams su ji ltar len// zhes zhus so// ston pas bka' stsal pa/ rdo rje 'dzin pa nyon cig/ rdo rje</text>
</item>

<item><p>67</p><section>1</section>
<text>'dzin pa legs par zung zhig/ dmigs gtad bcas pa'i bsgom pa brgyad// rtsol ba blo yi yul bzung bas/ rtsol bral blo las grol ma rtogs// de bsgom ma shes 'dod pa bsgoms// de yang ji ltar bsgom zhe na// nyan thos pa ni 'di ltar bsgoms// rang lus gdos bcas phung po la// mi gtsang rdzas su 'du shes bskyed// rnam par sngo dang bam pa dang// rul ba myags par bsgom pa ste// gzugs phung zhen pa'i mtha' las zlog/ zhi gnas yan lag bcu gnyis ldan// tshogs drug yul dang rtog pa spang// rang rgyal 'dod pa 'di ltar bsgom// dang po ma rig la sogs nas// tha ma rga shi la thug bsgom// rang gi dpral bar sems gtad de// keng rus dkar po mtheb long tsam// de la sems 'dzin brtan pa dang// de las mched nas keng rus blta// de nas rim pas 'gag par bsgom// byang sems 'dod pa 'di ltar bsgom// de yang blo yi 'dod pa yis// sems tsam sems nyid rang gsal bsgom// dbu ma bden pa dbyer med nam mkha'i dkyil ltar bsgom// kri ya'i 'dod pa 'di ltar bsgom// stong pa la sogs sngon song nas// rigs gsum phyag rgya ldan par bsgom// yo ga'i zhe 'dod 'di ltar bsgom// byang chub rnam lnga sngon song nas/ sum cu rtsa bdun phyag rgya bzhi ldan bsgom// ma hA' yo ga'i sgom pa ni// ting 'dzin rnam gsum sngon song ba'i// zhi khro rab 'byams bsgom par byed/ phyag rgya bzhi ldan bsgom pa'i mchog/ a nu'i zhe 'dod sgom pa ni// snying po tshig tsam brjod pa sngon song nas// phung po lha yi phyag rgya bzhi// dper na chu las chu bur dang// tsha tsha brkos phor nas bton bzhin// skad cig ma las gsal bar bsgom// bsam gtan yan lag sngon song nas// dngos gzhi bye brag de ltar bsgom// dgos ched mthar phyin 'bras bu thob// ces gsungs so// thig le kun gsal chen po las/ theg pa brgyad kyi sgom pa bstan pa ste le'u so bdun pa'o//// de nas yang gsang ba'i bdag pos zhus pa// kye kye bcom ldan rdo rje 'chang// rang rang don la bsgom dus su// spyod pa'i bye brag ji ltar spyad// ces zhus so// ston pas bka' stsal pa/ rdo rje 'dzin pa nges zung zhig/ theg brgyad rang gi spyod pa brgyad// sdug bsngal rtsol bsgrub bcas par spyod// spyod pa blang dor med par ma rtogs pas// thun mong ma gyur blang dor spyod// nyan thos spyod pa'i khyad par ni// ma byin len dang mi tshangs spyod// srog gcod pa rnams spangs pa ste// lus kyi spyod pa rnam par dag/ ngag gi spyod pa dag pa ni/ rdzun dang ngag 'khyal phra ma dang// zhe gcod tshig rnams med par spyod// yid kyi spyod pa dag pa ni// brnab sems gnod sems log lta bral ba yi// dge ba</text>
</item>

<item><p>68</p><section>1</section>
<text>bcu rnams rang gi don du spyod// rang rgyal pa yi spyod pa ni// rdzu 'phrul ya ma zung 'ga' yis// 'gro don shas tsam spyod par byed// byang chub sems dpa'i spyod pa ni// tshad med bzhi dang bsdu ba bzhi// gtso ru gzhan gyi don du spyod// kri yA dag gi spyod pa ni/ phyi nang rdzas gsum dag par spyod// yo ga dag gi spyod pa ni// phrin las rnam pa bzhi dag dang/ kho na bzhi nyid spyod pa byed// ma hA yo ga'i spyod pa ni// thabs dang shes rab gnyis sgo nas// 'gro don mtha' ru phyin par spyod// a nu yo ga'i spyod pa ni// gnyis su med pa'i tshul gyis su// dbyings dang ye shes rnam pa gnyis// gcig la gcig rdzogs yongs su spyod// ces gsungs so// thig le kun gsal chen po'i rgyud las/ theg pa brgyad kyi spyod pa bstan pa ste le'u so brgyad pa'o//// de nas yang gsang ba'i bdag pos zhus pa// ston pa thugs rje thabs kyi bdag/ de yi 'jug sgo bsrung mtshams dang// sgrub pa'i thabs rnams ji ltar lags// so so'i 'bras bu ji ltar smin// zhes zhus so// ston pas bka' stsal pa/ rdo rje 'dzin pa nges zung zhig/ zhugs nas de mthun spyod pa ni// so so'i 'jug sgo spyod par bsdu// lta ba'i don la mi 'da' bar// so so'i dam tshig lta bar bsdu// so so'i sgom pa bsgrub pa'i mchog/ de bas de nyid der bsdus pa'o// theg pa so so'i 'bras bu ni// mngon du gyur pas 'bras bu'i mchog/ nyan thos dag gi 'bras bu ni// lta sgom spyod pa mthar phyin pas// 'bras bu zung bzhi ya brgyad smin// rang rgyal dag gi 'bras bu yang// lta sgom spyod pa mthar phyin pas// dgongs pa 'bras bu rnam gnyis thob// dper na ne tso bse ru bzhin// byang sems dag gi 'bras bu yang// lta ba sgom pa spyod pa rnams// mngon gyur sa bcu rim sbyangs nas// kun tu 'od la gnas par 'dod// kri yA'i 'bras bu rdzogs pa ni// rang gi lta sgom dogs chod pas// rigs gsum sku gsum ngo bor 'dod// rdo rjai 'dzin pa'i sa non pa'o// yo ga dag gi 'bras bu ni// lta sgom spyod pa'i byin rlabs kyis/ sum cu rtsa bdun mngon rdzogs te// sku gsum rang bzhin lhun grub pa'o// ma hA yo ga'i 'bras bu ni// lta ba la sogs mngon gyur nas// phyag rgya chen por mngon rdzogs pas// bcu/ spros bral don gsal las bcu gcig kun tu 'od byung ba dang 'og a nu la ma chags pad+ma can byung bas dpyad/ bzhi rdo rje 'dzin pa'i sa la mngon gyur to// a nu dag gi 'bras bu ni// lta ba dag gi dgos pa ni// rdo rje sems dpa'i mtshan yongs su rdzogs pa'i sa chen po// ma chags pad+ma can gyi sa la gnas// zhes gsungs so// thig le kun gsal chen po las// theg pa so so'i 'bras bu dang/ 'jug sgo bsrung mtshams sgrub thabs bstan pa'i le'u so dgu</text>
</item>

<item><p>69</p><section>1</section>
<text>pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// theg brgyad lta sgom spyod pa dang// 'bras bu mthar phyin de ltar na// yang dag nges pa'i lta ba gang// zhes zhus so// ston pas bka' stsal pa/ rdo rje 'dzin pa nges zung zhing// bltar med lta ba'i don bstan pa// a ti'i lta ba gza' gtad bral// dngos med ye shes zang thal bas// rang rig ye shes lhun gyis grub// de las ma gtogs gzhan med pas// so so rang rig ye shes la// cir snang ye shes chen po'i gdangs// ye nyid bcom ldan rdo rje 'chang// de bas gzhi snang rdzogs sangs rgyas// sangs rgyas yul med gzung 'dzin rnam par dag/ rang rig ye shes rang gi gdangs la zhugs// 'byung bzhi rang bzhin dag pa'i nam mkha' la// chos nyid dag pa'i nam mkha' ye nas khyab// chos nyid don gyi nam mkha' la// rang rig ye shes nyi ma shar// phyogs ris med par kun tu gsal// yid kyi rnam rtog ci 'gyu yang// ma pham mtsho la gser gyi nya mo rgyu// ma 'gags rang bzhin med pa'i don// bltas shing gsal ba mthong rnyed bral// phyi nang gnyis ka phyi nyid nang// zab mo cha shas rtog yul bral// phyi nang snod bcud thams cad kun// byis pa'i skye bo rnams la snang mod kyi// lta ba rang rig ye shes dngos med zang thal la// dngos po mtshan ma'i sgrib pa ye nas rnam par dag/ kun bzang zhal ni phyogs bcu kun tu gzigs// yum gyi b+ha ga bde klong gcig tu 'khyil// de bas khams gsum ma lus thig le chen po gcig gi ngang// lta ba rnam dag rang rig ye shes la// sangs rgyas med pas sangs rgyas ming yang med// sems can med pas khams dang 'byung ba med// man shel sku ltar rang rig rgyud dag pas// dri med zang thal dag pa chos kyi sku// sa chu me rlung nam mkhar snang ba yang// ma rtogs blo la mtshan mar snang mod kyi// snang la rang bzhin med de ye shes gdangs su shar// dper na mkha' la 'ja' tshon gsal ba yang// mkha' las logs na med kyang logs ltar snang// nam mkha'i ngang na gnas shing mkha' dang mi phyed ltar// chos nyid chos sku dbyer med don gyi nam mkha' la// rang shar rang snang rang gsal ye shes gdangs// logs ltar snang zhing 'gag pa med par gsal// gsal la rtog med ye shes chos kyi sku// rang la rang snang snod bcud ye sangs rgyas// las dang thugs rjes mtha' gnyis rnam par dag/ sa dang rnam thar byang chub mchog la ring// bgrod du med de chos nyid byang chub mchog/ bgrod par 'dod na ye shes mtha' la ring// ma bsags bzhin du tshogs gnyis ye nas rdzogs// ma sbyangs bzhin du sgrib</text>
</item>

<item><p>70</p><section>1</section>
<text>gnyis ye nas byang// ma byung ma skyes 'od kyi dkyil 'khor la// dgod pa lha yi dkyil 'khor bsgom mi dgos// dkyil 'khor khro gnyer cha lugs kyis/ khro bdag chen po'i sku bskyed nas// sku gsung thugs kyi bzlas pa dag/ chu bo'i rgyun ltar bzlas na yang// rang rig ye shes rgyab kyis phyogs// ye nas byas zin bya mi dgos// ched du byar med ched du dgag tu med// mar me'i snying po rang gi 'od la gnas pa ltar// rang rig ye shes rang gi gdangs la gnas// 'das dang ma byon da lta sangs rgyas dang// gnyis med ro gcig chu la chu bzhag bzhin// zhes gsungs so// thig le kun gsal chen po las/ rdzogs pa chen po'i lta ba ma nor bar bstan pa ste le'u bzhi bcu+u pa'o//// de nas yang gsang ba'i bdag pos zhus pa/ kye kye bcom ldan rdo rje sems// bsgom du yod med bye brag ji ltar lags// zhes zhus so// de nas yang ston pas bka' stsal pa// rdo rje 'dzin pas nges zung zhig/ ngas bstan gnyis med bde chen la// bsgom du yod med tha snyad rnam par dag/ shes rab stobs can rang rig don rtogs pas// gnyis med bde chen ngang du 'du 'bral med// ma btsal bzhag pas ngang las ma g.yos gsal// rgyun chad med pas chu bo gang gA bzhin// dbang po yang rab don du de bstan no// rten gyi gang zag shes rab 'bring rnams la// mi bsgom sgom par bstan pa yin// rnal 'byor shes rab rtsal chung la// ma bsgoms sangs mi rgya bar bstan// kye gsang bdag nges zung zhig/ pad+ma 'dam na gnas kyang skyon gyis ma gos ltar// phyi nang 'khrul pa shar yang ni// rang rig ma 'khrul ye nas gos pa med// ma 'khrul pa yi sangs rgyas yin// rig kyi bu gzhi dag pa chos kyi sku la 'bras bu dag pa gzugs kyi sku gnyis kyis brgyan nas/ don sku gsum 'du 'bral med pa ni/ bum pa'i nang gi mar me ltar// ye shes nang na rab tu gsal ba'o// rigs kyi bu gzugs kyi phung po phyi snod kyi 'jig rten gzhal yas khang 'gro ba 'dul ba'i dkyil 'khor gyi nang na/ sku gsum gyi rang bzhin gdangs 'gag pa med pa/ ye shes kyi gzhal med khang yang 'od du gsal lo// de'i nang na sku bzhi sku gsung thugs dang ldan te/ rang bzhin rnam par dag pa'i dkyil 'khor/ 'gag pa med par gnas so// de'i thugs rje he ru ka lngar snang la mi 'gag pas/ thugs rje rang byung gi dkyil 'khor te/ de ltar gnas pa ni ma 'khrul pa'i sangs rgyas so// rigs kyi bu ma 'khrul pa'i sangs rgyas la/ ma byas pa'i chos nyid bstan pa ni/ thugs kyi me long yin te/ dper na zag bcas gyi phung po 'di/ byas pa'i me long gis gtan la 'bebs pa ltar/ zag pa med pa'i ye shes 'gag</text>
</item>

<item><p>71</p><section>1</section>
<text>pa med par gsal ba/ kun gzhi me long lta bu'i ye shes gsal la dag pa/ thams cad 'byung ba'i gzhi ma 'gags pa'i don/ mgar ba'i lag gi 'du byed kyis ma byas par/ snang ba mtha' yas kyi thugs kyi klong nas/ rang byung du rang shar ba'i shel gyi mchod rten khri 'phang lnga pa thugs kyi me long du gyur pa de/ brda' bstan pa'i tshe/ zag bcas kyi sgrom bus/ zag med kyi ye shes mi thub par/ thugs ye shes kyi me long la ji lta ba bzhin du snang ba'o// de'i 'khrul gzhi man ngag gi ti ka chen pos gtan la phab pa'o// don de rang byung gi ye shes chen po yin pas/ dus gsum du 'gyur ma myong ste/ mi 'gyur ba'i blta ba thod rgal chen po'o// de ni 'khrul pa log nas ye shes skye ba de kho na nyid kyi ti ka chen po'o// de ni rtags kyi sgron mas mi 'gyur ba'i gzer gdab pa'o// lung gi ti ka chen pos don la sbyar ro// bdag nyid chen po de kho na nyid kyi ti ka la gzhi bca'o// de'i don rtogs nas bsgom du med de yon tan no// de yang rang chas su gnas pas 'du 'bral med do// yul dang yul can bsgom bya dang sgom byed/ dngos po dang mtshan mar dmigs su med de/ dper na gar sbyin la sbrang ma'i 'dab ma chags pa lta bu'o// chos nyid kyi don tha mal gyis mi rtogs pas// so so skye bo'i tha mal gyis mi go ste/ gong ltar rtogs dgos pas/ yengs su+u med de skyon can no// nges par rtogs tsa na/ yengs pa med de yon tan no// yengs pa med pa ni/ 'dug kyang chos nyid rang snang gi ngang las ma g.yos tsam du 'dug/ 'gro yang ye shes kyi rang gdangs la/ rang bzhin ma 'gags pa tsam du 'gro ste/ mar me 'am nyi ma rang snang dang chas nas 'gro ba bzhin no// nyal yang ngang las ma g.yos pa'i klong/ rig pa zang thal gyi ngang na rtsal gzhi la 'dus te/ rang bzhin gzhi la thim/ mtshan ma rang sar grol/ don la 'byor pa chen por 'gyur ro// langs kyang ngang las ma g.yos pa las/ rig pa rang shar te/ rang bzhin ma 'gags par gsal lo// kye rigs kyi bu legs par yid la zung zhig/ spyod lam rnam bzhi ni spyad kyang rang gi gdangs las mi 'da' zhing/ chos nyid ngang las ma g.yos pa/ dper na bya yis gar 'phur kyang mkha' las 'da' sa med/ nya yis gar 'phyos kyang chu+u las 'da' ba med pa dang/ mi yis gar phyin kyang sa las mi 'da' ba bzhin/ rnal 'byor rtogs ldan ngang las g.yos pa med/ rigs kyi bu bsgom bya ni/ yang dag par rdzogs pa'i sangs rgyas de ni logs na med de/ rang rig chos kyi sku kho na'o// shar ba thams cad ni rang shar te/ rig pa chos sku stong pa dang/ 'gag pa med pa dang/ de gnyis dbyer med pa dang/ de ltar shes pa'i shes rab mi 'gags pa dang/ de</text>
</item>

<item><p>72</p><section>1</section>
<text>la thogs pa med pa dang/ mtshan nyid lngar shar ro/ de lnga ye shes lngar shar ro// ye shes lnga 'od du shar ro// 'od lnga rigs lngar shar ro// rigs lnga sku lngar shar ro// sku lnga yum lnga mi 'gag go/ yab yum lnga la sems dpa' dang sems ma mi 'gag go/ sems ma rnams la yul du shar ro// sems dpa' rnams la dbang po dang rnam shes su shar ro// de ni rig pa rang shar gyi dgongs pas// snang ba la rgyas btab ste/ rang snang gi ye shes las gzhan snang gi rtog pa med do// 'gags pa'i dus su mtshan ma rang grol gyi dgongs pas rtsal gzhi la 'dus te yul lnga sgo lnga'i ngang du grol/ sgo lnga sems dpa' dang sems ma'i ngang du grol/ sems dpa' sems ma rigs lnga yab yum gyi ngang du grol/ de lnga yang ye shes lnga'i ngang du grol/ ye shes lnga yang rig pa'i mtshan nyid lngar grol/ mtshan nyid lnga rig pa 'dzin med rang gsal du grol/ dbang po gnas sdud kyi man ngag de// 'byung ba ma la zha/ ye shes dbyings su thim pa'o// de ltar grol nas ngang las ma g.yos pa ni/ shes bya bum par chud pa ste/ chos nyid chos sku dbyer med zang thal gyi bum pa na/ rang rig pa'i ye shes mar me rlung gis ma bskyod pa ltar gsal bas/ shes bya bum 'jug gi man ngag/ gti mug gnyid la sogs pa/ shes rab kyi don de kho na nyid la 'byor pa'o// thams cad 'byung yang rang las 'byung/ snang yang rang las snang/ gsal yang rang las gsal te/ dag cing grol yang rang gi ngang du grol bas na/ ye shes rang dag chen po'o// de ni ngo bo nyid kyi snang ba rang snang las gzhan snang med pa'o// sprin dang khu rlangs byung yang/ nam mkha' rang las byung/ snang yang nam mkha' rang la snang// gnas kyang nam mkha'i ngang la gnas// dag kyang nam mkha'i ngang du dag/ grol kyang nam mkha'i ngang du grol ba ltar/ zhes gsungs so// thig le kun gsal chen po las// bsgom du yod med blo dang sbyar bar bstan pa dang/ blo 'bring la rgyun gyi ting nge 'dzin gtan tshigs dang bcas pa bstan pa ste le'u bzhi bcu rtsa gcig pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// bsgom du yod pa bshad du gsol// zhes zhus so// ston pas bka' stsal pa// rdo rje 'dzin pa nges zung zhig/ blo gzhan rnams la bsgom pa bstan// bsgom du med par ma shes na// ma tshor yid la byed pa dang// bya rtsol 'das par mi rtogs te// rgyun gyi ting nge 'dzin gyis don mi rnyed// bsgom du yod par ma shes na// skye bo rnams dang khyad par med// tha mal rang rgyud gol bar 'gro// mi bsgom bsgom pa'i don shes pas// sangs rgyas nyag gcig don dang 'du 'bral</text>
</item>

<item><p>73</p><section>1</section>
<text>med// bsgom la mi bsgom don shes pas// dmigs gtad blo yi mtha' las ldog/ gnyis su med pa'i don rtogs pas// phyogs ris 'dzin pa'i mtha' dang bral// bsgom du yod pa'i don bstan pa// bslab thabs bslab bya laubs pa'i tshad// rnam pa gsum du bsdus la bstan// bslab thabs rnam pa gsum du bstan// phyi dang nang dang gsang ba'o// phyi ni lus ngag yid gsum glod// bya ba btang la bsdad pa yin// nang ni rtsa yi rlung sgo bsdam// rang byung dbyings kyi thig le las// dang po lus kyi srid pa chags// de las yar mar rtsa gnyis chags// rtsa gnyis 'dus nas rtsa mdud lte bar gyur// de nas rtsa bran rnams kyis lus byings bskyed// de nas snying la sogs pa'i nang khrol rgyas// de la dbugs yod de las rnam rtog shar// de bas rtsa rtags mig yin pas// cir snang rang snang yin gyis rnam rtog ma byed cer re ltos// rtags ma bskul bas de nas rig pa'i rtsal mi rgyu// rtsal dang ma 'grogs rlung dang ser bu bzhin// ma bsdams rang sar zhog cig 'phro mi nus// de bas rlung gces de la skyon mi blta// rlung yod rtogs pa'i shes rab yongs su rgyas// thabs kyis zin pas mi rtog rang sar gnas// skabs su ha dang phaT ces rlung ro 'bud// gsang ba bslab pa'i thabs gsum ste// rgyal po gdan la bzhag pa dang// blon po gtson du bzung ba dang// dmangs rnams cham la dbab pa dang// shugs kyis dbab pa'o// kye kye bcom ldan rdo rje 'dzin pa legs par zung zhig/ rgyal po ni rang rig pa chos kyi sku'o// gdan ni rang bzhin rnam par dag pa'i nam mkha' yul du snang ba/ don ni dbyings kyi thig le yul snang ba 'di'o// de nyid kyi don bag dang bral ba ni/ dbyings rnam par dag pa rig pa'i ye shes bzhugs pa'i gdan dai/ de ltar byang chub sems kyi sgron ma ni/ chu'i rang bzhin dag cing gsal ba la sbyar ro// de yang 'dug tshul gyis gnas pa dang/ snang tshul gyis 'byams pas/ dper na bya khra gnas ri brag gi nang na gnas bcas nas/ tshang sgor sdod pa bzhin no// dpe de bzhin du rig pa'i ye shes tsit+ta rin po che na bzhugs te/ rang gi ngo bo rtags la mngon par gsal lo// de ni gzhi me long lta bu'i ye shes gsal ba zang thal lo// de bas na dbyings rnam par dag pa'i thig le chu'i sgron ma'o// nang du tsit+ta gong bzhin du ye shes kyi snang ba 'od du gsal bas na'o// gdan de la bzhugs pa'i ye shes kyi snang ba ni// ye shes chen po'i thig le ma 'gags par gsal ba'o// ye shes kyi snying po rig par gnas shing rig pa la ye shes gsal bas/ lhun gyis grub pa'i thig les mtshan ma dang rnam rtog 'joms pa'o// de ltar mi 'gyur bar gnas shing rang snang las</text>
</item>

<item><p>74</p><section>1</section>
<text>gzhan snang med pa'o// de ni lhun gyis grub pa'i thig le ste/ de n-i snang ba sum sbyor bstan na/ mthong bya rang bzhin dag pa'i nam mkha' ni/ nam mkha' dag pa'i rang gdangs yin/ de'i ngo bo dag pa dang/ mthong byed chu'i sgron ma ni/ chos nyid dag pa'i ye gdangs so// rig pa yul la shar ba ni/ ye shes dag pa'i zer gdangs so// kye ma nam mkha' dag pa'i rang gdangs ni/ mtshan mo'i nam mkha' lta bu'o// chos nyid dag pa'i ye gdangs ni/ nam langs pa'i nam mkha' lta bu'o// ye shes chen po'i zer gdangs ni/ nam mkha' la nyi ma shar ba lta bu'o// rgyal po gdan la bzhugs pa ni/ spros bral gyi dbyings 'gyur med kyi ngang nas rig pa ye nas dag pa ste/ de las ma g.yos par bzhag go/ 'chi bdag bdud kyi sgo nas/ ye shes kyi rlung rgyu ba'i rtsa gsum gnas pas/ de gsum bcun te/ de bzhin gshegs pa'i dgongs pa la thug pa med pa dang/ mtshan ma la mi gnas pas/ spyan nam mkha'i dbyings su blta ste/ rtsa ba'i rlung sgo bsdam mo// byang chub sems dpa'i ting nge 'dzin ni/ sangs rgyas dang sems can gyi bar na gnas pas/ spyan bar snang du blta'o// mgrin pa cung zad gcu ste/ dpung pa'i khar og ma bzhag go/ rtsa gsum rlung gi rgyu srang bcad pa'o// lha dang mi'i bsam gtan dang sems 'dzin ni/ mtshan ma shas che bas/ gong ma gnyis po bas dka' ste/ spyan sa la blta'o// de ni mgrin pa cung zad bkug ste/ og ma brang la rag la khad du bya'o// de ni rgyal po gdan la bzhugs shing/ gdan du bting pa'i thabs so// des rig pa rgyal po dang 'dra ste rang sa zin pa'o// blon po ni sems te/ rig pa'i rtsal rlung thog tu ma shor bas/ rtog bcas su mi rgyu/ rtog med du gsal te/ dper na blon po btson du zin pas/ gros blo dang bya ba byed mkhan med pa lta bu'o// lus dang ma bral bar dbugs yod de/ rig pa la rta yod pas blon po lta bu'o// btson du zin pa dang 'dra ste/ rtog pa'i rgyu yod la rgyu mi nus pa'o// sgo lnga 'bangs dang 'dra ste las byed pa yin/ dus der gsal la rtog pa med pa'o// des ni 'bangs cham la phebs pa lta bu'o// kye kye rigs kyi bu bslab par bya ba ni// ngang dang rang bzhin bdag nyid chen po'o// rang bzhin dag pa'i nam mkha' dang// chos nyid dag pa'i nam mkha' gnyis// rtog dang bral ba'i rig pa gsum// dbyer med stong zhing mi rtog pas// ma bcos pa yi ngang zhes bya'o// rang rig ye shes gsal ba dang// 'byung bzhi gdangs su shar ba gnyis// rang bzhin ma 'gags ye shes gdangs// gsal bar snang la rang bzhin med/ stong par mi snang rang bzhin yod// dbyer med bdag nyid chen po'i don// mdor na rang rig ye shes</text>
</item>

<item><p>75</p><section>1</section>
<text>don// lobs pa'i tshad ni/ shes pa rkyen dbang du mi 'gro zhing/ rnam rtog rgyun chad mtshan ma zil gyis non pa'o// drod rtags mi 'dod bzhin du 'byung// 'dus byas zhing khams chen por ldog/ lung ston rim par 'byung ba yin// bla ma yi dam mkha' 'gro las// dngos dang 'byung ba'i sgra la brten// de yis nges pa rgyud la skye// zhes gsungs so// thig le kun gsal chen po las// bsgom du yod par bstan pa dang// bsgom thabs rgyas par bstan pa ste le'u bzhi bcu zhe gnyis pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// spyod pa'i bye brag gsung du gsol// zhes zhus so// ston pas bka' stsal pa// rdo rje 'dzin pa nges zung zhig/ blang dor med pa'i spyod pa ni// spyad rgyu med pas spyod pa'i mchog/ chos nyid don gy-i spyod pa ni// mtshan ma med pas nam mkha' bzhin// chos can mtshan mar mi blta bar// rnala'abyor zag med shes rab kyis// dngos med nam mkha' bzhin du spyad// rang rig ye shes spyod pa ni// dper na rin chen me long bzhin// ye shes rang bzhin ma 'gags par// rang snang rang shar chags sdang bral bar spyad// blta ba'i don gyi spyod pa ni// khyung chen mkha' la ldings pa bzhin// bya bral lhun rdzogs chen po spyad// dgongs pa don gyi spyod pa ni// dper na chu bo gang gA bzhin// rgyun gyi rnal 'byor chen por spyad// 'bras bu don gyi spyod pa ni// nyi ma 'od zer bcas pa bzhin// sku gsum 'du 'bral med par spyad// dgongs pa'i ngang las ma yengs par// shes rab chen po'i don la spyad// rnal 'byor yid kyi spyod pa yin// rnal 'byor ngag gi spyod pa ni// dper na brag cha sgra sgrogs ltar// sgra rnams zhen pa med par spyod// lus ngag yid gsum spyod pa ni// 'jig rten 'khor 'das chos 'di dag/ dper na me long gzugs brnyan bzhin// snang la zhen chags med par spyad// dran pa med pa'i spyod pa ni// rnal 'byor tshul 'chos mi bya bar// glang chen smyon pa bzhin du spyad// bung ba me tog 'jibs pa bzhin// gcig tu zhen med rnal 'byor gang bder spyod// thugs rje chen po'i spyod pa ni// dper na nyi ma'i snying po bzhin// lus ngag yid kyis 'gro don rdzogs par spyad// thugs rje gdung ba'i spyod pa ni// bu gcig pa yi ma bzhin du// rnal 'byor pa yis 'gro don spyad// gnyis su med pa'i spyod pa ni// ched du mi 'gag ched du sgrub pa med// ched du mi spyad ched du mi spang ste// ma bcos ngang la rang bzhin 'gag med spyad// ces gsungs so// thig le kun gsal chen po las/ spyod pa bsdus nas bstan pa ste le'u zhe gsum pa'o//// de nas yang gsang ba'i bdag pos zhus pa// kye kye bcom ldan rdo (6)</text>
</item>

<item><p>76</p><section>1</section>
<text>rje 'chang// de yi 'bras bu ji ltar lags// zhes zhus so// ston pas bka' stsal pa// rdo rje 'dzin pa legs zung zhig/ 'bras bu blta ba mngon du gyur pa ste// de yi gnas lugs bstan pa ni// chos nyid phyi nang med par gsal// rig pa phyi nang med par khyab// gnyis med chos sku rdo rje'i lus// rang gsal 'dzin med ngang du gnas// de las mkhyen pa ma 'gags pa// rang rig ye shes longs spyod rdzogs pa'i sku// yul gyi rang bzhin ye shes spyan gyi bum pa lnga// snang la dngos med nam mkha'i 'ja' tshon bzhin// de yi nang na sprul pa'i sku lnga gsal// gsal la mi rtog bum pa'i nang gi mar me bzhin// sku gsum nang gsal 'du 'bral med pa'i ngang la gnas// rig pa rang snang gsal ba zang thal bas// sku gnyis yul du mi snang zhing// yon tan ma 'gags 'du 'bral med// sku gnyis ma 'gags yod pa'i med pa ste// chos sku mi 'gyur med pa'i yod pa ni// 'khar gzhong bcud dang me long gzugs brnyan bzhin// snang la rang bzhin med pas mtshan ma'i skyon dang bral// mi snang rang bzhin yod pas chad lta stong pa'i skyon las 'das// mtha' bzhi las grol 'khor ba rgya yis thebs// don la 'gyur med rig pa rang sa zin// zhes gsungs so// thig le kun gsal chen po las/ yang dag pa'i don gyi 'bras bu nges par bstan pa ste le'u zhe bzhi pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// theg pa'i ngo bo nges tshig dang// dbye ba dpe rnams gsung du gsol// zhes zhus so// ston pas bka' stsal pa// rdo rje 'dzin pa nges zung zhig/ theg pa'i ngo bo shes rab snying rje yin// de gnyis che chung theg pa che chung snang// theg pa'i nges tshig 'degs dang bskyod pa yin// dbye na mang yang bsdu na gnyis las med// rgyu rkyen lam khyer mtshan nyid theg pa dang// 'bras bu lam khyer gsang sngags theg pa gnyis// skya ba gru sogs mtshan nyid theg pa'i dpe// zam pa sa gzhi gsang sngags theg pa'i dpe// zhes gsungs so// thig le kun gsal chen po las// theg pa'i dbye ba kun bsdus pa ste le'u zhe lnga pa'o//// de nas yang gsang ba'i bdag pos zhus pa// kye kye bcom ldan rdo rje 'chang// theg pa so so'i lta sgom dang// spyod pa 'bras bu'i don gsungs pa// de yi ngo bo nges tshig dang// dbye ba mthun dpe gsung du gsol// zhes zhus so// ston pas bka' stsal pa// rdo rje 'dzin pa nges zung zhig/ lta ba'i ngo bo so sor dbye ba las shes par bya'o// nges pa'i don lta ba rang rig pa'i ye shes kyi ngo bo ni/ phyogs lhung med pa'i shes rab bo// blta ba'i nges tshig ni/ yang dag pa'i shes bya grub pa'i mthar gyur pas na lta</text>
</item>

<item><p>77</p><section>1</section>
<text>ba'o// dbye na gnyis so// yang dag pa'i blta ba dang/ yang dag pa ma yin pa'i lta ba'o// yang dag pa'i lta ba ni a ti yo ga'o// yang dag pa ma yin pa'i lta ba ni a nu yo ga man chad do// lta ba'i dpe ni gnyis te/ yang dag pa'i dpe ni man shel snang ba lta bu'o// yang dag pa ma yin pa'i dpe ni brgyad do// rigs kyi bu legs par zung zhig/ nyan thos rang rgyal chu rgyun ne'u seng bzhin// byang chub sems dpa'i dpe ni nam mkha' sgyu ma dang// skra shad chu zla la sogs med snang bzhin// kri yA rje dang 'bangs lta bu'o// yo ga spun dang grogs kyi dpe// ma hA yo ga rgyal po mnga' dar bzhin// a nu yo ga pho mo snyoms 'jug byed pa bzhin// a ti khyung chen mkha' la ldings pa bzhin// zhes gsungs so// yang zhus pa/ kye kye bcom ldan rdo rje 'chang// des mtshon tshig rnams gsung du+u gsol// zhes zhus so// ston pas bka' stsal pa/ ngas bstan rgyud lung thams cad du/ lta ba nges pa'i tshig rnams dang// grub mtha' zhes pa'i tshig rnams dang// yang dag nges pa'i tshig rnams dang// mthar thug pa dang mthar phyin dang// 'bras bu zhes su gang byung yang// de mtshon tshig tu bsdus pa yin// so so'i gnas skabs shes par bya// kye kye sems dpa' chen po// gzung 'dzin gnyis su brjod na nyan thos lta bar bshad// 'dzin par yod pas gzung du med do zer na rang rgyal lta bar bshad// sems dang sems kyi rnam par smras pa dang// don dam kun rdzob smra ba ni// byang chub sems dpa'i blta bar bshad// don dam thams cad mthun pa la// rig gsum 'dod pa kri yA'i lta bar bshad// cha gnyis 'dod pa u pa ya yi lta bar bshad// sems dpa' sum cu rtsa bdun tshig byung na// rnal 'byor yo ga'i lta bar bshad// bzhi bcu rtsa gnyis lnga bcu rtsa brgyad sogs// ma hA yo ga'i lta ba yin par bshad// ma bskyed rdzogs pa'i tshig tshogs dang// dbyings dang ye shes tshig byung na// a nu yo ga'i lta ba yin par bshad// bya btsal las 'das pa'i tshig tshogs dang// rang byung ye shes tshig rnams dang// lhun grub ye sangs rgyas la sogs// 'di rnams rdzogs pa chen po'i lta bar bshad// zur tsam mdor bsdus bstan pa yin// zhes gsungs so// thig le kun gsal chen po las/ lta ba'i don bshad pa mtshon pa'i tshig dang bcas nas bstan pa ste le'u bzhi bcu zhe drug pa'o//// de nas yang gsang ba'i bdag pos zhus pa// kye kye bcom ldan rdo rje 'chang// dgongs pa bsgom pa rnam phye ba// de yi don bshad gsung du gsol// zhes zhus so// ston pas bka' stsal pa// rdo rje 'dzin pa nges zung zhig/ ngo bo nges tshig dbye ba dang// mthun dpe brjod pa'i tshig tu bstan// ngo bo rtse</text>
</item>

<item><p>78</p><section>1</section>
<text>gcig gnas pa yin// bsgom pa'i nges tshig rnam pa bzhi// don la dmigs pas bsgom pa yin// ma yengs pas na bsgom pa yin// mi 'bral pa yis bsgom pa yin// goms shing 'dris dang mi 'phro ba'o// dbye ba rnam pa gnyis su bstan// mtshan bcas mtshan med gnyis yin no// mtshan med la yang gnyis yin tai// rtsol bral chen po'i bsgom thabs dang// rtsol ba ma bral bsgom pa'o// mtshan bcas la yang de bzhin no// mdor na bskyed rdzogs rnam gnyis yin// bsgom pa mtshon pa'i dpe bzhi ste// mar me'i sdong bu mnan pa dang// chu dang 'o ma 'dres pa dang// nor bu chu 'dang lta bu dang// bum pa'i mar me lta bu'o// kye kye gsang bdag nges par zung// dgongs pa zhes pa gar byung dang// bsgom pa bsam gtan ting 'dzin dang// ma yengs ma 'phros 'bral ba med// gnas dang goms dang 'dris pa'i ngang// de rnams gar byung 'bod skad bsdeb la bshad// ces gsungs so// thig le kun gsal chen po las/ bsgom pa'i don bshad mtshon dang bcas pa bsdus nas bstan pa ste le'u zhe bdun pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// bsgom med don bshad gsung du gsol// zhes zhus so// ston pas bka' stsal pa/ rdo rje 'dzin pa nges zung zhig/ bsgom med ngo bo nges tshig dang// dbye ba mthun dpe brjod tshig bshad// ngo bo rang rig rgyun chad med pa yin// yid la mi byed phyir na bsgom med nges pa'i tshig ngang gnas mi byed phyir dang bya mi dgos pa'i phyir na'o// bsgom med dbye ba rnam pa gnyis// mtshan bcas bsgom du med pa dang// mtshan med bsgom du med pa'o// re re la yang rnam gnyis bstan// gshis la bsgom du med pa dang// rtogs pas bsgom du med pa'o// ma bsgom rgyun chad med pa'i dpe// chu bo la bur bstan pa yin// ma bsgoms don dang mi 'bral bar// sbyor rtsir sbrang 'dab 'byar ba bzhin// ma bsgoms ngang gis gsal ba ni// gsal dang nyi ma'i snying po 'dra// kye gsang ba'i bdag po nges zung zhig/ ngas bstan rgyud lung thams cad nas// bsgom med zhes pa'i tshig rnams dang// gnas mi dgos pa'i tshig rnams dang// bsgrub tu med pa'i tshig rnams dang// 'du 'bral med pa'i tshig rnams dang// ngang dang rang bzhin bdag nyid chen po dang// ye nas 'du 'bral med pa dang// bya btsal rnams las 'das pa dang// lam la bgrod du med pa dang// rtog pa mngon gyur sangs rgyas dang// rang byung ye shes chen po dang// lhun grub ye sangs rgyas pa dang// yid la bya ru med pa dang// dmigs pa'i yul dang bral ba dang// bsgom med don la blo bzhag ces pa dang// bsgom du med pa'i</text>
</item>

<item><p>79</p><section>1</section>
<text>tshig thams cad ni/ 'bod skad kyis bsdebs la/ ngas 'dir bstan pa bzhin du shes par gyis shig/ ces gsungs so// thig le kun gsal chen po las/ bsgom med don bshad brjod pa'i tshig dang bcas pa bsdus nas bstan pa ste le'u zhe brgyad pa'o//// de nas yang gsang ba'i bdag pos zhus pa/ kye kye bcom ldan thabs la mkhas// spyod pa'i don bshad gsung du gsol// zhes zhus so// ston pas bka' stsal pa// gsang ba'i bdag po legs par nyon// spyod pa'i ngo bo nges tshig dang// dbye ba dpe dang tshig brgyad bshad// spyod pa'i ngo bo ni/ spyod pa ma 'gags par don dang 'byor pa'o// spyod pa'i nges tshig ni/ don so so dang mthun par 'jug cing longs spyod pas na'o// dbye ba rnam pa gnyis yin te/ blang dor dang bcas pa'i spyod pa dang/ blang dor med pa'i spyod pa'o// dpe ni sna tshogs bsgyur ba gar mkhan lta bu'o// bzo mkhas pa'i skyes bu'i lag gi 'du byed lta bu'o// kye gsang bdag ngas bstan rgyud lung thams cad nas// spyod pa dang ni phrin las dang// bya ba byed pa'i tshig rnams dang// rnal 'byor rab 'bring tha ma dang// gzhi lam 'bras bu'i spyod pa rnams// gar byung ngas bstan bzhin du bshad// ces gsungs so// thig le kun gsal chen po las/ spyod pa'i don bshad bsdus nas bstan pa ste le'u zhe dgu pa'o//// de nas yang gsang ba'i bdag pos zhus pa// kye kye bcom ldan rdo rje 'chang// 'bras bu'i don bshad gsung du gsol// zhes zhus so// ston pas bka' stsal pa/ kye rdo rje 'dzin pa legs zung zhig/ 'bras bu'i ngo bo nges tshig dang// dbye ba mthun dpe brjod pa'i tshig rnams dang// bsdus pa nga yis nges par bshad// 'bras bu'i ngo bo ni/ so so'i lta ba yongs su rdzogs pa'o// 'bras bu'i nges tshig ni/ smin grol rdzogs dang mthar phyin phyir mi ldog pa'o// dbye ba ni zag bcas dang zag pa med pa'o// rim smin cig car rdzogs pa'i dpe// shing tog lo tog smin pa dang// u dum wa ra'i 'bras bu bzhin// kye kye gsang bdag nges par zung// ngas bstan rgyud lung thams cad du// so so'i 'bras bu gar byung yang// 'dir bstan bzhin du shes par bya// 'bras bu mtshon pa'i tshig tshogs ni// mthar phyin pa dang rdzogs pa dang// smin pa dang ni grub pa dang// grol dang phyir mi ldog la sogs// dang po dgra bcom zhes pa nas// tha ma rang sa zin ces par// ngas bstan bzhin du shes par gyis// zhes gsungs so// thig le kun gsal chen po las/ 'bras bu'i don bshad bstan pa ste le'u lnga bcu pa'o//// de nas yang gsang ba'i bdag pos zhus pa// kye kye bcom ldan rdo rje</text>
</item>

<item><p>80</p><section>1</section>
<text>'chang// blta bsgom spyod pa yongs rdzogs pa'i// theg dgu'i nges tshig gsung du gsol// zhes zhus so// ston pas bka' stsal pa// so so'i nges tshig ni/ ngas bstan khyod kyis yid la zung// ston pas gsungs pa'i don tshig rnams// rna ba'i dbang pos nyan cing yid kyi dbang pos thos// rang rig khong nas mi 'char bar// ston pa'i gsung la rag lus pas// de don gzhan la sgrog byed pa// nyan thos ming gi nges tshig yin// ston pa gzhan la mi ltos par// goms pa'i mthu yis bsgrubs pas rang sangs rgyas// rang rgyal ming gi nges tshig yin// spangs dang ye shes thugs rje dang// phrin las phun sum tshogs ldan pas// byang sems ming gi nges tshig yin/ khrus dang gtsang sbra gza' dang rgyu skar gtsor ston pas// kri ya'i ming gi nges tshig yin// spyod pa mas 'dzegs lta ba yas 'bubs pas// u pa ya yi ming gi nges tshig yin// rigs bzhi'i sangs rgyas don gyi rnal ma la// rang gi lus ngag yid gsum sbyor zhing gzhan don byed// yo ga'i ming gi nges tshig yin// ting 'dzin rnam gsum thabs dang shes rab gtsor bton don la 'jug pa'i phyir// ma hA yo ga'i ming gi nges tshig yin// ma bskyed rdzogs dang de yi don la 'jug pa'i phyir// rdzogs pa a nu'i ming gi nges tshig yin// snang zhing srid pas bsdus chos thams cad kun// chos skur ye nas rdzogs sangs rgyas// gnyis med tshul gyi 'jug pa ni// rnal 'byor rdzogs chen ming gi nges tshig yin// ces gsungs so// thig le kun gsal chen po las/ theg pa so so'i ming gi nges tshig dang gtan tshigs bstan pa ste le'u lnga bcu nga gcig pa'o//// de nas yang gsang ba'i bdag pos zhus pa// kye kye bcom ldan rdo rje 'chang// theg dgu'i khyad par ji ltar lags// zhes zhus so// ston pas bka' stsal pa// rdo rje 'dzin pa legs zung zhig/ ma rtogs log rtogs gnyis las nyan thos 'phags// de yang ji ltar 'phags zhe na/ gang zag bdag med rtogs pas lta ba khyad par 'phags// dge bcu rang gi don du spyod pas spyod pa khyad par 'phags// bden pa bzhi yi sgo nas bsgrub pas sgrub pa khyad par 'phags// dgra bcom la sogs zung bzhi ya brgyad thob pas 'bras bu khyad par 'phags// nyan thos dag las rang rgyal 'phags pa yang// gzugs phung chos khams phyogs gcig la// bdag med rtogs pas lta ba khyad par 'phags// dge bcu'i steng du rdzu 'phrul ya ma zung 'ga' yis// 'gro don shas tsam mdzad pas spyod pa khyad par 'phags// dge ba'i bshes gnyen mi bsten par// goms pa'i shugs kyis bsgrub pas sgrub pa khyad par 'phags// ne tso bse ru lta bu'i 'bras bu khyad</text>
</item>

<item><p>81</p><section>1</section>
<text>par 'phags// rang rgyal dag las byang sems 'phags pa yang// bdag med rnam gnyis rtogs pas lta ba khyad par 'phags// tshad med bsdu ba rnam bzhis 'gro don mdzad pas spyod pa khyad par 'phags// pha rol phyin bcu bsgrub pas sgrub pa khyad par 'phags// kun tu 'od kyi sa non 'bras bu khyad par 'phags// byang sems dag las kri ya 'phags pa yang// don dam skye ba med par rab rtogs shing// kun rdzob bdag dang ye shes lha// rje 'bangs lta bur blta bas lta ba khyad par 'phags// dag pa rnam gsum spyod pas spyod pa khyad par 'phags// goms dang bsgyur dang byin rlabs sgo nas bsgrub pas sgrub pa khyad par 'phags// rigs gsum 'bras bu thob pas 'bras bu khyad par 'phags// kri ya dag las u pa 'phags pa yang// lha dang dpon g.yog tshul du blta bas lta ba khyad par 'phags// mtshan ma yod med sgo nas 'gro don mdzad pas spyod pa khyad par 'phags// de kho na nyid bzhi y-i sgo nas bsgrub pas sgrub pa khyad par 'phags// rigs bzhi'i 'bras bu thob pas 'bras bu khyad par 'phags// u pa ya las yo ga 'phags pa yang// kun rdzob lha dang grogs por blta bas lta ba khyad par 'phags// phrin las rnam bzhi spyod pas spyod pa khyad par 'phags// phyag rgya rnam bzhi bsgrub pas sgrub pa khyad par 'phags// rigs lnga'i sangs rgyas nyid du grub pas 'bras bu khyad par 'phags// yo ga dag las ma hA yo ga bzhis 'phags te// rang lus rgyal ba'i dkyil 'khor blta bas lta ba khyad par 'phags// sgrol sbyor gnyis kyis 'gro don mdzad pas spyod pa khyad par 'phags// thabs dang shes rab gnyis kyi sgo nas bsgrub pas sgrub pa khyad par 'phags// bcu bzhi rdo rje 'dzin gyi sa thob 'bras bu khyad par 'phags// ma hA dag las a nu bzhis 'phags te// dbyings dang ye shes gnyis med rtogs pas lta ba khyad par 'phags// dbyings ni ye shes dag la spyod cing ye shes dbyings la spyod pas spyod pa spros bral don gsal la sa bcu gcig kun tu 'od byung/ khyad par 'phags// phung po lnga dang 'byung lnga rigs lnga yab yum bsgrub pas sgrub pa khyad par 'phags// ma chags pad+ma can gyi sa thob 'bras bu khyad par 'phags// a nu dag las a ti bzhis 'phags te// snang srid thams cad chos sku'i sangs rgyas blta bas lta ba khyad par 'phags// chos sku byin rlabs sgo nas 'gro don mdzad pas spyod pa khyad par 'phags// bya rtsol med par bsgrub pas sgrub pa khyad par 'phags// bcu drug 'khor lo tshogs chen yan chad nas// nyi shu rtsa gcig man chad sa non 'bras bu khyad par 'phags// kye rigs kyi bu+u ngas bstan rgyud lung thams cad</text>
</item>

<item><p>82</p><section>1</section>
<text>du// 'phags dang spags dang che chung dang// gong 'og shan 'byed gang byung ba// 'dir bshad bzhin du shes par gyis// zhes gsungs so// thig le kun gsal chen po las/ theg pa brgyad kyi khyad par 'phags lugs bsdus nas bstan pa ste le'u nga gnyis pa'o//// de nas yang gsang ba'i bdag pos zhus pa/ kye kye bcom ldan mkhyen gsal rig/ 'phags pa'i don bshad gsung du gsol// zhes zhus so// ston pas bka' stsal pa// ngas bshad khyod kyis legs par zung// 'phags pa'i ngo bo nges tshig dang// dbye ba rim pas 'phags pa'i dpe// rnam pa bzhi ru bsdus la bshad// 'phags pa dag gi ngo bo ni/ khyad par don chen mchog gyur pa'o// 'phags pa dag gi nges tshig ni// mi gnas ring por 'gyur ba'i phyir// nges tshig gtan tshigs bcas pa yin// dbye na rnam pa gnyis yod de// gnas skabs 'gyur ba'i 'phags pa dang// 'gyur med mthar thug 'phags pa'o// re re la yang bzhi bzhi ste// lta spyod sgrub dang 'bras bu'o// dpe ni mchod rten khri 'phang bzhin// a ti'i ngang na ma 'dres yongs su rdzogs// gnyis med chos sku dbyer med shes rab la// bzang ngan che chung mtho dman mi gnas kyang// blau dang sbyar nas drang ba'i thabs su bstan// zhes gsungs so// thig le kun gsal chen po las/ 'phags pa'i don bshad bstan pa ste le'u nga gsum pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// kun gsal 'phags pa'i che ba ste// che ba'i bye brag gsung du gsol// zhes zhus so// ston pas gsungs pa// rdo rje sems dpa' nges zung zhig/ gnas skabs 'gyur ba'i che ba rnams// theg pa so so'i che ba yin// mthar thug che ba rnam pa lnga// ye nas 'du 'bral med pa yi// phun sum tshogs pa rnam pa lngas// mngon par sangs rgyas che ba dang// bzhugs gnas dbyings kyi mtshan nyid lngas// chos dbyings sangs rgyas che ba dang// bdag nyid chen po rang la rdzogs pa lngas// bdag nyid sangs rgyas che ba dang// gtan la 'bebs pa'i thabs chen lngas// de nyid sangs rgyas yin pas che ba dang// dri med rnam pa lngas 'phags pas// thams cad sangs rgyas che ba lnga// mthar thug che ba rnam lnga yin// zhes gsungs so// yang gsang ba'i bdag pos zhus pa/ kye kye bcom ldan rdo rje 'chang// mngon par sangs rgyas che ba ji ltar lags// zhes zhus so// ston pas bka' stsal pa// bdag med sku ni ston par che// rang rig ye shes bstan par che// ma bris dkyil 'khor gnas su che// srog med sku lnga 'khor du+u che// ye nas lhun grub dus su che// zhes gsungs so// yang lag na rdo rjes</text>
</item>

<item><p>83</p><section>1</section>
<text>zhus pa/ chos dbyings sangs rgyas che ba ji ltar lags// zhes zhus so// yang ston pas bka' stsal pa/ chos sku'i dkyil 'khor bzhugs pa'i gdan// rnam dag dbyings kyi thig le la// gcig la mtshan nyid lnga dang ldan// 'gyur ba med pa rdo rje'i dbyings// yon tan sdud pa rin chen dbyings// dri ma med pa pad+ma'i dbyings// thog med brtan pa rdo rje rgya gram dbyings// ma bsgribs gsal khyab nam mkha'i dbyings// rang rig ye shes gdangs shar ba'i// ye shes gdangs kyi bum pa lnga// skye med klong nas 'gag pa med// de yi ngang la 'du 'bral med// sa chu me rlung nam mkha' lnga// de yi rtsal du rang shar te// chos nyid lnga ru ye sangs rgyas// ye shes lnga dang sku gsum gyi// bzhugs pa'i gnas te kun la khyab pas 'phags// sa chu me rlung rnam par dag pas che// zhes gsungs so// yang lag na rdo rjes zhus pa/ bdag nyid sangs rgyas che ba ji ltar lags// zhes zhus so// ston pas bka' stsal pa/ sprul sku'i snod gyur 'byung ba lnga// rang las byung ba'i chos nyid pas// las la ma rmongs thabs kyi zhing// gzung 'dzin mi gnas rnam par dag/ bdag nyid rang don mngon sangs rgyas pas che// phung po lnga rnams snang ba yang// rigs lnga'i sangs rgyas rnams kyi sku// sku lnga rin chen 'od du 'bar// ma btsal rang la ye nas lhun gyis grub// ye shes rang snang yin pas bdag nyid che// rnam shes brgyad du snang ba yang// sems dpa' brgyad de rang la rdzogs// gzhan ma yin te rang snang yin pas che// rnam shes brgyad kyi yul brgyad kyang// rang la snang ba'i sems ma brgyad// ma btsal rang la lhun gyis grub// ye shes rang snang yin pas bdag nyid che// rang las byung zhing rang las snang// rang gdangs yin pas yul dang bral// yul med rang snang chen po la// bgrod du med de kun las che// rang chas yin pas btsal du med// ma btsal lhun gyis grub pas che// rang la rang mi bsgrub pas rtsol bsgrub 'das pas che// rang snang don la 'du 'bral med pas che// mi 'gyur sa la sbyang du med pas che// bgrod du med de lam la dmigs su med pas che// chos rnams thams cad bdag nyid che// 'og ma dag gis shes pa med// des na bdag nyid chen por bshad// ces gsungs so// yang gsang ba'i bdag pos zhus pa/ de nyid sangs rgyas che ba ji ltar lags// zhes zhus so// ston pas bka' stsal pa// de ltar gtan la 'bebs pa ni// mtshon pa'i brda' bzhi kun las 'phags pas dpe ru che// rgyang zhags chu la ye shes snang ba gsal bas rtags su che// brda' bzhi dpe ru yin par nges// sku gsum 'du 'bral med pas don du che// ye shes sgron ma rtags su</text>
</item>

<item><p>84</p><section>1</section>
<text>nges// de bas nges pa gsum gyis che// dang po ston pa la sogs 'tshogs nas gtan la phab pas gtan tshig lnga yis che// zhes gsungs so// yang lag na rdo rjes zhus pa// thams cad sangs rgyas che ba ji ltar lags// zhes zhus so// ston pas bka' stsal pa// rang rig 'gyur med chos sku la// ngos gzung med pas bsam las 'das// bsgom du med pas khyad par 'phags// chos sku dngos med zang thal la// dmigs par bya ba'i yul med pas// gnyis su med pas khyad par 'phags// rig pa dngos med zhi ba la// spros pa'i dngos po mtshan ma med// rang gdangs chen por 'phags te che// rang rig chos sku gnyis med chen po la// phyogs dus med pas 'phags te che// chos sku rang byung ye shes la// rgyu rkyen med pas 'dus byas med// 'gyur ba med pas 'phags te che// rang rig dri ma lnga dang bral bas thams cad ye sangs rgyas// zhes gsungs so// thig le kun gsal chen po las/ theg pa brgyad la che ba lngas 'phags pa bstan pa ste le'u nga bzhi pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// theg pa dgu yi bye brag rnams// gdul bya'i yul dang sbyar nas gsungs// de yi gol sgrib ji ltar lags// zhes zhus so// ston pas bka' stsal pa/ rdo rje 'dzin pa'i legs zung zhig/ theg pa dgu yi gol sgrib rnams// dbye ba bsam gyis mi khyab ste// bsdu na sum cu rtsa drug yod// lta spyod sgom pa 'bras bu bzhi/ mtshan nyid sde gsum sgrib pa mang// sum cu rtsa drug rtsa gnyis dang// rtsa brgyad gsum la rim pa yod// gol sa bcu gnyis brgyad dang bzhir gnas so// phyi pa sde gsum gol sgrib mnyam// sgrib pa bcu gnyis mun pas chod// ltung pa'i gol sgrib bcu gnyis mun pas chod// ltung ba'i gol sa bcu gnyis yod// nang pa sde gnyis gol sa mang// so gnyis rtsa brgyad rim pas chod// sgrib pa bzhi dang drug tu gnas// rdzogs chen thig le nyag gcig la// gol dang ma gol gnyis su med// gol sa rang bzhin rnam par dag/ kun bral nyag cig cir ma spangs// a ti'i lta sgom spyod pa dang// 'bras bu ye nas gnyis med pas// gnyis su sdud pa'i gol sgrib med// blta bsgom spyod pa 'bras bu bzhi/ ye nas rang byung gnyis med pas// rgyu rkyen 'dus pa'i gol sgrib med// rdzogs chen lta ba sgom pa dang// spyod pa 'bras bu lhun grub pas// bsgom bsgrub re dogs rtsol ba yi// gol sa sgrib pa rnam par dag/ nga yi gong na gzhan med pas// sgrib med gsal ba'i ye shes yin// theg brgyad 'og ma snang ba yang// nga yi thugs rje'i mdzad spyod yin// dbyer med shes rab ngang la gnas// ngang la ma 'dres rdzogs pa'i ye shes</text>
</item>

<item><p>85</p><section>1</section>
<text>la// lhung ba'i gol sa rnam par dag/ 'byed pa med pa'i shes rab rang gsal la// gol dang sgrib pa gnyis su dbyer med gsal// zhes gsungs so// thig le kun gsal chen po las// gol sgrib theg pa brgyad la yod par bstan pa dang/ a ti yo ga la gol sgrib med par bstan pa ste le'u nga lnga pa'o//// de nas yang gsang ba'i bdag pos zhus pa/ kye kye bcom ldan rdon rje 'chang// gol sgrib don bshad gsung du gsol// ston pas bka' stsal pa/ rdo rje 'dzin pa legs zung zhig/ ngo bo nges tshig dbye ba dang// mthun dpe'i tshig dang bcas nas bstan// gol sgrib ngo bo ma rig pa// gol sgrib nges tshig bstan pa ni// gong ma'i don ma mthong bas sgrib pa yin// gong mas 'og ma'i don spyod gol sa yin// de phyir gol sgrib ming gi nges tshig yin// gol sgrib dbye na grangs mang ste// bsdu na rnam pa bzhi yin no// lta sgom spyod pa 'bras bu bzhi/ re re la yang gol sgrib gnyis// gol sgrib mtshon pa'i dper bstan pa// byang du don gnyer lho ru phyin// lhor phyin byang gi don mi 'grub// gong ma'i don 'dod 'og mar spyad// 'og mas gong ma'i don mi gnyer// zhes gsungs so// kye ma rigs kyi bu ngas bstan rgyud lung thams cad du// nor zhes zer na de skad bshad// ma shes ma rtogs byung na de skad bshad// gol sa sgrib pa byung na de skad bshad// gol sgrib med par smra na de skad bshad// gzhan yang 'bod skad dag gis don gyi khog bsdebs la// kun gsal nang 'dir bstan pa bzhin du bshad// ces gsungs so// thig le kun gsal chen po las/ gol sgrib gyi don bshad dang mtshon tshig bsdus pa ste le'u nga drug pa'o//// dkor mdzod gsum gyi sgo phye nas/ gsal shing gi sgron mes/ rgyal blon dmangs dang gsum gyi nor 'byin cing mun pa sel ba'i man ngag/ tan tra a nu u pa ta A tA/ kA spA sa rtu/ de'i tshe bcom ldan 'das gsang ba bla na med pa mtshon pa'i dgongs pa la bzhugs so// de nas yang gsang ba'i bdag pos zhus pa/ kye kye bcom ldan kun bsal mkhyen// theg pa spyi yi mtshan nyid dang// rang gi don rnam de ltar na// rang don ma lus kun bshad pa'i// rgyud lung man ngag ji ltar bshad// rgyud kyi ldang tshad ji ltar lags// de yi nang nas gsungs pa yi// sbyang du med pa'i sa rnams dang// bgrod du med pa'i lam rnams dang/ spyad mi dgos pa'i pha rol phyin pa rnams// sgra mthun don 'phags ji ltar lags// sbubs zhes smos pa ji ltar lags// snang ba zhes pa ji ltar lags// yul zhes bya ba ji ltar lags// chags lugs rnam bzhi ji ltar lags// ngo sprad ces pa ji ltar lags// sems dang ye shes ji ltar lags// bar do</text>
</item>

<item><p>86</p><section>1</section>
<text>zhes bgyi ci la bgyi// grol dang ma grol ji ltar lags// spyan zhes bya ba ji ltar lags// lus sems bral zhes ci ltar lags// lnga ldan rdzogs ldan ji ltar lags// thugs rje'i bye brag ji ltar lags// mya ngan 'da' lugs ji ltar lags// phar rgol rtsod pa ji ltar bzlog/ sna tshogs 'bru rnams ji ltar gzhom// zhes zhus so// thig le kun gsal chen po las/ zhus tshig nges pa'i sdom dang bcas pa ste le'u nga bdun pa'o//// de nas ston pas bka' stsal pa// rdo rje 'dzin pa legs zung zhig/ rgyud ni phun sum tshogs pa rnam lngas bshad// de yang dbye na rnam gsum ste// chos sku'i phun sum tshogs pa dang// longs sku'i phun sum tshogs pa dang// sprul sku'i phun sum tshogs pa'o// ston pa 'gyur med chos kyi sku// bstan pa mi nub rgyal mtshan ni// gsang ba'i rig pa rgyud chen lnga// 'dus pa'i 'khor tshogs nyid las mi gzhan pa'i// rigs lnga'i bder gshegs 'od du 'bar ba lnga// bzhugs gnas skye med spros bral chos kyi dbyings// dus ni 'das dang ma byon sngon rol na// rtog med ston pas byin gyis brlabs kyis bshad// nyid las mi gzhan sku lnga rang rang gi/ rgyud chen byin gyi rlabs kyis go/ de nas yang ston pas longs sku'i phun sum tshogs pa lnga gsungs pa/ ston pa rigs lnga bder gshegs lnga// bstan pa gsang ba'i rgyud chen lnga// 'dus pa'i 'khor ni sems dpa' sems ma'i tshogs// bzhugs pa'i gnas ni ye shes gzhal med 'od kyi klong// dus ni de rnams rig pa yul la shar ba'i tshe'o// tshig dang yi ge'i sgo nas mi 'chad par// sku yi cha byed sgo nas ston// bder gshegs rnam par snang mdzad kyis// rigs bzhi'i sangs rgyas 'dus pa la// sku yi rgyud chen rang gi ngo bor bshad// bcom ldan rdo rje mi bskyod pas// rdo rje'i rigs kyi 'khor rnams la// thugs kyi rgyud chen rang gi ngo bos bshad// bcom ldan rin chen 'byung ldan gyis// rin chen rigs kyi sems dpa' sems ma la// yon tan rgyud chen rang gi ngo bos bshad// bcom ldan snang ba mtha' yas kyis// pad+ma'i rigs kyi sems dpa' sems ma la// gsung gi rgyud chen rang gi ngo bos bshad// bcom ldan don yod grub pa yis// las kyi rigs kyi 'khor rnams la// phrin las rgyud chen rang gi ngo bos bshad// thugs kyi dgongs pa ye shes rnam lngar gsal// bshad pa ma yin mnyan pa min// gtso bo'i ngo bo'i zhal gzigs thugs kyi dgongs pa gsal// rang gi ngo bo bshad ces bya// ting nge 'dzin gyi dgongs pas bshad// ston pas sprul sku'i phun sum tshogs pa lnga gsungs pa// ston pa rdo rje sems dpa' ngas// bstan pa'i snying po gsang ba'i rgyud chen lnga// de sogs phyi nang</text>
</item>

<item><p>87</p><section>1</section>
<text>gsang bas bsdus pa rnams// thugs kyi klong du shes rab chen pos bkrol// mgur gyi bum par ye shes rlung gis dril// zhal gyi ljags la ma 'dres gsal bar bkram// tshems kyi bar nas tshig don so sor bshad// yan lag drug bcu'i sdebs sbyor legs par bshad/ khyung chen ldings thabs don gyi spyi khog dbub// stag mo'i mchongs stabs lta bus dkyus kyi sa rnams bcad// rus sbal 'gros kyis tshig gi 'bru rnams gzhom// seng ge'i gdangs skad lta bus theg brgyad zil gyis gnon// glag mo gzan 'jum lta bus don gyi man ngag dril// 'dus pa'i 'khor tshogs sangs rgyas rabs bdun la// lha gnas gsum du bdud rtsi'i char chen phab// pad+ma brtsegs pa'i gnas mchog rnam gsum mo// zhes gsungs so// thig le kun gsal chen po las/ phun sum tshogs pa lnga bstan pa ste le'u nga brgyad pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// phun sum tshogs pa'i don bshad dang// de yi dgos pa gsung du gsol// ston pas bka' stsal pa/ kye kye rdo rje 'dzin pa legs par zung zhig/ phun sum tshogs pa'i ngo bo dang// phun sum tshogs pa'i dbye ba dang// phun sum tshogs pa'i nges tshig dang// phun sum tshogs pa'i dpe rnams bstan// dang po ngo bo bstan pa ni// rgyu yi ngo bo tshogs pa yin// dgos pa rgyu rkyen tshogs par sbyor// ci phyir phun sum tshogs zer na// kun nas dgos pa tshang bas phun sum tshogs// nges tshig gtan tshigs bcas pa yin// dbye ba gong du bstan pa bzhin// dpe ni rgyal blon dmangs dang gsung// gang la gang tshogs bka' bgros byung// des mtshon phyogs gcig dpe bstan pa'o// zhes gsungs so// yang lag na rdo rjes zhus pa// phun sum tshogs pa rnam pa lnga// smos pa'i dgos pa ji ltar lags// ma bstan skyon du ji ltar 'gyur// zhes zhus so// ston pas bka' stsal pa/ ston pa phun sum tshogs pa smos pa'i dgos pa ni// gang zag rig bcos ma yin par// sangs rgyas zhal nas gsungs par yid ches te// mi bslu bden pa'i btan tshigs dag tu 'gyur// bstan pa phun sum tshogs pa smos pa'i dgos pa ni// bab col ma yin don dang ldan par yid kyang ches// 'dus pa'i 'khor tshogs smos pa'i dgos pa ni// kun gyi thun mong ma gyur dang// nges par ston pas gsungs par yid kyang ches// gnas kyi bye brag gsungs pa'i dgos pa ni// gzhan du bstan pa'i snying po ma gsungs par// nges pa'i gnas der gsungs par yid kyang ches// dus kyi phun sum tshogs par smos pa'i dgos pa ni// gnas skabs snga phyi ma bskal bar// dus tshod mtshungs shing zin par yid</text>
</item>

<item><p>88</p><section>1</section>
<text>kyang ches// zhes gsungs so// thig le kun gsal chen po las/ phun sum tshogs pa rnam lnga'i don bshad dgos pa dang bcas pa bstan pa ste le'u nga dgu pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// bstan pa rin chen glengs pa de// de yi bshad lugs ji ltar lags// ston pas bka' stsal pa// rdo rje 'dzin pa'i nges zung zhig/ pad+ma 'khyil pa sku yi rgyud// phyi nang gsang ba'i don khrigs ma nor bar// gnas lugs 'khrul lugs 'khrul pa bzlog thabs rnams// brgyud pa gsum gyi spyi khog don phub la// rin chen brtsar la brgyus pa bzhin du bshad// rdo rje rtse mo 'dus pa gsung gi rgyud// rgyud rnams kun gyi spyi khog don bshad ma nor bar// gyi ling sgrog bkrol lcags phye bzhin// kun gyi dgongs pa bkrol la bshad// rin chen spungs pa thugs kyi rgyud chen ni// lta ba spyi khog ma nor don gyi khog bsdebs la// bya btsal med pa khyung chen ldings ltar bshad// yon tan rgyud chen byams pa brtsegs pa ni// yon tan 'byung tshul spyi khog kun bsdebs la// ma 'dres rdzogs pa'i mchod rten lta bur bshad// phrin las rgyud chen mkha' gsal nyi ma yang// dbyer med phyin las spyi khog kun bsdebs la// gol sgrib skyon med yongs su rgyas par bshad// ye shes bla ma man ngag rgyud chen 'di// lta ba'i ngo bo rang la sbyar byas la// mtshan ma'i dngos po zil gyis mnan te bshad// lta ba gnad gcod 'khor ba dong sprugs 'di// sgra bdun brda' bdun don gyi khog bsdebs la// don gnad gcod cing rang sa zin par bshad// rma bya mjing bsnol bsgom pa'i man ngag ni/ dgongs pa bsgom pa'i spyi khog kun bkrol la// bsgom du yod med blo dang 'tshams par ni// don gyi khog bsdebs khrigs su mthun par bshad// gzugs sku'i man ngag rgyud chen 'od zer can// ye shes sku yis spyi khog mtha' bkrol la// gnas lugs snang lugs ma nor don gyi bshad rgyud kyis// bu bzhi ma bzhi'i don gyi gnad gcod de// rang rang ma yi don snying phyung la bshad// ye shes gsang 'khor rgyud kyi lde mig ni// thams cad kun nas mtha' bkrol te// gnyis med gcig tu bsdus la bshad// dgongs pa kun 'dus man ngag rgyud chen 'di// phyi nang gsang ba'i man ngag kun bkrol la// brda' sgra nges pa'i man ngag gsum du bkrol la bshad// kun gyi mdzod gyur sems phyogs chen po'i rgyud// bshad lugs rnam bzhis don gyi khog phub la// sbyor ba rnam bzhis thog tu phebs par bshad// rgyud kyi snying po rdo rje mkha' 'gro ma// dbang chen rab rdzogs don gyi khog phub la// sgra dang don gyis dgongs pa'i mtha' bkrol te// da lta 'bras bu mngon</text>
</item>

<item><p>89</p><section>1</section>
<text>sangs rgyas par bshad// rgyud kyi rgyal po 'jam dpal rnam bzhi pos// phyi nang gsang ba'i rgyud kyi don bkrol ba// ma 'dres gsal ba'i don du sbyar la bshad// man ngag don gyi ti ka rnam pa bzhi/ don gyi mtshan nyid rnam pa bzhi yis khog phub la// ngo sprod rgyas dang bsdus pas don sbyar te// skad cig gsum dang gcig gis grol bar bshad// rin chen phreng ba lung gi rgyal po ni// lo rgyus dgongs pa lung gis sbyar byas la// man ngag ma lus don gnad bcad pa bshad// ces gsungs so// thig le kun gsal chen po las/ bstan pa rin po che bsdus nas bshad pa'i thabs bstan pa ste le'u drug cu pa'o//// u ar// de nas yang dag gsang ba'i bdag pos zhus pa/ kye kye bcom ldan rdo rje 'chang// rgyud rnams don bshad ji ltar lags// ston pas bka' stsal pa// rgyud kyi ngo bo nges tshig dang// dbye ba mthun pa'i dpe ru bshad// rgyud kyi ngo bo bstan pa ni// tshig gi rgyud kyi ngo bo dang// don gyi rgyud kyi ngo bo'o// don gyi rgyud kyi ngo bo ni// rang rig ye shes chen po yin// tshig gi rgyud kyi ngo bo ni// bsnan phri ma byas dgos pa tshang// glegs bam tshig gi tshogs su bstan// rgyud kyi nges tshig rnam pa lnga// 'brel dang ma tshang med pa dang// yongs su rdzogs dang dkrugs pa dang// phun sum tshogs pa'i phyir rgyud do// dbye ba tshig dang don rgyud gnyis// gong bshad bzhin du shes par bya// 'brel pa'i dpe ni dra ba bzhin// dgos pa tshang bas nor bu bzhin// yongs su rdzogs pas ljon shing bzhin// dkrugs pas thags kyi spun bzhin no// ngas bstan rgyud rnams de ltar bshad// ces gsungs so// thig le kun gsal chen po las/ rgyud kyi don bshad pa ste le'u re gcig pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// gong bstan rgyud kyi ldang tshad gsung du gsol// zhes zhus so// ston pas bka' stsal pa/ phyag na rdo rje legs zung zhig/ rgyud kyi ldang tshad rnam pa bcu// dbang dang dam tshig gnyis su bstan// dkyil 'khor phrin las gnyis su bstan// mchod pa rnal 'byor gnyis su bshad// sngags dang phyag rgya gnyis su bshad// bsnyen pa sgrub pa gnyis su bshad// kye lag na rdo rje/ dbang la rnam pa gsum du bstan// gzhi la rdzogs tshul bstan pa dang// rim pas babs lugs bstan pa dang// dbang gi dngos po bstan pa'o// dang po gzhi la rdzogs tshul ni// mi rtog 'gyur med chos sku la// mkhyen pa'i ye shes rnam lnga gsal// rang las mi snang gzhan la snang ba ni// rin chen 'od 'bar skur gsal bas// nyid las mi gzhan dbang gi chu bo bzhi// ma bskur gzhi la ye nas</text>
</item>

<item><p>90</p><section>1</section>
<text>rdzogs// sku lnga'i thugs rje ma 'gags par/ khrag 'thung he ru lngar snang bas// thugs rje rang byung dbang gi chu bo bzhi/ ma btsal gzhi la ye nas rdzogs// de nyid ye shes rang snang lus can la// de nyid ngang la gnas shing ngang du grol// ye gnas chen po'i dbang gi chu bo bzhi// ma btsal ma bskur gzhi la ye nas rdzogs// de mtshon gsung gi ngo bo ni// rin po che yi yi ge lnga// ma btsal gzhi la ye gnas pas// dpa' bo 'bru lnga dbang gi chu bo bzhi// ma btsal ma bskur rang la rdzogs// de lta bas na gzhi'i ye shes gzhan la rag mi lus shing/ rgyu rkyen gyi dbang du 'gro mi srid pa'o// rigs kyi bu rim pas babs lugs bshad pa ni/ shes rab kyi sku bzhis/ de bzhin gshegs pa kun snang gi ye shes la/ dbang gzhi rdzogs su gnas pa ste/ mkhyen pa'i stobs ma 'gags pas/ gzhi 'gyur ba med pa'i chos sku la/ shes rab 'gag pa med pa'i dbang thob bo// shes rab 'gag pa med pa'i sku bzhi las/ gdul bya la snang ba'i sku bzhi shar ba'i tshe/ nyid las mi gzhan pa'i sku bzhis/ zhal gzigs pas thugs mkhyen te/ shes rab rig pa'i sku lnga las/ rang dbang yas babs su thob bo// de bzhin du rigs bzhi las// sems dpa' sems mas rang dbang yas babs su thob bo// nga sprul pa'i skur shar te/ smin cing rdzogs pa'i tshe/ thugs kyi klong na rang chas su gnas pas/ ngas mthong zhing gsal te/ de'i tshe ngas rtogs pa'i ye shes rang dbang skad cig la thob bo// de bzhin du khams gsum pa thams cad la dbang gzhi rdzogs su gnas pas/ rim pas rig pa rtsal dbang 'thob par 'gyur bas ngas lung bstan to// zhes gsungs so// kye kye rdo rje 'dzin pa nges zung zhig/ dbang gi dngos gzhi ni/ skur thabs gnyis te/ khyad par gyi dbang bzhi shes rab la brten nas/ gzhi rdzogs rig pa rtsal dbang du bskur ba dang/ thun mong gi dbang rdzas bzhi la brten nas/ rdo rje slob dpon gyi gdams ngag dang sbrel te// bskur zhing thob par byed pa'o// khyad par gyi dbang rdzas gzhi shes rab la brten nas/ gzhi rdzogs pa chen po'i rig pa rtsal dbang du bskur ba ni/ brgyud 'dzin bum pa'i dbang lnga stong nyid du bskur te/ mkha' klong rnam par dag pa'i ngang na/ yum ye shes kyi spyan ma 'gags pa/ 'od kyi bum pa lngar gsal te/ de bzhin gshegs pa lnga bzhugs pa'i rten du gyur pas na bum pa zhes bya ste/ ngo bo dbyings stong pa nyid du gnas pas/ don stong pa nyid du rig ste/ dngos po'i mtha' las log go/ rgyal po rang rtags phyag rgya'i dbang bskur ba ni/ bum pa lnga'i klong na de bzhin gshegs pa lnga bzhugs lugs bshad de/ shes rab kyi bdag nyid ye shes lngar (7)</text>
</item>

<item><p>91</p><section>1</section>
<text>gsal zhing/ thugs rje'i bdag nyid phyag rgya lngar gsal bas/ snod bcud dngos po dang mtshan mar snang ba thams cad phyag rgya ma bskyed pa'i de bzhin gshegs pa lnga dang/ phyag rgya gsal ba'i de bzhin gshegs pa lngar gyur pas/ de bzhin gshegs pa yin pa la yin par rig ste/ dngos po dang mtshan ma ma lus par sku dang ye shes su dag ste/ mtshan ma zil gyis gnon no// rgyal srid rin po che sna bdun gyi dbang ni/ 'phags pa'i nor bdun te/ dper na 'khor los sgyur ba'i rgyal po la rgyal srid nor bdun yod pa dang 'dra bar/ rang gi ngo bo gang la yang mi gnas shing yon tan cir yang snang bas/ sbyin pa'i pha rol tu phyin pa ste/ yid bzhin gyi nor bu lta bur rig go/ rang rig pa'i ye shes rang bzhin gyis rnam par dag pa thams cad 'byung zhing ma 'gags pas/ yon tan 'khor 'das su 'byung zhing nyon mongs pa mi mnga' bas/ tshul khrims kyi pha rol tu phyin pa dang ldan te/ btsun mo rin po che lta bur rig go/ rig pa chos sku la 'gran pa'i zla med de/ rig pa sku lngar snang yang don gnyis su med pas/ yul gyi mtshan ma ngang gis bcom ste nyon mongs pa med pas/ bzod pa'i pha rol tu phyin pa dang ldan te/ dmag dpon rin po che lta bur rig go/ rang rig pa'i ye shes de bya btsal mi mnga' bar yon tan rang la rdzogs te/ thugs rje shugs kyis 'char la/ brjed pa med pa'i gzungs thob pas brtson 'grus dang ldan pa ste/ rta mchog rin po che lta bur rig go/ rang rig pa'i ye shes de/ rang gi ngo bo mi 'da' bas ngang las ma g.yos par gnas pas/ bsam gtan te glang po rin po che lta bur rig go/ rig pa chos sku de rang gi ngo bo phyogs lhung med pa'i shes rab tu gnas shing/ rtsal so sor rtogs pa'i shes rab mi 'gag par dpyod pas/ shes rab kyi pha rol tu phyin pa dang ldan te/ 'khor lo rin po che lta bur rig go/ rang rig pa'i ye shes de// thabs ma 'gags pa dang/ stobs ma 'gags pa dang/ thams cad gyi re smon du gyur pas ye shes kyi yon tan te// de bzhin du bshad pa'i yon tan dang ye shes ldan te/ blon po rin po che lta bur rig go/ de ltar tshig dbang bskur bas/ rtogs pa rgyud la skye ste/ grub pa'i mtha' la yon tan gyi sgo ma 'gags pas/ yon tan dang ldan zhing skyon dang bral ba'o// de ltar rtogs pas spros pa chod de/ spros pa gcod pa'i chos bzhis rgyud kyi snying po gsum du lta ba la bzlas pas/ don gyi dgongs pa gzhi la gnas pa ni/ don brgyad rdzas su bstan pas thun mong gi rdzas la rag ma lus te/ thugs rje sems can la 'od 'phro ba'o// rigs kyi bu des ni rig pa'i mtshan nyid rtogs shing/ rtsal ma 'gags par rtogs pas dbang ye shes bzhi</text>
</item>

<item><p>92</p><section>1</section>
<text>rdzogs su thob bo// kye rdo rje 'dzin pa/ thun mong gi rdzas la brten nas dbang bskur bas thob pa ni tshig dbang rin po che ste/ phyir dbang rdzas la brten la bskur/ nang du bag chags lus la bskur/ sku gsum gzhi rdzogs su ngo bstan no// rigs kyi bu dbang ni ye shes spyi blugs dang/ rgyal rtags phyag rgya dang/ rig pa rtsal gyi dbang gsum ste/ phyi rdzas kyi bum pa lnga la brten nas dbang bskur/ nang du longs sku rang la grub lugs dang lnga ldan gyi dgongs pa rdzogs par bshad do// phyir phyag mtshan drug la brten te dbang bskur/ nang du da lta tshogs drug sprul par shar lugs dang/ rdzogs ldan gyi skabs su sprul pa'i sku 'byon lugs bshad do// phyi dbang rdzas bzhi la brten te dbang bskur/ nang du chos sku'i gnas lugs dang/ rin po che'i sbubs bshad do// rin po che'i gdams ngag dang 'brel par bshad pa nyid do// de'i rim pa ni ngas bstan pa'i ye shes bla ma lta bur shes par bya'o// zhes gsungs so// thig le kun gsal chen po las/ rgyud kyi ldang tshad sdom dang/ dbang mdor bsdus nas bstan pa ste le'u re gnyis pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// dbang gi don bshad gsung du gsol// zhes zhus so// ston pas bka' stsal pa/ lag na rdo rjes nges zung zhig/ dbang gi ngo bo nges tshig dang/ dbye ba mthun dpe bshad par bya'o// dbang gi ngo bo ni/ rang byung gi ye shes gzhan dbang du ma gyur pa'o// dbang gi nges tshig ni/ 'khor 'das kyi chos thams cad la mnga' mdzad cing dbang bsgyur bas na'o// dbye na thun mong dang khyad par te gong bzhin no// dpe ni rgyal po la glang po ches dbang bskur bas rgyal po rang dbang thob ste rgyal sa zin pa lta bu'o// zhes gsungs so// thig le kun gsal chen po las/ dbang gi don bshad gsal bar bstan pa ste le'u re gsum pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// dam tshig gsang ba bshad du gsol// zhes zhus so// ston pas bka' stsal pa/ rigs kyi bu nges par zung zhig/ dam tshig dbang las skye bas na// ma bskur ba yi dbang chen la// bsrung du med pa'i dam tshig bzhi/ ma nyams ye bsrungs gdeng dang ldan// nga yi dam tshig gsang ba ni// rang rig ye shes chen po la// bsrung bya srung byed gnyis med pas// nyams dang ma nyams gnyis su med// theg brgyad bcos ma'i dam tshig grangs// mi bsrung bas na med ces bya// 'og ma'i dam tshig las grol// rang gi sgo gsum yangs pas na// phyal pa zhes su btags pa yin// bsrung du med pa'i dam tshig la// 'da' mi srid pa'i bsrung thabs</text>
</item>

<item><p>93</p><section>1</section>
<text>ni// rang rig ye shes gcig pu bas// gcig pu zhes su bstan pa yin// rang rig ye shes gcig pu la// bya btsal med par ye bsrungs pas// lhun grub zhes su btags pa yin// zhes gsungs so// thig le kun gsal chen po las/ dam tshig bstan pa ste le'u re bzhi pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// dam tshig don bshad ji ltar lags// zhes zhus so// ston pas bka' stsal pa// rdo rje 'dzin pa nges zung zhig/ dam tshig ngo bo nges tshig dang// dbye ba mthun pa'i dpe ru bstan// dang po ngo bo bshad pa ni// 'da' mi srid pa'i ngo bo ste// lta ba rang rig ye shes yin// bsrung ba don gyi nges tshig yin// 'da' ru med pas dam tshig yin// ma nor nges pas dam tshig yin// de las mi 'da' dam tshig go/ dbye ba rnam pa gnyis yin te// bsrung mtshams bcas pa'i dam tshig dang// bsrung du med pa'i dam tshig go/ gong dang 'og tu shes par bya// dam tshig don las mi 'da' ba// thams cad nam mkha'i ngang las mi 'da' ltar// rang rig ye shes don las 'da' ba med// 'da' mi srid pa'i dam tshig yin// zhes gsungs so// thig le kun gsal chen po las/ dam tshig gi don bshad bstan pa'i le'u ste re lnga pa'o//// de nas yang gsang ba'i bdag pos zhus pa// kye kye bcom ldan rdo rje 'chang// dkyil 'khor phrin las ji ltar lags// zhes zhus so// ston pas bka' stsal pa// rdo rje 'dzin pa legs zung zhig/ dang po dkyil 'khor bshad par bya// ngo bo dang ni nges tshig dang// dbye ba mthun pa'i dpe ru bshad// dbye na rnam pa gsum du bshad// mtshon pa brda' yi dkyil 'khor dang// dam tshig ting 'dzin dkyil 'khor dang// rang bzhin grub pa'i dkyil 'khor ro// ngo bo rnam pa gsum yin te// mtshon pa brda' yi ngo bo ni// bris dang 'bur du btod pa yin// dam tshig ting 'dzin ngo bo ni// gang bsgoms yid la gsal ba yin// rang bzhin grub pa'i dkyil 'khor ni// sku gsum rgyal ba'i dkyil 'khor yin// rig pa dkyil la ye shes 'khor// chos sku'i ngo bo nges tshig yin// gtso bo dkyil la sems dpa' sems ma 'khor// longs sku'i ngo bo nges tshig yin// kun gzhi dkyil la tshogs brgyad 'khor// sprul sku'i ngo bo nges tshig yin// dpe ni nyi zla gza' skar shar ba bzhin// brjod lugs mang yang bsdus pa yin// zhes gsungs so// thig le kun gsal chen po las/ dkyil 'khor bstan pa ste le'u re drug pa'o//// de nas yang ston pas bka' stsal pa// gsang ba'i bdag po legs zung zhig/ ma bris ma bskyed ma bsgoms par// rang bzhin gsal ba'i dkyil 'khor la// bya rtsol</text>
</item>

<item><p>94</p><section>1</section>
<text>'das pa'i phrin las kyis// thog ma med pa'i don mdzad de// sku gsum rgyal ba'i dkyil 'khor du// ston pas sku gsum don mdzad pa// sku yi 'od dang gsung gi 'od zer las// ston pa sku gsum btsal du grub// byin rlabs rang bzhin tshig sbyor gyis// phr-in las 'gro don thogs med mdzad// byas pa med par lhun gyis grub// ces gsungs so// yang gsang ba'i bdag pos zhus pa/ phrin las don bshad gsung du gsol// zhes zhus so// ston pas bka' stsal pa/ rdo rje 'dzin pa legs zung zhig/ phrin las dag gi ngo bo ni// bya ba grub pa'i ye shes yin// phrin las nges tshig bstan pa ni// rang bzhin bya btsal las 'das pas// so so'i don mdzad phrin las yin// dbye na rnam pa gnyis yin te// rtsol ba yod dang med pa'o// rtsol bral phrin las rnam pa bzhi// chos sku dngos med spros dang bral// rtogs pas spros pa thams cad zhi/ zhi ba'i phrin las zhes su bya// yon tan nor bu bzhin du 'byung// rgyas pa'i phrin las zhes su bya// thams cad 'byung yang de las 'byung// thams cad gnas kyang de la gnas// thams cad thim yang de la thim// thams cad mnga' mdzad dbang bsgyur bas// dbang gi phrin las zhes su bya// rig pa dngos med pa'i chos med pas// phyogs med gang la'ang thogs pa med par 'char// thugs rje'i stobs kyis snang zhing bsdus pas na// drag po'i phrin las zhes su gsung ba yin// bya btsal med par nyi ma'i 'od zer gyis/ khams gsum mtshan mo'i mun pa sel ba ltar// thogs pa med pa'i thugs rje chen po yis// bya rtsol med pa'i phrin las chen por 'grub// ces gsungs so// thig le kun gsal chen po las/ phrin las kyi rang bzhin bya btsal med pa'i don bshad pa ste le'u re bdun pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// mchod pa rnal 'byor ji ltar lags// ston pas bka' stsal pa// rdo rje 'dzin pa legs zung zhig/ chos nyid dag pa'i pho brang na// rang rig ye shais ma 'gags shar// ye shes dbyings las shar ba yis// dbyings dang ye shes gnyis med 'gyur// ye shes gnyis med mchod pa yin// mtshan rdzogs rdo rje 'chang gi sar// yab yum bzhi bcu rtsa gnyis 'phrau// ye shes lnga yi ngang la rol// ma 'gags gnyis med mchod pa yin// sprul sku'i mchod pa rnam pa lnga// mchod rdzas gzugs sgra dri ro reg/ sems dpa'i khye'u lngas blangs nas// rig byed ngang du gnyis med thim// rgya mtsho chu bo'i 'phro 'du bzhin// mchod pa rgyun mi 'chad pa'o// zhes gsungs so// de nas yang rnal 'byor gsungs pa/ sku gsum 'du 'bral med pa ni// don la mos byed rnal 'byor yin// rnal</text>
</item>

<item><p>95</p><section>1</section>
<text>'byor chen po bsgom las 'das par rtogs// rtogs pa'i don la bya rtsol mi mnga' bar// rang gdangs chen po'i ngang la gnas pa ni// rnal 'byor dbang phyug chen po bya rtsol 'das pa yin// de don rang la gnas pa ni// rnal 'byor bla na med pa yin// rnal 'byor dag gi ngo bo yang// gnyis su med pa'i dgongs pa yin// rnal 'byor dag gi nges tshig kyang// blo dngos gnyis med 'byor pa dang// sku gsum dbyer med gyur pas 'byor zhes bya// dbye na rnam pa gnyis yin no// ming dang don du nga yis bshad// don gyi rnal 'byor gong bstan bzhin// zhes gsungs so// thig le kun gsal chen po las/ mchod pa dang rnal 'byor bstan pa ste le'u re brgyad pa'o//// de nas yang gsang ba'i bdag pos zhus pa/ sngags dang phyag rgya ji ltar lags// zhes zhus so// ston pas bka' stsal pa/ rdo rje 'dzin pa legs zung zhig/ dang po sngags kyi don bshad pa// mchog tu gyur pas sngags don no// ngo bo nges tshig dbye ba bstan// dbye ba rnam pa gsum yin te// gsang sngags rig sngags gzungs sngags gsum// gsang sngags dag gi ngo bo ni// shes rab snying rje gnyis su bstan// rig sngags dag gi ngo bo ni// shes rab dang ni ye shes yin// gzungs sngags dag gi ngo bo ni// shes rab dang ni ting 'dzin yin// sngags gsum dag gi nges tshig ni// shes skyob phyir na der brjod pa'o// sngags gsum dag gi phrin las ni// gzhi gnas bag chags sel dang ma rig log rtog sel// 'phral 'byung bag chags sel bar byed pa yin// zhes gsungs so// ston pas yang phyag rgya bka' stsal pa// phyag rgya chen po'i ngo bo ni// 'gyur ba med pa'i rang bzhin yin// phyag rgya chen po'i nges tshig ni// mi 'da' bas na phyag rgya yin// dbye ba phyi nang bsdus pa yin// phyag rgya bzhi dang rtsa lnga yod// 'di ru bsdus te bzhi bstan pa// chos dang bral ba chos kyi sku// phyag rgya chen po yin par bshad// rang rig ye shes dbyings las shar// dbyings nyid rig pa dang ldan pas// dbyings dang ye shes gnyis med ni// dam tshig phyag rgya yin par bshad// rang byung ye shes ma 'gag par// gsal bas chos kyi phyag rgya yin// thugs rje'i sku gnyis mi 'gag par// rtog med thugs rjes don mdzad pas// las kyi phyag rgyar bstan pa'o// phyag rgya'i dpe ni nam mkha' dang// rgyal po'i phyag rgyas btab pa la// de las 'da' bar mi nus bzhin// gsang sngags ma yin shes rab ma 'gags pas// phyag rgya ma yin thugs rje ma 'gags pa'o// zhes gsungs so// thig le kun gsal chen po las/ sngags dang phyag rgya bstan pa ste le'u re dgu pa'o//// de nas yang gsang ba'i bdag pos zhus pa/</text>
</item>

<item><p>96</p><section>1</section>
<text>bsnyen dang sgrub pa ji ltar lags// ston pas bka' stsal pa/ lag na rdo rje legs zung zhig/ lta ba rang rig ye shes de// ngo sprod bzhi yis gtan la 'bebs// rang gi mtshan nyid nyams su myong// de ni bsnyen pa'i don du bstan// lam la gnas pa'i nye bsnyen pa'o// lam grol gyur pas sgrub pa yin// lam gyi 'bras bu mthar phyin pas// bsgrub pa chen por gyur pa'o// gsang sngags mi bzla don la bzhag/ phyag rgya mi bsgom mi bskyed lhun gyis rdzogs// zhes gsungs so// thig le kun gsal chen po las/ bsnyen bsgrub gnyis bstan pa'i le'u ste bdun cu pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// zhal nas gsungs pa'i lung chen rnams// bshad pa'i thabs rnams gsung du gsol// zhes zhus so// ston pas bka' stsal pa/ rdo rje 'dzin pa legs zung zhig/ lung rnams che ba ngas bshad de// ston pa'i zhal nas gsungs pa las// gzhan gyi lung la ma brten pas// lung gis yid ches che ba dang// ston pa'i thugs rnam par dag pa las/ dang po rgyu med bar du rkyen med/ tha ma mi 'gyur bas/ 'gyur med nam mkha'i lung gis che ba ste/ nyes pa zad pas rdzun gyi tshig/ smra bar mi byed rgyu med pas// zhal nas gsungs pa'i bden pa'o// ston pa mkhas pa'i bdag nyid pas// tshig dang 'bru gnyer don sdebs legs// de bzhin nyid las mi 'da' bas// yid ches lung gis che bas so// ngas 'khor kun las spags gyur ba'i// dga' rab rdo rje'i don ched du// ston pa'i zhal nas gsungs pa yi// lung ma nor bar bris pa ni// rin chen gser gyi glegs bam la// bai DUr+Ya ni zhun ma yis// rang nan dag tu legs bris pas// tshig la lhad ma zhugs pa ste// de ni lung gi che ba'o// bskyed pa rdzogs pa rnam pa gsum// 'du 'bral med pa'i dgongs pa ni// lo ma me tog 'bras bu'i tshul// tha mi dad du bstan pa ni// gsang sngags kun dang mthun gyur te// gsang sngags spyi lung mi 'gal bas// gsang sngags kun gyi bka' 'dus pas// lung gi yid ches che ba'o// zhes gsungs so// thig le kun gsal chen po las/ lung gi che ba bshad pa ste le'u don gcig pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// lung gi don bshad gsung du gsol// zhes zhus so// ston pas bka' stsal pa/ rdo rje 'dzin pa legs zung zhig/ lung gi ngo bo nges tshig dang// dbye ba mthun pa'i dpe rnams bshad// ces gsungs so// rigs kyi bu lung gi ngo bo ni/ dbye ba'i sgo nas ston te/ don gyi lung gi ngo bo ni/ mi 'gyur ba sems kyi lung zhes bya ste/ rig pa nyid do// tshig gi lung gi ngo bo ni ston pas</text>
</item>

<item><p>97</p><section>1</section>
<text>gsungs pa las/ bsnan phri ma byas pa'i tshig go/ tshig gi lung la gnyis te/ snyan khung brgyud pa'i lung dang/ mngon du phyung ba'o// de la gnyis te/ drang don dang nges don no// lung gi nges tshig ni/ tshig gi don mtshon lung zhes bya/ yid chais pa'i phyir lung zhes bya/ zin pas lung zhes bya/ bde blag tu rtogs par byed pas lung zhes bya/ 'khyer bde bas kyang lung/ kun dang 'brel du btub pas na lung ngo// dpe ni rgyal pos bka' stsal pa lta bu dang/ snod spyad lung nas zin pa lta bu dang/ snod lung med 'khyer mi bde la/ lung can 'khyair bde ba lta bu dang/ 'dam gyi phur pa lta bu'o// zhes gsungs so// thig le kun gsal chen po las/ lung gi don bshad pa ston pa ste le'u don gnyis pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// man ngag bshad lugs ji ltar lags// zhes zhus so// ston pas bka' stsal pa/ rdo rje 'dzin pa legs zung zhig/ man ngag don gyi bshad lugs ni// spyi don rnam pa lnga yis bshad// lo rgyus don dang rtsa ba'i don// tshig gi don du bshad pa dang// yo ga'i don du bshad pa dang// dgos ched don du bshad pa'o// lo rgyus don la rnam gsum ste// gang zag dag gis 'phral la byas pa ma yin par// dus gsum sangs rgyas kun gyi dgongs pa brgyud pas bshad// sangs rgyas zhal nas gsungs pas yid ches 'gyur// nges pa don gyi 'khor yin pas// rin 'dzin brda' yi brgyud pas bshad// ldem po'i don la dgongs pa ma yin par// nges pa'i don du gsungs pas yid ches 'gyur// de bzhin bshad pa'i dus su rgyud bshad// brgyud pa 'brel ma chad pas nges par yid ches 'gyur// rtsa ba'i don du bshad pa ni// rang rig ye shes chen por bshad// tshig gi don du bshad pa ni// byin rlabs ngo bo tshig bsdebs te// sku gsum rgyal bas bshad pa'i lugs// mtshon byed tshig gis nges pa'i don bshad pa// gong du bshad pa bzhin du shes par bya// yo ga'i don du bshad pa ni// theg pa'i la shan phye la bshad// de yang kun gsal 'di bstan bzhin/ dgos ched don du bshad pa ni/ 'khrul pa gsum log rab 'bring rim pas grol// rin chen sbubs su grub mtha' rdzogs par bstan// zhes gsungs so// thig le kun gsal chen po las/ man ngag dgos ched lngas bshad par bstan pa ste le'u bdun cu don gsum pa'o//// de nas yang gsang ba'i bdag pos zhus pa// kye kye bcom ldan rdo rje 'chang/ man ngag rnam gsum mdzod gyur ji ltar lags// zhes zhus so// ston pas bka' stsal pa// lag na rdo rje legs zung zhig/ sku dang gsung dang thugs rgyud gsum// mdzod gsum man</text>
</item>

<item><p>98</p><section>1</section>
<text>ngag kun gyi gzhi// gzhi yi gnas lugs man ngag dang// de brjod tshig gi man ngag dang// tshig dang don sbyor man ngag gsum// sku gsung thugs kyi mdzod nas phyung// snying po gsum du shes par bya// zhes gsungs so// yang gsung pa// man ngag don gyi ngo bo dang// ming gi nges tshig bstan pa dang// de yi bye brag dpe dang bcas pa bstan// de yi dbye ba bstan pa ni// tshig dang don du shes par bya// don gyi man ngag ngo bo ni/ khong nas gab sbas don 'byin pa// ston pa rdo rje'i thugs la gnas/ gsal bar zhal du brjod pa'o// tshig gi man ngag ngo bo ni/ zhal nas gsungs pa'i tshig tshogs kun// ma nor don dang khrigs bsdebs nas// bde blag rtogs phyir dkar chag mnan// tshig don gsal bar byed pa yin// ngo bo dbye ba de bstan to// de yi nges tshig bstan pa ni// tshegs chung don che man ngag dang// nges don gdams ngag gang yin pa// brjod bral gsang phyir man ngag go/ nges tshig gtan tshigs bcas pa yin// ma yis gdams ngag bu la smras pa 'dra// spyir na rgyud lung man ngag gsum// rje blon dmangs dang 'dra bar bstan// zhes gsungs so// thig le kun gsal chen po las/ man ngag gi don gyi bshad pa ste le'u don bzhi pa'o//// de nas yang gsang ba'i bdag pos zhus pa// man ngag lung gi sa lam dang// pha rol phyin pa gsung du gsol// ces zhus so// ston pas bka' stsal pa/ lag na rdo rje nges zung zhig/ man ngag rdzogs pa chen po la// sa la sbyang du med pa yin// lam la 'grod du med pa yin// pha rol phyin bcu spyad du med// 'on kyang theg pa spyi dang sgo bstun la// sbyang du med pa'i sa rim dang// bgrod du med pa'i lam rim dang// spyad du med pa'i pha rol phyin pa bshad// ces gsungs so// de nas yang gsang ba'i bdag pos zhus pa// sbyang du med pa'i sa rim gsung du gsol// zhes zhus so// rdzogs chen chos nyid sa gcig la// yon tan rdzogs tshul bco lngas rtsi// rgyud lung spyi yi khog don kun bkrol nas// ngo sprod rnam bzhis tshe 'dir bden pa mthong// de la rab tu dga' ba'i sa zhes bya// man ngag don gyis blo yi the tshom bsal// rang gi rgyud la nges pa'i shes rab skyes// dri ma med pa'i sa ru btags pa yin// gsum pa 'od byed pa ni/ sems ye shes kyi dbang du 'dus te de nyid kyi rtsal du shes pas don brjod rag ma lus// bzhi pa 'od 'phro de don kun tu sgrogs// lnga pas dug lnga dug gsum ngang du dag/ drug pas sbubs gsum skabs kyi sku gsum gsal// bdun pas theg brgyad don las rab tu 'phags// brgyad pas rang gi don las ma g.yos mkhyen// dgu pas yon tan rang la rdzogs par</text>
</item>

<item><p>99</p><section>1</section>
<text>mkhyen// bcu pas chos rnams gang la'ang thogs med mkhyen// bag chag sbubs su rtogs pa skye lugs yin// rtogs ldan 'khrul pa'i snang ba 'gags pa'i tshe// chos nyid klong du ye shes 'od du gsal// bcu gcig sa la gnas pa kun tu 'od kyi sa// de tshe rang snang yin pas mkhyen pa khong nas shar// shes rab skyes pa'i stobs kyis skur gsal bas// tshom bu lnga las chos kyi spyan du shar// gsal la mi gnas pad+ma can gyi sa// gsung gi ngo bo rang byung yi ge drug/ ljags las 'od 'phros sprul pa'i skur gyur pa// bcu gsum yi ge 'khor lo tshogs chen la// sprul pa'i sku yis 'gro don rdzogs mdzad pa// rdo rje 'dzin pa bcu bzhi'i sa ru bzhag/ ye shes sbubs su rdzogs sangs rgyas pa yis// thugs rje gnas nas sgrol zhing rang rang gzhi la sbyor// gsang ba'i don gyis sbyor sgrol zhes su btags// rang 'byung tshig lngas zhi ba myang ngan 'das// rin chen sbubs su sku gsum klong na 'khyil// dper na gnam stong zla ba yongs rdzogs kyang// nyi ma'i stobs kyi zla ba mi snang la// tshes gcig dgongs nas bco lngas gsal ba 'od kyis kyang 'dug rdzogs gyur te// de nas zla ba skye ru med pa ltar// rin chen sbubs dang 'du 'bral med kyis kyang// 'khrul pa'i stobs kyi gsal ma nus// dang po'i sa nas bco lnga yongs rdzogs te// de las yar gshegs dgu la shul mi mnga'// nyi shu rtsa gcig sum cu sne sogs rnams// bco lnga'i 'dug tshul yon tan zur tsam yin// brtsi ba mas brtsi shes pa thad kar chod// gzigs pa ma 'gags yas gzigs te// rnam rtog mi mnga' sa ler mkhyen pa'o// zhes gsungs so// thig le kun gsal chen po las/ sa dang pha rol phyin pa dang/ lam lnga zhus pa'i sdom dang// sa'i rim pa dngos bstan pa ste le'u don lnga pa'o//// de nas yang gsang ba'i bdag pos zhus pa// kye kye bcom ldan rdo rje 'chang// sa yi don bshad gsung du gsol// zhes zhus so// ston pas bka' stsal pa// rdo rje 'dzin pa legs par nyon// ngo bo nges tshig dbye ba dang// mthun pa'i dpe ru bsdus pa bstan// kye ma rigs kyi bu/ sa yi don gyi ngo bo ni// chos nyid mi 'gyur ba'o// mtho dman dag gi ngo bo ni// shes rab dang snying rje che chung ngo// sa'i dbye ba ni 'jig rten pa'i sa dang// 'jig rten las 'das pa'i sa'o// 'das pa'i sa la gnyis te/ theg pa chen po'i sa dang/ theg pa chung ngu'i sa'o// chen po'i sa la thun mong dang khyad par sa'o/ khyad par 'dir bstan pa'o// nges tshig ni mi 'gyur ba'i phyir sa'o// gnas pas sa'o// dpe ni ma 'dres la rdzogs pa mchod rten gyi khri 'phang lta bu'o// zhes gsungs so// thig le kun gsal chen po las// sa'i</text>
</item>

<item><p>100</p><section>1</section>
<text>don bshad bstan pa ste le'u don drug pa'o//// de nas yang gsang ba'i bdag pos zhus pa// kye kye bcom ldan rdo rje 'chang// bgrod cing 'jug tu med pa yi// lam gyi rim pa ji ltar lags// zhes zhus so// ston pas bka' stsal pa// lag na rdo rje legs zung zhig/ lam med lam du 'jug pa rnams kyi nad che ba// phyin par 'dod pas ri dgas smig rgyur bsnyeg pa 'dra// de bas nges pa'i lam ma yin// bgrod med lam la rab gnas pa'i// 'du 'bral med pa'i dgongs pa las// ma nor nges pa'i lam chen gcig/ bgrod du med do chos nyid byang chub sems// rtsol bas bgrod pas ye shais mtha' la ring// 'jug tu med do rang rig ye shes lam// 'jug pa'i rtsol bas sdug bsngal mtha' ru lhung// 'on kyang ma bshad go bar mi 'gyur bas// bgrod med lam gcig rtogs pa'i thabs// sgra mthun don spags lam lngar bshad// bla mar bsnyen bkur yongs rdzogs nas// dam pa'i drung na gnas pa ni// tshogs kyi lam zhes de la bya// bla mas gdams pa'i don bshad de// gdams ngag rnam gnyis rgyud la sbyor// sbyor ba'i lam du nga yis bstan// ngo sprod rnam pa bzhi'i sgo nas// tshe 'dir nges pa'i bden pa mthong// mthong ba'i lam du bshad pa yin// bsgom du med pa'i bsgom pa dang// bsgom du yod pa'i med pa yis// 'du 'bral med par gnas pa ni// bsgom pa'i lam du nga yis bstan// sangs rgyas dgongs pa'i gdeng chen bzhi// mi gnas tshul gyis mthar phyin pas// mthar phyin lam du bshad pa yin// zhes gsungs so// thig le kun gsal chen po las// 'bras bu nges pa'i lam lnga bstan pa ste le'u don bdun pa'o//// de nas yang gsang ba'i bdag pos zhus pa// kye kye bcom ldan 'du 'bral med// lam gyi don bshad gsung du gsol// zhes zhus so// ston pas bka' stsal pa// gsang ba'i bdag po nges zung zhig/ lam gyi ngo bo nges tshig dang// dbye ba mthun pa'i dpe ru bshad// ngas bstan lam gyi ngo bo ni// 'du 'bral med pa'i rnal 'byor yin// lam gyi nges tshig bstan pa ni// ma nor bzhin du 'jug cing bgrod pa ste// mi 'bral gnas pas lam zhes bya'o// dbye ba rnam pa gnyis yin te// rgyu yi lam dang 'bras bu nges pa'i lam// dpe ni 'jig rten lam dang 'dra// rtsol bral lam gyi mtshon dpe ni// mkha' la khyung chen ldings pa 'dra// zhes gsungs so// thig le kun gsal chen po las// lam gyi don bshad bsdus pa ste le'u don brgyad pa'o//// de nas yang gsang ba'i bdag pos zhus pa// kye kye bcom ldan rtsol bsgrub 'das// spyod med lhun gyis grub pa yi// 'bras bu'i pha rol phyin pa bcu// sgra</text>
</item>

<item><p>101</p><section>1</section>
<text>mthun don spags gsung du gsol// zhes zhus so// ston pas bka' stsal pa// lag na rdo rje nges zung zhig/ pha rol phyin pa chen po bcu// zin pas rtsol ba'i nad spangs pa// lhun gyis gnas pas bzhag pa yin// snying po ye nas sangs rgyas la// rtsol ba'i bsam pas dbyings mi spyod// bsam gtan ting 'dzin sangs rgyas sku la bsgribs// sangs rgyas sku ni ma bsgribs kun tu gsal// lhun grub chen por ma rtogs pas// nges pa'i pha rol phyin pa min// yang dag nges pa'i don chen 'di// ngo bo nam mkha' lta bu las// yon tan snang ba phyogs med shar// shar yang rang rig rnam par dag/ de nyid sbyin pa'i pha rol phyin pa yin// dri med rnam dag tshul khrims pha rol phyin// 'gran zla med pas bzod pa'i pha rol phyin// brjod pa med pas brtson 'grus pha rol phyin// g.yo ba med pas bsam gtan pha rol phyin// 'gag pa med pas shes rab pha rol phyin// gti mug ma rig med pas de bzhin no// bya btsal mi mnga' thabs kyi pha rol phyin// skad cig spyod pas de bzhin no// 'gran zla med pas stobs kyi pha rol phyin// yon tan rang la rdzogs pas smon lam pha rol phyin// gzhi gnas ye shes yin pas ye shes pha rol phyin// zhes gsungs so// thig le kun gsal chen po las// pha rol phyin pa bcu spyad du med de// gzhi rdzogs su bstan pa ste le'u don dgu pa'o//// de nas yang gsang ba'i bdag pos zhus pa// kye kye bcom ldan rdo rje 'chang// don gyi pha rol phyin pa bcu// de yi don bshad ji ltar lags// ston pas bka' stsal pa// rdo rje 'dzin pa nges zung zhig/ pha rol phyin pa'i ngo bo dang// nges tshig dbye ba mthun dpe rnams// bsdus te don du gsal bar bshad// dang po ngo bo bshad bya ba// rnam grangs nges pa'i don la bzhag/ dbye ba'i sgo nas shes pa yin// nges tshig gtan tshigs bcas pa ni// mi gnas mtha' rdzogs pha rol phyin// dbye na rnam pa gnyis su 'dus// rgyu yi pha rol phyin pa dang// 'bras bu'i pha rol phyin pa'o// dper na don gnyer lam zhugs pa// 'dod pa'i yul du phyin pa'am// gru+u la brten nas mtsho las thar// skyes bu'i mtheb mos mda' bskyod bzhin/ mthar phyin grub pa'i sa la gnas// zhes gsungs so// thig le kun gsal chen po las// 'bras bu'i pha rol phyin pa'i don bshad bstan pa ste le'u brgyad cu pa'o//// de nas yang gsang bdag pos zhus pa// kye kye bcom ldan rdo rje 'chang// ston pas gsungs pa'i rgyud lung las// sbubs zhes gsungs pa ji ltar lags// zhes zhus so// ston pas bka' stsal pa// rdo rje 'dzin pa legs zung zhig/ sbubs kyi ngo bo nges tshig dang// dbye ba mthun pa'i dpe yis</text>
</item>

<item><p>102</p><section>1</section>
<text>bshad// dbye ba rnam pa gsum yin te// rin chen sbubs dang 'od kyi sbubs// bag chags sbubs dang gsum yin no// dang po'i mtshan nyid bstan pa ni// rnam dag zang thal mi rtog 'gyur ba med// 'gag med kun gsal ye shes sku// phyogs gcig mtshon pa man shel bzhin// zhib tu gong bstan gzhi snang bzhin// rin chen sbubs te chos sku yin// bar pa'i mtshan nyid bstan pa ni// 'gag med ye shes 'od kyi sku// sum cu rtsa gnyis mtshan 'chang ba// tshom bu'i dkyil 'khor chen po lnga// gsal 'tsher lhun sdug gzi brjid ldan// 'od kyi sbubs te longs sku yin// tha ma'i mtshan nyid bstan pa ni// bag chags rnam bzhi yongs rdzogs pa// phung po khams dang skye mched bcas// tshogs brgyad sems dang bcas pa ni// bag chags sbubs su nga yis bstan// de la sbubs gsum ngo bo ni// gong bstan sku gsum yin par bshad// sbubs zhes bya ba'i gtan tshigs ni// bzhugs pa'i rten du gyur pa'o// sbubs zhes bya ba'i spyi tshig go/ so so'i nges pa bstan pa ni// yon tan kun 'byung rin chen sbubs// snang la rang bzhin med pas 'od kyi sbubs// chu zla me long gzugs brnyan dang// 'ja' tshon lta bu'i dpe yis bstan// rnam rtog mthu brtas bag chags sbubs// zhes gsungs so// thig le kun gsal chen po las// sbubs bstan pa ste le'u gya gcig pa'o//// de nas yang gsang ba'i bdag pos zhus pa// kye kye bcom ldan rdo rje 'chang// ston pas gsungs pa'i rgyud lung du// snang ba'i bye brag gsungs pa rnams// de yi don bshad gsung du gsol// zhes zhus so// ston pas bka' stsal pa// lag na rdo rje legs zung zhig/ snang ba'i ngo bo nges tshig dang// dbye ba so so'i dpe ru bshad// dang po dbye ba rgyas bsdus gnyis// rgyas pa la yang rnam pa bzhi/ 'gro drug zhen pa'i snang ba drug/ rgyu 'bras blo yi snang ba bcu// rtogs ldan don gyi snang ba gcig/ dbyer med kun tu bzang po'i snang ba bzhi'o// bsdus pa'i snang ba rnam pa gsum// ma dag 'khrul pa'i snang ba dang// dag pa 'jig rten pa'i snang ba dang// yang dag pa ye shes kyi snang ba'o// dang po rgyas pa rnam bshad na// 'gro drug zhen pa'i snang ba drug/ shes bya'i dkyil 'khor ma 'gags pa'i// snang ba'i dngos po 'di nyid la// dmyal bas tsha grang gnyis su mthong// yi dwags gsum la snang ba gsum// phyi nang spyi mthun snang ba'o// phyi yis zas la rnag khrag dang// gos la tsher ma lta bu'o// gcig la zas snang srung mas bsrungs// gcig la bsrung med zos pas dug/ de bzhin yi dwags gsum la snang// byol song gnyis la snang ba gnyis// byings na gnas la mun pa dang/ kha 'thor gnas la gyen thur snang// mi la</text>
</item>

<item><p>103</p><section>1</section>
<text>mthun snang 'di nyid de// rang rang yul mi khyim mtshes sogs// lha ma yin la go mtshon snang// lha la rin chen bdud rtsir snang// blo snang zhen pa'i bag chags yin// rgyu 'bras blo yi snang ba bcu// mu stegs rtag pa'i snang ba yang// rtag pa'i dngos po 'di las gzhan mi snang// mu stegs chad pa'i snang ba yang// 'di yod phyi ma med pa ste// snang ba 'di nyid glo bur byung ba la// zhig pas 'byung ba lnga yi ngang du zhi// med chad snang ba gzhan mi snang// nyan thos g.yag rnga ne'u seng dang// gong bu cha shas med par blta// gzung 'dzin chos kyi bdag tu snang// rang rgyal gong mthun phyogs gcig stong// phung po khams la phyogs gcig bdag med pa'o// mdo sde don dam stong pa nyid// kun rdzob sgyu ma tsam du snang// gsang sngags phyi nang gnyis po dang// don dam mdo sde mthun pa la// kun rdzob snang ba so sor mthong// kr-i yas rigs gsum rje khol mthong// u pas lha dang dpon g.yog mthong// yo gas spun dang grogs por mthong// ma hAs phung po lhar snang mthong// a nus dbyings dang ye shes mthong// kun gyis rgyu 'bras ma spangs shing// dngos por mi bden blo la snang// rgyu 'bras blo yi snang ba yin// rtogs ldan don gyi snang ba ni// rdzogs chen rtogs pa'i snang ba yin// thams cad chos sku'i ngo bor mthong// kun tu bzang po'i snang ba ni// gong ma dang mtshungs gnyis med snang// thog ma'i gzhi snang 'dug tshul yin// bsdus pas snang ba rnam pa gsum// ma dag 'khrul snang gong bstan rigs drug yin// dag pa'i 'jig rten pa'i snang ba sa bcu'i byang chub sems dpa' yin// yang dag ye shes snang ba ni gzhi snang gong dang mtshungs pa yin// snang ba'i dbye ba rgyas bsdus bstan pa'o// snang ba'i ngo bo bstan pa ni// dbye ba gong nas shes par gyis// 'og tu zur tsam brjod mi lang// yang dag nges pa'i ngo bo ni// chos nyid gdangs dang snang ba dag gi nges tshig ni// 'gag med yul du+u mthong bas snang bar brtags// dpe ni dbye ba'i khog tu bstan// 'di ru nges pa'i dpe bstan pa// nyi ma dag la zer snang dang// mar me dag las 'od snang bzhin// snang zhing rang gi gdangs la bzhugs// de bzhin ye shes chen po las// ye shes rang gdangs zang thal snang// ye shes rang gi gdangs la bzhugs// chos nyid dag pa'i dpe bstan pa// me long la sogs bzhin snang bzhin// gong du bshad pas 'dir ma brjod// bsdus pas gnas pa'i yul gsum yin// zhes gsungs so// thig le kun gsal chen po las/ snang ba'i don bsdus nas gsal bar bstan pa ste le'u gya gnyis pa'o//// de nas yang gsang ba'i bdag pos zhus pa// kye kye bcom ldan rdo</text>
</item>

<item><p>104</p><section>1</section>
<text>rje 'chang// snang ba de la gnas pa yi// chags lugs bzhi po ji ltar grub// ces zhus so// ston pas bka' stsal pa// lag na rdo rje nges zung zhig/ dang po thugs rje rtsal gyi chags lugs ni// rig pa'i mtshan nyid rnam lnga las// rang byung ye shes 'od du gsal// de las gzung 'dzin rtog 'gyus pas// 'od de lus kyi rten du 'gyur// thugs rje rtsal gyi chags lugs yin// de ni 'khrul pa'i sems can la'o// thugs rje sprul sku'i chags lugs ni// longs sku yab yum zhal bar nas// yi ge drug pa 'od du 'phro ba'o// srid pa gzhi yi 'dzin lugs ni// dang po bag chags lus 'di la// brtags nas srid pa'i cha bzung ba'o// de nas lus byings bskyed pa'o// mig gnyis dag nas rtsa gnyis shar/ de rtsa yi mdud pa gyur pas/ de las lus bskyed pa'i rtsa'i yan lag rnams shar ro// de'i nang du+u tsit+ta dang/ glo ba la sogs nang khrol rnams// don snying so sor rdzogs pa grub// sdud byed lus kyi chags lugs yin// gso byed bcud kyi chags lugs ni// ma bu'i lte ba gnyis 'brel te// lte ba'i nang nas bskyed par byed// de yis stabs dang gzi mdangs 'phel// zhes gsungs so// thig le kun gsal chen po las/ chags lugs bzh-i bstan pa ste le'u gya gsum pa'o//// de nas yang gsang ba'i bdag pos zhus pa// kye kye bcom ldan rdo rje 'chang// rgyud lung kun nas gsungs pa yi// bar do rnam bzhi gsung du gsol// zhes zhus so// ston pas bka' stsal pa// rigs kyi bu legs par nyon cig/ bar do rnam pa bzh-i po ni// rang bzhin dag gi bar do dang// ting nge 'dzin gyi bar do dang// chos nyid 'od gsal bar do dang// srid pa'i bar do rnams so// de la rang bzhin gyi bar do ni// da lta'i 'khrul snang 'di nyid yin// ting nge 'dzin gyi bar do zhes bya ba ni// las su+u ma rung bsgom dus yin// chos nyid bar do zhes bya ba// 'khrul snang 'gags nas zhag lnga'i bar// rang rig ye shes 'od du 'char// 'od la gnas par bar do yin// srid pa'i bar do zhes bya ba// chos nyid 'od gsal snang ba yang// rtogs pa'i shes rab ma skyes pas// snga nas ye shes bag la zha// sngar gyi bag chags snang ba 'char// dbang po kun tshang thogs med ldan// srid pa'i sha gzug sngon du shar// rang dang rigs mthun lha mig mthong// lus dang 'dug sa 'tshol bar byed// ngo bo dbye bar bcas pa'o// nges pa'i don la mi gnas par// rang sa ma zin bar do'o// nges pa'i gtan tshigs zhes bya'o// dper na 'jig rten don gnyer ba// 'gro sar ma phyin bar zhag bzhin// rang bzhin gnas pa'i bar do la// rgyud lung kun gyi khog bkrol te// ngo sprod rnam bzhis</text>
</item>

<item><p>105</p><section>1</section>
<text>gtan du dbab// rang rig blta ba'i thag bcad pa'o// ting 'dzin bar do gsal bar bya// chos nyid bar do ye shes ngos bzung ba'o// gal te de ltar ma gyur pas// srid pa'i bar dor las kyi 'phro mthud do// zhes gsungs so// thig le kun gsal chen po las// bar do bstan pa ste le'u gya bzhi pa'o//// de nas yang gsang ba'i bdag pos zhus pa// kye kye bcom ldan rdo rje 'chang// chos nyid bar dor grol ba'i thabs// sems dang ye shes ji ltar dbye// zhes zhus so// ston pas bka' stsal pa// rdo rje 'dzin pa legs zung zhig/ sems dang ye shes rnam pa gnyis// gcig min tha dad ma yin te// dbye ba rab tu dka' ba'i chos// sems ni ye shes rtsal yin te// sems kyi gzhi ma ye shes yin// de bas sems dang ye shes gnyis// gcig pa dang ni tha dad pas// grol ba'i ma grol ba zhes bya'o// sems dang ye shes dbye ba ni// ngo bo'i sgo nas dbye ba dang// gnas kyi sgo nas dbye ba dang// lam gyi sgo nas dbye ba dang// 'byung ba'i sgo nas dbye ba dang// skyon yon so so'i sgo nas dbye// de la ye shes ngo bo ni// rang bzhin rnam par dag pas chos kyi sku// 'dug tshul 'od du gnas pas gzugs kyi sku// snang tshul phyi nang med pas ye shes zang thal yin// sku gsum dbyer med dngos po'i sgrib las 'das// zhib tu gong bshad 'dir mi brjod// sems kyi ngo bo bstan pa ni// sbubs dang bcas pa'i gzung 'dzin yin// sems dang ye shes gnas bstan pa// ye shes chen po'i bzhugs gnas ni// rnam dag dbyings kyi thig le yin// de ltar rin chen klong na bzhugs// 'dug tshul gnas dang snang tshul 'byams// gong dang 'og tu shes par bya// sems ni rlung can grang na bzhugs// lam yang rnam pa gnyis su bstan// rin chen rgya mtsho sbrel ba ni// dkar 'jam khog pa stong pa'i rtsa// thig le khrag gis ma gang bar// ye shes chen po phyogs med rgyu// de ni ye shes lam du bshad// mgrin pa sems kyi lam du bstan// de la dbugs rgyu ba'i rgyu srang yin// sgo la rnam pa gnyis su bshad// ye shes sgo dang sems kyi sgo// ye shes sgo la gnyis yin te/ khyab la mi snang sgo dang lkog gyur sgo// rnam pa gnyis su bstan pa yin// gsal ba'i bdag nyid zang thal bas// mngon gyur ye shes sgo ste spyan du bstan// sems sgo 'dod pa'i sgo gsum yin// dbugs rgyu dang mi rgyus rnam shes phye ba'o// ye shes yon tan kun snang rdzogs// sems kyi skyon ni 'khor ba'i chos// de dang de las byung bas brtsi// kye ma rigs kyi bu/ don de zab mo brda' dang sbyar te bshad na// sngon ri rab ri yi rtse mo// rgya mtsho nyi ma can na// klu'i rgyal po nor (8)</text>
</item>

<item><p>106</p><section>1</section>
<text>bu'i 'od ldan zhes bya ba bzhugs so skad/ khong skyo nas yar mar gzigs pas/ rnam dag pad+ma'i tshal bya ba na/ rin po che'i khang pa nyi zlas brgyan pa bya ba 'dug pa mthong ngo// der khong yang byon te/ bzhugs pa'i pho brang byas skad/ gong ma la mchod khang byas te bzhugs skad do// de nas yang gzigs pas/ rlung can gyi grong khyer bya ba na// blon po kun byed bya ba 'dug pa mthong ngo// der byon nas de blon por bskos so// rgyal blon 'khrug par gyur skad do// de nas blon pos bskyod pa'i shugs kyi rta la zhon nas/ kun tu rgyu ba'i srang du phyin te/ 'thab rtsod kyi sgo gsum du byon nas/ rin po che rnam pa lnga btsal nas/ rgyal po la dpya phul bas/ rgyal po la mnyes pa dang tshim pa ma byung ste/ dmangs dang blon po yi mug ga chad nas// rgyal blon 'thabs pas// rgyal pos blon po la chab bsal// dmangs choms la phab nas// rgyal blon bral bas mchod pa rgyun chad de/ rgyal po pho brang du bskyod/ 'thabs zla med pas/ shin tu so bsod skad do// dz+nyA na tsit+ta pra be sha yA swa du A+e te kA la/ zhes gsungs so// thig le kun gsal chen po las/ sems dang ye shes dbye ba bstan pa ste le'u gya lnga pa'o//// de nas yang gsang ba'i bdag pos zhus pa// kye kye bcom ldan rdo rje 'chang// ngo sprod rnam bzhi gsung du gsol/ zhes zhus so// ston pas bka' stsal pa/ kye kye rdo rje 'dzin pa nges zung zhig/ rang gi byad kyi mtshan nyid ni// me long dag la rab brten nas// ji ltar gtan la 'bebs pa ltar// sku gsum 'du 'bral med pa'i don// ye nas rang la lhun grub pas// brda' dang ngag gnyis kyis gtan la dbab// kye gsang ba'i bdag po// ngo sprod ni bzhir shes par bya'o// ci'i phyir na// yul bzhir nges pa'i phyir na'o// bzhi gang zhe na/ chos sku rin po che'i sbubs dang gcig/ longs sku lnga ldan dang gnyis/ sprul sku bar do gsum/ sku gsum 'du 'bral med pa rdzogs ldan no// de bzhi ni mi brdzun zhing nges pas the tshom dang bral lo// bden bzhi tshul gyi rnam pa can/ ngo sprad par bya ba'i shes pa ma 'gags pa'o// rigs kyi bu grangs nges pa'i gtan tshigs so// gdams pa sgrogs pa'i tshe/ go rim gnyis su bstan pa ni// gzhi lhun grub kyi go rim dang/ rtogs pa mngon gyur gyi go rim mo// kye gsang ba'i bdag po/ gzhi lhun grub kyi go rim ni/ dang po chos sku'i ngo sprad do// de nas longs sku'i ngo sprad do// de nas sprul sku'i ngo sprad do// de nas sku gsum 'du 'bral med par ngo sprad do// sprad thabs la gnyis/ brda' gcig dang ngag dang gnyis so go/ mtshon dang po brda' ni pa'i brda' la bzhi ste/ rdo rje sems dpa'i me long gi man shel nang du 'ja' 'od lnga/ dang/ 'dra me long nang du</text>
</item>

<item><p>107</p><section>1</section>
<text>'bag dang/ 'od mig gnyis khyim kha sbyor dang/ nyi 'od dang zer ma'o// brjod pa'i sgra la bzhi ste// dang po chos sku mtshon pa'i dpe/ kye snod ldan thugs kyi me long man shel 'di/ chos sku dngos 'di ni ma yin te/ 'di shel ci 'dra bar shes par bya'o// dpe shel 'di la phyi nang med pa ltar/ chos kyi sku la phyi nang med par shes par bya'o// dpe shel 'di la mdun rgyab med pa ltar/ chos kyi sku la mdun rgyab med pa yin// dpe shel 'di zang thal ba bzhin/ chos kyi sku dri med dag pa zang thal yin/ dpe 'di la nang med nang na rkyen med nam mkha' gsal ba ltar/ chos kyi sku zang thal gyi ngang na/ sku gsum nang gsal du gnas te/ stong pa ye shes kyi snying po can du rig par gyis shig/ 'di'i shel nang na 'od lnga phyir 'char ba ltar/ chos sku las gzugs sku gnyis phyir gdul bya gnyis la snang ba'o// rigs kyi bu longs sku'i gdams pa ni// 'dra 'bag me long ngos la bstan pa'i tshe// me long dag cing gsal ba ltar// chos nyid dag cing gsal ba'o// me long nang na gzugs brnyan snang la rang bzhin med pa ltar/ chos nyid klong na sku lnga snang la rang bzhin med par gnas/ rigs kyi bu sprul pa brda' dang ngag dang sbyor dus su// ngag gis kyis ngo sprad pa ni me long dag cing gsal ba ltar// chu yi sgron ma mig gnyis dag pa'i dbyings// me long ngos mig zim byas te bltas pas la 'od lnga gsal ba ltar// rtags mig gi 'od 'byung ba'i kyi ye shes sprul sku 'od du gsal// sku gsum 'du 'bral med pa brda' dang ngag sbyor tshe// kye gsang bdag nges par zung zhig/ nyi ma'i seng ge'i lta ltangs gyis snying po zer 'od bcas pa bzhin// chos kyi sku la thugs rjes gzugs skur brgyan// nyi ma 'od zer gnyis dang mi 'bral bzhin// sku gsum ye nas 'du 'bral med par gnas/ kye gsang bdag nges par zung zhig/ rtogs pa mngon gyur go rim ni// bar do man chad brtsi ba ste// sprul pa'i sku yi ngo sprod ni// chos nyid bar do'i ngo sprod yin// longs spyod rdzogs pa'i sku yi ngo sprod ni// lnga ldan dag gi ngo sprod yin// sku gsum 'du 'bral med pa'i ngo sprod ni// rdzogs ldan dag gi ngo sprod yin// chos kyi sku yi ngo sprod ni// rdzogs ldan chen po'i ngo sprod yin// gdams ngag dang mthun par bshad par bya// dang po bar do'i ngo sprad bya// de rtogs sku ru snang bas na// de nas lnga ldan ngo sprod bya// de nas mngon shes la sogs pa'i// che ba yongs su rdzogs pa na// rdzogs ldan ngo sprod bya ba yin// thugs rje byung nas mya ngan 'das// de bas rdzogs ldan chen po yin// ngo sprod ngo sprod gdams ngag kyang byung gsum dag nges par bstan// dpe ni gang gi brda' bzhi la// rtags ni byang chub sems yin te// ngo</text>
</item>

<item><p>108</p><section>1</section>
<text>sprod bzhi yi 'gyur med rtags// don ni sku gsum 'du 'bral med// bden don rnam pa bcu gnyis yin// sprad pa'i yul bzhi gong bstan pa// de nyid rnam pa bcu drug rig/ de la dgongs pa rnam pa bzhi// lhun grub nges pa'i gdams pa bzhis// ngo sprod rtogs pa thob par 'gyur// mngon gyur yul gyi gdams pa bzhis// ngo sprod rtogs pa thob par 'gyur// de ni dgongs pa mdor bsdus yin// de yi mtshan nyid rgyas bshad na// thig le nyag gcig ngo sprod kyis// chos sku rang gnas don rtogs shing// rin chen sbubs kyis dgongs pa chod// ma hA yo ga'i ngo sprod kyis// ye shes lnga ldan dgongs pa chod// rdzogs pa chen po'i ngo sprod kyis// sprul sku rang gnas don rtogs shing// chos nyid bar do'i dgongs pa chod// a nu yo ga'i ngo sprod kyis// sku gsum 'du 'bral med par rang gnas don rtogs shing// rdzogs ldan dgongs pa chod pa yin// ngo sprod rnam bzhi byas pa yis// yul bzhi rim par 'char ba'i tshe// shes pa'i dran pa re re sad// so so'i grub mtha' re re rdzogs// mthong ba'i yul la shes pa'i dran pa sad// dran pa bzhi yi ting 'dzin rgyal// de tshe mngon par sangs rgyas shing// zhi ba mya ngan las 'das pas// rnam pa nyi shus byang chub pa'o// de ltar rtogs nas sangs rgyas pas// rnam pa kun rig sangs rgyas mchog/ ngo sprod bzhi yi dgongs pa yin// de rnams mi ldan ma sprad skyon// rdo rje sems dpa' bdag gis bshad// ces gsungs so// thig le kun gsal chen po las/ ngo sprod bzhi bstan pa ste le'u gya drug pa'o//// de nas yang gsang ba'i bdag pos zhus pa// kye kye bcom ldan rdo rje 'chang// gang gsung don rnams rtogs pa yis// 'khrul pa'i snang ba ji ltar 'gag/ ye shes snang ba ji ltar 'char// rang re'i shes pa ji ltar 'jug/ rtags kyi rim pa ji ltar 'byung// rab 'bring grol lugs ji ltar lags// zhes zhus so// ston pas bka' stsal pa// gsang bdag nges pa'i don 'di zung// 'jig rten 'khrul pa'i snang ba 'di// dang po rang las shar ba'i phyir// tha ma rang gi ngang du grol// gong bstan rang shar rang grol bzhin// snang ba sems kyi ngang du 'dus// gzung bar bya ba'i yul dang bral// sems rtogs ye shes dbang du 'dus// 'dzin par byed pa'i sems dang bral// gzung 'dzin bral ba'i rig pa la// ye shes rang gdangs 'od gsal bas// mkha' la gzha' tshon gsal ba ltar// chos nyid klong na ye shes gsal// mtha' dbus med par kun la khyab// de tshe shes pa de la 'jug/ dngas ma'i 'byung ba rnam pa lnga// chos nyid ngo bo lnga las shar// de las snang ba'i 'byung ba lnga// rang rang ngang du dag cing thim// 'byung</text>
</item>

<item><p>109</p><section>1</section>
<text>ba'i skabs su bstan pa bzhin// dang po sa la sa thim pas// lus lci shes pa 'thib pas yin/ de nas chu la chu thim pas// lus po kha sna skams pa yin// de nas rlung la rlung thim pas// lus dang shes pa rdib cing bying// de tshe me la me thim pas// lus ni drod dang bral ba yin// rnam shes nam mkha'i ngang du thim// tshor ba bde sdug rtog pa bral/ khyab pa med pa'i gdangs la gnas// chos nyid rang gi ngo bo lnga// thig le lnga yi bdag nyid can// rang bzhin dag pa'i nam mkha' dang// gnyis med gcig min don gyis gnas// ci phyir 'di las logs na med// bag dang ma bral kha dog dbyibs// de bas de snang de yi ngo bo bas// de phyir de la skad ces brjod pa'o// ye shes gzhi la bros pa'i rtags// ri rab rtse nas nyi ma nub// rlung bzhi rim pas zhi 'gyur nas// las kyi rlung gis bskyod 'gyur nas// 'chi bdag bdud kyi grong khyer nas// bdud kyi so pa mi gcig po// dus la bab dang ma bab blta// mang yang nges rtags bsdus pa yin// zhes gsungs so// thig le kun gsal chen po las/ grol sa spyi yi mtshan nyid sdom dang rtags bstan pa ste le'u gya bdun pa'o//// de nas yang gsang ba'i bdag pos zhus pa// kye kye ston pa rnam par grol// spyi yi bye brag de ltar na// rab 'bring tha ma'i grol lugs rnams// ma nor rim pas gsung du gsol// zhes zhus so// de nas ston pas bka' stsal pa// rdo rje 'dzin pa nges zung zhig/ dbang po yang rab gyur pa la// ye nas zang thal chen po las// bar do med cing skad cig med// de lta nyid du gnas pa yin// rang bzhin dag pa'i nam mkha' la// chos nyid dag pa'i ngo bor gnas// de la rig pa zang thal shar// shar ba ma yin gnas pa yin// dper na nam mkha' zang thal la/ khang khyim byas pas nam mkha' gud du chad/ khang pa'i nang gi nam mkha' dang// rang bzhin dag pa'i nam mkha' gnyis// sgo 'am mthongs nas sgrib med par// nam mkha' gnyis po sgrib med gsal// bag chags sbubs kyi rig pa dang// nam mkha' gnas pa'i rig pa gnyis// ye shes sgo yis mtshams sbyar nas// bag chags lus kyis ma bsgribs par// gnyis med zang thal chen por gnas// rtogs pa'i don chen de ldan na// seng ge mchongs pas sa bcad ltar// ye shes zang thal chen po yis// bar dor skye 'gag mi gnas par// rin chen sbubs kyi ngang du gcod// de bas ye grol chen por gnas// de la rtsis gdab mi bya'o// ji ltar don brjod mi shes pa'i// dbang po dman pa'i gang zag la// grol lugs rtsis gdab bya ru med// byas kyang nges pa mi rnyed pas// skye ba gcig gis thogs par bshad// de nas de nyid 'phrad</text>
</item>

<item><p>110</p><section>1</section>
<text>par 'gyur// 'bring la rab 'bring tha ma gsum// 'bring gi rab dang 'bring gi 'bring// 'bring gi tha ma rnam pa gsum// 'bring gi rab kyi grol lugs ni// skad cig gsum la grol bar 'gyur// dang po snang ba tshur la 'jug/ sgo lnga'i rnam shes dag la'o// nang gi 'byung ba 'od la 'dus// rnam shes lnga yang de bzhin 'jug/ rtsal snang gzhi la 'dus pa ni// mtshon gyi dru gu bsdogs pa bzhin// de tshe rlung bzhi rim zhi nas// snying rje med pa las kyi rlung// srog pa rtsa nas ldang bar 'gyur// de tshe gnas nas lam du 'jug/ lam nas sgo ru myur du 'byung// sgo yi snang ba chos nyid klong du 'char// thugs rje rgyun gyi thag pa zang thal la// zhon nas ye shes rang gi gdangs la 'jug/ de ni skad cig dang po la'o// de tshe skur snang shes rab skye// bzhi bcu rtsa gnyis mngon gsal ba// me long nang gi gzugs brnyan bzhin// ye shes lnga ldan dgongs pa yin// gong du zhib par brjod pa'i phyir// 'di ru brjod par mi bya'o// de las mngon shes chos spyan 'char// sku gsum rnam par bzhag pa ste// yi ge drug gi 'od zer 'phro// sprul pa'i skur gyur don rnams byed// de tshe rdzogs ldan dgongs pa rdzogs// de ni skad cig gnyis pa la'o// de nas mya ngan 'das 'gyur te// blo dang 'khor ba'i chos can la// 'das te mi gnas ngang du thim// ye shes spyan gcig 'gyur med gsal// rdzogs ldan chen po'i dgongs pa rdzogs// de ni skad gcig gsum la'o// 'bring gi 'bring gi grol tshul ni// dang po phyi nang 'khrul pa 'gags// gnyis pa rang gdangs 'od du gsal// gsum par de la skad cig gnas// bzhi par rang snang shes rab skyes// ma rig bdud bzhi nges bcom ste// bzhi bcu rtsa gnyis mngon sangs rgyas// 'bring gis lnga ldan dgongs pa rdzogs// mngon shes drug ldan rjes dran drug/ nam mkha'i mthongs nas nyi shar ltar// rnam pa kun mkhyen ye shes shar// 'a sogs yi ge rnam drug 'phro// de ni sprul sku'i rgyu yin te// las dag gang zag rnam pa gnyis// 'phro 'du byed pa'i bar du 'phro// dkar dmar rnam gnyis lus kyi rgyu// yi ge drug pa'i byang chub sems// lus kyi rgyu las sems kyi rgyu shar bas// dkar dmar klong na rig par gnas pa ni// gnas la gnas gab lus dang sems kyi tshul// de nas lus kyis 'grau don mdzad// 'gro ba ma lus thams cad la// rang rig ye shes ye gnas pas// snying po 'gyur med 'gag pa med// de don nges pa kun la sgrogs// thugs kyi snying po 'gro la shar// ston pa nga yi dgongs pa langs 'gyur bas// yid 'dres bcud la bcud gab 'gyur// de yis nges par grol bar 'gyur// 'bring gis rdzogs ldan dgongs par</text>
</item>

<item><p>111</p><section>1</section>
<text>rdzogs// de nas skad cig drug pa la// sangs rgyas mya ngan yongs 'das te// ye shes rlung gi stobs rnams kyis// dang por chos skur gzigs sku bskyod// tha ma gtso 'khor rim pas thim gyur te// ye shes rlung gis chos nyid ngang la bskyod// de tshe 'byung ba'i mtshan ma rang sar thim// sprul sku'i 'byung lnga 'od lnga'i ngang du thim// de lnga ye shes lnga yi 'byung bar grol// dang po ma la shar bas ma yi ngang du zha// dang po shar yang dbyings kyi ngang nas shar// bar du gnas kyang chos nyid ngang du gnas// mtha' ma thim yang chos nyid ngang du thim// spyan gsum rnam dag 'gyur med gcig tu gsal// chos nyid ngang na rig pa'i ye shes gnas// phyir mi gsal la ye shes nang du gsal// bum pa'i nang gi mar me gsal ba bzhin// de tshe 'gyur med sku gsum rang sa zin// 'bring gi rdzogs ldan chen po'i dgongs pa rdzogs// 'bring gi tha ma'i grol lugs ni// phyi yi 'byung ba rnam pa lnga// snang byed sgrol ma lnga la tshur shar te// gzung ba'i yul dang bral ba'o// sgo lnga gsal ba'i sgron ma ni// ye shes dbang du 'dus pas 'dzin rtog bral// nang gi 'byung ba rnam pa lnga// rig pa'i sgron ma ye shes rtsal snang lnga la 'dus// de ni rtsal gzhi la 'dus par bstan pa'o// de'i tshe na thugs rin po che nyi zla kha sbyor gyi klong yangs pa na/ 'byed pa med pa'i shes rab klong gcig tu 'dril lo// de ni bag chags kyi sbubs kyi rang sangs te/ skad cig ma dang po la gnas so// de'i dus su 'byung ba bzhi bros pas rtags rim pas 'byung ngo// snying rje med pa las kyi rlung la sogs pa rlung lnga gnas pa ni// 'degs par byed pa'i rlung tshigs pa la gnas te lus yang zhing bskyod nus so// de zhi bas lus mi theg ste/ de ni sa dang 'grogs pa'i rlung ngo// bkrag dang gzi mdangs skyed pa'i rlung ni lus spyir khyab par gnas te// de ni khyab byed kyi rlung zhes bya ste// lus kyi snum bkrag dang gzi mdangs 'byin pa'o// shin tu sngar bas rkyen phra mos kyang 'bros nus te/ lus mdangs dang bkrag 'chor ro// de ni chu dang 'grogs pa'i rlung ste// de zhi bas mdangs nyams so// me dang dus mnyam pa'i rlung ni pho ba na gnas te/ des ni zas 'ju ba dang lus byings dro bar byed do// de zhi bas drod 'chor zas mi 'ju/ de ni me dang 'phrogs pa'i rlung ngo// dngas snyigs 'byed pa'i rlung steng sgo 'og sgo gnyis la khyab par gnas te/ de ni rlung gi rlung ste/ zas dang snyigs 'byed pa dang// snyigs ma thur du sel bar byed do// thig le dkar dmar dang dri chu la sogs pa sel lo// de zhi bas pho ba rdzing ba dang/ shes pa dang lus bying ngo// snying rje med pa las kyi rlung ni/ rlung 'khor ba srog pa rtsa na gnas te/ srog 'dzin</text>
</item>

<item><p>112</p><section>1</section>
<text>pa'i rlung yin pas// ji srid gnas pa'i bar du/ lus sems mi 'bral lo// de ni rnam par shes pa dang 'grogs pa'i rlung ste/ de bskyod pas tsit+ta nas lam rtsa dar dkar gyi skud pa 'dra ba der bskyod de/ rtags kyi gsang sgor phyin no// de ni dper na nyi ma shar gyi la khar shar bas// 'od nub ri la 'byung la/ bar na zer thag pa bzhin du/ rig pa'i ye shes sgo na gnas pas/ de'i snang ba yul chos nyid la gsal te/ ye shes zang thal yin pas/ bar chad med pa thugs rje rgyud gyi thag pas sbrel te/ thugs rje rgyun gyi thag pas zhon nas rang gi gdangs la 'jug go/ ye shes kyi gdangs la zhag lngar gnas te/ shar ba cig char shar ba'o// de yang ye shes kyi snang ba nam mkha' la 'ja' shar ba lta bur snang ngo// de la rtogs pa'i shes rab rim pas skye ste/ zhag dang po la 'od mthing kar gsal bas/ rig pa ngos gzung dang bral bas chos kyi dbyings kyi ye shes rang snang rang shar rang gsal rang gnas su shes pas shes bya la dpyod byed med pa'o// zhag gnyis pa la chos dbyings ye shes gsal ba'i steng du me long ye shes 'char ro// 'od dkar po yul du 'char ba'i tshe/ de nyid rig pa 'gag pa med pa'i me long ye shes su thag chod do// zhag gsum la pa 'od ser po yul du snang ba'i tshe/ de nyid rig stong dbyer med rang snang mnyam pa nyid kyi ye shes kyi gdangs su gsal lo// zhag bzhi pa la 'od dmar po lus du snang ba'i tshe/ de nyid shes pa'i shes rab ma 'gags pa'i rang snang so sor rtogs pa'i ye shes kyi gdangs su gsal lo// zhag lnga pa la 'od ljang gu yul du snang ba'i tshe/ de nyid bya ba grub pa'i ye shes kyi gdangs su gsal lo// skye ba rim par skye bas zhag re la ye shes kyi snang ba re re gsal lo// chod pa thad kar chod pas// snang ba re re la rtogs pa'i shes rab re re skyes te/ sems med pa'i shes pas shes kyang dpyod byed med do// zhag lnga la lus mthar rdzogs shes rab kyang mthar rdzogs te/ skad cig ma la chos nyid 'od gsal kyi dkyil 'khor na// tshom bu'i phyag rgya ma 'gags par gsal lo// des tha ma'i lnga ldan gyi dgongs pa rdzogs so// sku de las mngon par shes pa drug 'char te/ spyan rnam pa gsum las chos kyi spyan no// de ji ltar 'char na/ spyan gyi mngon par shes pas/ yar gzigs su med pa'i chos sku rin po che'i sbubs gzigs/ thad kar longs spyod rdzogs pa'i sku bzhi bcu rtsa gnyis phyag rgya mi 'gag par 'od du gsal/ mar sprul pa'i sku'i zhing khams bag chags kyi sbubs na/ ji ltar gnas pa thams cad gzigs so// snyan gyi mngon par shes pa ni/ yar dus gsum gyi sangs rgyas thams cad thugs ye shes rtse gcig</text>
</item>

<item><p>113</p><section>1</section>
<text>pa nyid la nyid gleng bslang ba gsan/ thad kar longs sku'i tshom bu lngar gsal/ mar sprul pa'i sku'i zhing khams na/ ji ltar smras pa thams cad gsan no// thugs kyi mngon par shes pas/ yar chos kyi sku rin po che'i sbubs na 'byed pa med pa'i shes rab/ 'dzin pa med pa'i rang gsal/ gzhan snang gi rnam rtog med par bzhugs pa mkhyen no// thad kar rang gi dgongs pa mi 'gag par gsal lo// mar sems can gyi rtog pa mngon du gsal lo// gnas kyi mngon par shes pa ni/ sku gsum gyi bzhugs gnas chos kyi dbyings dang 'od kyi snang ba dang// 'byung ba bzhi la rten 'cha' lugs mkhyen te/ rig drug gi gnas ma 'gags par gsal lo// las kyi mngor par shes pa ni/ sngon rang gis ji ltar spyad pa dang/ da ltar 'gro ba gzhan ji ltar spyod pa dang/ de'i rnam par smin pa thams cad mkhyen no// thugs rje byin rlabs kyi mngon par shes pa ni/ mthun pa'i sems can la snang bas/ rigs drug mthun pas mthun pa 'dul ba gzigs te/ sprul pa'i sku drug 'char lugs mkhyen no// rigs kyi bu de la chos kyi spyan zhes ci phyir gdags ce na/ sprul pa'i sku 'khor ba'i chos dang/ chos sku rin po che mya ngan las 'das pa'i chos gnyis/ rnam rtog mi mnga' bar gsal bas chos kyi spyan no// don la mngon par shes pa ni/ lkog gyur du gzigs so// spyan ni gsal la mi rtog pa ste/ gzugs brnyan la sogs pa'o// de'i tshe rang byung gi yi ge drug 'char ba ni/ 'a dang/ a dang/ ha dang/ sha dang/ sa dang/ ma ste/ rigs kyi bu yi ge drug po de/ gzhi chos kyi sku la don du bzhugs so// dbyings dang rig pa'i ye shes dang// shes rab mi 'gyur mnyam pa nyid// dbye ru med par gnas pa'o// bag chags lus can sprul sku la// lus kyi gnas drug la gnas te/ gsung 'gag pa med par don la sbyor ba'o// longs sku'i ljags las 'phro bar bya ba ni/ thugs rje 'byung ba'i gzhi ma 'gags pa'i/ yi ge drug las rin po che'i srad bu bsgril ma'am/ tshon skud bsgril ma ltar 'phros pas/ las dag pa sprul pa pho mo'i spyan nas 'jug/ sems can las kyis skye ba mngal nas 'jug go/ bde ba chen po'i gsang gnas nas/ 'od 'bar bde ba'i rta zhon te/ bde ba chen po yongs la khyab pa'i thig le la/ snod dang bcud kyi tshul du gab/ de sprul pa'i skur gyur nas sems can kyi don byed pas/ don yod 'gro ba'i don byed pa'o// rtog med du 'byung bas/ drug po kun gyi don ma spangs pa'o// de bzhin gshegs pa snga ma las phyi ma 'char te// de bzhin du sprul pa'i sku rgyun mi chad pas/ sangs rgyas sprul pa'i rgyud 'chang ba'o// phyogs gcig tu ma nges te/ gdul bya ga na gnas</text>
</item>

<item><p>114</p><section>1</section>
<text>pa'i don mdzad pas na// phyogs bcur sprul pa sna tshogs 'gyed pa'o// mthun pas mthun pa 'dul bas na// ji bzhin 'gro ba'i don byed pa'o// dngos thub pa drug gis 'gro drug gi don byed pa'o// thugs rje lcags kyus zhing dag pa nges pa'i sa la 'dzin pa'o/ dbang po tha ma'i rdzogs ldan gyi dgongs pa'o// de nas bdag nyid chos skur grol bas na/ mi gnas pa'i ye shes chen pos// 'byed pa med pa'i klong du khod mnyam pa'o// de bas na mtha' ma'i rdzogs ldan chen po'o// thig le kun gsal chen po las/ dbang po yang rab la grol du med par bstan pa dang/ 'bring la rab 'bring tha mar dbye ba dang/ lnga ldan rdzogs ldan thad kar ngos gzung ba dang/ mngon shes drug thugs rje 'byung lugs dang bcas pa dang/ rdzogs ldan chen po so sor phye ste/ bsdus nas bstan pa ste le'u brgyad cu gya brgyad pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// de yi don bshad gsung du gsol// zhes zhus so// ston pas bka' stsal pa// gsang ba'i bdag pos nges zung zhig/ so so'ingo bo nges tshig dang// dbye ba ming dang mthun dpe bstan// 'khor ba'i chos la mi gnas par// mya ngan 'das pa'i don la gnas// grol ba rang gi ngo bo bshad// rang gi ngo bo so so ste// yul las grol ba'i ngo bo ni// rang gdangs chen por gsal ba yin// lus las grol ba'i ngo bo ni// rig pa dngos med rin chen sbubs/ sems las grol ba'i ngo bo ni// rtog med rig pa rang gsal yin// grol ba zhes pa'i nges tshig ni// rtsol ba'i chos las rab 'das shing// 'khrul pa gsum gyis ma bcings pas// nges chig gtan tshigs bcas pa yin// dbye ba ngo bo'i skabs su bshad// dpe ni sbrul mdud bor ba 'am// rnga ma dag gi mdud pa bzhin// thugs rje'i ngo bo nges tshig ni// ngo bo ma 'gags gzugs sku gnyis// ci phyir thugs rje bya zhe na// ma 'gags gnod pa sel bas btags// dbye ba chen po chung ngu gnyis// rtog med dang ni rtog bcas so// 'dzin par byed pas lcags kyu bzhin// sgrol bar byed pas gru bzhin no// ma rig sel bas nyi ma bzhin// sdug bsngal nad sel sman dang sman pa bzhin// zhes gsungs so// thig le kun gsal chen po las/ grol ba dang thugs rje'i don bshad pa ste le'u gya dgu pa'o//// de nas yang gsang ba'i bdag pos zhus pa// kye kye bcom ldan rdo rje 'chang/ bag chags kyi sbubs na gnas pa'i dpe ni ji lta bu lags// sbubs 'pho ba'i dpe ni ji lta bu lags// 'dir rtogs pas bar dor shes pa skye ba'i dpe ji lta bu lags/ bag chags kyi sbubs 'pho khar ye shes dang mi 'bral</text>
</item>

<item><p>115</p><section>1</section>
<text>bar 'grogs pa'i dpe ji lta bu lags/ 'khrul pa ldog pa'i dpe ji lta bu lags/ rtogs pa can 'chi kar nad dang rkyen gyis dkrugs kyang/ shes rab phyis 'char ba'i dpe ji lta bu lags/ chos sku lus las ma byung bar ye shes lnga mngon du 'char ba'i dpe ji lta bu lags/ skad cig ma'i chos sku gsum du bsdu bar gsungs pa gang lags/ skad cig ma la grol ba'i dpe ji lta bu lags/ ye shes kyi gdangs la shes pa myur bar 'jug pa'i dpe ji lta bu lags/ chos nyid las ye shes kyi snang ba 'char ba'i dpe ji lta bu lags/ de phyir mi ldog pa'i dpe ji lta bu lags/ mngon par rdzogs par sangs rgyas pa'i dpe ji lta bu lags/ ma rtogs pa la bar do na sems dngos su med par sems phyis 'char pa'i dpe ji lta bu lags/ sprul pa'i sku'i don byas nas rang du grol ba'i dpe ji lta bu lags/ mya ngan las 'das pa'i dpe ji lta bu lags/ zhing khams gcig pa la snying po tha dad pa'i dpe ji lta bur lags/ rigs pa gcig la rtsal so sor rdzogs pa'i dpe ji lta bu lags/ rang sa nas grol zhing rang sar dbyer med par gnas pa'i dpe ji lta bu lags/ mu bzhi'i dpe ji lta bu lags/ ye shes rang la gsal ba rtags kyi dpe ji lta bu lags/ rtog pa med par bsgoms pas mi grol ba'i dpe ji lta bu lags/ rin po che'i sbubs na dgongs pa rang gsal la gzhan gyis mi gzigs pa'i dpe ji lta bu lags/ dang po rin po che'i sbubs nas 'khrul pa'i dpe ji lta bu lags/ phyis rin po che'i sbubs nas mi 'khrul pa'i dpe ji lta bu lags/ dpe'i ngo bo gang lags/ nges tshig gang lags/ dbye ba gang lags/ dgos pa gang lags/ zhes zhus so// ston pas bka' stsal pa/ rigs kyi bu nges par zung zhig bag chags kyi sbubs na gnas pa'i dpe ni/ seng phrug dang khyung phrug lta bu'o// sbubs 'pho ba'i dpe ni// bya phrug sgo nga nas byung ba dang/ sbrul skogs pa dang bral ba lta bu'o// 'dir rtogs pas bar do chod pa'i dpe ni/ sngar 'dris pa'i mi phyis ngo shes pa lta bu'o// sbubs 'pho khar ye shes dang mi 'bral bar 'grogs pa'i dpe ni/ tshang bang nas sgron me phyir bton pas/ tshang bang mun par gyur te/ mi'i lag pa sgron me dang ma bral bar 'gro sar phyin pa lta bu'o// 'khrul pa log pa'i dpe ni gnyid sad pa lta bu'o// rtogs pa can 'chi kar nad dang rkyen kyis dkrugs kyang mi brjed pa'i gzungs thob ste shes rab phyis 'char ba'i dpe ni/ chu zla la rdos rgyab pas 'khrugs nas mi gsal yang chu dngas 'phro la gsal ba lta bu'o// chos sku lus las ma byung bar ye shes sngon rol du 'char ba'i dpe ni/ nyi ma shar gyi la kha na 'dug pa 'od nub ri la shar ba lta bu'o// skad cig</text>
</item>

<item><p>116</p><section>1</section>
<text>ma'i chos sku gsum ni 'dzin par byed pa'i lcags kyus 'od lnga ma bzung ba'i gzung bar 'gyur ba dang/ sdud par byed pa'i dngas ma chos nyid kyi ngo bo ye shes kyi ngang du thim pa dang/ mi brjed pa'i gzungs/ rgyun gyi thag pa dang gsum mo// skad cig ma gcig la grol ba'i dpe ni// seng ge mchongs pa lta bu dang// bum pa chag pas mar me gsal ba lta bu dang/ skar mda' nam mkha' la rgyug pa lta bu'o// ye shes kyi gdangs la shes pa myur bar 'jug pa'i dpe ni gser gyi thur ma lta bu'o// chos nyid la ye shes kyi snang ba 'char ba'i dpe ni/ nam mkhar 'ja' tshon shar ba lta bu'o// phyir mi ldog pa'i dpe ni/ thog dang dpag chen gyi mda' bzhin no// mngon par rdzogs par sangs rgyas pa'i dpe ni/ nam langs pas ri lung med par gsal ba lta bu dang rgya mtsho la gza' skar shar ba dang chu zla lta bu'o// ma rtogs pa la don sems dngos su med par sems phyis 'char ba'i dpe ni/ sa bon la myu gu dngos su med kyang phyis 'byung ba lta bu'o// sprul pa'i sku yis don byas nas rang du grol ba'i dpe ni/ chu bran rgya mtshor 'du ba lta bu dang nyi ma nub kar zer 'du ba bzhin no// mya ngan las 'das pa'i dpe ni/ 'ja' tshon nam mkha' la thim pa lta bu'o// zhing khams gcig pa la rigs tha dad pa'i dpe ni/ mar me mang du btang bas 'od mi phyed par snying po so sor gsal ba lta bu'o// rig pa gcig la rtsal so sor rdzogs pa'i dpe ni// sa bon gcig las sdong bu dang yal ga so sor gyes te de la snye ma so sor byung nas 'bras bu nas mang po rdzogs pa bzhin no/ rang sa nas rang sar grol zhing rang sar dbyer med gnas pa'i dpe ni/ nam mkha' gud du bcad pa btang ba lta bu'o// mu bzhi'i dpe ni/ gcig pa dang tha dad las grol ba gser dang ser po lta bu'o// ma grol pa smig rgyu chu zla lta bu'o// grol pa'i ma grol pa khams dang bum pa lta bu'o// ma grol pa'i grol ba nyi ma dang 'od lta bu'o// ye shes rang la gsal ba rtags kyi dpe ni/ chang 'thung ba ra ro ba lta bu'o// rtog pa med par bsgom pas mi grol pa'i dpe ni/ ri mo'am lder so lta bu'o// rin po che'i sbubs nas dgongs pa rang gsal ba la gzhan gyis mi gzigs pa'i dpe ni/ gnas khang yangs par mtshan mo la mgron po snga phyi 'tshogs nas nyal pa lta bu'o// dang po rin po che'i sbubs las 'khrul pa'i dpe ni/ byis pas me long du byad shar ba ngo ma shes par gzhan gyi byad du mthong ba lta bu'o// phyis rin po che'i sbubs nas mi 'khrul pa'i dpe ni/ byis pas lus kyi mtha' rdzogs nas rang gi byad ngo shes pa lta bu'am lo thog nas su smin nas nang par ljang par mi 'gyur ba bzhin no// rigs kyi bu dpe yi ngo bo ni/ so so'i mtshon</text>
</item>

<item><p>117</p><section>1</section>
<text>pa'i brda ji bzhin pa'o// dpe yi nges tshig ni/ phyogs mthun 'dra ba'i sgo nas mtshon par byed pa'i phyir na'o// dbye ba ni gzhi mtshon pa'i dpe dang/ rtsal mtshon pa'i dpe dang/ grol ba mtshon pa'i dpe dang/ gnyis med mtshon pa'i dpe'o// dgos pa ni don rtogs pa'o// zhes gsungs so// thig le kun gsal chen po las// spyir dril nas don bshad pa dang bcas pa bstan pa ste le'u dgu bcu pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// mya ngan 'das lugs ji ltar lags// zhes zhus so// ston pas bka' stsal pa// sangs rgyas mya ngan 'das pa'i tshul// zur tsam gong du ngas bstan kyang/ khyod kyis nges par ma shes na// rgyas par ngas bshad legs par zung// shes rab mkha' la 'degs pa yis// ma bskyod shugs kyis bskyod par byed// 'byung ba ma la zha ba yis// mtshan ma rang sar grol bar byed// ye shes dbyings su thim pa yis// rtsal stobs gzhi la thim par ston// shes rab mkha' la 'khyil ba yis// sku gsum ye shes rang gsal ston/ rig pa rang sa zin pa yis// dgongs pa 'gyur ba med par ston// ces gsungs so// de nas yang gsang ba'i bdag pos zhus pa/ kye kye bcom ldan rdo rje 'chang// rang byung tshig lnga'i dgongs pa de ltar na// so so'i mtshan nyid rnam grangs dang// de yi don la dril lugs rnams// da lta rnams dang rjes 'jug la// thabs la mkhas pas gsung du gsol// zhes zhus so// ston pas bka' stsal pa/ lag na rdo rje nges zung zhig/ shes rab mkha' la 'degs pa la/ mtshan nyid rnam grangs rnam pa bzhi/ stobs ldan ma dang shugs 'chang ma// 'degs byed ma dang brtan ma bzhi/ stobs ldan ma ni 'char ba dang// gnyis su med par sbyor bar byed// shugs 'chang ma zhes bya ba de/ dang po rigs pa'i rtsal du+u ni// sku dang ye shes shar ba yang// rtsol ba med par ngang gis shar// tha ma 'khor rnams gtso bo lnga la 'dus/ gtso bo lnga yang rin chen sbubs su gshogs/ rtsol dang bcas nas bskyod pa ma yin te// ngang gis grol ba'i phyir na shugs 'chang ma'o// de yi dus na chos sku rin chen lta bu de// rdos pa can gyi chos med de// chos nyid nam mkha' lta bu dang// chos sku nam mkha' lta bu gnyis// gnyis su med par zang thal bas// ma bying sang ngai gnas pas 'degs byed ma// de tsam gyi dus na ye shes kyi rlung mi g.yo bas brtan ma'o// de rnams rlung gi mtshan nyid gcig la gnas pa'o// rigs kyi bu 'byung ba ma la zha ba'i mtshan nyid la lnga ste// 'khrul pa'i 'byung ba rnam pa lnga// ye shes lnga yi gdangs la 'dus// ye shes lnga yi 'od gdangs kyang// rang byung 'byung ba</text>
</item>

<item><p>118</p><section>1</section>
<text>lnga la 'dus// de'i tshe na rlung rdo rje rgya gram bkod legs de gdan du bting ba'o// de yang rlung ni ma bying pa'o// dus der g.yo byed med par gnas pas rgya gram lta bu'o// de ni rlung g.yo byed med par bkod pa'o// chu shel gyi 'khor lo brtsegs legs te/ 'byed pa med pa'i shes rab klong gcig tu dril ste gsher ba med pa'i chu'o/ de rnam par dag pa'i dbyings te brtsegs legs so// de yang dby-ings rnam par dag pa'i ngang na/ rig pa gnas pas stong pa dbyer med do// de'i ngang na ye shes kyi spyan ma 'gags par shar bas/ 'od kyi bum pa lngar gnas pa'o// de'i snying po rigs lnga'i sku lnga gsal bar gnas so// des na brtsegs legs so// rigs kyi bu rang gsal 'dzin pa med pa'o// de'i dus su sra ba dang bcas pa'i sa sra ba med pa'i ngang du grol te don 'gyur ba med pa/ de yang rang gi ngo bo 'gyur ba med pa'i ngang na/ gong bzhin ma 'dres la yongs su rdzogs par gnas pas/ mchod rten lta bu'o// de yang bzang ngan dang che chung dang yangs dog med par gnas pas kun tu khod snyoms pa'o// 'dug tshul sku dang ye shes la/ snang tshul sku'i ye shes shar bas/ rtogs tshul gnyis med ye shes chen por rtogs te/ 'byed pa med pa'i tshul shes pa'o/ rigs kyi bu dus der tsha ba dang bcas pa'i me tsha ba med pa'i ngang du grol bas/ rang rig pa'i ye shes las gzhan snang gi rtog pa med pa'o// dri ma med pa'i rig pa la sku dang ye shes su gnas kyang don gnyis su med par gsal te/ sa bon 'bras bur smin nas 'bras bu 'gyur ba med par gnas pa ni me tog pad+ma 'dra bar 'od 'bar te ma smin pa smin par byas so// rig pa'i ye shes 'byung ba las 'das pa'i rang gdangs/ 'od las 'das pa'i ye shes/ yid las 'das pa'i shes rab/ dus thams cad du skye 'gag dang nub pa med par gnas pa na nam mkha' khyab pa med pa'i gdangs can te rgyal matsan gyi rtse mo lta bu'o// de ltar 'byung ba lnga po ma thog nas shar nas ma thog tu grol te mi gnas pas ma la zha'o// de yang dang po dbyings dang rig pa dbyer med kyi ngang la shar bas mtha' ma yang de'i ngang du dag cing thim pas/ ye shes dbyings su thim pa'i man ngag go/ ye shes dbyings su thim pas so sor rtogs pa'i shes rab las 'das shing/ gzigs snang gi yul mi gnas pas gnyis su med pa'i ye shes rtse gcig par gsal ba ste ye shes kyi spyan rnam par dag pa'o// de'i tshe shes rab dang chos kyi spyan las grol pa'o// rigs kyi bu ye shes dbyings su thim yang stong pa phyang chad du ma gyur ste/ dbyings kyi thig le gsher ba med pa'i chus nang med pa'i nang du bsdus te/ sku dang ye shes nang gsal du gnas pas/ shes</text>
</item>

<item><p>119</p><section>1</section>
<text>rab mkha' la 'khyil pa'o// de yang rgyas par bstan na mtshan nyid bzhi ste/ sku dang ye shes dbyings su thim yang/ rig pa rang gsal dbyings na mi 'gag pas/ thim pa la ma rmugs pa'o// ma rmugs kyang sems rnam par dag ste/ rang snang gi ye shes las gzhan snang gi rtog pa mi mnga' bas 'dzin rtog bral ba'i ye shes so// rigs kyi bu de ni gzhan ma yin te rang gi rig pa 'di nyid do// 'di nyid rtog pa ltar snang ba ni/ rkyen phra mos dkrugs nas snang ba'o// don shes pa gnas 'gyur ma yin te/ dper na khyim gyi nam mkha' rtsigs pas bcad kyang/ rgya mthongs nas yar zang thal te nam mkha' dbyer med do// de bzhin du bag chags kyi sbubs kyis bcad kyang/ don ye shes zang thal de rtogs nas ma bsgribs par zang thal lo// de bas na yin pa la bdag med pa'o// de'i ngang la dus gsum gyi sangs rgyas bzhugs kyang/ 'byed pa med pa'i shes rab rang gsal rtog pa med par bzhugs so// rig pa'i yon tan dang po rang gi klong nas shar bas/ tha ma mi 'gag par rang gi klong na gnas te/ yum gyi bum pa lnga na ye shes gyi sku lnga so sor gsal ba/ rang snang las gzhan snang med do// don des na so sor ma 'dres pa la mi 'byed par bzhugs so// dus der rig pa rang sa zin te/ gnyis med chos kyi sku mi 'gyur bas/ stong pa nyid rdo rje lta bu'i sku thob po// gnyis su med pa chos kyi sku'i ngang na/ rig pa ye shes kyi spyan mi 'gag par gsal bas longs spyod rdzogs pa'i sku/ 'gag pa med pa'i gsung g.yung drung lta bu'i che'o// rigs lnga sprul pa'i sku ye shes spyan gyi ngang na gnas pas/ de gsum 'byed pa med pa'i shes rab klong gcig tu 'khyil nas/ thun med pa'i thun chen po gcig gi ngang du grol te/ rgyun gyi ting nge 'dzin rtse gcig gi ngang la gnas so// de'i tshe yul gnyis las grol te/ rang snang las gzhan snang med do// spyan gnyis dag nas/ ye shes rang gsal gyi spyan rtse gcig pa'o// lus gnyis las 'das te/ rig pa rkyang pa rin po che lta bu dri ma dang bral te gcer bur gnas pa'o/ zhes gsungs so// thig le kun gsal chen po las/ mya ngan las 'das pa'i dgongs pa dang/ de mtshon pa tshig lnga'i don bshad bstan pa ste le'u dgu bcu go gcig pa'o//// de nas yang gsang ba'i bdag pos zhus pa/ kye kye bcom ldan rdo rje 'chang/ mya ngan 'das pa'i don bshad ji ltar lags/ zhes zhus so// ston pas bka' stsal pa/ rigs kyi bu legs par zung zhig/ ngo bo nges tshig dbye ba dang/ mtshan nyid rnam pa bzhi yis bshad// mya ngan 'das pa'i ngo bo ni// mi gnas pa yi ye shes chen po'o// nges tshig sdug bsngal gyi mtha' las 'das te/ mi rtog</text>
</item>

<item><p>120</p><section>1</section>
<text>pa'i bde ba chen po la gnas pa'i phyir na'o// dbye ba ni zag bcas kyi mya ngan las 'das pa dang/ zag pa med pa'o// mtshan nyid ni mtha' rnam pa bzhi las 'das pa'o// zhes gsungs so// thig le kun gsal chen po las/ mya ngan las 'das pa'i don bshad bstan pa ste le'u go gnyis pa'o//// de nas yang gsang ba'i bdag pos zhus pa/ kye kye ston pa rtog med gsal/ spyan gyi don bshad gsung du gsol/ zhes zhus so// ston pas bka' stsal pa/ rgyud lung kun gyi nang na spyan zhes brjod pa ni/ ngas bstan 'di rnams shes par bya/ ngo bo dbye ba bcas pa ni/ ye shes kyi spyan 'byed pa med par rtse gcig tu gsal ba dang/ chos kyi spyan rtog pa med par mkhyen cing gsal ba dang/ shes rab kyi spyan rnam par dpyod cing don so sor gsal ba dang/ lha'i spyan rnam par dag pa bag chags zad pa la snang ba dang/ sha'i spyan rnam par dag pa ting nge 'dzin las su rung ba la snang ba dang/ chu bur gyi mig bag chags kyi lus can rnams la thun mong du gsal ba'o// nges tshig ni don mthong zhing ma 'gags par gsal bas na'o// mtshan nyid ni spyir sgrib pa dang bral ba'o// dpe ni nyi ma'i snying po lta bu'o// zhes gsungs so// thig le kun gsal chen po las/ spyan gyi don bshad bstan pa ste le'u go gsum pa'o//// de nas yang gsang ba'i bdag pos zhus pa/ kye kye bcom ldan rnam par mkhyen/ rgyud lung man ngag las byung ba'i/ mu bzhi'i don bshad gsung du gsol// zhes zhus so// ston pas bka' stsal pa/ legs par zung zhig/ mu bzhi'i ngo bo nges tshig dang// dbye ba mthun pa'i dpe rnams te// dpe ni gong bstan shes par bya// ngo bo dbye ba bcas pa ni// mu bzhi rnam pa gnyis yin te// dus dang grol ba la sogs pa rtsi// dang po dus kyi mu dbye na// lus kyi mtha' rdzogs pa'i dus dang/ shais rab kyi mtha' rdzogs pa'i dus dang/ las kyi mtha' zad pas che ba'i ye shes mtha' rdzogs pa'i dus dang/ yang dag par rdzogs pa'i sangs rgyas la thugs rje'i rtsa ba zad pa'i dus so// grol pa'i mu bzhi ni/ gcig pa dang tha dad pa las grol ba'i thig le dang rang byung gi ye shes so// rigs kyi bu ci'i phyir zhe na/ rang byung gi ye shes nyid thig le yin la/ thig le nyid kyang rang byung gi ye shes su gsal bas/ gcig pa dang tha dad du brjod pa las 'das pa'o// gcig pa dang tha dad pa las grol ba ni/ chos sku dang nam mkha'o// rigs kyi bu ci'i phyir zhe na/ de gnyis tha dad pa'i phyir te/ rang bzhin dag pa'i nam mkha' ni/ kha dog bzhi dang dbyibs kyi bdag nyid dang/ 'byung ba bzhi'i rang bzhin dag kyang/ bag dang ma bral te/ ngo bo rig med stong pa yin pa'i phyir ro//</text>
</item>

<item><p>121</p><section>1</section>
<text>chos sku thig le chen po ni/ stong par mthun kyang de rnams las log pa'o// don des gcig pa dang tha dad pa las grol ba'o/ grol ba'i ma grol ba ni/ sems dang ye shes te/ grol ba ni gzhi gcig pa'o// sems rtogs bcas su gsal la ye shes rtog med du bzhugs pas/ don des na rtsal gyi ngos nas ma grol ba'o// ma grol pa'i grol ba ni/ thig le dang yul te/ thig le rig pa 'gag pa med pa dang/ yul rig med stong par gnas pas ma grol ba'o// grol ba ni chos can tha dad pa lta bu ma yin par stong pa dbyer med du gnas te/ so sor brjod pa las 'das pa'i gsal ba zang thal lo// don des na ma grol ba'i grol ba'o// zhes gsungs so// thig le kun gsal chen po las/ mu bzhi'i don bshad bstan pa ste le'u go bzhi pa'o//// de nas yang gsang ba'i bdag pos zhus pa/ kye kye bcom ldan rdo rje 'chang// sgra yi don bshad gsung du gsol// zhes zhus so// ston pas bka' stsal pa// ngas bshad rgyud lung thams cad du// sgra rnams ji ltar snang mod kyi// sgra'i dbyings rgya gar gyi a dang/ bod kyi 'a yin/ dang sgrub byed dang// gzhan sel phan pa'i rkyen can no// rnam pa bzhi ru bsdus pa bstan/ sgra'i dbyings la la 'byung ba 'di'i bi ma la mi tras bsam yas su rang 'gyur du bsgyur ba'i dus su bod kyi sgra'i dbyings la dgongs nas/ rgya gar gyi a'i dod la bod du 'a ru bsgyur ba dkyus su bris pa yin no/ sgra'i dbyings ni bod kyi 'a dang rgya gar gyi a 'o// de gnyis sgra'i rgya bod gnyis kyi 'byung gnas yin/ de yang ji ltar 'byung zhe na/ de gnyis gnyis su med par ma byung ba'o// de gnyis mi 'gyur bas sa'o// de gnyis kyi bar du ye shes mi 'gag par rang byung bas ha'o// de las shes rab skye bas sha byung ba'o// de gnyis ka phyi mo yin pa dang/ ji ltar snang ba'i sku gnyis thugs rje 'byung bas ka'o// dbyings kyi ngang las mi 'da' zhing ngang gi nang nas gnas pas na kha'o// de gnyis rgya ma chad pas ga'o// de gnyis su med pa las thams cad 'char bas nga'o// de gnyis kun gyi 'byung gnas yin pas tsa 'byung ba'o// de gnyis su med par nyams su myong bas tsha'o// de ma 'gags pa'i thugs rjes 'dzin par byed cing/ de gnyis 'du 'bral med pa ni dza'o// a rig pa yin pas ta'o// gzhir gnas mthar gyur pas na sa'o// de gnyis su med pa shes bya ma bcos pa ste da'o// ye shes su 'byung bas nya'o// ma rtogs pas sems su snang bas na na'o// de gnyis su med pa chos sku yin pas pa'o// thabs 'gag pa med par 'char bas pha'o// rtsal skur snang bas ba'o// de gnyis kyi thugs rje sku gsum gzhi la grub pas ya'o// thugs rje dang mi bral bas ra'o// de gnyis la thams cad 'phro zhing 'dus pas la'o// de gnyis la</text>
</item>

<item><p>122</p><section>1</section>
<text>rtogs pa dang ma rtogs pa 'byung bas Ta log pa dang ma log pa'o// de bas na 'a bod kyi dang a rgya gar gyi gnyis sgra'i dbyings sam sgra'i 'du+u ba so// de gnyis bsgrub par byed pa ni/ a 'a gnyis kyi yi ge thams cad dag par sgrub pa'o// 'as thams cad spros pa dang bral bar sgrub pa'o// de gnyis 'brel bar gyur pas ring ba ste rgyun chad pa med par sgrub pa'o// ha dang 'brel bas na chen po ste/ ma byas par grub par byed pa'o// yi ges rang brtsegs par 'byung bas mthug pa ste// skye 'gag med par sgrub pa'o// ha dang zhabs skyed kyi yi ge dang ngang 'brel bas/ thung ba ste sdud pa'o// dza de yi phan pa'i rkyen no// pa ra ta sa ra dang bcas pa ni spros par byed pas sgrub pa'o// pa dang ta ni de la phan pa'i rkyen can no// tha log thams cad thun mong ma yin par sgrub pa'o// rang so thams cad ni dbyings sgrub pa'o// de bzhin du 'a dang a las shar ba thams don phyogs re dang ldan pas/ a'i don phyogs re sgrub pa'o// de ni sgra'i sgrub byed du bzhugs pa'o// de rnams kyi 'a dang a'i gzhi mi mthun pa phyogs sel cing/ sgo so so'i mi mthun pa'i phyogs sel bas gzhan sel lo// de rnams kyi 'phrul lugs kyis/ rang rang gi don sgrub pa'i grogs su 'gyur ba dang/ spyir gzhi'i yon tan bsgrub pa'i grogs su gyur pas na/ sgra phan pa'i rkyen can no// zhes gsungs so// thig le kun gsal chen po las/ sgra'i don bshad bstan pa ste le'u go lnga pa'o//// de nas yang gsang ba'i bdag pos zhus pa/ kye kye bcom ldan thugs rje dang thabs su ldan pa/ rgyud lung man ngag kun gong du gsungs pa'i tshig tshogs thams cad de ltar bshad pa lags na/ 'bru phra mo rnams ji ltar gzhom pa gsung du gsol/ zhes zhus so// ston pas bka' stsal pa/ rig pa 'dzin pa rnams legs par nyon cig/ ngas bstan pa'i kun gsal chen pos rgyud lung man ngag gi gnad thams cad gong ltar bcad la/ gnas skabs thams cad kyi 'bod skad kyis bsdebs la/ gong du ngas bshad pa rnams su 'bru mnan no// rigs kyi bu le'u zhes pa ni/ so so'i sa mtshams dang chos gzhan dang ma 'dres te/ gong mtshon pa'i don gtsor bshad pa'o// skabs ces pa ni le'u khongs don dang/ don 'byung ba'i gzhi ma 'gags par shes par bya'o// thig le thams cad ni/ mi 'gyur ba mi 'gag pa khyab par bshad do// snang ba thams cad yul lo// yul thams cad bzhugs pa dang gnas dang snang bar shes par bya'o// rig pa ni chos sku dang/ don mkhyen pa dang/ bem po las log pa dang/ ma rig pa las log pa'o// ma rig pa thams cad don ma shes pa'o// yon tan thams cad mthun pa'i phyogs dang/ gzhi ldan pa</text>
</item>

<item><p>123</p><section>1</section>
<text>dang/ ma 'gags par bshad do// skyon thams cad mtha' dang gzung 'dzin dang/ ma rig pa dang log lta dang/ don so so dang/ don mi mthun pas spang byar bshad do// grub mtha' thams cad lta ba dang 'bras bur bshad do// 'bras bu thams cad don mthar phyin pa'o// don ni tha dad do// dgongs pa thams cad ngang dang rang bzhin bdag nyid chen por bshad do// ngang ni ma bcos pa dang/ mi g.yo ba dang/ mi 'da' ba dang/ mi gnas pa dang/ mi 'gyur bar bshad do// rang bzhin ni ma 'gags pa dang/ mi mthun pa dang/ so so'i chos nyid du bshad do// bdag nyid chen po ni thams cad rig pa dbyer med par bshad do// rang bzhin ni yul la rag ma lus pa'o// 'gyu ba thams cad ni rtsal lo// sbubs med pa'i 'gyu ba rtog med kyi rtsal lo// sbubs can rtog bcas so// de ltar de bzhin de 'dra zhes pa ni gar byung yang/ tshig snga phyi dpe dang sbyar ba'o// de ni ces pa thams cad ni/ tshig snga ma 'og tu rgyas su bstan pa'o// da ni ces pa snga ma bshad nas/ de dang de las bzlog pa cig ston pa'o// 'di ni thams cad don logs su bkar ba'o// phan pa thams cad yon tan du snang ba dang sbyar ro// dpal dang stug dang thams cad 'dzin pa ni/ mthu stobs dang/ nus pa dang/ byin rlabs so// 'di yang zhes pa thams cad don dbus ma gong 'og tu bstun pa'o// ci phyir gang phyir de phyir ni/ gtan tshigs su bstan pa'o// rnams dang ma lus pa dang/ thams cad dang/ kun dang/ de dag ni/ tshig gi lhag ma ma lus par bsdus pa'i tshig go/ byang ba ni rig pa'o// chub pa ye shes so// byang chos sku/ chub longs sku/ sems sprul pa'i sku'o// gzhi dang rtsal du bshad do// chos nyid ni mi 'gyur ba dang/ rang gi mtshan nyid dang/ dbyings su bshad/ shes rab ni phyogs lhung med pa dang/ so sor spyod pa dang/ ma 'gags par bshad/ sgron ma ni gsal byed do// mun pa ni ma rig pa'o// shar ba ni yul la shar ba dang/ rtogs pa dang/ rtsal te don thad kar sbyor ro// rang byung ni 'dus ma byas dang rtsal lo gnas skabs shes pa gces so// 'od snang la rang bzhin med pa dang/ gsal la ma bsgribs pa'o// mtshon bya gzhir bshad/ mtshon byed thabs su bshad/ mi gnas pa ni mtha' dang bral bar bshad/ rnam par dag pa ni phyogs thams cad nas dag pa ste mtshan ma'i chos las grol ba'o// bdag med pa ni bdag nyid dang bral ba sems las grol ba'o// gzhi ni chos nyid dang chos sku dang ye shes te skabs dang sbyar bar bya'o// rtsal ni 'od dang 'khor 'das so// rol pa ni yul dang rnam par bshad/ mdzad spyod ni mthun par snang ba'o// rdzogs pa ni lhag ma ma lus pa'o// chen po ni ma</text>
</item>

<item><p>124</p><section>1</section>
<text>byas pa dang de'i gong na gzhan med pa'o// ye shes ni dang po'i shes pa'o// de nyid ni gzhi'o// de nas rtogs pas grol ba'o// mkha' 'gro ma ni rdo rje dang/ ye shes dang/ las dang/ sha zar bshad do// 'gro ba ni rtogs pas mkha' la 'gro ba dang/ thugs rje dang las dang shugs kyis 'gro ba'o// 'bar ba ni ma 'gags par gsal ba'o// mdzod ni bzhugs gnas su gyur pa'o// sgo ni 'byung zhing 'jug pa'o// lde mig ni 'byed cing grol ba'o// dam tshig ni dbyer mi phyed pa'o// dpal ni bdag gzhan gnyi ga'o/ thugs rje ni thun mong dang byin rlabs las byung ba'o// skyes bu ni don mchog tu gyur pas 'gro ba'i kha lo gyen du sgyur ba'o// ma ni skye ba'i gzhi 'byung ba'i gnas so// mo ni shes rab kyi bdag nyid do// thabs ni don sgrub pa'i rkyen no/ yan lag ni spros pa'i chos can no// med pa ni mi 'gyur ba'i don spros med do// gser ni mi 'gyur ba'o// gzhung ni gzhan dang ma 'dres pa'i lugs so// rang lugs ni ma 'dres pa'i don no// 'khor lo ni gcod pa dang cir yang snang ba'o// srid pa ni mi khegs pa dang med pa las yod par snang nus pa'o// 'chang ba ni 'du 'bral med pa'o// rgyun ni skad cig ma 'dab 'byor pa'o// tha snyad ni phyogs re nas spros pa'i chos so// ming ni mtshon pa'i sgra tshig go/ gdangs ni rang snang ba'o// chos ni mtshan ma phra rags rtogs tshogs gzung 'dzin/ chos las 'das pa'i sangs rgyas/ gzung 'dzin dang bral ba'i rig pa/ 'byung ba las 'das pa'i rang gdangs/ rig pa rang snang gsal ba zang thal/ sku las 'das pa'i ye shes/ chos sku mkhyen par shar ba/ tshig las 'das pa'i rang snang/ brjod bral gzhan snang med pa'o// lam ni gnas pa dang 'jug pa'o// sems can ni ma shes pa'i rtogs bcas so// 'khor ba ni gcig tu mi gnas pas 'khrul pa'o// sems ni dran pa nges pa'o// bgrod pa ni bskyod pa'o// sdug bsngal las grol ba'i bde ba chen po yin pas na byang chub pa'o// shes pa ni mkhas pa ste don la ma rmongs pa'o// gnas pa ni rtsol bas ma song bar phyin pa'o// gru ni sgrol ba ste thabs so// ting nge 'dzin ni gsal ba ste rtse gcig go/ rab ni 'gran zla med pa ste chen por gyur pa'o// mchog ni ngo mtshar ba ste 'phags pa'o// phul du phyin pa ni khyad par 'phags pa'o// bla na med pa ni de'i gong dang logs na med pa ste dbang byed pa med pa'o// rdo rje sems dpa' ni stong pa nyid dran pa nges pas mtshan ma mtshon pa'o// zab pa ni gting ring zhing dpag dka' ba'o// gting dpag dka' ba ni phra bas na'o// chos ni mtshan nyid 'dzin pa dang/ rnam par dkar ba dang/ gzhan la ston pa dang/ kun 'byung bas na'o// byang chub sems dpa' ni</text>
</item>

<item><p>125</p><section>1</section>
<text>bdag gzhan la sems dpa' dang sa non pa'o// phung po gsum ni sangs rgyas dang/ byang chub sems dpa' dang/ sems can no// byang chub sems dpa' ni/ yar sangs rgyas dang snang ba mi mthun la/ mar sems can dang snang ba mi mthun te gnyis ka ma yin pa'o// de yis phung po gsum du bzhag pa'o// byang chub sems dpa' ni shes rab kyi bdag nyid ting nge 'dzin gyi dbang du 'gyur bas/ bsgom pa las so sor rtog pa'i shes rab kyi gcod mi nus so// gzhi gnas pa'i bag chags ma sol bas/ shes bya'i dri ma dag bsgom mi dgos pa gcig ma rtogs pas// bsgom snang dag pas 'phral byung gi bag chags dag/ yul du bsgom pa'i phyir/ bag chags ni gzhi gnas dang 'phral du 'byung ba'o// dag lugs ni rang dengs su 'gro ba dang/ phra bas bsdam pa la rag lus pa'o// dpe gangs la kha ba 'babs pa dang/ mtsho la dar chags pa dang/ ras la dri mas gos pa bzhin no// gzhi gnas kyi dpe ni chu dang 'o ma lta bu'o// 'phral 'byung gi dpe ni chu dang zla ba lta bu'o// sel ba'i dpe ni/ ral gri lta bu dang/ lcags kyu lta bu'o// gsang ba ni gab pa'o// sangs rgyas ni mthar phyin pa'o// ma rig pa ni 'khrul pa'o// skyobs pas na lha'o// mdzes pas na lha mo'o// byams pas na mgon no// mdzad pa sna tshogs pas na phrin las so// bdag nyid chen po ni dbang chen po dang ldan pa dang yon tan ma 'gags pa'o// dri ma med pa dang mi 'gyur ba dang// thams cad mkhyen pas na thugs so// sna tshogs su ston pas na gsung ngo// gzi brjid dang ldan pas na sku'o// thabs dang shes rab cha 'dzin pas na yab yum mo// byang chub chen po dang lhan cig skyes pas na sras so// de ltar ngas bstan pa'i rgyud lung thams cad du shes par gyis shig/ ngas bstan pa'i don de rnams la rtsod par gyur na/ gang rtsod pa dang rje blon dmangs dang gsum dpang du bzhag la/ 'dri lugs dang dam bca' ma nor bar byas la/ sgrub byed kyis gang yin pa bsgrub cing/ gzhan sel gyis mi mthun pa'i phyogs thams cad spangs la/ phan pa'i rkyen can gyis stangs gdab ste/ don mi mthun pa'i dbyings la bskyal lo// log lta can gyi sgrub byed la/ skyon gyi sgrub byed mi mthun mthun pa'i phyogs gtong ngo// kho'i gzhan sel de la/ bsgrub pa'i sgrub byed gtong ngo// phan pa'i rkyen la gnod pa'i 'gal rkyen gtong ngo// rang rig pa'i ye shes dgag sgrub dang bral ba ni/ dbyings su bzhag ste btsan pa'i yul mkhar lta bu'o// de'i phyogs nas bsgrub pa'o// gtan tshigs gsum nas bzhis phan pa'i rkyen bya'o// gnod pa'i skyon du yang de rnams ston to// gzhi snang la sogs pa gang la rtsod kyang/ grogs de</text>
</item>

<item><p>126</p><section>1</section>
<text>rnams kyi byas la ngas bshad pa bzhin no// de rnams kyis gnad kyis dri ba dang lan gdab par bya'o// mthun na sgrub byed kyis dbyings la sbyar/ mi mthun na gzhan sel gyis brgal lo// don nges par byed pa dang/ the tshom dang bral bar byed pa dang/ shes bya gtan la 'bebs par byed pas na/ gtan tshigs zhes bya ste/ de dang rjes su mthun par bshad do// de yis yid gnyis za ba dang bral bar 'gyur ro// zhes gsungs so// thig le kun gsal chen po las// 'bru 'thor ba bsdu ba dang/ skyon gyi mtha' bsal bar bstan pa ste le'u go drug pa'o//// de nas ston pas rgyud yongs su gtad pa'i le'u 'di gsungs so// kye kye lag na rdo rje gsang ba'i bdag/ rgyud lung man ngag thams cad kyi// tshig don gsal bar byed pa yi// lde mig thig le kun gsal 'di// tshig tu bsdus nas don rgyas pa// bklags pas shes pa'i spyi gcod 'di// gsang ba'i bdag po khyod la gtad// dga' rab rdo rje khyod kyis zung// de ltar tshogs pa'i 'khor tshogs dang// ma 'ongs pa yi rjes 'jug la// bsnan phri med par sbyin par gyis// gsang ba'i spyi 'grel yongs rdzogs 'di// rgyud lung kun gyi mig yin pas// the tshom med par nges grol cig/ kye kye ma rig 'khrul pa snying re rje// 'khrul pa'i chos la bden par ma 'dzin par// 'di la skur pa ma 'debs pa// kun gsal 'di yi rjes su 'brangs// rang byung ye shes 'gyur med ma rtogs par// dngos po'i rdzas grub bden par ma 'dzin kwa/ kun gsal 'di yi rjes phyir su 'breng pa// 'on tang mi 'gyur brtag pas rtogs par 'gyur// dngos med zhi ba chos sku ma rtogs par// stong pa cang med bden par ma 'dzin kwa/ kun gsal 'di yi rjes su 'brangs pa na// 'on tang stong nyid zhi ba rtogs te 'ong// gnas lugs snang lugs rnam gnyis ma rtogs par// gnyis kyi mtha' la bden par ma 'dzin kwa/ skur pa ma 'debs kun gsal rjes phyir 'brangs// 'on tang rang snang gnyis med rtogs te 'ong// sku gsum 'du 'bral med par ma rtogs par// blos brtags bskyed rdzogs rnam gnyis bden par ma 'dzin kwa/ sgro skur ma 'debs kun gsal rjes phyir 'brangs// 'on kyang ye nas lhun grub rtogs te 'ong// don gyi kun gsal chen po ma rtogs par// tshig dang yi ge'i sgra la ma zhen kwa/ don gyi kun gsal chen po nyams su long// 'on kyang ye shes kun gsal rgyud la 'char// zhes gsungs so// de nas lag na rdo rje la sogs te 'dus pa'i tshogs rnams kyis/ thal mo sbyar te bskor ba lan 'bum du byas nas/ 'di skad ces gsol to// kye kye bcom ldan rdo rje 'chang// bdag cag 'dus pa'i tshogs rnams</text>
</item>

<item><p>127</p><section>1</section>
<text>kyi// ma rig mun pa sel mdzad pa// rgyud dang lung dang man ngag rnams// 'grol ba kun gsal bshad rgyud 'di// rgyud lung man ngag kun shes pa// rtogs pa'i don 'di gsungs pas ni// 'dus pa'i 'khor dang rjes 'jug gi/ ma rig mun pa 'dis bsal lo// 'khor ba'i rgya mtsho 'dis bsgral lo// nyon mongs mdud pa 'dis bkrol lo// blo yi the tshom 'dis bsal lo// don rnams dkrugs pa 'dis smras so// 'khor ba'i skye ba rgyun bcad do// dgongs pa'i don rtsa 'dis gnas so// thar pa'i lam mchog 'dis rnyed do// lung gi dgongs pa 'dis phyin no// man ngag don rnams 'dis bcad do// theg brgyad gtan la 'dis phebs so// e ma ho gsang ba rmad du byung ba'i chos// 'di lta bu yi nges bshad rgyud// ma byung 'byung bar mi 'gyur te// mi 'gyur sku yi bdag nyid rdzogs// 'gyur med thugs kyi klong nas bkrol// pad+ma gsal byed brda' sgo ru// rang byung ye shes gsung gis bskyod// bdag cag 'dus pa'i tshogs rnams kyis// dgongs rgyud ye shes sgrar zhugs nas// ye shes chen po'i klong du thim// legs so legs so de legs so// sku gsum ye shes rdzogs pa yi// kun mkhyen gtso la phyag 'tshal 'dud// ces gsol to// thig le kun gsal chen po zhes bya ba// bshad pa'i rgyud bklags pas thams cad shes pa las/ rgyud yongs su gtad pa dang rgyud kyi dgongs par yi rang pa bstan pa ste le'u go bdun pa'o//// thig le kun gsal man ngag gi bshad rgyud/ tsheg bar dang 'bru+u la nges pa med pa rdzogs so//// a+thi+-i/ shin tu yang gsang ngo// sangs rgyas kyi dgongs pa lag 'chang ma 'di ni/ dpe ni 'ga' la bzhugs srid kyang// rgyud chen po 'di'i don shes pa ni shin tu yang dkon no// bdag 'dra ban chung bdud 'dul 'di// sngon gyi las 'phro ldan pa yis// rgyud rgyal kun gsal 'di dang 'phrad// 'di yi man ngag bdag gis shes// bdag dang mtha' yas sems can rnams// rin chen gsang ba'i sbubs su dgongs par gnas gyur shog/ rgya gar mkhan po dpal ldan seng ge'i 'od can dang/ bod kyi lo tsA ba bai ro tsa nas bsgyur ba'o// bar 'dir bstan pa thams cad kyi snying po sems can thams cad la sangs rgyas rang chas su bzhugs pa/ de rgyal ba rdo rje sems dpa'i dgongs pa bstan pa thams cad kyi bu gcig pu/ ngo sprod spras pa zhing khams bstan pa rnams 'dzud/ </text>
</item>

<item><p>128</p><section>1</section>
<text>rgya gar skad du/ dz+nyA na dI paM tan+t+ra nA ma/ bod skad du/ ye shes mar me'i rgyud ces bya ba/ dpal rdo rje sems dpa' la phyag 'tshal lo// 'di skad bdag gis bstan pa'i dus gcig na/ ma bris pa'i dkyil 'khor rang bzhin gyis 'od gsal ba na/ srog med pa'i sku rang bzhin sangs rgyas 'od mi 'gyur ba chen po longs spyod rdzogs pa'i sku dang chos kyi sku zang thal chen po'i dgongs pa la bzhugs so// 'di skad bdag gis thos pa'i dus gcig na/ rnam dag sdug po bkod pa'i zhing khams na/ 'phags pa nam mkha' mdzod ces bya ba shin tu skyi bung ba gcig mtshan rdzaugs rdo rje 'chang gi 'khor gyis bskor nas ye shes kyi dkyil 'khor 'od gsal ba la bzhugs so// de'i tshe gsang ba'i bdag pos 'di skad ces zhus so// kye bcom ldan 'das yang dag par rdzogs pa'i sangs rgyas bya ba ji tsam zhig la zer ba yin zhus so// de nas bcom ldan 'das kyis bka' stsal pa/ kye gsang ba'i bdag po khyod nyon cig/ rang gi snying gi dkyil na yang dag par rdzogs pa'i sangs rgyas rig pa ma 'gags pa chos kyi sku lhun grub tu ye shes kyi kha mig can du bzhugs so// shes rab gsal ba longs spyod rdzogs pa'i sku shes rab kyi kha mig can du bzhugs so// gdul bya la snang ba thugs rje 'byung ba sprul pa'i sku 'od kyi kha mig can du bzhugs so// yang sprul zer gyi kha mig can du bzhugs so// zhes bka' stsal to// de'i tshe gsang ba'i bdag pos 'di skad ces zhus so// kye bcom ldan 'das/ rang gi snying gi dkyil na chos kyi sku lhun grub ye shes kyi kha mig can du ji ltar bzhugs/ zhes zhus so// bcom ldan 'das kyis bka' stsal pa/ gsang ba'i bdag po rang gi snying gi dkyil na chos sku mtshan mar ma grub pa'i stong par bzhugs so// rig pa ma 'gags par gsal bar bzhugs so// sgrib byed med pas zang thal du bzhugs so// lhun gyis grub pas char gzhi ma 'gags par bzhugs so// zhes bka' stsal to// yang zhus pa bcom ldan 'das rang gi snying gi dkyil na chos sku mtshan mar ma grub pa stong par ji ltar bzhugs/ zhes zhus so// bka' stsal pa/ gsang bdag chos sku mtshan mar ma grub par stong par bzhugs pa ni rang gi shes rig gi ngo bo sang nge ba 'di dngos po dang kha dog gang du yang ma grub par stong sang nge bar 'dug pa 'di yin no// kye gsang bdag gdos bcas sha khrag gi lus kyis stong/ 'gyu byed yid kyi lus kyis stong/ dmigs pa rnam par dag pa ting 'dzin gyi lus kyis stong/ mtshan ma 'od kyi lus kyis stong/ dpyod byed shes rab kyi lus kyis stong/ de ltar stong pas mtshan mar ma grub pa'o// kye gsang bdag gdos bcas sha khrag gi lus dang</text>
</item>

<item><p>129</p><section>1</section>
<text>gcig/ 'gyu byed yid lus dang gnyis/ dmigs pa rnam par dag pa ting 'dzin gyi lus dang gsum/ mtshan ma 'od kyi lus dang bzhi med pas stong/ dpyod byed shes rab kyi lus med pas stong ngo// de nas yang zhus pa/ kye bcom ldan 'das rang gi snying gi dkyil na sangs rgyas rig pa ma 'gags par ji ltar gsal bar bzhugs pa lags/ yang gsungs pa/ gsang bdag rang gi snying gi dkyil na chos sku rig pa ma 'gags par bzhugs pa ni rang gi ngo bo wal le gsal ba 'di yin no// kye gsang bdag rang gi rig pa skye shi med pas dus gsum mnyam pa nyid du gsal lo// sangs rgyas kyi sku la mdun rgyab med pas ye shes zang thal du gsal lo// ye shes kyi rang gdangs la phyi nang med pas yul dang yul can gnyis med du gsal lo// mkhyen pa la phyogs ris med pas ye shes kyi spyan la chos thams cad kyi dgongs pa nyag gcig tu gsal lo// zhes gsungs so// de nas yang zhus pa/ kye bcom ldan 'das rang gi snying gi dkyil na sangs rgyas chos kyi sku la sgrib pa med pas zang thal du ji ltar bzhugs zhes zhus so// bcom ldan 'das kyis bka' stsal pa/ gsang ba'i bdag po sangs rgyas kyi sku brten pa rang gi lus la brten nas yod do// bzhugs pa rang gi snying gi dkyil na bzhugs so// gsal ba rang gi mig ni phar gsal lo// sangs rgyas rang gi snying gi nang na bzhugs pas/ sha khrag gi lus kyis btums kyang ma thums par rang gi mig gi nang nas mthong ba ma 'gags par gsal ba zang thal le ba 'di ka sangs rgyas ye shes kyi sku zang thal yin no// gsang bdag dus snga phy-is ma bsgribs pas dus gsum zang thal du bzhugs so// rang gi rig pa skye shi med pa'i yon tan yin no// mtshan ma'i lus lngas ma bsgribs pas zang thal du bzhugs so// sangs rgyas kyi sku la mdun rgyab med pa'i yon tan yin no// las dge sdig gi bag chags kyis ma bsgribs pas zang thal du bzhugs so// ye shes kyi gdangs phyi nang med pas yul dang shes pa gnyis su med pa'i yon tan yin no// mun snang gi rkyen gyis ma bsgribs pas zang thal du bzhugs so// ye shes rkyen la gsal sgrib med pa'i yon tan yin no// zhes gsungs so// yang zhus pa/ lhun gyis grub pas thams cad du 'char gzhi ji ltar ma 'gags zhes zhus pas/ yang bka' stsal pa/ kye gsang bdag lhun gyis grub pa ni rang gi snying gi dkyil na rang gi rig pa 'od kyi phung po bzhugs pa yin no// thams cad du 'char gzhi ma 'gags pa ni rang gi rig pa mig nas phar la song bas gzugs mthong bas ma 'gags par shar ro// rang gi mig mthong ba ma 'gags par gsal ba de ka chos sku'i ye shes</text>
</item>

<item><p>130</p><section>1</section>
<text>yin no// de bzhin du rna bas sgra thos mkhan gyi rig pa dang/ snas dri tshor mkhan gyi rig pa/ lces ro myang mkhan gyi rig pa 'di rnams rang gi chos sku'i ye shes yin no// rang gi rig pa sna nas phar song bas dri ma 'gags par myong ngo// dri tshor mkhan gyi rig pa de rang gi chos kyi sku yin no// rang gi rig pa mar la song bas pho mo'i dbang po sprad pas bde ba ma 'gags par shar ro// bde ba myong mkhan gyi rig pa de sangs rgyas chos kyi sku yin no// de ngo shes par gyis shig/ ces bka' stsal to// yang zhus pa/ bcom ldan 'das shes rab gsal ba longs spyod rdzogs pa'i sku shes rab kyi kha mig can de gang lags zhes zhus pas/ bka' stsal pa/ gsang ba'i bdag po shes rab skur gsal bas longs spyod rdzogs pa'i sku ngo bo chos nyid stong pa nyid ye shes kyi skur smin pas gzugs sku dang ye shes rgyun ma chad do// kye rdo rje 'dzin pa shes rab kyi sku la mtshan ma'i gzugs med pas sku dang ye shes tha dad du 'dzin pa'i rtog pa las grol te/ ngo bo nyid chos skur gsal la shes rab rang gsal gyi sku la yul gzhan snang med pas rgyu rkyen gyis bskyed pa'i shes rab med de/ rang byung gi ye shes su gsal lo// ye shes rlung lnga shes rab kyi rtar byung bas shes rab kyi sku'i zer gdangs sku dang ye shes su shar bas shes rab ni sku lnga'i bdag por gsal lo// zhes so// yang zhus pa/ kye bcom ldan 'das gdul bya la snang ba thugs rje 'byung ba sprul pa'i sku 'od kyi kha mig can gsung du gsol zhes zhus so// de nas yang bcom ldan 'das kyis bka' stsal pa/ kye gsang ba'i bdag po de'i yon tan rnam par snang mdzad du smin no// rang gi rig pa'i ngo bo stong par 'dug pa 'di chos kyi dbyings kyi ye shes yin no// de'i gdangs 'od mthing gar shar ro// rang gi rig pa ma 'gags par gsal ba 'di me long lta bu'i ye shes yin no// de'i gdangs 'od dkar por shar ro// de ngo shes pas sangs rgyas rdo rje sems dpa'i skur sangs rgyas so// rang gi rig pa gsal stong dbyer med 'di mnyam pa nyid kyi ye shes yin no// de'i gdangs 'od ser por shar ro// de ngo shes pas rin chen 'byung ldan du sangs rgya'o// rang gi rig pa de shes rab kyi rtsal ma 'gags pa'i ngos nas/ so sor rtog pa'i ye shes yin no// de'i gdangs 'od dmar por shar ro// de ngo shes pas snang ba mtha' yas su sangs rgya'o// rang gi rig pa 'di thog ma med pa'i ngos nas bya ba grub pa'i ye shes yin no// de'i gdangs 'od ljang gur shar ro// de ngo shes pas don yod grub par sangs rgya'o// kye rdo rje 'dzin pa khyod nyon cig/ ye shes lnga po 'di gzhi gnas pa'i ye shes zhes bya'o// 'od lnga ni mtshan nyid 'dzin pa'i 'od ces</text>
</item>

<item><p>131</p><section>1</section>
<text>bya'o// sku lnga ni sprul pa'i sku 'od kyi kha mig can yin no// zhes bka' stsal to// de nas yang gsang ba'i bdag pos 'di skad ces zhus so// kye bcom ldan 'das sprul pa'i sku 'od kyi kha mig can de ltar lags na/ yang sprul zer gyi kha mig can gsung du gsol// zhes zhus so// de nas bcom ldan 'das kyis bka' stsal pa// gsang ba'i bdag po longs sku yab yum snyoms 'jug byed pa'i zhal gyi bar nas yab kyi 'od zer dkar la 'tsher ba dang yum gyi 'od zer dmar la gdangs pa 'phros nas las dag pa'i gang zag 'phro 'du byed pa'i dus su yab kyi mig la thim nas sgal tshigs kyi rta brgyud nas rdo rje'i khong lam nas thaun nas pad+ma'i rdzing bur byon pas yab yum gnyis kyi lus bde bas ngag gi smra ba rgyun chad do// yid kyi rtog pa dang lus ky-i g.yo 'gul rgyun chad do// de ni sangs rgyas kyi bde ba de ltar bzhugs pa yin no// yum gyi za ma tog gi 'og pad+ma'i rdzing bur zla ba dgu ngau bcur bzhugs nas sems can gyi don mdzad pa de ni yang sprul zer gyi kha mig can yin no// zhes gsungs so// ye shes mar me'i rgyud las/ sangs rgyas sku bzhi bstan pa'i le'u ste dang po'o//// yang zhus pa/ kye bcom ldan 'das yang dag par rdzogs pa'i sangs rgyas de da lta rang gi lus la ji ltar gnas zhes zhus pas bka' stsal pa/ gsang bdag nyon cig/ sangs rgyas chos kyi sku rang gi snying gi dkyil na bzhugs so// ye shes zang thal gyi sku rang gi mig gi dkyil na bzhugs so// sangs rgyas khro bo'i sku rang gi klad pa'i dkyil na bzhugs so// rang gi lus 'di la sangs rgyas kyi grong khyer nyi khri chig stong bzhugs yod do// grong khyer de dag thams cad sangs rgyas kyi skus khengs nas yod do// kye gsang bdag nyon cig/ rang gi spyi bo bde ba chen po'i rtsa'i dkyil na rang byung gi dbang po brgya byin sku mdog dkar por bzhugs so// rang gi ltag pa'i rtsa ba men gyi rwa lta bu de'i nang na rang byung gi thags zangs ris sku mdog ljang gur bzhugs so// rang gi snying ga na rang byung gi shAka thub sku mdog ser po bzhugs so// rang gi rgyab kyi srog rtsa dmar po'i nang na rang byung gi rab brtan mthing gar bzhugs so// lte ba sprul pa'i rtsa ba na rang byung gi kha 'bar ma dmar por bzhugs so// rang gi rkang pa'i mthil gyi rtsa dkyil na rang byung gi chos rgyal nag por bzhugs so// gsang bdag rang gi spyi bo nas rkang mthil yan chad sangs rgyas kyi grong khyer du shes par gyis shig ces bka' stsal to// ye shes mar me'i rgyud las rang gi lus la sangs rgyas kyi grong khyer bzhugs tshul bstan pa'i le'u ste gnyis pa'o//// de nas yang zhus pa/ kye bcom ldan 'das sangs rgyas kyi</text>
</item>

<item><p>132</p><section>1</section>
<text>dgongs pa de shes na sangs ji ltar rgya zhes zhus pas/ bka' stsal pa/ kye rdo rje 'dzin pa nyon cig/ sangs rgyas kyi dgongs pa de ngo shes na gcig 'gags pas ldog tshul bzhi'i sgo nas sangs rgya'o// gcig skyes pas chos tshul lnga'i sgo nas sangs rgya'o// gcig gnas pas chos snying po lnga'i sgo nas sangs rgya nas zhi ba mya ngan las 'da' 'o zhes so// yang zhus pa/ kye sangs rgyas thugs rje can sangs rgyas kyi dgongs pa ngo shes pa de gcig 'gags pas ldog tshul bzhi'i sgo nas sangs ji ltar du rgya zhes zhus so// bka' stsal pa/ kye rdo rje 'dzin pa khyod nyon cig/ sangs rgyas kyi sku ngo shes pa ni gcig 'gags pas ma dag pa 'khrul pa'i snang ba 'di ni sangs rgyas kyi zhing khams rnam par dag par ldog pa yin no// 'khor ba'i grong khyer 'di ye shes kyi gzhal med khang du ldog pa yin no// yid rtog bcas 'di ye shes rtog med du ldog pa yin no// sha khrag gi lus gdos pa can 'di 'od kyi lus su ldog pa yin no// zhes gsungs so// yang zhus pa/ kye bcom ldan 'das 'khrul pa de snang ba 'di dag pa'i snang bar ji ltar ldog ces zhus so// bka' stsal pa/ kye gsang ba'i bdag po/ 'khrul snang 'gags pas snang ba thams cad dag snang du 'char ro// dag pa'i snang ba de shar bas rang gi rig pa las byung/ rang gi rig pa'i ngang du zhi bas/ nam mkha' dang sprin ltar du sangs rgya'o// zhes bka' stsal to// yang zhus pa/ kye sangs rgyas bcom ldan 'das 'khor ba'i grong khyer ye shes kyi gzhal med khang du ji ltar ldog ces zhus pas/ bka' stsal pa/ kye gsang bdag 'khor ba 'di rang gi rig pa rang la shar/ rang gi rig pa'i ngang du grol/ nyi ma dang zer lta bur sangs rgya'o// zhes so// yang zhus pa/ kye bcom ldan 'das yid rtog bcas 'di ye shes rtog med du ji ltar ldog ces zhus pas/ bka' stsal pa/ kye rdo rje 'dzin pa chen po rnam par rtog pa thams cad rang gi rig pa rang la snang/ rang gi rig pa rang la ldog rgya mtsho dang chu bran lta bur sangs rgya ba yin no// zhes so// yang zhus pa/ kye bcom ldan 'das rang ngo rang gis shes pas sha khrag gi lus 'od kyi lus su ji ltar ldog cing grol zhes zhus so// bka' stsal pa/ gsang ba'i bdag po 'od lnga rang la gsal/ rang 'od kyi ngang du dag/ man shel dang snang ba lta bur sangs rgya ba yin no zhes so// yang gsang bdag gis zhus pa/ kye bcom ldan 'das gcig skyes pas chos tshul lnga'i sgo nas sangs ji ltar rgya zhes zhus pas/ bka' stsal pa/ kye rdo rje 'dzin pa chen po gcig skyes pas chos tshul lnga'i sgo nas sangs rgyas ni 'di lta ste/ sku las 'das pa ye shes kyi skur sangs rgya'o// yid las 'das pa ye shes kyi skur sangs rgya'o// chos</text>
</item>

<item><p>133</p><section>1</section>
<text>las 'das pa sangs rgyas kyi skur sangs rgya'o// 'byung ba las 'das pa rang gdangs kyi sku ru sangs rgya'o// tshig las 'das pa rang snang gi sku ru sangs rgya'o// zhes so// gcig skyes pa ni yul ye shes su skyes pa yin no// chos tshul lnga ni chos sku'i gnas lugs lnga ru gnas pa yin no// sangs rgya ba ni snang ba thams cad rang gi rig pa la thim/ rig pa ka dag gi sa la rang sa zin nas mi 'gyur ba yin no// zhes gsungs so// yang zhus pa/ kye sangs rgyas thugs rje can sku las 'das pa'i ye shes su sangs ji ltar rgya zhes zhus pas bka' stsal pa/ kye gsang ba'i bdag po sku las 'das pa'i ye shes ni gzugs sku las 'das nas chos sku stong pa ye shes kyi snying po can 'od lnga'i phung por bzhugs pa yin no// yid las 'das pa'i shes rab ni yid rtog bcas las grol zhing 'das nas shes rab rtog med kyi sku ru bzhugs pa yin no// chos las 'das pa'i sangs rgyas ni 'bad rtsol dang bral te/ rang gi rig pas rang 'od ngo shes nas sangs rgya ba yin no// 'byung ba las 'das pa'i gdangs ni 'byung ba lnga'i mdud pa grol nas rang gi rig pa'i rang gdangs 'od kyi phung po chen po dang 'du 'bral med par bzhugs pa'o// tshig las 'das pa'i rang snang ni lus ngag yid gsum sku gsung thugs su mthar phyin nas gzung 'dzin dang bral ba'i rig pa rang gsal rtog med du bzhugs pa yin no zhes bka' stsal to// de nas yang zhus pa/ kye sangs rgyas thugs rje can gcig gnas pas sny-ing po lnga'i sgo nas sangs rgyas shing mya ngan las ji ltar 'da' zhes zhus pas/ bka' stsal pa/ kye gsang ba'i bdag po gcig gnas pa ni sha khrag gi lus 'di 'od kyi lus su gnas pa yin no// snying po lnga ni sangs rgyas chos kyi sku stong pa rig pa'i snying po can du bzhugs so// rig pa shes rab kyi snying po can du gnas so// shes rab thugs rje'i snying po can du gnas so// thugs rje ye shes kyi snying po can du gnas so// ye shes 'od kyi lus can du gnas so// 'od mtha' med kyi yul can du gnas so// de ngo shes pas chog go/ don de la bsgom du med do zhes rgyal ba rdo rje sems dpas gsungs so// ye shes mar me'i rgyud las/ grol tshul bstan pa'i le'u ste gsum pa'o//// sgron ma rnam par bkod pa'i rgyud ces bya ba sangs rgyas rdo rje sems dpa'i zhal chems rdzogs so// sngags srung nag mo khros mas srungs shig/ sa ma ya a+thi+-i//// </text>
</item>

<item><p>134</p><section>1</section>
<text>rgya gar skad du/ bud+d+ha badzra sa twa A sha ya pa da tri ti ya nA ma tan+t+ra/ bod skad du/ sangs rgyas rdo rje sems dpa'i dgongs pa tshig gsum pa zhes bya ba'i rgyud/ bcom ldan 'das mgon po 'od mi 'gyur ba la phyag 'tshal lo// 'di skad bdag gis thos pa'i dus gcig na/ sangs rgyas mi bskyod pa'i zhing khams mngon par dga' ba'i tshal na rgyal ba rdo rje sems dpa' la rdo rje'i rigs kyi 'khor bye ba khrag khrig sa yas bskor nas rang gi rig pa'i ye shes ye nas rang bzhin 'od kyi phung por gsal ba'i ngang na bzhugs so// de'i tshe gsang ba'i bdag pos sangs rgyas 'od dpag med chen po la 'di skad ces gsol to// kye sangs rgyas thams cad kyi mes po rgyal ba 'od mi 'gyur ba chen po ma rig pa'i sems can rnams la sangs rgyas gang yin gsung du gsol// zhes zhus so// de nas bde bar gshegs pa thams cad kyi mes po sangs rgyas 'od mi 'gyur ba chen pos 'di skad ces bka' stsal to// kye gsang ba'i bdag po khyod nyon cig/ rang gi shes rig gi ngo bo sang nge ba 'di dngos po dang kha dog gi ngo bor ma grub pa stong sang nge 'dug pa 'di sangs rgyas kun tu bzang mo yin no// rang gi shes rig gi ngo bo stong bdo tsa na stong pa phyangs chad du ma song bar shes rig ma 'gags par wal le gsal ba 'di sangs rgyas kun tu bzang mo yin no// rang gi rig pa dngos po cir yang ma grub par ngo bo stong pa dang rang gi shes rig wal le ba dbyer mi phyed par 'dug pa 'di sangs rgyas chos kyi sku yin no// rang gi shes rig sang ngai ba 'di ye shes kyi sku yin no// rang gi rig pa gsal stong dbyer med 'od kyi phung por 'dug pa 'di la skye shi med pas sangs rgyas 'od mi 'gyur ba yin no// de ngo shes pas chog go/ zhes bka' stsal to// de nas yang gsang ba'i bdag pos 'di skad ces zhus so// e ma ho/ bde bar gshegs pa mgon po chen po 'od dpag tu med pas sangs rgyas kyi med pa gsum gsung du gsol ces zhus so// de nas sangs rgyas 'od dpag med kyis 'di skad ces bka' stsal to// kye gsang ba'i bdag po khyod ma yengs par nyon cig/ rang gi shes rig wal le ba 'di ka sangs rgyas yin pas sangs rgyas gzhan nas btsal du med do// rang gi rig pa wal le khyug ge ba 'di rgyun du gsal bas sangs rgyas chos kyi sku la bsgrub par byar med do// rang gi rig pa chos kyi sku la skye shi med pas las dang las kyi rnam par smin pas gos pa med pas las la dge sdig med do// zhes bka' stsal to// de nas yang gsang ba'i bdag pos 'di skad ces zhus so// e ma ho// sangs rgyas 'od kyi phung po chen pos sangs rgyas kyi chog pa gsum gsung du gsol ces zhus so// de nas sangs</text>
</item>

<item><p>135</p><section>1</section>
<text>rgyas 'od kyi phung po chen pos 'di skad ces bka' stsal to// kye gsang ba'i bdag po rang gi rig pa 'gag pa med par wal le ba 'di ka sangs rgyas yin no// rang gi rig pa wal le ba 'di ka 'bral ba med pas sangs rgyas chos kyi sku la sgom du med do// rang gi rig pa wal le ba 'di ka sangs rgyas yin pas rang gi rang ngo shes pas chog go/ kye rdo rje 'dzin pa chen po rang gi rig pa sangs rgyas su ngo shes nas sangs rgyas la skyabs 'gro byar med de nyal bas chog go/ sangs rgyas ye shes kyi sku la rgyu dang rkyen gyis bskyed pa'i rig pa med pas rang gi rig pa la gsal 'grib med pa yin no// rang gi rig pa gsal 'grib dang bral bas las dang bag chags kyi rnam smin gyis gos pa med do// las dang las kyi rnam smin gyis gos pa med pas las dge sdig brtsi ru med do// zhes bka' stsal pas/ gsang ba'i bdag pos rang gi don chen po thob bo// de nas yang gsang ba'i bdag pos 'di skad ces zhus so// kye kye/ sangs rgyas 'od kyi phung po chen po sangs rgyas kyi yin lugs dgu gsung du gsol// zhes zhus so// de nas sangs rgyas 'od kyi phung pos 'di skad ces bka' stsal to// kye gsang ba'i bdag po khyod nyon cig/ rang gi snying gi dkyil na sangs rgyas sku gsum ye shes kyi sku ru bzhugs so// sangs rgyas ye shes kyi sku ni rang gi shes rig ngo bo sang nge ba 'di yin no// sangs rgyas ye shes kyi sku la gsal 'grib med par rang gi shes rig gi ngo bo sang nge ba 'di dus gsum du bzhugs pa yin no// sangs rgyas ye shes kyi sku la gsal 'grib med pas/ rang gi rig pa 'od kyi phung po chen por bzhugs pa yin no// rang gi rig pa'i rang 'od dam/ rang lus 'od kyi phung por bzhugs pas rang gi rig pa'i rang 'od la 'char nub med pa yin no// rang gi rig pa'i rang 'od la 'char nub med pas rig pa rang gi mig nas 'thon nas 'khrul pa'i snang ba ye shes su 'char ba yin no// 'khrul snang ye shes su shar nas ye shes su bzlog pas rang 'od ngo shes nas rang 'od lnga la thim nas las dang bag chags sbyang mi dgos pa yin no// rang 'od ngo shes na las kyi rnam par smin pas ma bsgribs pa'i las dge sdig med pa yin no// rang 'od ngo shes pas las la dge sdig med pas chos spyod bcu dang mtshams med lnga rtogs pa'i blo la rang bzhin mnyam pa yin no// kye gsang ba'i bdag po don chen po 'di ni 'das pa dang ma 'ongs pas kyang ston mi nus so// don chen po de la bsgom du med do// bsgom med kyi don chen po de ngo shes pas chog go/ kye rdo rje 'dzin pa chen po bsgom du med pa'i don chen po de ngo ma shes pas sangs rgyas de/ dus gsum gyi bde bar gshegs pas mgo (10)</text>
</item>

<item><p>136</p><section>1</section>
<text>khos shig ces sangs rgyas 'od mi 'gyur bas gsungs so// de nas yang gsang ba'i bdag pos 'di skad ces zhus so// kye kye sangs rgyas 'od kyi phung po sangs rgyas kyi 'char lugs gsung du gsol zhes zhus so// des rnam par grol ba'i sangs rgyas 'od kyi phung po chen po des 'di skad ces bka' stsal to// kye gsang ba'i bdag po khyod nyon cig/ rang gi rig pa'i rang 'od ngo shes pa rnams sku dang ye shes su grol lo// rig pa'i rang 'od ngo ma shes pa rnams lus dang bag chags su 'khrul lo// rang 'od ngo shes rung ma shes rung sems can thams cad la 'khrul pa'i snang ba 'gags pa dang/ dag pa'i snang ba zhag lngar 'char ro// de ngo shes na rang dag pa'i snang ba dang gnyis su med par thim nas sangs rgya'o// de ni gdams ngag can gnad kyi sgo nas sangs rgya ba yin no// sems can thams cad la dag pa'i snang ba yang nas yang du shar yang rang gi ngo ma shes pas lus dang bag chags su 'khrul lo// rig pa'i rang mdangs 'od gsal chen po ngo shes na sangs rgyas rdo rje sems dpa'i gsang lam yin no// de ni ngo shes pas chog go/ don chen po de ngo shes par gyis shig ces bka' stsal to// sangs rgyas thams cad kyi dgongs pa tshig gsum pa'i rgyud las rdo rje sems dpa'i gsang lam bstan pa'i le'u ste dang po'o//// de nas yang gsang ba'i bdag pos 'di skad ces zhus so// kye kye bde bar gshegs pa 'od kyi phung po bar do rnam pa gsum dang rtsa'i gnas lugs gsung du gsol zhes zhus so// de nas bcom ldan 'das 'od phung chen pos 'di skad ces bka' stsal to// kye gsang ba'i bdag po bar do la rnam pa gsum yin no// da lta dang/ 'chi kha dang chos nyid bar do dang rnam pa gsum yin no// da lta ni rang bzhin gyi bar do yin no// 'chi kha'i sdug bsngal gyi bar do ni 'khrul snang 'gags pa'i bar do yin no// chos nyid kyi bar do ni 'khrul snang 'gags nas dag snang 'char bas ye shes 'char ba'i bar do yin no// ye shes 'char ba'i bar do de ngo shes pas chog go/ zhes bka' stsal to// de nas gsang ba'i bdag pos 'di skad ces zhus so/ kye kye/ rnam par grol ba'i sangs rgyas 'od kyi phung po chen pos gdams ngag rnam pa gsum gsung du gsol zhes zhus so// sangs rgyas 'od kyi phung pos bka' stsal pa/ kye rdo rje 'dzin pa chen po bar do rnam pa gsum la gdams ngag rnam pa gsum yin no// da lta'i gdams ngag skyel ma dang 'dra'o// 'chi kha'i gdams ngag sun ma dang 'dra'o// bar do'i gdams ngag rang gi yul du sleb nas btsan po'i mkhar du zhugs pa dang 'dra'o// zhes gsungs so// de nas yang gsang ba'i bdag pos zhus</text>
</item>

<item><p>137</p><section>1</section>
<text>pa/ kye bcom ldan 'das da lta'i gdams ngag skyel ma dang lta ba rnam pa gsum gsung du gsol zhes zhus so// bcom ldan 'das kyis bka' stsal pa/ skyel ma la rnam pa gsum yin no// dpe don rtags gsum mo zhes gsungs so// de nas yang gsang ba'i bdag pos zhus pas/ kye kye/ bcom ldan 'das dpe'i ngo sprod gsung du gsol zhes zhus so// bcom ldan 'das kyis bka' stsal pa/ gsang ba'i bdag po dpe'i ngo sprod la gsum yin no// shel dang/ nyi ma dang/ 'dra 'bag dang gsum mo// zhes gsungs so// gsang ba'i bdag pos zhus pa/ bcom ldan 'das rtags kyi ngo sprod gsung du gsol zhes zhus so// bcom ldan 'das kyis bka' stsal pa/ rtags kyi ngo sprod la gsum yin no// chos sku rang gi snying gi dkyil na bzhugs pa'i rtags rang gi mig yin no// longs sku'i snying gi nang na bzhugs pa'i rtags rdo rje sems dpa'i me long bltas pas sangs rgyas kyi zhing khams 'char ba de yin no// sprul pa'i sku'i rtags 'khrul pa'i snang ba 'di dag pa'i snang bar 'char ba yin no// kye rdo rje 'dzin pa chen po/ chos sku'i rtags de ltar rang gi rig pa ma 'gags par wal le ba 'di rang yin no// longs sku'i rtags me long gi byad shar ba mig phug ste ma yengs par bltas nas mdun gyi nam mkha' la bltas pas mdun gyi nam mkha' la longs sku kha mig rna ba can snang ba de yin no// sprul sku'i rtags rang gi mig dang ba spu'i bu ga nas 'od kyi gdangs 'char ba de yin no zhes gsungs so// de nas yang gsang ba'i bdag pos zhus pa/ kye sangs rgyas 'od kyi phung po chen po don gyi ngo sprod gsum gsung du gsol zhes zhus so// 'od phung chen pos bka' stsal pa/ gsang ba'i bdag po khyod nyon cig/ don gyi ngo sprod la gsum yin no// rang gi rig pa ma 'gags par wal le gsal ba 'di sangs rgyas chos kyi sku yin no// rang gi shes rab kyis ma 'gags par shes pas shes rab kyi sku dang sangs rgyas longs spyod rdzogs pa'i sku yin no// rang gi rig pa 'od kyi phung por bzhugs pas sangs rgyas sprul pa'i sku yin no// rang gi rang 'od yul la 'char bas snang ba 'od lngar shar ba yang sprul pa'i sku yin no// rang gi snying gi dkyil na dngas ma lnga'i dbus na ye shes kyi 'od kha dog lngar gnas pa de ni sprul pa'i sku yin no// 'od lnga'i sbubs na sku lnga gnas pa de ni longs sku'o// sku dang 'od gnyis la mi rtog pa'i rig pas khyab par gnas pa ni chos sku'o zhes gsungs so// de nas yang gsang ba'i bdag pos zhus pa/ kye kye bcom ldan 'das chos sku'i nyams len gsung du gsol/ zhes zhus so// bcom ldan 'das kyis bka' stsal pa/ gsang ba'i bdag po chos sku nyams su blang ba ni nam</text>
</item>

<item><p>138</p><section>1</section>
<text>mkha' sum phrugs kyi gdams ngag go/ phyi'i nam mkha' bar snang stong pa 'di yin no// nang gi nam mkha' mig dang snying gnyis 'brel ba'i rtsa sbug stong pa 'di yin no// gsang ba'i nam mkha' rang gi tsit+ta rin po che'i gzhal yas khang ngo// rang gi rig pa mig la gtad mig bar snang la gtad nas bzhag pas ye shes lhug par skye'o// de la gnas lugs zang thal gyi dgongs pa nyon mongs pa dang rnam par rtog pas ma bslad pa'i rig pa gnas lugs chos kyi sku da ltar gyi shes pa gsal la ma 'gags par sal le hrig ge ba/ hur re/ rjen ne/ rnam rtog gang gis kyang ma bslad pa'i rtog med kyi rig pa ma 'gags par rkyang par shar ba/ shes pa bde sing ngai ba/ rig pa dngas sang nge ba/ dran pa ma 'gags pa/ 'dzin rig ma zhugs pa'i gnas lugs ma bcos pa de kha la nyams su blangs pas ye shes lhug par skye'o// de nas yang gsang ba'i bdag pos zhus pa/ kye bcom ldan 'das longs sku'i nyams len gsung du gsol zhes zhus so// bcom ldan 'das kyis bka' stsal pa/ gsang ba'i bdag po longs sku'i nyams len ni rdo rje sems dpa'i me long gi nang du rigs lnga'i sku la blta'o// de nas yang gsang ba'i bdag pos zhus pa/ kye kye bcom ldan 'das sprul sku'i nyams len gsung du gsol zhes zhus pas/ bcom ldan 'das kyis bka' stsal pa/ gsang ba'i bdag po sprul sku'i nyams len ni sgra dang/ 'od dang/ zer gsum la blta'o// sgra ni rna ba bkag la blta'o// 'od ni srid pa'i me long la mig btsugs la blta'o// zer ni nyi ma'i snying po la blta'o zhes bka' stsal to// de nas gsang ba'i bdag pos 'di skad ces zhus so// kye kye bcom ldan 'das rtsa'i gnas lugs gsung du gsol zhes zhus so// de nas sangs rgyas 'od kyi phung pos bka' stsal pa/ gsang ba'i bdag po khyod nyon cig/ rtsa'i gnas lugs la gsum yin no// rtsa ro ma dang/ rkyang ma dang/ kun 'dar ma dang gsum mo// rtsa ro ma ni snying yin no// gnyid du song ba'am brgyal ba'am dbugs chad tsa na 'bad pa'i tha mar dar gyi pho long brdabs pa tsam ro dang 'dra bar song bas ro ma yin no// rtsa rkyang ma ni mig yin no// de yang rang gi rig pa mig la gtad mig bar snang la gtad pa'i dus der rnam par rtog pa gang gis kyang mi bsgribs par rtog med kyi rig pa rkyang par 'char bas na rtsa rkyang ma yin no// de ni mig yin no// rtsa kun 'dar ma ni snying dang glo ba dang kha snar 'brel nas dbugs kyi rta pho la sems kyi mi pho zhon nas rtog pa kun rgyu bas rtsa kun 'dar ma mgrin pa yin no// zhes gsungs so// sangs rgyas thams cad kyi dgongs pa tshig gsum pa'i rgyud las da lta'i gdams ngag</text>
</item>

<item><p>139</p><section>1</section>
<text>skyel ma lta bu'i le'u ste gnyis pa'o//// de nas yang gsang ba'i bdag pos 'di skad ces zhus so// kye kye sangs rgyas 'od phung chen po 'chi kha'i gdams ngag sun ma lta bu gsung du gsol zhes zhus so// de nas sangs rgyas 'od kyi phung po chen pos 'di skad ces bka' stsal to// kye gsang ba'i bdag po bar gyi sun ma 'chi kha yin no// de la gsum mo// phyi'i 'byung ba rdibs pa dang/ nang gi 'byung ba 'das pa dang/ gsang ba'i 'byung ba rdzogs pa'o// gsang ba'i 'byung ba rdzogs pas na dbugs chad pa'i dus der 'byung ba dngas snyigs 'byed do// snyigs ma phung po la las so// dngas ma ye shes kyi 'od lnga chos nyid kyi nam mkha' la 'char ro// bar dor sku lnga ye shes lnga ldan gyi sun ma 'ong ngo// de ngo shes pas chog go/ de ngo shes par gyis shig/ de nas yang gsang ba'i bdag pos zhus pa/ kye kye bcom ldan 'das bar do'i gdams ngag khyim lta bu gsung du gsol zhes zhus so// de nas sangs rgyas 'od kyi phung pos bka' stsal pa/ kye rdo rje 'dzin pa chen po bar do la gsum yin no// chos nyid bar do dang/ srid pa'i bar do dang/ las kyi bar do dang gsum yin no// e ma ho rigs kyi bu dbugs chad pa dang zhag lngar dag pa'i snang ba 'char ro// de'i dus su sun ma gsum 'ong ngo// 'od dang/ sgra dang/ zer gsum 'ong ngo// 'od ni bde bar gshegs pa'i rang 'od phra la dngas pa/ gsal la 'tsher ba/ rang bzhin gyis bkrag la nyam nga ba/ sos ka'i thang la smig rgyu 'gyu ba bzhin du 'jig rten gyi khams thams cad du khengs nas mer re re 'ong ngo// de la ma 'jigs shig/ sgra ni 'od kyi nang thams cad nas chos nyid kyi rang sgra 'brug stong ldir ba tsam drag la sgra che ba di ri ri 'ong ngo// de la ma sngangs shig/ 'od las zer mtshon cha'i char 'bab pa tsam 'byung ste/ de yang char pa 'bab pa 'dra ba mtshon cha'i rnam pa sna tshogs pa zing zing pa 'ong ngo// de la ma skrag cig/ de gsum la mi 'jigs/ mi sngangs/ mi skrag pa ni da lta'i nyams len gsum nyams su blangs pas mi 'jigs so// mi sngangs so// mi skrag go/ de'i phyir na dag pa'i snang ba la 'dris par bya'o// kye kye rdo rje 'dzin pa chen po bar du bla ma dang yi dam mkha' 'gro'i snang ba 'char ro// rigs kyi bu 'od de la ma 'jigs sgra de la ma sngangs/ zer de la ma skrag pas rgyun du rang gi rig pa'i gdangs yin no zhes zer nas lung ston no// de la bla ma'i lung bstan ni bla ma la mos gus che bas 'ong ngo// yi dam gyi lung bstan ni phyi nang gsang ba'i dbang rdzogs pa las 'ong ngo// mkha' 'gro'i lung bstan ni gsang sngags kyi dam tshig ma nyams pa las 'ong ngo// rigs kyi bu srid pa'i bar do ni lung bstan</text>
</item>

<item><p>140</p><section>1</section>
<text>pas rang 'od du ngo shes nas sangs mi rgya mi srid pas srid pa'i bar do yin no// rang gi rig pa'i rang 'od ngo ma shes na 'gro drug tu mi 'khor mi srid pas kyang srid pa'i bar do yin no// kye gsang ba'i bdag po rang gi rig pa'i rang 'od la dus rtag tu blta'o// e ma ho// las kyi bar do ni sangs rgyas kyi rang 'od ngo ma shes pas 'khor ba ru ma bzlogs par rigs drug gi snang ba 'char ro// dug lnga'i lam la zhag drug 'grim mo// lha'i 'od dkar po bkrag med 'char ro// de la shes pa zhugs na lhar skye'o// de bzhin du lha ma yin gyi 'od sngon po bkrag med/ mi'i dmar po/ byol song ljang gu/ yi dwags ser po/ dmyal ba'i nag por 'char ro// e ma ho 'gro ba rigs drug gi 'od la shes pa zhugs pas skad cig ma gnyis pa la rdzogs ldan mun pa nag po'i khams nyin mo nyi ma'i snang ba med/ nub mo zla ba'i snang ba med/ nang nub me'i snang ba med/ char dang rlung dang mun nag gi nang na shin tu sdug bsngal lo// de yang dper na nyi ma nub pas mun pa sros pa dang 'dra'o// de nas zhag bdun mun pa sangs nas/ lhan cig skyes pa'i lha dang/ lhan cig skyes pa'i 'dre gnyis kyis gshin rje'i gam du khrid de las gyi me long bltar bcug nas las dge sdig gi rde'u gang mang bsgrangs pa'i bar der dge sdig gnyis stobs gang che ba'i 'bras bu len pas las kyi bar do 'dir las dge sdig gis ma bsgribs pa shin tu gal che'o// bar do des rang gi snang ba 'od lnga rang gi rig pa'i rang 'od rang la shar bar ngo shes na skad cig ma gsum la sangs rgya'o// des na skad cig ma gsum pa la 'gro drug tu 'khyams pa mi srid do// kye gsang ba'i bdag po de'i phyir na gdams ngag 'di'i gnad mi shes na mi phan no zhes gsungs so// de nas sangs rgyas 'od kyi phung pos 'di skad ces bka' stsal to// kye gsang ba'i bdag po rigs drug gi sems can 'khor bar 'khyams pa ni rang gi snang ba 'di ngo ma shes pas 'khrul pa'i snang ba sna tshogs su byung nas 'khor bar 'khyams so// rdo rje sems dpa' sangs rgyas pa de yul chos nyid kyi klong du rang gi snang ba ye shes 'od du gsal ba de rang snang yin pa la yin par shes nas sangs rgya'o// rang gi rang snang ye shes 'od du gsal ba de rang snang yin par ngo shes na las dge sdig gnyis kyis phan btags pa dang gnod pa bskyal ba med do// de'i phyir na las la dge sdig med pa yin no zhes bka' stsal to// sangs rgyas thams cad kyi dgongs pa tshig gsum pa'i rgyud las gdams ngag can gnad ngo shes pas sangs rgya ba'i le'u ste gsum pa'o//// rgyal ba rdo rje sems dpa'i dgongs pa tshig gsum pa'i rgyud sangs rgyas lag 'phrad</text>
</item>

<item><p>141</p><section>1</section>
<text>du gtad pa rdzogs so//// g+hu ya seng ge dbang phyug gis mchad pa stag can du sbas pa lca sgom nag pos thon pa'o// sngags kyi srung mas bya ra gyis la srungs shig/ nag mo khros ma/ ma hA kA la rdo rje legs pa mkha' 'gro sde bzhi la gtad do// gter srung shin tu gnyan no// 'dir man ngag snying gi dgongs pa rgyal ba'i bka' ma byung//// rgya gar skad du/ ti la ka sa ma ga Na ma hA tan+t+ra nA ma/ bod skad du/ thig le kun 'dus chen po'i rgyud ces bya ba/ dpal rdo rje sems dpa' la phyag 'tshal lo// 'di skad bdag gis thos pa'i dus gcig na/ bcom ldan 'das rdo rje 'chang chen po des/ rnam dag pad+mo'i tshal/ rin po che'i ye shes kyi gzhal med khang chen po na/ sangs rgyas rabs bdun dang/ mkha' 'gro ma rnams dang/ gzhan yang so so'i 'khor rnams dang/ thabs cig go/ de'i tshe gsang ba'i bdag pos sna drangs te/ bskor ba lan dpag tu med pa byas nas/ 'di skad ces gsol to// kye kye bcom ldan rdo rje 'chang/ thams cad mkhyen pa'i ye shes kyis/ da ltar tshogs dang ma 'ongs rjes 'jug la// ma rig mun pa sel ba'i sgron me ru// tshig gi rgyud rnams thugs kyi klong nas brtol// don kyi rgyud chen ma lus mtshon pa'i sgra// shes rab rlung gis brda'// phyi nang gsang ba'i man ngag rgyud du bshad// thig le gsang ba'i yi ge gsum du bstan// de yi don gyi dgongs pa gsal bya'i phyir// thig le kun 'dus chen po gsung du gsol// zhes zhus so// de'i tshe ston pas bka' stsal pa/ kye rdo rje sems dpa' 'khor dang bcas pa rnams nges par zung zhig/ ngas rgyud thams cad kyi khog don so so'i mtshan dang le'u bsdus te/ don gyi snying po gsal ba'i dgongs par bshad do// zhes gsungs so// thig le kun 'dus chen po las/ gleng gzhi dang gleng slong ba'i le'u ste dang po'o//// grag ta kA ya tan+t+ra a tra ga la ngas su a/ de'i tshe bcom ldan 'das rdo rje 'chang chen po des/ 'gyur ba med pa'i chos kyi sku'i ting nge 'dzin la zhugs so// de'i tshe gsang ba'i bdag pos zhus pa/ kye bcom ldan rdo rje 'chang/ 'gyur ba med pa'i sku'i don mtshon rgyud kyi dgongs pa gsungs zhes zhus so// de'i tshe ting nge 'dzin las mi 'gyur ba'i ngang nas/ sku'i rgyud bka' stsal pa/ rigs kyi bu legs par zung zhig/ gzhi 'gyur ba med pa chos kyi sku dang 'bras bu 'gag pa med pa ye shes gzugs kyi sku gnyis/ don 'du 'bral med pa lhun gyis grub pa/ de gtan la dbab pa'i ched du/ ngas pad+ma 'khyil ba'i rgyud 'di bstan no// rig pa 'dzin pa ngos zung zhig/ chos nyid chos sku dbyer med klong// dri ma dag gsal mtshan nyid lnga// ye shes 'od kyi bum pa</text>
</item>

<item><p>142</p><section>1</section>
<text>gsal// thugs rje 'gags med snying po'i sku// dbyer med rig pa'i ngang na gnas// nang gsal phyir ma 'phros pa ste// pad+ma 'khyil zhes bshad pa yin// sku gsum nang gsal 'du 'bral med pa las// thugs rje ma 'gags sku nyid phyir shar te// pad+ma las grub sprul sku 'od gsal bas// nges pa'i 'khor tshogs nga yi yul du snang// de dus nga yi sku yi rgyud chen ni// dpag bsam shing ltar yongs su rgyas par bshad// dang po'i gnas lugs bar du 'khrul lugs dang// tha ma 'khrul pa ldog pa'i thabs// nang med nang nas phyi ru shar lugs dang// rtsal gyi snang ba mtshan ma sna tshogs rnams// rang la snang zhing rang las g.yos pa med// mtshan ma sna tshogs rang gi ngang du dag/ dri med sku dang ye shes gzhi yi ngang du thim// rang gsal 'dzin pa med par bshad// dus gsum sangs rgyas dgongs pa brgyud pa yi// sangs rgyas zhal nas gsungs par nges shes bskyed// so so'i phun sum tshogs pa rnam pa lngas// sa phyogs nges dang chos nges dang// dbang po nges dang dus nges dang// rang rig ngo bo mi 'gyur bar// ye shes zang thal snang bas khyab// thig le nyag gcig ngang du rdzogs// de ltar snod bcud rang grol bas// dang po'i 'byung gnas chen po shes// bar du rtsa la gnas pa shes// tha ma grol ba nyag gcig shes// dus/ gsum yang 'dug mnyam bdun pa rin pas snang// gnyis med ye shes zang thal bas// chos sku'i ngang las mi 'da' bar// longs sku'i ye shes spyan du snang// mtshan nyid 'od kyi bum pa 'dzin// sprul sku rigs kyi sku lngar gsal/ bum pa nang gi mar me gsal// rtog med gsal ba'i ngo bor gnas// phra dang rags pa'i bye brag las// sku gsum rim pa nga yis bshad// ja log rnam gsum dgongs pa de// sku gsum lhun grub don du bstan// de 'chad ston pa'i lo rgyus ni// nga yi gzhi dang byung tshul dang// nga yi shes pa rdzogs tshul dang// nga yi 'khrul pa'i rigs drug snang ba la// nga yi 'khrul pa log rkyen byas// de phyir skye rgyud dgongs pa yin// ston pa rdo rje sems dpa' ngas// sangs rgyas ye shes lus can dang// 'gro drug bag chags lus can gnyis// rtogs dang ma rtogs bye brag las// ye shes 'od las snang bar bstan// 'byung ba'i dngas ma rnam pa lnga// sangs rgyas sems can lus su bstan// gnyis ka ma yin 'byung ba rnam pa lnga// sha khrag lus su bstan pa yin// de la mu bzhir phye ste bshad// bag chags lus la gnas pa ni// tsit+ta rin chen gzhal yas ni// 'byung ba'i dngas ma rtsa rlung dang// rang rig ye shes gnas lugs ni// mtshon dpe rnams dang sbyar te bstan// lus kyi kun gzhi dgongs pa yin// bag chags lus la sku gsum</text>
</item>

<item><p>143</p><section>1</section>
<text>rdzogs// gzugs su snang ba rang bzhin med// chos sku mi snang rang bzhin yod// don ni gnyis med chos kyi sku// ston pa ye shes snying po can// sku gsum bsre ba'i dgongs pa yin// gong bzhin mtshan nyid rgyas bshad pa// rig pa rin chen lta bu'i ngang nas shar// thams cad de nyid ngang du grol/ de bzhin nges par rtogs bya'i phyir// sku gsum rang la ngo sprad cing// skad cig ma las nges par bskyed// phar la ngos bzung dpe gnyis kyis// gnyis med dgongs pa'i ngang du bskyal// za ma tog gi dgongs pa yin// de yi mtshon thabs rnam pa gnyis// gdams ngag gnyis kyis gtan la phab// rtogs pa rgyud la skyes pa ste// bsgom du yod med bye brag gis// nyams blangs med pa'i nyams blangs byas// 'khor 'das ma lus rig par bskyal// rig pa 'du 'bral med par bskyal// spyi bcings don gyi dgongs pa yin// de ltar rang rig don rtogs na// dus gsum sangs rgyas thams cad dang// dgongs pa gnyis su med pas na// phyi nang snod bcud ye sangs rgyas// ye nas bdag nyid sangs rgyas pas// re dogs rtsol bsgrub rnam par dag/ rang rig ye shes rang dngas las// 'du 'bral med pa lha yi don// las dang thugs rje rnam par dag/ dge sdig mi gnas byis pa'i chos/ kha 'byams dgongs pa nga yis bshad// de ltar gdams ngag rnam gnyis kyis// blo yi the tshom kun bral te// nges pa'i shes pa skyes pa ni// tshig la nem nur mi mnga' bar// don la gol 'khrul med pa ni// la chod don gyi dgongs pa yin// ngas bstan don gyi man ngag gis// sems can ma rig mun pa sel// rang rig gsal ba'i ngo yang sprad// mun pa sel don dgongs pa yin// ston pa rdo rje sems dpa' ngas// rang rig dag pa'i chos sku las// phyogs med yon tan 'byung bar bshad// de bzhin dag dang yongs rdzogs nas// dug lnga ye shes lngar grol rdzogs// 'khor rnams kun la 'chad pa ni// nor bu rin chen dgongs pa yis// dper na rin chen sgrom bu las// ci 'dod thams cad 'byung ba ltar// de bzhin dngos med rig pa las// 'khor 'das yon tan tshul du shar// rang rig ye shes chen po ste// bsgom pas gzhan nas rnyed pa med// ma bsgoms stor dang shor ba med// thugs rje 'tshams par chu bo bzhin// rin chen sgron me'i dgongs pa yin// pad+ma 'dam na gnas na yang/ kha dog mdangs dang ldan pa yin// 'dam gyi skyon gyis gos pa med// 'khrul pa rnam gsum snang mod kyang// ma 'khrul pa yi sangs rgyas su// nga yis lung bstan nges pa'i don// gser phur don gyi dgongs pa yin// de ltar nga yis gdams pa yis// rang rig ye shes bstan pa'i tshe// a nu yo</text>
</item>

<item><p>144</p><section>1</section>
<text>ga man chad nas// mu stegs rtag chad yan chad kyi// blau yi zhe 'dod mi gnas par// rang rig ye shes gtan la phebs// blau dang dngos po'i don chod pas// spu gri lta bu'i dgongs pa yin// rang rig dag pa'i chos sku la// ye shes spyan gyi myu gu lnga/ kha dog lnga yi bdag nyid can// ma 'gags zla ba'i myu gur shar// rtogs dang ma rtogs khyad par gyis// 'khor dang mya ngan 'das par shar// sna tshogs snang bar zad mod kyang// rang gi ngo la rnam par dag/ sA lu'i ljang pa'i dgongs pa yin// chos sku'i don ma rtogs pa la// gzung 'dzin rtog pa sna chogs shar// de yi gzung 'dzin snang ba yi// de yis chos can sna tshogs shar// de la theg pa sna tshogs 'char// log par rtog pa phyogs re sel// nges pa don gyi gdams pa yin// gzhi snang chen po'i don brjod pas// gzhi yi yon tan phyogs re yis// mi mthun rtog pa phyogs re sel// blo yi mtha' las nges grol ba// rtog pa mtha' sel dgongs pa yin// ngas bstan don gyi dgongs pa las// nga nyid 'jig rten 'das pa'i tshe// log lta can rnams rtsod srid pas// yang dag don gyi mtha' thob las// dri dang lan gdab lan byung bas// seng ge rnam par 'gyings pa yis// gcan gzan phra mo zil gnon ltar// chos nyid don gyi rig pa dang// de bzhin sgrub byed gzhan sel gyis// log par blta ba sun phyung bas/ seng ge 'gyings pa'i dgongs pa yin/ de bzhin 'chad mkhan nga nyid kyang// sku gsum 'du 'bral med par gnas// de yi don chen yang dag mtshan// rtsol ba med par rang la rdzogs// 'khor rnams la yang de bzhin no// mtshan rdzogs don gyi dgongs pa yin// de yi dgongs pa yongs rdzogs pa// chos nyid klong na chos sku gnas// gnyis med zang thal stong pa nyid// de yi ngang na ye shes lnga// de yi ngang la sku lngar bzhugs// sku gsung thugs kyi rdo rje bdag/ stong mthun ma gzhi'i dgongs pa yin// de la yon tan mi 'gag pas// rin chen gter gyi 'byung gnas so// nga yis de bzhin bstan pa yis// sku dang ye shes ma rig sel// zhes gsungs so// thig le kun 'dus chen po'i rgyud las// sku'i rgyud kyi don bstan pa'i le'u ste gnyis pa'o//// ban+ha tan+t+ra sa ma ti A ta ka la pA ru na A// de nas bcom ldan 'das gsung 'gag pa med pa'i ting nge 'dzin la zhugs so// de'i tshe gsang ba'i bdag pos zhus pa/ kye bcom ldan 'das gsung gi dgongs pa gsung du gsol// zhes zhus so// ston pas bka' stsal pa// gsang ba'i bdag po nges par zung zhig/ gzhi ni 'gyur ba med pa las// ye shes 'gag pa med par 'char bar gsungs pa ni// gzhi'i mtshan nyid stong zhing bdag med la// don 'gyur ba</text>
</item>

<item><p>145</p><section>1</section>
<text>med pas nam mkha' lta bu'i chos nyid// stong pa rdo rje'i chos can// de yang gdos pa can gyi chos min te// yon tan gyi sgo yangs pas// rang byung ye shes 'gag pa med do// de la nub pa med cing don dngos po mtshan ma 'bigs gcod la gong na gzhan med pas rtse mo'o// don thams cad 'dus pas ni// thams cad kyi gzhi rtsa dang dgongs pa zhes bya'o// gzhi mtshon pa'i thabs su gsung rgyud bstan te// bshad pa'i rgyud chen po 'dis rgyud rnams kun gyi don rdo rje lta bu 'dis gcod cing 'bigs la rgyud rnams kyi dgongs pa dang bshad thabs 'dir 'dus par ngas bstan pa ni/ rgyud rnams kyi tshig don la sbyor bas mtshan gyi don gyi dgongs pa'o// kye 'khor gyi ting nge 'dzin rnams/ 'byung bzhi rang rig ye shes ni// dang po rgyu las ma byung zhing// bar du rkyen kyis grogs ma byas// tha ma gnyen pos mi 'jug pas// rdo rje lta bu'i chos sku ste// rang gi ngo bo dag pa la// rang bzhin thugs rje mi 'gag 'byung// ye shes rang byung dgongs pa yin// ngas bshad rgyud lung thams cad la/ khungs dang lo rgyus yod pa'i phyir// ston pa gsum la bstan pa gsum// 'khor gsum gnas dang dus kyang gsum// lnga gsum bco lngas gtan la phab pa'o// nges pa'i rgyud chen rnam pa lnga// yon tan snang tshul rnam pa lngas// kun las mchog tu gsang bar gnas// che ba'i yon tan dgongs pa yin// ngas bshad pad+ma 'khyil pa'i rgyud// tshig rgyud kun gyi rtsa ba ste// de sogs rgyud kyi bshad rgyud pas// pad+ma 'khyil pa'i man ngag gis// gzhi yi ma rig mun bsal nas// rtog pa'i rdo rje rang snang bas// mun pa'i sgron me'i dgongs pa yin// gzhi dang yon tan ma 'gags pas// 'khor 'das gnyis su snang zhing 'brel// dngos po'i don la gnyis med par// byin gyi rlabs kyis snang zhing 'char// bzhugs shing 'byung bas gzhi nyid de// rin chen phreng ba'i dgongs pa yin// ngo bo spros pa las 'das shing// nyon mongs rtog pa'i zug rngu zhi// thugs rje sku gnyis mi 'gag pas// rang rig ye shes chen por 'dus// 'khor 'das spyi yi don bstan pa// 'jam dpal ye shes 'dus pa'i dgongs pa yin// kye ma rigs kyi bu legs par zung zhig/ gzhi snang chen po'i 'dug tshul las// 'khor 'das gnyis su shar ba ni/ bskal pa dang po la sangs rgyas 'od mi 'gyur ba 'khor 'das kyi chos thams cad sa bon du gnas pa'o// bar du ma 'gags pa'i ye shes 'od du shar te myu gu lta bu'o// tha ma 'bras bu mngon par snang ste// sangs rgyas sems can gnyis su snang zhing smin te// 'khrul pa gsum du snang ngo// de'i tshe de'i gnyen po rdo rje sems dpas thog ma'i sangs rgyas ngo sprad de/</text>
</item>

<item><p>146</p><section>1</section>
<text>'khor ba kheng zlog gis/ mi 'gyur don gyi snying po de gdams ngag gnyis kyis bkrol te bstan// thugs kyi snying po'i dgongs pa yin// de yi dus gzhi snang ba gtan la phebs// mi 'gyur ngang la sku gsum gnas// chos nyid chos sku ye shais ni// sku dang gsung dang thugs su gsal// grub pa mthar phyin 'khrul pa med// stong mthun ma gzhi'i dgongs pa yin// rigs kyi bu don de kun gyi thun mong ma yin te// rigs gyi bu rgyud so sor zung zhig/ kun las che lngas 'phags pa ni// de yi gdams par ngas bstan to// de ltar gdams pa sgrogs su ni// bar chad sel dang tshig rdzogs las// snod bcud 'gyur med man ngag mthar phyin phyir// bla ma sangs rgyas bcas pa dang// byang sems chos skyong srung ma dang// rig 'dzin rim pa tshogs kyis mchod// rig pa 'dzin pa sa la bskul// bar chad sel 'gyur ngas lung bstan// dgu pa don gyi dgongs pa bstan// ma 'ongs rjes 'jug don mdzad pas// ma nor don gyi rgyud chen lnga// dga' rab la sogs 'khor la bshad// de bzhin shod cig rjes su gnang// 'jug pa'i dgongs pas ngas bshad do// zhes gsungs so// thig le kun 'dus chen po'i rgyud las// gsung gi rgyud bstan pa'i le'u ste gsum pa'o//// bo d+hi tsit+ta tan+t+ra ma hA sa ma ti a ta ka ma hA sa ru a/ de'i tshe ston pa rdo rje 'chang chen po de thugs 'gyur ba med pa'i dgongs pa la bzhugs so// de'i tshe gsang ba'i bdag pos zhus pa// kye kye bcom ldan rdo rje 'chang// thugs kyi rgyud chen dgongs pa gsung// zhes zhus so// de nas ston pas bka' stsal pa// lag na rdo rje legs zung zhig/ rang rig ye nas rnam dag pas// nyon mongs pa yi dri ma med// ye nas rang byung ye shais pas// rgyu rkyen med par gnyen po med// ye nas gnyis med chos sku bas// 'khrul pa'i bag chags bslad pa med// rdo rje bzhin du 'gyur ba med// gzhi la yon tan 'gag pa med// thams cad ma btsal lhun gyis grub// bya btsal 'das pa'i chos la gnas// 'du 'bral med pas sku gsum rgyan// tshig dang don gyis mtshon dgongs yin// sa gzhi lta bu'i rang rig las// rtsi shing lta bu'i 'khor 'das snang// mi 'gyur chos nyid spros dang bral// rang rig ye shes man shel bzhin// 'gyur med ye shes rgya ma chad// lhun grub ye sangs rgyas pa la// ngo bo mi 'gyur thugs rje 'gag pa med// dang po gnas lugs dgongs pa yin// kye ma rigs kyi bu legs par zung zhig/ mi gnas ye shes chos kyi sku// ye shes lnga yi mtshan nyid can// rang byung ye shes 'byung ba lnga// chos nyid dag pa'i klong du shar// thig le 'od kyi kha dog lnga// mthing ga la sogs kha dog lnga// rigs lnga'i</text>
</item>

<item><p>147</p><section>1</section>
<text>sangs rgyas ngo bor shes// sku lnga ye shes lus can rdzogs// bzhi bcu rtsa gnyis 'od du gsal// rang rang ye shes gdangs la bzhugs// gsal 'tsher lhun sdug 'od zer 'phro// ye shes lnga yi gzhal med khang// gsal dang drod dang bsil ba dang// yang dang yangs shing khyab pa'i bdag/ kun 'byung ye shais phung por 'bar// gdan gsum ngang la ma bskyed rdzogs// sbyor ba gsum gyi sprul pa 'byin// 'gro ba'i ma rig mun pa sel// thugs rje 'byung ba'i dgongs pa yin// kye ma kye ma rdo rje 'dzin// rin chen zur brgyad nyi zla'i khang pa na// sku dang ye shes bum pa'i mar me ltar// logs na mi gnas rang bzhin lhun gyis grub// rtogs pas 'du 'bral med pa'i dgongs pa yin// ye nas sangs rgyas chen po las// lus ngag yid gsum bya ba yis// sa dang lam rnams rim bgrod de// sangs rgyas ye shes btsal du med// chu yi rang bzhin dngas pa la// rnyog pas de bzhin mi gsal bzhin// chos sku'i rang bzhin sangs rgyas la// sku gnyis ma btsal lhun gyis grub// lus ngag rtsol bas bsal mi nus// nga yi ngo bo dag pa la// dge dang sdig pa gdod nas med// med pa'i chos la phan gnod med// byas pa'i chos kyis sangs mi rgya// ma bcos rang gis ngang la bzhag/ bya btsal 'das pa'i dgongs pa yin// mi gnas ye shes dngos rtog mtha' dang bral// smra bsam brjod med rang bzh-in rnam par dag/ ma btsal bzhag pas 'du 'bral yongs kyis med// rang rig zang thal chen po las// sgrib med rang snang rtse gcig gsal// blos bzhag bsgom pas grol 'dod pa// ma tshor yid kyi yul gyur pas// rin chen gser kyi sgrog bcug bzhin// gzung 'dzin rtsol bas bsdam zhing 'ching// lnga pa don gyi dgongs pa yin// zhes gsungs so// thig le kun 'dus chen po las/ thugs kyi rgyud kyi don gyi dgongs pa bstan pa'i le'u ste bzhi pa'o//// rat+na ka d+ha ma ta mA tA na a tA ka la sa tu a// de'i tshe yang ston pa rdo rje 'chang chen po de/ yon tan 'gag pa med pa dang// phrin las thogs pa med pa'i dgongs pa la bzhugs so// yang de'i tshe gsang ba'i bdag pos zhus pa// yon tan phrin las dgongs pa gsung du gsol// zhes zhus so// ston pas bka' stsal pa/ rang rig chos sku dngos med dag pa las// yon tan sgo yangs snang ba so sor shar// chos nyid ngang nas ma 'dres so sor gsal// chos sku'i thugs rjes longs sku yongs su shar// de yi thugs rjes 'gro ba gnas su sgrol// rtog pa'i mtha' sel yon tan phyogs re brjod// a ti'i ngang du ma 'dres rdzogs par bskyal// yon tan 'gag med don gyi dgongs par bshad// sangs rgyas</text>
</item>

<item><p>148</p><section>1</section>
<text>phrin las ma btsal lhun gyis grub// nam mkha' lta bu'i chos nyid dag pa las// nyi ma lta bu'i sku gsum 'du 'bral med// bya btsal med pa'i thabs chen gyis// ma rig mun pa sel bar mdzad// nam mkha' nyi ma lta bu rgyud chen dgongs pa yin// zhes gsungs so// thig le kun 'dus chen po las/ yon tan phrin las kyi rgyud bshad pa ste le'u lnga pa'o//// u pa de sha tan+t+ra ka la sa d+hu a/ de'i tshe yang ston pa rdo rje 'chang chen po de/ man ngag don gyi dgongs pa chen po bzhi la bzhugs so// de'i tshe gsang ba'i bdag pos zhus pa/ man ngag rgyud chen rim pa gsung du gsol// zhes zhus so// ston pas bka' stsal pa/ lag na rdo rje legs par zung zhig/ lta ba'i ngo bo'i man ngag ni// 'byed med shes rab gsal la rtog pa med// logs na mi gnas rang rig ye shes nyid// thugs kyi klong na 'gyur med 'gag pa med// mi rtog chos sku 'gag med longs spyod sku// rnam dag dbyings la ye shes ma bsgribs gsal// thugs rje'i sprul pa ye shes zang thal yin// de las gang gyur ye shes logs na med// de nyid mchog gyur ye shes bla ma nyid// rgyu rkyen med par rang byung ye shes gsal// rang rig ye shes chos rnams kun gzhi nyid// ma nor ma bcos dbyer med rtogs pa'i mchog/ sku gsum ngo bor grol ba'i rgyud la sbyar// rtogs pa'i gang zag chos kyi mtha' las grol// de la mi gnas rnam par dag pa'i dbyings// 'gyur med klong du sku lnga rdzogs sangs rgyas// de nyid rang yin gzhan las 'byung ba med// de yi don rtogs bya btsal las 'das te// sku gsum rang chas rdzogs par grol smin te// mi 'gyur spros bral klong na zang thal ye shes gsal// bla med rgyud chen don gyi dgongs pa yin// kye kye rdo rje 'dzin pa nyon cig/ bla med ye shes zang thal don chen rtogs pa yis// chos nyid rdo rje chos sku dbyer med stong pa'i klong chen du// phyi nang snod bcud bag chags mtshan ma dag/ gzung 'dzin mi gnas gnyis med chos skur gnas// stong nyid don rtogs gnyis med ye shes chos// 'dzin pa'i sems med gzung ba'i yul dang bral// gzung 'dzin rtog med ye shes mkha' la gsal// ma rig bdag snang chos nyid ngang du thim// ye shes klong na rig pa rang gsal ba// thugs rje'i 'od kyis ma rig mun pa sel// rang rig rnam dag shes rab klong du thim// mtshon pa'i thabs chen mtshon bya'i don la sbyor// smra bsam brjod las 'das pa 'bras bu thun gcig nas// sku dang phyag rgya dbyer med ngang la gsal// rang snang ye shes gzhan snang rtog dang bral// rtog pa'i shes rab rim pas zil gnon cing// 'khor ba'i chos med rig pa rang</text>
</item>

<item><p>149</p><section>1</section>
<text>sa 'dzin// blta ba'i gnas gcod don gyi dgongs pa yin// 'khor gyi rig pa 'dzin pa nyon cig/ ngas bstan rang rig ye shes de// bsgom du yod pa ma yin te// bsgom du med pa yang ma yin// gnyis med 'du 'bral yongs kyis med// chos nyid klong na rang rig chos sku gsal// mtshan nyid 'dzin pa'i ye shes 'gag med 'od du gsal// sprul sku ma 'gags 'od zer kun tu 'phro// ma rig mun sel thugs rjes gnas su sgrol// de yi thabs su bsgom du yod med gnyis// gang zag 'bring la gzhi lam 'bras bur bstan// rang gi blo la 'tshams la 'os par mdzes// gang zag rab la bsgom du med par bstan// rang gi blo la 'tshams la 'os pas mdzes// yang dag don la yod pa ma bkag par// 'dzin pa phyogs rer zhen pa bzlog ched du// med par zhen la yod pa'i don du bstan// don dam snying po 'gyur med chos kyi sku// 'gyur med gzhi rtogs nyams blangs blo dngos 'dre// mtshan ma'i sgrib g.yogs spongs chod pa// 'khrul pa'i blo la sgrib g.yogs med par snang// ye shes rang gi ngo bo sgrib med zang thal te// blo dngos bsre tshe 'di ltar nges par zung// yul med sems med cer gyis mthong bar 'gyur// de tshe rig pa yul la shar ba yin// tshur la mi bsdu ma bskyod zang thal bzhag/ thabs gsum nyon mongs mi spong mi rtog ma g.yos ngang nyid de// rang gsal mi 'gag rang bzhin don// gnyis med bdag nyid chen por bshad// de yis rtogs pa mngon du nges par 'gyur// rnam rtog sbyangs pas mtshan ma zil gyis gnon// chos sku'i ngo bor bdag nyid mngon gyur pas// de yi yon tan 'gro la thugs rje 'char// yod par zhen la med pa'i don bstan pa// gzhi snang ye shes rang bzhin rnam par dag/ mi gnas ye shes chu bo gang gA bzhin// bsgom sgrub ma byas rang byung ye shes sku// tshogs gnyis ma bsags sgrib gnyis ma sbyangs par// gong ma'i don rtogs bdag nyid mngon sangs rgyas// ma 'ongs da ltar rjes 'jug rdzogs sangs rgyas// de ltar de bzhin nga yis lung bstan bzhin// yon tan phyogs rje sku dang ye shes gsal// che ba so so'i mchog gyur rnam par dpag/ mdzes pa'i don chen rgyud kyi dgongs pa yin// rang rig chos sku thugs rje ma 'gags par// skyob pa'i sku mchog ye shes gzugs kyi sku// shes rab bdag nyid ma 'gags mdzes pa'i sku// snang la rang bzhin med cing so sor 'phro// ngo bo rnam dag mtshan nyid ye shes lnga// de yi rang gdangs ye shes 'od du 'char// de nyid rnam dag snang la rang bzhin med// yod med gnyis med ye shes rang chas rdzogs// blo las 'das te dpag med ye shes sku// blo yi yul gyur tshad bzung</text>
</item>

<item><p>150</p><section>1</section>
<text>mtshon pa'i rtags// thugs rje'i zhags pas rgyud chen dgongs pa yin// zhes gsungs so// thig le kun 'dus chen po las/ man ngag gi rgyud bshad pa ste le'u drug pa'o//// dz+nya na gu ru badzra rak+sha tshe ti kring kring ra dzA u ma de ba dz+nyA na ka la pra saM raM u de shan tan+t+ra tsa ri pra ta a ta ka la sa ng+hu aH/ de nas bcom ldan 'das dgongs pa mi 'gyur ba'i don la bzhugs so// de'i tshe gsang ba'i bdag pos zhus pa// kye kye bcom ldan rdo rje 'chang// rgyud kyi bu bzhi spyi'i dgongs pa bshad du gsol/ zhes zhus so// ston pas bka' stsal pa// rdo rje sems dpa' legs zung zhig/ dri med dag pa'i chos sku la// yon tan snang ba mi 'gag pa// 'khor dang mya ngan 'das par snang// rang nyid ma g.yos gos pa med// de la skye 'gag 'gyur med pa// rtsa ba'i rgyud chen lnga yi don// de mtshon tshig rgyud rnam pa lnga// sku gsum rgyal po bshad lugs gsum// so so'i 'khor la gnas su gsungs// mtshon pa'i rgyud la nges shes bskyed// rgyud lnga don gyi snying po ni// sku gsum 'du 'bral med par bshad// sangs rgyas bdag nyid ston pa yis// skad cig gsum la rnam grol ba'i// so sor rtog pa'i ye shes can// sangs rgyas bdag tu 'du bar bstan// shes rab ting 'dzin dbang gyur pas// gzhi la gnas te lhag mthong med// byang sems shes bya'i sgrib pa can// sems can sde ru+u nga yis bshad// ye shes chen po rgyud la bshad/ bag chags lus la thogs pa ni// mtshan nyid lnga ldan gnyis med pa'i// phung po gsum pa'i gnas skabs su// bsdu ba'i rim par rnam phye ba'o// dri med rgyud kyi dgongs pa yin// kye ma kye ma rigs kyi bu// ngas bstan don gyi dgongs pa la// shar ba med la nub pa med// skye ba med la 'gag pa med// 'gro ba med la 'ong ba med// gzung 'dzin rnam rtog rgyun bcad de// 'gyur med ye shes don rtogs de// gzhi yi gnas lugs yin par bshad// de don kun tu bzang po yis// bzang ngan che chung dbye ba med// de yi gnas lugs des mthong ba// ngo sprod rnam bzhis rtogs pa bskyed// nyon mongs lnga dang don gnad lngas// ma rtogs bcings te mdud bzhin bsdams pa rtogs pas grol// de bzhin kun gyis mi rtog pas// blo dang sbyar te so sor bshad// nub med rgyal mtshan dgongs pa yin// rig pa'i sku la dbang bzhi rdzogs// rang snang 'khor la byin rlabs dbang// dang po byin gyis rlabs kyis shar// mtha' ma byin gyis rlabs kyis bskur// rang la dbang bskur rang la rang dbang thob// de nyid mchog gyur 'khor 'das kun la dbang// rdzas la ma brten shes rab stobs kyis bskur// rig pa'i rtsal dbang zhes su bstan pa yin// (11)</text>
</item>

<item><p>151</p><section>1</section>
<text>rang rig ye shes ngo bo ste// rang rig thugs kyi klong na bzhugs// chos sku 'gyur med nub pa med// skye shi med pa'i rdo rje'i tshe// blo yi yul las rab 'das pa// bcom ldan rdo rje tshe dpag med// gzugs sku gnyis dang thabs cig bzhugs// rdzas dang sngags dang cho ga rnams// phyir bstan de nyid rtogs pa'i thabs// de rtogs de la bsgrub tu med// rig pa'i rang gdangs bum pa lnga// yum gyi rang bzhin ye shes spyan// snying po sku la bzhugs pa'i klong// de rtogs bya phyir bum pa'i dbang// phyir bskur nang du gdams pa dbab// de ni longs sku'i ngo bo ste// de las sprul pa'i skur snang ba// tshogs drug dag la ye shes khyab// mi gsal gsal ba'i bdag nyid can// lhun grub mngon du 'gyur ba'i phyir// phyag rgya rnam drug phyir dbang bskur// nang du bskur med thob med pas// ye nas gnas pa'i thabs su bstan// de rang snang zhing rang gis shes// rang nyid ngang na 'du 'bral med// rdzas bzhi dag la brten nas rtogs pa thob// thun mong gyur dang ma gyur pas// so so'i yul dang gang zag bstan// tshig dbang don gyi dgongs pa yin// chos sku 'gyur med rdo rje gsum// longs sku srog med sku lnga gsum// de gdung sprul skus yongs bzung ste// sems can ma rig mun pa sel// de bzhin de yi rim pas bzung// de la de bzhin rim pas gnas// de ni sku gdung don gyi dgongs pa yin// zhes gsungs so// thig le kun 'dus chen po las// gdams ngag rgyud bzhi'i dgongs pa ste le'u bdun pa'o//// A su ud+d+ha tre sha sa na tsA ka hA a hA ma ti a// de'i tshe bcom ldan 'das man ngag don gyi dgongs pa la zhugs so// de nas yang gsang ba'i bdag pos zhus pa// kye kye bcom ldan rdo rje 'chang// man ngag lung gi dgongs pa gsung du gsol// zhes zhus so// ston pas bka' stsal pa// ston pa rdo rje sems dpa' ngas// rgyud dang rgyud kyi man ngag dang// man ngag lung dang bcas par bstan// man ngag don gyi dgongs pa yin// chos sku rin chen lta bu la// yon tan snang ba sku gnyis 'char// dbyer med 'du 'bral med par gnas// ngo sprod rnam bzhis grol bar byas// thugs kyi dkyil 'khor sgo phye ste// sku gsum rin chen gter mdzod brtol// mi 'gyur dgongs pa rnam bzhi rdzogs// 'gyur med gcig gi ngang la gnas// zhal chems don gyi dgongs pa yin// chos nyid 'gyur ba med pa dang// rig pa 'gag pa med pa las// snang la rang bzhin med pa'i ye shes gsal// snying po sku lnga phyag rgya ma bskyed tshul// sa bon rgyu ru bshad pa dang// rgyu nyid myu gu'i tshul du+u byung// rig dang ma rig bye brag gis// 'bras bu sangs rgyas sems can</text>
</item>

<item><p>152</p><section>1</section>
<text>gnyis// chos sku gcig la tha dad pas// zla ba nyi ma ji bzhin no// chos nyid 'gyur ba med pa dang// rang rig brgyan du 'gro ba'i lus sems shar// ston pa'i rgyan du lung dang man ngag shar// de rtogs skad cig bzhis grol la// rig pa ma 'gags tshul du shar// de nyid ma 'gags yul la shar// gnyis med gnyis su med par gnas// gnyis med gzung 'dzin mtha' las 'das// gzhi ldan don gyi dgongs pa yin// kye ma kye ma rdo rje 'dzin// de ltar rtogs pa'i rnal 'byor la// skad cig gcig gis rdzogs sangs rgyas// mi 'gyur gzhi yi ngang la bzhugs// bag chags lus kyis bsgribs mod kyang// ma thub sgo nang zang thal gsal// yang zhun don gyi dgongs pa yin// de rnams ngas bstan yid ches byed// de yi dngos gzhi gong bzhin bstan// nges pa'i mtshan nyid ji bzhin shes// de dang de rnams mi 'gal bar// gang zag blo la nges shes bskyed// dbang gsum don gyi dgongs pa yin// thig le kun 'dus chen po las// man ngag gi dgongs pa bstan pa'i le'u ste brgyad pa'o//// thugs rje chos kyi 'khor lo'i skabs don kun la khyab pa'i thig le'o// a tA ka dz+nyA na tsakra tan+t+ra u pa de sha sA ta sa ma ti ma la A// bu ta satwa sarba bu ta/ tsa ka shu sing ta shi ma Na dz+nyA na A na// badzra pa ne a ta ma ti tsa ri ka la// de nas bcom ldan 'das rdo rje 'chang chen po rtogs pa'i ye shes kyi dgongs pa la zhugs so// de'i tshe gsang ba'i bdag pos zhus pa// rtogs pa'i ye shes 'khor lo gsung du gsol// zhes zhus so// ston pas bka' stsal pa nyon cig/ gzhi gnas kyi ye shes la mtshan nyid 'dzin pa'i ye shes kyis bskor te// rig pa'i stong pa dang dbyer med dang thogs pa med pa dang tha dad gcod pa bzhis bskor te/ shes rab kyi srog shing la ye shes 'khor lo bzhis bskor ba na// phyogs lhung med pa'i shes rab so sor rtogs pa'i shes rab kyis gcod pa'o// rigs kyi bu de'i don ni kun gyi thun mong ma yin te/ rab tu rtogs par dka' ba'o// kye kye gsang bdag nges par zung// ston pa la sogs rnam pa lnga// gsang ba'i don chen gtan la phab// ma rtogs 'khrul par shar bar bshad// gdams ngag rnam gnyis gtsor bstan cing// rgyu rkyen rang rig gcig pu nyid// bdag rkyen rang rig chos sku la// rtags kyi ye shes ma 'gags snang// dmigs rkyen thugs kyi me long byas// mtshungs rkyen bla ma'i gdams ngag byas// ye shes 'khor los rab bcad pas// 'khrul gsum gzhi gsum ngang du dag/ rang rig ye shes bya btsal 'das// las dang thugs rje rnam par dag/ bsgoms pas gzhan nas thob pa med// ma bsgoms don dang 'bral ba med// 'du</text>
</item>

<item><p>153</p><section>1</section>
<text>'bral med pa'i dgongs pa ni// chu bo gang gA ji bzhin no// de ltar don ni rim par spyod// ma 'gags shar bas rang bzhin te// rtogs pas mtshan ma zil gyis gnon// mtshan ma zil gnod snang ba yang// rtogs pas yon tan rang gsal te// rang las ma gtogs gzhan snang med// de don rtogs pa'i rnal 'byor la// rang ma yin pa gzhan med cing// rang yang dngos gzhi rjais grub med// de bas de la gnyis med pas// don las mi nyams bsrung mtshams med// 'phral la byas pa ma yin te// nga yi rang bzhin ye nas de bzhin nyid// nga yi don gyi phyogs re nas// theg brgyad 'dod pa phyogs re brjod// thams cad nga yi dbang du rdzogs// nga yi don la 'da' ba med// nga yi rang bzhin rang byung ye shes pas// lhun grub gzhi yi sangs rgyas las// bya btsal 'bad rtsol rnam par dag/ nga yi don chen ma rtogs par// lus ngag 'bad rtsol ci byas kyang// byas kyin 'dzin pa chen por gyur// gsang ba don chen dgongs pa yin// dri med rnam dag rang rig chos kyi sku// yon tan 'gag med sku dang ye shes gsal// bya byed 'bad rtsol mi gnas bde chen lhun gyis grub// ma rtogs blo la phyi nang 'khrul par shar// rtogs pa'i don la mi gnas rnam par dag/ b+han d+ha 'bar ba'i gzhal med khang/ rgya mtsho chen po klong dkyil nas// snang ba chos sku'i bar na ye shes gsal// de nyid rang gi ngo bo ni// myang 'das don gyi dgongs pa yin// gnyis med chos sku dbyer med shes rab las// ma 'gags ye shes 'bras bu gzugs skur smin// chos sku'i 'od dang longs sku'i zer// 'gro ba rigs drug gnas su shar// las dang gang zag thugs rjes gnas su sgrol// kun tu bzang po bde chen ngang du sbyor// dri med rnam dag 'byed med shes rab gsal// mnyam sbyor don gyi dgongs pa yin// rang rig ye shes rang byung gnyis med pas// mtha' bzhi bdud bzhi'i gnas rnams rnam par dag/ mi gnas ye shes mtshan nyid lnga dang ldan// dam pa chos sku 'bras bu ye shes sku// bya btsal mi mnga' rang bzhin lhun gyis grub// sa lam mi bgrod 'gyur med gcig pa nyid// bya btsal mi mnga' re dogs mtha' las 'das// rang bzhin lhun grub ye sangs rgyas pa'i sku// spros bral klong na 'gyur med rig pa gsal// thugs rje 'gag med mi 'bral g.yos pa med// re dogs mi mnga' rtsol bsgrub rnam par dag/ shes rab rtsal rdzogs 'gyur med dbyings na gsal// chos rnams thams cad rang bzhin rnam dag klong// mi rtog chos sku 'gag med ye shes gsal// sku dang ye shes rol pa mdzad spyod las// phyi nang snod bcud gzung 'dzin snang ba rnams// sprul pa'i snang ba chos</text>
</item>

<item><p>154</p><section>1</section>
<text>nyid ngang du dag/ rang gi ngo bo ma bsgribs kun tu gsal// skyon dang yon tan re dogs bzang ngan rnams// gnyis med bde chen rtog pa'i mtha' las 'das// chos nyid dag pa'i me long lta bu la// chos sku dag pa me long gzugs ltar shar// gnyis med chos sku nam mkha'i bdag nyid can// rang gsal 'dzin med ma bcos bde ba'i ngang// stong de stong pa ma yin stong pa'i snying po 'byung// shes rab 'gyur med klong nas 'gag med ye shes shar// snang la rang bzhin med de rnam dag chos kyi sku// yon tan mi 'gag dngos med ngang gis 'byung// de yi ngang las mi g.yo 'gag pa med// rgyu rkyen byed pa med pas rang rig ye shes gsal// 'khor 'das la sogs cir snang 'phel 'grib med// phyi nang snod bcud snang srid 'khor 'das kun// gnyis med chos sku rnam dag klong chen na// ma 'dres yongs rdzogs gsal la rtog pa med// yon tan rang snang thig le rang sangs rgyas// sna tshogs snang la rang bzhin yongs kyis med// ting 'dzin rnam drug don gyi dgongs pa yin// mi gnas ye shes ma 'gags kun tu gsal// thugs kyi me long kun gzhi gtan la 'bebs// lung gi shar lugs gnas lugs thim lugs shes// thugs rje'i stobs kyis rigs drug gnas su shar// rtags kyi ye shes 'gyur med don dang 'phrad// sbubs dang bral bas gzung 'dzin rnam par dag/ gnyis med klong nas ye shes 'od du gsal// bdud bzhi rgyas 'debs ye shes rtse gcig gsal// rtog med shes rab 'bras bu mngon sangs rgyas// rdo rje gdan la rin chen sku ru smin// dmigs sel rnam drug don gyi dgongs pa yin// thugs ni dkyil 'khor gsal 'grib las 'das pa'i// mi 'gyur ma bslad 'gag med ye shes gsal// ma nor ma bcos dbyer med grol ba'i chos// gnas skabs chos lngas srid pa'i mtha' la bskyal// yi ge rnam drug don gyi gnas bstan pas// sgra skad 'byung dang thugs rje rang byung zhing// mi gnas mya ngan 'das dang dgongs pa rdzaugs// chos lnga don gyi dgongs pa chen po yin// dri med ngang du thams cad 'dus// de mtshon phyi nang gsang bas bsdus pa rnams// sgra dang brda' dang gnyis med don du 'dus// de yi don la rgyu rkyen rnam par dag/ rang byung sku gsum 'gyur med chos kyi sku// rtogs dang ma rtogs 'khor 'das kun tu shar// sna tshogs snang yang dri med rnam par dag/ tshig gis mtshon pas tshig las 'das par rtogs// tshig gis mtshon pa blo yi bye brag gis// bsgom du yod dang med pa gnyis spang la// gnyis la yod med don la rnam par dag/ de ltar rtogs pas skad cig gsum la grol// sangs rgyas sems</text>
</item>

<item><p>155</p><section>1</section>
<text>can thugs rje'i lcags kyus 'dzin// rang rig me tog chos las 'das// de ltar rtog pas thams cad bcings// rang rig ye shes gnyis kyi mtha' las 'das// rtogs pa'i stobs kyis ma rig rig par grol// 'khor 'das gnyis med bde chen gsal ba'i ngang// thun mong ma yin smra bsam 'das pa'i sku// de ltar rtogs pas rtsol ba'i mtha' dang bral// de yi mtshon thabs man ngag kun gyi gzhi// sku gsum lhun grub rtogs pa'i shes rab skye// don gyi bka' bzhi ma lus gtan la phebs// dgongs pa 'dus pa'i dgongs pa 'dus pa yin// gsang ba'i don chen blo yi yul las 'das// thun mong ma yin smra bsam 'das pa'i sku// thugs kyi gter mdzod dgongs pa kun gyi thugs// kun 'byung kun mkhyen ye shes dag pa'i gzhi/ rig dang ma rig sangs rgyas sems can snang// ngas bshad don gyi rnam dag dbyings kyi ngang// ye shes mi 'gag bcom ldan rdo rje 'chang// thugs kyi klong du 'gag med ye shes shar// glo ba'i nang du de yi rtsal shar ba'i// rlung dang 'phrad de de yis rtog pa 'gyus// de yi skyon gyis ma gos mtshan ma so sor 'dzin// de bzhin rim 'gro rlung dang bral nas gnas// de ni rang shar kun nas kun mkhyen 'gyur// lus kyi rnam shes kun rdzob thig le gsum// phyir shar rtsal de sprul sku 'byin par byed// sems las grol bas gzung 'dzin rnam rtog grol// rtog med ye shes nam mkha'i 'ja' ltar gsal// bdag nyid sangs rgyas thugs rjes 'gro ba skyob// 'gyur med klong du ye shes rlung gis bskyod// sku gsum nang gsal bum pa'i mar me bzhin// thugs kyi gter mdzod don gyi dgongs pa yin// yul gyi mdzod dang rig pa sems kyi mdzod// lus kyi mdzod dang rigs lnga'i mdzod// ye shes mdzod nas so so'i don bzhugs dbyer med tshul gyis 'chang// rtogs dang ma rtogs sangs rgyas sems can snang// de na gnas dang de yi ngang du grol// rtogs pa'i ye shes rig pa rang sa 'dzin// 'byed pa'i mu bzhi skyon sel yon tan bsgrub// 'khor lo lnga pa don gyi dgongs pa yin// kun gzhi ye shes me long rigs lnga'i bde gshegs gsal// ma lus rdzaugs tshe lus kyi klong na gsal// don gyi dbang bzhi ma bskur lhun gyis grub// yid kyi dbang po ma 'gags shes rab so sor mkhyen// gzigs pa'i spyan lngas gdul bya don la 'dzin// gsung gi sgo mo ljags kyi lde mig gis ni 'byed par byed// tshig dang don sbyor 'gro don ma lus rdzogs// bka' bzhin don gyi dgongs pa dam pa yin// bya btsal lhun grub rang byung ye shes la// yon tan 'gag med sku gnyis lhun gyis rdzogs// phyi nang gsang gsum man ngag rnam gsum gyis// phyi ru snang</text>
</item>

<item><p>156</p><section>1</section>
<text>ba ye shes gdangs su gsal// gzung ba mi gnas rang bzhin rnam par dag/ nang du snang ba bde gshegs sku lngar grol// lus sems mi gnas 'dzin pa'i mtha' dang bral// gzung 'dzin gnyis med rang rig chos kyi sku// gsal la mi rtog bum pa'i mar me bzhin// mtshon bya'i tshig gi sgron mes nges mtshon nas// de ni nyams su phyi nang gsum gyis blangs// ji bzhin nyams myong mi 'gyur nges pa rnyed// snying po'i don la 'gyur ba med par gnas// 'gyur med don gyis skad cig gsum la grol// rtogs pa'i ye shes gsal la 'dzin pa med// mi ldog dngas pa'i rang sa zin par 'gyur// de yi tshe na gsal ba rnam gsum ste// chos sku phyi nang med pa ma bsgribs gsal// ye shes 'od lnga sprul sku longs sku gsal// rigs lnga longs sku nang na gsal// sku gsum ja log don gyi dgongs pa yin// de yi don du myang ngan 'das zhes bya// de ltar mi ldog gsal bar gnas pa yang// sa lam rim pas bgrod pa ma yin te// skad cig gsum gyis rang sa zin par 'gyur// rdo rje rnal 'byor lnga yi dgongs pa yin// zhes gsungs so// thig le kun 'dus chen po las/ rtogs pa ye shes 'khor lo bstan pa'i le'u ste dgu pa'o//// ye shes rang byung ba'i skabs ye shes chen po'i thig le'o// ma hA gu ya tan+t+ra u pa de sha ka ma sA hUM A// bo d+hi tsit+ta ko sha tsa mu ti a ti ka la/ de'i tshe ston pa rdo rje 'chang chen po des gsang ba don gyi dgongs pa zhugs so// de'i tshe gsang ba'i bdag pos gsol pa// kye kye bcom ldan rdo rje 'chang// gsang ba'i don gyi dgongs pa ji ltar lags// zhes zhus pas// ston pas bka' stsal pa/ kye rdo rje 'dzin pa nges zung zhig/ e ma ngo mtshar rmad kyi chos// de ni tshig la mi gnas pas// don gyi dgongs pa ma nor bshad// rang rig ye shes ma 'gags pa// 'khor dang mya ngan 'das par gnas// de la rgyu rkyen byed pa med// 'khor 'das kun las nga sngar byung// nga yi gong na gzhan ma med// thams cad rang rig klong na bzhugs// thams cad rang rig klong nas 'char// de yi ngo bo mi 'gyur bar// ye shes yon tan kun tu gsal// de la rgyu med gnyen po med// dngos med snod bcud rtsal du snang// 'byung gnas ma 'gags kun tu khyab// kun 'byung snying po 'gyur ba med// dper na yid bzhin nor bu rin chen bzhin// 'khor dang myang ngan 'das pa'i chos// dngos med byin gyis brlabs las byung// mtshan nyid don gyi dgongs pa yin// nga nyid ma 'ongs sngon rol na// ston pa kun rig chos kyi rje// pad+ma bde gsal grong khyer du// bstan pa'i snying po ye shes lnga// rang snang rtog pa'i 'khor rnams la// rtog med byin gyis</text>
</item>

<item><p>157</p><section>1</section>
<text>rlabs las bshad// so so'i rgyud la byin gyis so sor rtogs// ston pa kun snang ye shes kyis// chos nyid gsal ba'i rang gdangs la// ye shes 'gag med dkyil 'khor bris// rang rig dbus kyi gtsor gnas te// nyid las mi gzhan ston pa bzhi// rang rang rigs kyi 'khor rnams la// gsung gis chos rnams mi 'chad par// byin rlabs rang gi ngo bo'i sgo nas bstan// bstan pa'i snying po gong ma bzhin// u dum wa ra'i me tog la// nga nyid brdzus te 'ongs pa'i tshe// nga yi thugs kyi dkyil 'khor du// rang byung thugs kyi chu bo bzhi rdzogs pas// dgongs pa'i ye shes rang dbang thob// brda' sgra nges pa'i don gsum bshad// rgyud kyi snying po sems phyogs chen po'i don// yid 'dres pa yi tshogs la bstan// de bzhin byos shig ngas lung bstan// lo rgyus don gyi dgongs pa yin// srid pa'i mdzod gyur chos nyid thig le na// rang rig mi 'gag 'gyur med chos sku bzhugs// tha dad mi gnas 'o ma mar gyi tshul// rang byung ye shes ma 'gags 'od kyi myu gu lnga// srog med snying po sku lnga bskyed cing 'du 'bral med// mi 'gyur sku yi bdag nyid che// mi gnas gsung gi bdag nyid chai// mi 'gyur thugs kyi bdag nyid che// rgyu nyid rdo rje rkyen dang 'dra/ bral yang byung// ma bskyed pas na 'jig pa med// man ngag don kyi dgongs pa yin par bstan pa'o// thun med thun chen dgongs pa gcig tu dril// chos nyid chos sku 'byed med stong pa dang// snying po sku lnga bar na ye shes gsal// chos nyid chos sku'i bar na 'od lnga gsal ba longs sku'i don// snang ba chos sku'i bar na ye shes gsal ba sprul sku'i don// dngos nyid gzhi dang sbyar ba'i dgongs pa yin// rgyu rkyen med par 'khor 'das rang las byung// yon tan ma 'gags stobs kyis shar ba yin// thugs rje ma 'gags sku nyid snang bar shar// sna tshogs shar kyang gnyis med chos sku'i ngang// de nas byung dang de nas 'jug cing thim// thams cad ma 'gags pa yi ye shes rmad byung chos// rang gi rgyud la nges pa'i shes pa skyes// don gyi sgo rnams 'byed cing gsal bar byed// sgo dang lde mig don gyi dgongs pa yin// chos sku nam mkha' lta bu ye nas tshad med stong// de yi stobs las ye shes sku ru snang// sku dang ye shes dngos po mtshan ma'i chos// dang po shar kyang rang gi stobs las shar// tha ma thim yang rang gi ngang la thim// dbyings dang ye shes gnyis med bde ba'i ngang// sku gsum dbyer med don gyi dgongs par bzhugs// nam mkha' lto sbyor don gyi dgongs pa bstan// chos nyid klong na chos sku gsal ba ni// nam mkha'i ngang na nyi ma'i snying po gnas pa bzhin// mi 'gyur yongs la khyab pa'i sku// de la ye shes snang</text>
</item>

<item><p>158</p><section>1</section>
<text>ba 'char ba ni// sprin med nam mkhar nyi ma snang ba bzhin// rigs lnga'i sangs rgyas ma 'dres rdzogs pa ni// nam mkha'i ngang na 'ja' tshon gsal ba bzhin// thig le chen po don gyi dgongs pa yin// mi g.yo 'du 'bral med pa'i ye shes gsal// mtshon pa'i thabs kyi rim pas blo la sbyar// mi 'gyur ba gcig rtogs tshul rgyud las skyes// sbubs dang bral bas bdag nyid mngon sangs rgyas// 'gag med thugs rjes 'gro drug gnas su 'dren// mi gnas bdag med chos sku'i klong na gsal// rin chen sgron ma don gyi dgongs pa yin// ma 'gags mi g.yo ngang dngas rang bzhin no// ye shes zang thal sgrib med kun tu gsal// chos sku'i ngang la gzugs sku'i rang bzhin te// yod pa med dang med pa yod pa'i sa// sku gsum dbyer med rang rig ye shes bdag/ mig gi sgron ma don gyi dgongs pa yin// yon tan mi 'gyur rang rig ye shes te// sku gsum sbubs su de yi gnas skabs bstan// de mtshon phyi nang gsang ba 'dus par bstan// ngo mtshar thabs kyi snying po don dang mjal// 'phrul gyi yi ge don gyi dgongs pa yin// ma rig ye shes mthar thug yongs la khyab// gsang ba'i shes rab sgrib pa kun las 'das// kun las mchog gyur khyad par che bas 'phags// nam mkha' khyab pa don gyi dgongs pa yin// zhes gsungs so// thig le kun 'dus chen po las/ phyaugs 'dzin gyi dgongs pa bstan pa ste le'u bcu pa'o//// ko sha d+ha tA ma hA badzra d+ha ti tan+t+ra tsakra pa tsa u pa de sha u ta ka la pa ru a/ de'i tshe yang ston pa rdo rje 'chang chen po des/ gsang ba'i snying po bla na med pa'i dgongs pa la snyoms par zhugs so// de'i tshe gsang ba'i bdag pos zhus pa/ kye kye bcom ldan rdo rje 'chang// gsang ba don gyi snying po'i dgongs pa gsung du gsol// zhes zhus so// ston pas bka' stsal pa// lag na rdo rje legs zung zhig/ chos sku yul med ye shes rang gdangs bcas// don la 'gyur med 'byed med shes rab bcas// stong nyid spros bral yongs la khyab pa'i sku// thugs rje mi 'gag sprul sku rgyun mi 'chad// mi 'gyur klong nas ye shes spyan ma 'gags// rang snang ye shes gzhan snang rtog pa med// thams cad yongs rdzogs skye 'gag 'char nub med// don gyi dbang bzhi ma bskur lhun rdzogs pas// ma bsgoms ma bsgrubs ye nyid rdzogs sangs rgyas// don gyi rdzas bzhi ma bsags lhun grub pas// rtogs pa'i shes rab rang rig khong nas 'char// bkod pa bzhi ldan don gyi dbang chen rdzogs// rang byung ye shes rgyu rkyen rnam par dag/ gnyen pos mi shigs gzhan gyi dbang gyur med// gnyis med bde chen chos sku rnam dag de// lung dang sgra yis</text>
</item>

<item><p>159</p><section>1</section>
<text>nges par gtan la dbab// chos rnams thams cad dbyer med mnyam nyid ngang// dngos po med par rang rdzogs de bzhin nyid// rang rig chos sku ye shes rang snang la// 'byung ba nam mkha' dang po nyid nas med// rang byung ye shes don gyi 'byung ba la// mtshan ma'i 'byung ba dngos po gdod nas dag/ gnyis med chos sku ye shes zang thal la// gzung 'dzin gnas su rang gsal 'dzin pa med// dang po rgyu med rdo rje'i ngang// bar du rkyen med rang byung nyid// tha ma mi 'gyur ye shes ni// 'char nub med pa'i zang thal de// nam mkha'i mtha' bzhin thug pa med// blo yi yul las rab 'das shing// mi 'gyur rdo rje lta bu'i sku// phyi nang mdun rgyab steng 'og med// dag pa zang thal spros dang bral// cha shas bral ba'i ngang nyid de// sku gnyis mi 'gag 'od du gsal// rang la rang snang sku mi 'jig/ mi gnas 'du 'bral yongs kyis med// rdo rje mkha' 'gro'i dgongs pa yin// spros bral dbyings la 'gyur med klong// mi 'gyur khod snyoms g.yu yi maN+Dal nas// yon tan mi 'gag rang rig ye shes las// rtsal dang rol pas 'khor 'das rnam gnyis shar// 'khor 'das kun la khyab 'brel gnyis su med// thams cad de las shar cing de yi ngang du 'dus// bsgom med sangs rgyas bsgom pa ye sangs rgyas// de nyid mi 'gyur ye sangs rgyas pa'i sku// rang rig ye shes 'khor lo lnga yi bdag/ de nyid sangs rgyas bya btsal 'das pa'i sku// rang snang ye shes gzhan snang rtog dang bral// gdod nas rnam dag chos sku zang thal la// bar do skad cig skye 'gag las 'das pas// rim rtsol mi mnga' ye shes zang thal ngang// sbubs dang bral bas de nyid mthar phyin pa'o// gdams ngag don gyi nges don bsdus pa yin// zhes gsungs so// thig le kun 'dus chen po las/ gsang ba don gyi snying po bstan pa ste le'u bcu gcig pa'o//// de nas yang ston pas rgyud kyi gdams pa 'di gsungs so// kye ma kye ma 'dus pa'i tshogs// rgyud lung man ngag khog gi snying// kun tu don gyi dgongs pa yin// rdo rje 'dzin pa khyod la gtad// dga' rab rdo rje khyed kyis zung// gzhan la de bzhin dgongs pas chongs// mang du gsum las ma spel cig/ nyung du gcig la ma bsnubs shig/ gal te de las mangs sam nyung// mi 'gyur rak+sha karti kas// 'di ru tshe yi 'du byed byed// byang chub myu gu gtan du brlag/ de bas de bzhin dgongs pas chongs// zhes gsungs so// de nas lag na rdo rjes sna drangs nas// phyag byas bskor ba lan bdun du mdzad de/ e ma ho legs so legs so// dpal ldan rdo rje 'chang mgon po// ma byung 'byung bar mi 'gyur ba'i// thig le kun 'dus chen po'i</text>
</item>

<item><p>160</p><section>1</section>
<text>rgyud// 'dir 'dus tshogs la bka' stsal pa// rgyud lung kun gyi snying po'i don// mi 'gyur don gyi dgongs par phyin// blo dang tshig las de yis 'das// rtsol sgrub mtha' las de yis grol// dgongs pa'i don la de yis gnas/ khong don dgongs pas mun pa bsal// rjes 'jug rnams kyang de bzhin pas// rnam mkhyen kun la phyag 'tshal 'dud// thams cad mkhyen la rjes yi rang// zhes bstod do// thig le kun 'dus chen po las/ rgyud yongs su gtad pa dang rjes su yi rang ba ste le'u bcu gnyis pa'o//// thig le kun 'dus chen po zhes bya ba le'u chen po bcu gnyis pa'o// le phran zhe bdun pa'o// rdzogs so//// rgya gar skad du/ kA ya tan+t+ra pad+ma kuN+Da la nA ma/ bod skad du/ sku'i rgyud pad+ma 'khyil pa zhes bya ba/ a pra b+han many+dzu shrI pra sa ra du sa nA ma ma hA tri/ brgyud pa gsum pa'o// bcom ldan 'das gnyis med kyi rgyal po la phyag 'tshal lo// 'di skad bstan pa'i sngon rol na/ 'di skad bdag gis bstan pa'i dus gcig na/ 'khor gyi lha dang mi dang lha ma yin la sogs te/ byang chub sems dpa' rnams phal cher rab tu nyon cig/ ces bka' stsal to// nga med pa yi sngon rol na/ de bzhin gshegs pa rnams ni mi bzhugs so// nga med pa yi sngon rol na// 'byung ba chen po lnga ni ye nas med do// 'byung ba chen po lnga med pa'i sngon rol na// sems can bya ba gdod ma nas med do// nga med pa yi sngon rol na ston pa po med do// de bzhin gshegs pa rnams kyi mes po nga nyid yin gyi/ gzhan ma yin no// rgyud thams cad kyi rtsa ba ni nga'i rig pa rang byung gi ye shes so// nga ma g.yos pa'i ngang du kun tu bzang po'i klong nas/ rang rig pa'i ye shes shar ba'i phyir/ kun tu bzang po don dam pa'i rgyud chen po yi ge med pa'i rgyud ces bstan to// de'i don ma nor bar bstan pa ni/ lung gi rgyal po mi 'gyur sems kyi lung zhes bya'o// de'i phyir dus gsum gyi sangs rgyas dgongs pas brgyud pa ni/ rdo rje sems dpa'o// ma 'khrugs pa'i sangs rgyas la/ ma byas pa'i chos bstan pa ni/ nga rdo rje sems dpas bstan te/ mi 'gyur ba'i blta ba la btsal du med par bstan pa ni/ ka dag gi ye shes rang snang ba'o// de'i phyir na chos thams cad bstan pa zhes bya ste/ dus ni rjes su 'jug pa'i dus su bstan to// de nas 'di skad ces smras so// b+ha d+hu ba tri sa d+ho ni/ brda' gsum man ngag gis bstan pa// kye ma kye ma 'khor gyi rig pa 'dzin pa rnams nyon cig/ legs par yid la zung zhig/ ston pas bstan pa'i lung ma nor ba rangs rna ba'i dbang pos nyan te/ j-i bzhin pa rang snang ba'i dus na/ rig 'dzin brdas brgyud pa gsum te/ snang</text>
</item>

<item><p>161</p><section>1</section>
<text>ba'i brdas dngos po thams cad mi rtag par ston/ byas pa'i brdas 'dus byas thams cad sgyu mar ston/ sgrub rgyud kyi brdas thog ma'i rang sa dngos bstan pa'o// tsaN+Da pa ri haM ka ra/ tri ka li ka du ra da ra/ tri tsan+t+ra b+ha b+ha ti ha a/ b+ha b+ha tri sa na tri na ma/ rdo rje spyan gcig pa sangs rgyas thams cad kyi dgongs pa 'dus pa ni/ gdol pa lag na ka tis ni/ tsaN+Da log spyod can la bstan no// snang ba'i brda'/ mi snang ba'i brda'/ byas pa'i brda'/ ma byas pa'i brda'/ nyi zla khang par bzhugs pa'i brda'o// rdo rje ltar bsgreng ba/ bu chung ltar gnas pa/ rdo rje glus bskul ba/ lag gi 'du byed pa lkugs pa ltar gnas pa'o// me bzhin 'jug pa/ chu bzhin khyab pa/ sa bzhin gnas pa'o// yul rgya gar pha mtha'/ rgya nag po'i tshur mtha' na/ bshan pa'i grong khyer sdig can zhes bya ba na/ rigs ngan gyi bu gdol pa lag ka ti zhes bya bas/ sems can thams cad bsad cing zos pas/ ma tshims nas rang sha rang gis zos te/ der mi rnams 'phyas nas brag phug sa man ku ta lar bros nas/ sngar kho'i bshan pa'i grogs po tsaN+Da log spyod can la/ khyod ni nga'i las ka dang mthun no zer nas/ rigs ngan gyi las gyis shig zer nas/ kho rang gi 'od ma dang/ ka ti dang rgya la sogs pa byin nas/ gsod gcod kyi las byas so// de ya cha/ yul ba ra Na si na/ bram ze'i rigs kyi btsun mo mdzes ma me long can zhes pa gcig la/ yul de'i gyad pa skyes pa mi brgyad kyi chung mar gtad pas ma 'chams nas/ rgya gar gyi chos skyong ba'i rgyal po la zhus pas/ rgyal po na re btsun mo'i me long la mda' rgyob la/ sus phog cing phigs pa gcig gis khyer cig zer nas brgyab pas sus kyang ma phog ma phed do// de ya cha/ yul dur khrod phug lung nag po zhes bya ba na/ mu stegs kha la me 'bar gyi sgo drung na/ 'tshub ma nag po gcig gi nang na/ me dmar bya pho tsam pa gcig ma shi bar 'dug zer te/ de ya cha/ yul dur khrod bsil ba'i tshal na/ rgyal po khang bzang gi bu mo 'od ldan ma bya ba gcig la/ skyes pa brgya yis chags pa spyad pas/ bu mo'i 'dod pa ma tshims zer te/ de ya cha/ yul bya rgod phung po'i ri'i nam mkha' la me long gcig gi nang nas nyi ma gcig shar zer te/ de ya cha/ de nas gdol pa lag na ka tis se gol gtogs te/ nam mkha' la gzugs kyi sku bstan te/ pa ra si ti kaM zhes bya ba'i sgra byung nas mi snang ba'i ngang du gshegs so// der byang chub sems dpa' brgyal te snang bar gyur nas gnyis su med par thim pa'i dus na/ rtog pa skad cig mar grub bo// nam gro gcig tu brgyal te/ sangs tsa na de nyid de bzhin no// rdo rje sems dpa' 'gyur ba med pa mi 'gyur nam mkha' spungs</text>
</item>

<item><p>162</p><section>1</section>
<text>zhes bya ba/ rig 'dzin brda'i brgyud pa// sgra thad log tu bstan pa rdo rje spyan gcig pa'o// pad+ma 'khyil pa'i rgyud/ brgyud pa gsum pa zhes bya ba las/ dus gsum gyi sangs rgyas dgongs pas brgyud pa dang/ rig 'dzin rnams rig pa brdas brgyud pa bstan pa'i le'u ste dang po'o//// Ar+ya pradz+nyA tsak+Shu rat+na pa tsa tan+t+ra nA ma/ de nas rin po che gser mig la sogs te/ don skor lnga'i man ngag gsungs pa ni// bcom ldan 'das mnyam pa'i chos nyid zhi ba las ma g.yos kyang/ thugs rje chen po'i byin rlabs kyis gzugs kyi sku dpal rdo rje sems dpa' lta bur sprul pa ste/ thams cad mkhyen pa'i ye shes rtogs pa mngon du gyur pa ni gdams ngag rnam pa gnyis su 'dus te/ de mtshon par byed pa gdams ngag rnam pa lnga tshig dang yi ge'i sgo nas bstan to// dbang po rab 'bring tha ma'i dbang du dgongs nas nang skaur dang gsang skor rnams/ kha skong dang bcas pa ni bla ma'i zhal dang dkyus su sbyar nas bshad do// slad kyi tshig gnyis kyis zhus len gyi sgo dbye/ gzhung gi tshig bzhis man ngag gi klong brtol/ mjug gi tshig gsum gyis rtog pa'i rgya bcad/ che ba'i ye shes thun mong min pa'i phyir bka' rtags kyi phyag rgyas gdab/ da ni gser mig dril te bstan pa ni/ gser mig rang la bcar te bshad/ mchod rten la khri 'phang dgur byung ba ni/ theg pa dgu'i rtags so// bum pa man chad ni rgyu'i chos te nyan thos so// bre phul dang srog shing yan chad ni/ 'bras bu'i chos te byang chub sems dpa'o// 'khor lo yongs su rdzogs pa ni bla na med pa ste a ti yo ga'o// bkra shis sgo mangs ni theg pa'i sgo bsam gyis mi khyab pa'o// me long ni ye shes bzhi'o// dril bu ni gsung 'gag pa med pa'o// rin po che ni yon tan no// dar dpyangs ni mnyen 'khril pa ste/ sems can gyi don la chags kyang skyon med pa'o// bya ru ni rgyal mtshan gyi rtse mo la nub pa med pa'o// tog ni mi 'gyur ba'o// tha snyad kyi dbang gis yang dag par gdags su yod pa dang/ gdags pa tsam du yod pa gnyis las/ yang dag par gdags su yod pa ni chos kyi sku yin la/ gdags pa tsam du yod pa ni don spyi'i rnam pa'o// stong pa la rnam pa gnyis te/ dngos po la stong pa dang/ dngos po med pa la stong pa gnyis/ dngos po la stong po ni don spyi'-i rnam pa'o// dngos po med pa la stong pa ni chos kyi dbyings so// yod pa la rnam pa gnyis te/ yang dag par yod pa ni chos kyi sku'o// bden pa la gnyis/ kun rdzob kyi bden pa dang/ don dam bden pa'o// kun rdzob kyi bden pa ni rmi lam lta bu'o// don dam pa'i bden pa ni mi 'gyur ba'o// sgron ma rnam pa lnga ni sgo lnga'i rnam par shes pas gsal ba'i ngo</text>
</item>

<item><p>163</p><section>1</section>
<text>bo ste/ stong pa'i tshig drug la rgyas btab pas chad pa'i mtha' bsal lo// stong pa sgron ma lnga la rgyas btab pas/ rtag pa'i mtha' bsal ba'o// rig pa chos kyi sku la rnam par rtog pa'i bag chags kyis bslad pa'i shes pa la sems zhes bya'o// de las yid dran byed kyi tshor ba la sogs te/ yid bzhi gcig tu 'dus pa la kun gzhi zhes bya ste/ de la sgo lnga'i rnam par shes pa la brten nas bag chags sbyong ba'i phyir/ kun gzhi'i rnam par shes pa zhes bya ste 'khor ba'i rgyu kho na'o// kun gzhi kun gyi gzhi yin te/ rnam par byang ba'i rten ma yin/ bag chags dang bral ba'i shes pa ni/ rang so la 'dug pa'i dus na chos kyi sku zhes bya ba bag chags dang bral ba'i shes pa la yul skye ba'i dbang du byas pa'i tshe na/ chos kyi sku'i ye shes zhes bya'o// de ma yin pa rnams la ni/ lta ba'i dngos po gsum la/ ma spangs gnas su dag pa ye shes 'od kyis ma btsal/ rang las rnyed pa nor bu rin po che/ gzhan gyi 'od la ma brten ye shes nyi ma rang la shar/ shar ba nyid na nub pa med/ lta ba'i rgyab rten gsum la/ rgyu las ma byung ba'i 'bras bu/ lung la ma brten pa'i man ngag/ sems las ma byung ba'i sangs rgyas so// bsgom pa'i dmigs drug la snang la rang bzhin med pa nam mkha' chen po yin/ cir yang bsgyur du btub pas sprul pa chen po yin/ mthong rtogs sgyu ma'i rang bzhin rnam rtog cir mi bsam/ bsam pa kun spangs ye shes mtsho mi g.yo/ de'i ngang las ma bskyod lhan ne zhog/ lhan ne lhang nger bzhag na mnyam pa chen po yin/ lus mi bskyod/ ngag mi brjod/ sems sgo drug 'khrul pa yul las 'das nas/ yul spros pa dang bral ba ni bsgom pa'i don to// lta ba kun tu bzang po khams gsum thig ler btab// spyod pa kun tu bzang po 'khor ba bde bar spyod// dam tshig kun tu bzang po ye srungs gdengs dang ldan// phrin las kun tu bzang po ma btsal lhun gyis grub// mdo drug la/ ngo bo nyid chos kyi sku dang/ ye shes chos kyi sku dang/ gnas lugs dang/ snang lugs dang/ chos kyi mthar gtugs pa dang/ man ngag gi klong rdol ba'o// man ngag klong rdol ba la gnyis te/ yon tan gyi sku'i klong rdol ba dang/ man ngag gi mdo drug gis ye shes kyi ma bu sprad do// dang po 'khor ba thog ma med pa'i gnas lugs nas/ gser mig dbus su rdzogs par bstan pa ni/ gser mig kho na smra ba'i tshig go/ rin chen gser dang 'dra ste kun la dkon/ ye shes mig dang rtag tu 'grogs te/ de phyir gser mig zhes kyang de la bya/ pad+ma 'khyil pa'i rgyud las/ rin po che gser mig gi man ngag bstan pa'i le'u ste gnyis pa'o//// de nas 'khor ba'i grub tshul 'di dag bka' stsal te/</text>
</item>

<item><p>164</p><section>1</section>
<text>dbyings ni 'gyur ba med par gnas// gsung rtog gang gis bsgyur min gnas// 'od gsal sgyu lus snang ba dang// de ni rang bzhin rang shar gnas// rtog bcas ye shes rang rig ni// mi rtog ye shes bde chen gnas// yid kyi rnam rtog du ma las/ rten 'brel bcu gnyis srid rtsa bton// gling bzhi ri rab srid gsum bcas// yul du shar bar chags nas srid// bag chags lus ni sna tshogs pa// 'gro ba drug tu snang ba'o// rdo rje sems dpas mkhyen pa ltar// sems kyi bzhag thabs dbugs dbyung ba// blau brtan bsgom pa brtan mi brtan// bco brgyad bdud dang skyon shar yang// bsgom pa'i phyogs snang skyon las grol// 'khrul par shes nas rang rig dang// bde ba mi rtog thams cad mkhyen// rtsal du shes oM AHhUM// sku gsum bcom ldan rdo rje 'chang// 'khor ba grub tshul shes pa ni// 'khrul gzhi de nyid bzlog pa'o// de nas 'chi ka ma las kyi rin po ches 'khor ba'i mtha' bcad pa skye ba'i sgo dgag pa'i thabs mchog tu gsungs pa/ bdag nam 'chi ba'i tshe rlung rnam pa lnga rim gyis zhi nas/ phyi'i 'byung ba lnga nang gi 'byung ba lnga la thim nas/ nang gi 'byung ba lnga yum gyi mkha' klong rnam pa lnga la thim/ yum lnga rigs kyi yab rnam pa lnga la thim ste/ yab lnga so so'i yig 'bru lnga la thim nas/ yig 'bru lnga ye shes lnga la thim/ ye shes lnga 'od kyi gong bu tshon gyi gru gu bsdogs pa bzhin gnas so// de'i rlung gis bskyod nas// g.yas g.yon du 'byung ste/ 'chi kha ma'i gdams ngag dran par byas la/ mdzub mo g.yon pa'i bre ga la yi ge a gcig bsams nas g.yon dgag par bya'o// de'i dus su phyir mi ldog pa'i gdams ngag dran par bya'o// byang chub sems dpa' khyod lam du 'jug pa'i tshe/ gsang ba sgo dgu'i gnad dgu la// yi ge ma bu'i sbyor bas dgag/ gsang ba'i sgo dgu'i gnad dgu ni// snying ga lkog ma'i kha phyogs dang// mig gnyis dang ni rna ba dang// nor bu sna yi rtse mo ru// sngags bris pa ni gdags par bya// bsam par bya ba don la gsungs// da ni gsang ba'i sgo gsum dbye// 'jug pa de yi thor to nas// tshangs pa'i skud pa sum bsgril la// bdag nyid lha yi srin lag la// btags te sngags 'di stong bzlas na// bcu gnyis bcu gnyis phyi sgo nas// bdag nyid ye shes sems dpa' nyid// me long lta bu'i gzugs brnyan ni// oM badzra satwa hUM// gsung gi sgra yis bos pa'i tshe// bdag dang gnyis med thugs kar thim// skye ba med pa'i lam bstan pa'o// rig pa lu gu rgyud du drang ba ni// gang zhig gnas nas thon pa'i tshe// sgo gsum sgo gsum sgo sprad de// dbugs re hUM res rngub par bya// mjug gi hUM ni a ru thim// a ni skye med chos kyi sku// chos nyid</text>
</item>

<item><p>165</p><section>1</section>
<text>rnam dag ngang du bstim// de la gnyen pos bshig tu med// de ni yang dag rdzogs pa'o// 'chi ka ma las kyi rin po che rig pa lu gu rgyud du drangs pa'o// rigs kyi bu nam 'chi ka ma'i dus kyi tshe/ sangs rgyas nyag gcig rjes su dran par gyis shig/ skye ba'i sgo as kha khog cig/ gzung 'dzin zhing khams la sbyor cig/ yi ge gsum gyi don khong du tshud cig/ lam chen 'byung ba'i tshe ri dwags lta bur shes par bya'o// rigs kyi bu bar ma do'i shes pa la bdud kyi bslu ba bco brgyad 'byung ngo// sgyu lus kyi phung po a la zlog cig/ rnam par rtog pa hUM la zlog cig/ snang ba'i spyod yul thams cad rang byung gi ye shes chen po la zlog cig/ rig pa shes rab chen po la zlog cig/ shes rab kyi mdas bag chags kyi gnyid sad par bya'o// 'od snang ba'i dus su phyi mi ldog pa'i gdams ngag smras pa/ rigs kyi bu ye shes kyi bden pa mthong ba'i dus su/ shes rab mkha' las gsal ba'i dus na/ 'ub chub ting nge 'dzin gyi rgyas thob cig/ ye shes lnga'i 'od snang ba'i dus su/ rin po che a'i rgyas thob cig/ sangs rgyas kyi zhing khams snang ba'i dus su/ rdo rje lta bu'i ting nge 'dzin gyi rgyas thob cig/ ces gsungs so// pad+ma 'khyil pa'i rgyud las 'khor ba grub tshul dang/ rgya mdud gsum pa'i le'u ste gsum pa'o//// de nas za 'og ber khyim dang theg pa'i 'khrul 'khor gsungs pa/ thog mar ma rtogs 'khor ba ma byung/ rtogs pas sangs rgyas ma byung ba'i sngon rol/ sgrib gnyis sbyangs shing tshogs gnyis bsags nas sangs rgyas pa'i/ sangs rgyas kha mig snang ba can du btags pa ni cang mi bzhugs so// 'o na gang zhe na/ rig pa kun tu bzang por sangs rgyas te/ ngo bo rang bzhin thugs rje rnam pa gsum du gnas te/ pha'i rgyu dang ma'i rkyen gyis ma byas te/ rang byung lhun gyis grub pa'o// sangs rgyas dang sems can dbyings gcig pa zhes bya ste/ de ni 'khrul gzhi'o// 'khrul gzhi las 'khrul pa dang/ ma 'khrul pa byung ba ni/ sems can 'khrul nas lus ngag yid gsum du gnas pa'i dus na yang/ ngo bo rang bzhin thugs rje gsum gyi chos nyid las ma 'das pa'o// rtogs te sangs rgyas sku gsung thugs mthar phyin kyang/ ngo bo rang bzhin thugs rje gsum gyi chos nyid las ma 'das so// de ltar chos kyi sku'i 'khor ni rang byung ye shes te/ sgo lnga yid dang drug ni rang byung ye shes kyi 'khor zhes bya ste/ yid kyi thog mar rtog byas su ma byung/ rtog med du byung ba'i phyir/ yid rang byung gi ye shes zhes bya'o// don de ltar sangs rgyas yin pa las/ 'khor ba j-i ltar byung zhe na/ 'khrul gzhi yod pa las 'khrul pa byung ste/ chos sku dngos po med pa las/ ngo bo gzugs brnyan du snang ba dang bcas par snang ste// de (12)</text>
</item>

<item><p>166</p><section>1</section>
<text>yang phyogs gcig tu rgya chad pa med pas/ snang ba bsam gyis mi khyab pa khyab gdal du gnas pa las/ yid 'grogs te 'di las nga byung ngam/ nga las 'di byung snyam pa'i bsam pa de tsam byung ba las/ sems can zhes bya'o// de yang 'khrul gzhi la yang gnyis te/ nang gi 'khrul gzhi ni chos kyi sku'o// phyi'i 'khrul gzhi ni chos sku las tha mi dad pa'i chos kyi dbyings so// nang du chos kyi sku ngo ma shes pas 'khrul pa ma rig pa'o// phyi'i 'khrul gzhi ni chos kyi dbyings la/ 'khrul pa ni yul tha dad par blta ba'o// de las 'khrul pa tha dad par bstan te/ chos sku ye nas sangs rgyas kyang// ma rig pa yi rgyu tsam yin// de la yid dran byed g.yos nas// kun tu tshol ba'i yid kyis btsal// gtan la 'bebs pas legs par phab// nges par 'jog pas bzhag nas bag chags skye/ las sna tshogs kyis phung po nying mtshams sbyar te rigs drug tu 'khor ro// de ni nyon mongs pa'i bdud yin no// nyon mongs pa'i yid ma dang 'dra/ yid kyi rnam par shes pa pha dang 'dra'o// sgo lnga bu dang 'dra ste phung po'i bdud yin no// de las 'khrul pa ldog par bstan te/ ldog pa'i rgyu ni thig le dang rtsal te/ rkyen ni me long la brten nas bzhin mthong ba bzhin du/ rdo rje slob dpon gyis rtag par mthong ba'i don slob ma la bstan pas de'i don rtogs ma thag tu ye shes skye'o// lung bstan rkyen gyis 'khrul pa bzlog/ 'khrul pa log na ye shes skye/ nyan thos dang rang sangs rgyas dang byang chub sems dpa'i mdo sde dang kri ya dang u pa ya dang/ yo ga'i don dang/ ma hA dang/ a nu'i theg pa brgyad kyi lta sgom las khyad par du gyur pa/ a tis gnas lugs chos sku ston/ lha'i bu'i bdud bcom mo// thig le rtogs pa'i lam ni/ lam la gnas pa/ lam gyi stobs/ lam gyi 'bras bu ni/ chos kyi sku ye shes rang snang dang/ longs sku rigs lnga/ sprul sku thub pa drug gis ni/ 'chi bdag gi bdud bcom mo// nang rig pa chos kyi sku dpe'i sgo nas don mtshon par bya ste/ de yang phyogs kyi chos drug gnyis kyis bstan te/ nam mkha' rdo rjai a dang gsum// pad+ma nyi ma rgya mtsho'i 'jing// ri bo seng ge glang po che// bya rgod thi ba 'phur skyen gsum/ yon tan so so'i dpe ru bstan// de ltar dpe'i sgo nas rig pa chos kyi sku rtogs pas/ nyon mongs pa'i sgrib pa bsal te/ lta ba rnam rtog ye shes su ldan pa zhes bya'o// de ltar nang rig pa chos kyi sku yin phan chad/ yul chos kyi sku'i snang ba ste/ dper na nyi ma las 'od dang/ yid bzhin nor bu las dgos 'dod dang/ rgya mtsho las rlabs bzhin chos kyi sku dngos po dang kha dog dang/ dbyibs su ma grub pa'i phyir ro// rig pa'i rgyud las/ yul ni snang la rang bzhin med</text>
</item>

<item><p>167</p><section>1</section>
<text>ces bya ste/ de yang mig la sogs pa sgo lnga'i dbang du bya ste/ rtogs rung ma rtogs rung/ sangs rgyas rung ma rgyas rung snang ba'o// de yang sems ni snang la dngos por 'dzin pa'o// shes pa ni phyin ci ma log pa ste/ thig le'i rtsal thig ler gcig pas/ phyi nang du bsdus te thig le la brtag pa de ltar thig le la brtags pas/ dngos po kha dog ji lta bur yang ma mthong ba'i phyir ro// chos thams cad nam mkha'i dkyil ltar rtogs te/ rang bzhin med pa zhes bya'o// de ltar thig le'i rtsal thig le las tha mi dad par rtogs pa de nyid las/ snang ba'i las bsam gyis mi khyab pa zhes bya/ chos kyi dbyings kyi ye shes zhes bya/ don des shes bya'i sgrib pa dag nas/ ma sbyangs bzhin du sgrib gnyis byang/ ma bsags bzhin du tshogs gnyis rdzogs zhes bya'o// de ltar chos nyid yul du byed pa ni/ log par blta ba'i rgya mdud bcad pa zhes bya'o// snying po byang chub nyid du song bas lta ba gza' gtad dang bral ba zhes bya/ thig le rtogs pa'i ye shes thig le nyid kyi ngang du thim ste/ chos sku ji bzhin du gnas pa'i ngang nas/ ye shes mnyam par bzhag pa dang ma bzhag pa las 'das pa'o// de ci'i phyir zhe na/ 'bras bu rang yin par thag chod pa'i ye shes/ thig le rgya mtsho dang 'dra ba'i nang du ye chud pa'i phyir ro// ye shes thams cad kyi sngon du 'gro ba'o// de rtogs pa'i ye shes de nyid mi bsgom ste/ bsgom pa'i blo dang bral nas chos sku rang lugs su gnas pa'o// thig le chos kyi sku la rtog pa med pa ni/ bsgoms nas med pa ma yin te/ de thog ma nas kyang med la/ da lta yang mi skye phyis kyang mi 'byung ba'i phyir ro// ting nge 'dzin gyi gzhi nas 'phags pa zhes bya/ byas zin pa'i chos la byar med de a nu man chad/ 'bras bu lam du gyur pa yin no// 'dir a ti 'bras bu nyid kyi ngang la gnas pa'i phyir/ de bzhin gshegs pa'i bsam gtan zhes bya ste/ sangs rgyas ngang la gnas pa'o// thog mar rtogs pa yang chos kyi skur rtogs la/ bar du gnas pa yang chos kyi sku'i nang du gsal/ tha ma 'bras bu yang chos kyi sku nyid las gzhan du ma gyur pas/ phyis kyang de las mi 'gyur ba/ dus gsum 'pho 'gyur med pa ni/ rdzogs pa chen por la bzla ba'o// don chos nyid las ma g.yos na/ lus ngag yid gsum gyi spyod pa ci byas kyang/ 'bras bu la mi re ba'i phyir kun tu bzang po'i spyod pa zhes bya'o// 'khrul gzhi'i don lnga pa zhes bya ba// za 'og ber khyim gyi dgongs pa gsungs pa'o// de nas theg pa'i 'khrul 'khor gsungs/ mun pa'i 'khor sgor byung ba ni/ rtag pa'i lta ba dang/ chad pa'i lta ba mu stegs pa'o// spyod pa'i 'dren sgor byung ba ni/ nyan thos kyi lta ba dang/ bsgom pa dang/ spyod pa dang/</text>
</item>

<item><p>168</p><section>1</section>
<text>'bras bu'o// rang rgyal gyi lta ba dang/ bsgom pa dang/ spyod pa dang/ 'bras bu'o// sems tsam gyi lta ba dang/ bsgom pa dang/ 'bras bu'o// dbu ma pa'i lta ba dang/ bsgom pa dang/ 'bras bu'o// thabs sbyor sgor byung ba ni/ kri ya'i lta ba dang/ bsgom pa dang/ spyod pa dang/ 'bras bu'o// yo ga'i lta ba dang/ bsgom pa dang/ spyod pa dang/ 'bras bu'o// thabs kyi nges pa'i gsang sgo ni/ ma hA'i lta ba dang/ bsgom pa dang/ spyod pa dang/ 'bras bu'o// a nu'i lta ba dang/ bsgom pa dang/ spyod pa dang/ 'bras bu'o// rdzaugs pa chen po'i lta ba gzhi'i don// ye nas lhun rdzogs bde ba chen po'i ngang// spros med mkha' la nyi shar bzhin du gnas// pad+ma 'khyil pa'i rgyud las/ thig le'i 'khrul 'khor za 'og ber khyim gyi le'u ste bzhi pa'o//// de nas man ngag gi tshig gsum gsungs so// dang po 'khor 'das chos rnams kun// rang bzhin lhun grub bcing grol med// ngo bo nyid ni chos kyi sku// ji bzhin pa yi rdo rje 'chang// rang du rtsal shar de las gyes// ma rtogs yul sems yul gsum yang// 'gro ba drug tu snang ba kun// chos kyi sku las g.yos pa med// rnal 'byor dbang phyug chen pos rtogs// rdo rje sems dpa' thugs rig pa// kun bzang ye nas rdzogs sangs rgyas// ma bcos ngang du rang sa zin// 'khyags rom chu ru zhu ba 'dra// tha ma rang sar sleb pa ni// lus nyid ye shes spyan gyur pas// ye shes mig gcig dri ma med// ye shes lus can sangs rgyas sku// yul grol chos kyi dbyings na gnas// lus grol ye shes chen po la// sems grol rig pa chos kyi sku// rnam grol gsum la mkhas pa yin// dang po bar dang tha ma gsum// chos sku thig le nyag gcig gnas// shin tu sad pa sad pa'i bdag/ rdul med rdul bral dri ma med// pad+ma 'khyil pa'i rgyud las/ man ngag tshig gsum gyis sku gsum thig le nyag gcig tu bstan pa'i le'u ste lnga pa'o//// de nas dus mnyam pa chen po gsungs so// 'das pa'i dus ma byon pa'i sngon rol na/ sangs rgyas nyag gcig ces bya ba/ rgyus ma byas rkyen gyis mi 'jig pa/ 'od dang 'od kyi tshul du gnas pas so// khams gsum 'khor ba'i sems can rnams/ dang po ga nas 'ong/ sangs rgyas nyag gcig nas 'ong/ da lta ga na gnas/ nyon mongs pa lnga la gnas/ tha ma gang du 'gro/ sangs rgyas nyag gcig tu 'gro/ yang dag pa'i 'khrul gzhi bcad pa zhes bya'o// dus mnyam bdun pa'i man ngag las/ dang po 'khrul gzhi rtsad nas chod pa dang/ bar du 'khrul pa gzhi las log pa dang/ tha ma sangs rgyas pa dang gsum du mnyam mo// rdo rje sems dpas zhus pa/ bdag sangs rgyas pas chog gam zhe na/ mi chog</text>
</item>

<item><p>169</p><section>1</section>
<text>ste thugs rje 'byung dgos so// thugs rje 'byung ba'i dus ci ltar lags/ bka' stsal pa/ thugs rje de la gnyis te/ thun mong dang thun mong ma yin pa'o// thun mong ni 'dus pa'i ngo gang ngo// thun mong ma yin pa ni byin gyis rlabs las 'byung ba ste/ des ni bdag dbugs chad pa dang/ ye shes kyi snang ba dag pa dang/ gzugs sku gnyis byon pa dang bzhi dus mnyam mo// longs sku mi 'gyur ro// sprul sku 'gro drug la re re 'byung ba ni nyi ma'i zer lta bu'o// de yang dper na nyi ma dang 'od bzhin no// rdo rje sems dpa'i spyan gyi rnam dag gsungs pa'o// thugs rje chen po yang dag par rdzaugs pa'i sangs rgyas thams cad kyi lam gang lags/ man ngag thams cad kyi don gyi phugs gar gtugs// sangs rgyas thams cad kyi dgongs pa'i mthar thug pa'i tshad cis bzung/ rtsol ba dang bral ba'i skabs ji tsam na lags/ zhes rdo rje sems dpa' nyid la nyid zhus so// de nas yang rdo rje sems dpas chos nyid kun tu bzang po'i klong nas/ nyid la nyid lan btab pa/ sangs rgyas thams cad kyi lam ni gnyis dngos gzhi rnam pa lnga'o// man ngag thams cad kyi don gyi phugs ni sangs rgyas nyag gcig tu 'dug go/ sangs rgyas kyi dgongs pa mthar thug pa'i tshad ni sems rig pa'i dbang du 'dus pa'o// rtsol ba dang bral ba'i skabs ni mi mnyam pa'i spyod pa klong du brdal ba'o// rdo rje sems dpa' thugs rnam par dag pa gsung ngo// rdo rje sems dpa'i man ngag gi lung nges pa 'di la gsum ste/ snying po la snying po shar bas snying po khyab gdal/ mi 'gyur ba klong yangs pas mtha' dbus su bsdu'o// dbus rgya ma chad pas 'bras bu dka' thub dag pa'i ye shes rang snang ngo// de'i phyir phugs gtib bo// rtser chib lhun gyis grub/ 'khor ba logs na med/ rtsa ba nyag gcig tu thag bcad/ rdo rje sems dpa'i gsung gi rnam par dag pa'o// pad+ma 'khyil pa'i rgyud las/ dus mnyam bdun pa'i le'u ste drug pa'o//// de nas yang rdo rje sems dpa'i skye rgyud gsungs pa/ chos sku mkha' 'gro gzugs sku mdzes dgur ldan// gzung 'dzin rtog med cir yang sa le mkhyen// kun mkhyen 'gag med ye shes nam mkha' 'dra// bya bral lhun rdzogs ma bcos bde ba'i ngang// ngo bo nyid la gnas pa yin// mkhyen pa'i ye shes sku mnga' ba// ma bcos mkha' 'dra lhun rdzogs sku// mi bskyod dbyings nas rang byung bas// sangs rgyas rin chen za ma tog/ tshig gsum 'byung ba bzhi yi gter// gzhan gyis ma yin rang byung sku// snying po khyab gdal mnyam pa'i dbyings// snang ba chos nyid ma bcos bzhi// 'gags med me long ye shes gzhal yas khang// snang med mkha' la 'ja' tshon</text>
</item>

<item><p>170</p><section>1</section>
<text>sku// tshig gsum snang ba'i chos nyid ni// sangs rgyas rin chen za ma tog/ thog mar sangs rgyas ngo sprad/ bar du tshig dang bcad/ tha mar ye shes la bzla/ thog mar rgyus ma byas pas/ da lta 'bras bu gzhan la mi re/ dang po rkyen gyis 'khrul pas/ da lta rkyen la rag lus/ tha ma rkyen gyis gzhi bslangs nas 'khrul pa gzhi la ldog go/ rgyu'i rkyen/ bdag po'i rkyen/ dmigs pa'i rkyen/ mtshungs pa de ma thag pa'i rkyen/ rkyen gyi 'bras bu rgyur shar/ yang rkyen gyis rgyu 'bras bur slongs/ rkyen gyis chos sku ma rig par 'khrul/ rkyen gyis ma rig pa rig par shar/ sems can dang sangs rgyas dbye ba'i dus su byin gyis brlabs/ bshad pa yang rang rig pa'i shes rab kyis bshad pas/ byin gyis brlabs kyis bshad pa'o// kun tu bzang po ni sems can thams cad spyir thun mong du khyab cing gnas pa'i ye shes so// de ni chos kyi sku zhes bya'o// rdo rje sems dpas kun rig cing mkhyen pas/ kun rig rnam par snang mdzad ces bya ste/ longs spyod rdzogs pa'i sku'o// rdo rje sems dpa'i skus dngos su chos bstan pas/ sprul pa'i sku zhes bya'o// byin gyis brlabs pa'i bshad dus ni/ rdo rje sems dpa' rang dbang thob pa'i dus su/ chos nyid ma dang 'phrad pa'i dus ni/ len ma myong ba'i lus blang/ mthong ma myong ba'i yul mthong/ shes ma myong ba'i gtam shes pa'o// de nas 'khor ba'i ru bzlog/ sdug bsngal gyi bye brag nor bu rin po cher bsgyur/ 'khor ba'i 'dam rdzab rdo rje'i rdzong bcas pa'o// rdo rje sems dpa'i skye rgyud gsungs pa'o// de nas dpal rdo rje sems dpa'i lus kyi kun gzhi'i man ngag 'di ston pas 'gro ba la gsungs so// dran pa thams cad kyi gzhi rig pa'i ye shes spros la med pa'i thig le'i rten ni 'od kyi tshul du gnas so// de la tshe'i rten gnas pa ni/ tsit+ta rin po che gur phub pa bzhin gnas te/ de yang dper na sbra dkar nag phub pa ltar gnas so// rtsa thams cad ni thag pa brgyangs pa ltar gnas so// lus kyi bag chags kyi kun gzhi la/ las kyi dbang gtso bas tshe'i tshad nges pa med do// de la dbang sems dran byed tsit+ta'i dkyil 'khor rang re'i tshon gang 'od kyi thig ler gnas so// de ji ltar gnas na/ gser gyi sbu gur rin po che'i se'u bcug pa ltar gnas so// de ni chos kyi sku'i gnas sam rten yin te/ shes rab kyi gting zab cing phra ba yang de'i cha las 'byung/ nyon mongs pa'i yid rgyun 'dab sbyar du 'byung ba yang/ sgo lnga la brten nas 'byung ba ni/ kun gzhi la sgo lnga brten pa'i phyir ro// de'i mtshan nyid rtogs par bya ba ni shin tu gces so// gnyis su med pa'i ye shes rang byung du shar ba ni ma rtogs/ glo bur rgyud las byung ba'i blos log par</text>
</item>

<item><p>171</p><section>1</section>
<text>brtags pa ma rtogs pas/ srid pa gsum du 'khor zhing rgyud drug tu smin no// des tshe rabs thog ma med pa nas bsags pa'i bag chags kyis bsgribs/ rnam par smin pa'i rgyu mthun pa'i 'bras bu gos dreg gam/ sa la kha ba babs pa bzhin brtsegs pas// gzhi chos kyi sku la kun gzhi rnam par rtog pa'i bag chags kyis bslad de/ shes rab kyi gting zab cing cha phra ba ni brtag dka'/ nyon mongs pa rags shing yul du snang ba'i dbang gis khams gsum du 'khor/ rig pa dran byed kyi shes pa ni 'od kyi tshul du gnas so// tshad ni nya'i mig tsam mo// de las drod kyi dngas ma rdul tsam/ de las khrag gi dngas ma de las dbugs kyi dngas ma chags so/ khrag gi dngas ma'i kha dog kyang/ mtshal lcog la ma bcag pa 'dra ba/ che chung gi tshad ni bye'u len pa'i mgo tsam mo// de la nyon mongs pa 'dod chags rgyu'o// dbugs kyi dngas ma drod la gnas pa ni/ drod ni kha dog dang rdzas su su+u ma grub bo// drod che chung gi tshad ni gser sa 'og tu bcug pa'i rlangs pa tsam mo// de la nyon mongs phrag dog rgyu'o// dang po shes pa dran byed kyi tshor ba las/ rang byung gi ye shes shar ba la/ chos nyid rang byung gi rtsa zhes bya ste/ de yang sgo lnga la brten pa'o// de la 'dzin pa'i nyon mongs pa gang yang ma skyes pa ni/ gnyis su med pa'i ye shes kyi sa zhes bya'o// nyon mongs pa'i rgyun 'dab sbyor du skye ba'i dbang gis shes pa glo bur du 'char bas/ glo bur rgyud las byung ba'i rtsa zhes bya'o// glo bur des skyon dang yon tan dbye bas/ skyon yon dbang po dngas byed kyi rtsa zhes bya'o// rtsa thams cad kyi dngas ma btus pa de yang/ kha dog ni dar dkar gyi skud pa dang 'dra ba/ sbom phra'i tshad ni rta rnga'i nyag ma gcig bcur gshags pa tsam mo// de la nyon mongs zhe sdang rgyu'o// sems can thams cad la de bzhin du gnas pa ni rdo rje sems dpa' ngas me long gi gzugs brnyan snang ba bzhin snang ste/ rtogs pa'i dus na shes rab gting zab cing/ cha phra ba de bzhin du snang ngo// ma rtogs pa'i dus na snying rdzing bu ltar gnas/ brag chu ltar gnas/ rtsa phur pa ltar gnas/ nang 'du ba rnam bzhis gzhi byas nas/ rkyen phra mo bsam gyis mi khyab par 'byung bar mkhyen pas/ sman lngas nad lnga zhi ba dang/ gtar ba dang/ bsreg pa dang/ bkru+u ba dang bzhi bstan pa ni/ rdo rje sems dpas bstan to// sems can na ba rnams la ni mi rtog pa'i ting nge 'dzin dang/ chos spyod dge ba bcu bstan pa'o// blta ba'i dngos po de bzhin nyid gdod ma nas sgrib g.yogs dang bral ba ni/ sngon byung gi sangs rgyas rtogs pa'i ye shes khong nas shar ba ni rjes 'jug gi sangs rgyas so// zhes sman gyi bla bai DUr+ya'i 'od</text>
</item>

<item><p>172</p><section>1</section>
<text>kyi rgyal po la phyag 'tshal ba ni mi 'khrugs pa'i sangs rgyas la ma byas pa'i chos bstan pa'o// zhes rdo rje sems dpas lus kyi kun gzhi gsungs so// de nas rdo rje sems dpa'i man ngag tshig gsum gyis snod bcud kyi chags lugs bstan te/ rig pa rang byung gi skad cig ma/ rgyun 'dab sbyor skye ba'i dbang gis/ shes pa brgyud mar byung ba ni gzhi ste/ chos dang bag chags gnyis med 'bras shing mtshungs/ rgyu gcig pa dang 'bras bu'i tshul byin gyis brlabs pa dang/ mngon sum pa'o// de'i dus ni 'jig rten skos kyi bdag gis snod bcud dus kyi cha bzung ba drug ste lo zla ba gnyis/ zhag za ma gnyis/ dus tshod tshes grangs gnyis te drug go/ 'jig rten gyi mes po rnams ni/ khyab 'jug dang tshogs bdag gnyis/ 'jig rten gyi phyi mo gnyis ni/ gzhon nu ma dang dbang mo gnyis/ yod par byed pa nor gyi lha dang/ med par byed pa biSh+Nu rA dza gnyis drug go/ de rnams kyi pu Na ka sid+d+ha'i nags tshal du/ mkhyen rab kyi bdag po 'phags pa 'jam dpal la zhus te/ many+dzu shrI lhe hu li ka hI/ d+hA rA dza ba ri many+dzu shrI b+h+yaH/ zhes zhus pas/ d+ha hu li kang ko ra li sa d+ha na da ra na hi/ zhes lung bstan to// man ngag tshig gsum gsungs pa'o// de nas rdo rje sems dpa' sku gsum bsre ba'i man ngag gis chos thams cad ye shes kyi snying po la la bzla ba ni/ rig pa rtsal gyi sgo nas ye shes yon tan du bstan pa dang/ ye shes yon tan gyi sgo nas thugs rje'i rtsal snang ba bstan pa'o// chos kyi sku rig pa'i rtsal ma 'gags pas me long lta bu'i ye shes so// de la 'pho 'gyur med pas mi 'gyur ba'i sa// chos kyi sku thams cad mkhyen pa'i spyan dang ldan pas sangs rgyas spyan zhes bya'o// chos kyi sku shes rab mi g.yo bas/ mnyam pa nyid kyi ye shes de thugs rje'i rlan dang ma bral bas chu thams cad la thun mong du khyab pas ma zhes bya ste mA ma kI 'o// chos kyi skus kun la khyab pas sor sor rtogs pa'i ye shes/ ye shes des thams cad la skyob par byed cing thugs rjes ma smin pa smin par byed pas me/ sems can gyi lus la drod khyad par gnas pas gos dkar mo zhes bya'o// chos kyi sku la thams cad mkhyen pa'i ye shes ma btsal bar lhun gyis grub pas bya ba grub pa'i ye shes/ ye shes de'i thugs rje'i dbang gis thams cad bsgral bas rlung/ phyir mi ldog pas dam tshig sgrol ma zhes bya'o// chos kyi sku la ye shes yongs su rdzogs pa chos kyi dbyings kyi ye shes/ ye shes des kun la khyab pas thams cad kyi gzhi ma lta bu de nam mkha'/ chos nyid de dus gsum mi 'gyur bas kun tu bzang mo zhes bya'o// des chos kyi sku zung lnga ya bcu dang ldan pa ste/ rtsal gyi sgo nas yon tan du bstan pa'o// yon</text>
</item>

<item><p>173</p><section>1</section>
<text>tan gyi sgo nas rtsal bstan pa ni/ longs spyod rdzogs pa'i sku lnga las/ rigs re re la 'dul ba'i 'khor/ ngo gang so so tha dad par 'byung bas na/ dper na nyi ma'i snying po gcig las yul gyi dbang du tshims pa lta bu ste/ yul re re na nyi ma re re snang ba dang 'dra ste/ de bzhin du chos kyi sku gcig gis kun la khyab par bstan pa ni/ yon tan gyi sgo nas rtsal bstan pa'o// rdo rje sems dpa' sku gsum bsre ba'i man ngag gsungs so// sarba ta thA ga ta kra thi/ de nas sangs rgyas thams cad kyi thugs ye shes rtse gcig pa'i snying po ni/ sku gsum lhun grub kyi man ngag gi bcud phyung ba'o// ye shes kyi spyan yongs su rdzogs pa'i man ngag thams cad mkhyen pas gsungs pa/ gzung 'dzin dang bral ba'i rig pa'i ye shes/ mtshan ma dang bral ba'i chos nyid kyi mkha' la khyab gdal/ chos nyid kyi snying por rig pa'i ye shes shar bas/ ye shes kyi snying po rig pa khyab gdal/ rig pa'i yul du ye shes shar bas/ ye shes khyab gdal 'ub chub/ ye shes kyi 'od chos nyid la snang bas/ chos nyid ye shes su 'ub chub/ rig pa'i ye shes rdo rje snying po'i sku/ lhun gyis grub pa'i ye shes/ mi g.yo ba'i shes rab 'byed pa med pa'i sku/ ma 'gags pa'i yon tan de nyid rang byung gi ye shes thugs rje'i rtsal snang ngo// chos nyid mkha' la mi snang ba'i ye shes gdal khyab par gnas/ shes rab kyi stobs ye shes lnga snang bas/ ye shes 'od kyi tshul du gnas so// bde ba'i ye shes lhag pa'i ye shes las 'phags/ mtshan ma dang bral ba'i rig pa'i snying po'o// med bzhin du snang ba thams cad mkhyen to// sngon byung gi gnas/ mi g.yo ba'i shes rab thams cad kyi 'byung gnas/ 'od mi 'gyur ba/ dus gsum gyi lam chen po'o// sangs rgyas thams cad kyi thugs gsang ba ni/ sems can gyi don du gsang sngags pas gsang sngags bla na med pa'o// nam mkha' gzhal med khang du snod bcud kyi rten bcas te/ mi len pa'i mdzad spyod kyi klong du dril nas/ thabs kyi ye shes kyi shes rab kyi rdzong la zhen no// rdo rje sems dpa'i bcud kyi snying po thig le nyag gcig gsungs so// pad+ma 'khyil pa'i rgyud las/ skye rgyud dang/ lus kyi kun gzhi dang/ man ngag tshig gsum dang/ sku gsum bsre ba dang/ thig le nyag gcig ste/ gzhi'i chos lnga'i le'u ste bdun pa'o//// de nas thub pa chen po drug gis rdo rje sems dpa'i zhal mthong ba 'di gsungs so// bcom ldan 'das ma byon pa'i sngon rol na/ nyid kyi rang bzhin ji lta bu lags ston pa ji lta bu lags/ bstan pa ji lta bu lags/ zhing ji lta bu lags zhes dris pa dang/ nyid kyis smras pa nyon cig/ nga ni cis kyang mi bskyod de// mi 'khrugs rdo rje sems</text>
</item>

<item><p>174</p><section>1</section>
<text>dpa' yin// snying rje g.yos nas bskyod pa'i phyir// sems can kun gyi gnyen gcig po// stong pa chen por nga yi yul// rdo rje rin chen nga yi gdung// pha ni thabs mchog dpag tu med// nga ni shes rab brjod las 'das// nga ni rang byung ye shes yin// mun snang gnyis kyi bar nas 'ong// zhes smras pa dang/ e ma 'o mthong yul kun tu bde// don srid chen po 'byung 'gyur na// nor bu rin chen ma brlags sam// zhes zhus pa dang/ smras pa/ nor bu rin chen bdud rtsi 'di// btsal bas rnyed pa'i gnas med de// drug gi chos bzhin yul min no// zhes smras pa dang/ de nas drug pos mgrin gcig tu rdo rje 'chang la bstod pa/ thugs rje chen po'i 'od zer stong dang ldan// rang byung chen po bdag nyid sku// ye nas dag pa chos kyi sku// lhun gyis grub pa longs spyod rdzogs pa'i sku// bya btsal bral bas rdo rje snying po'i sku// khyod ni sems can thams cad kyi pha'o/ khyod ni sems can thams cad kyi ma'o// bdag cag rnams la skyabs dam pa mdzad du gsol/ thabs dam pa mdzad du gsol/ bshes gnyen chen pos lung bstan du gsol// zhes zhus pas/ yang smras pa/ nyid kyi rang bzhin ni 'gyur ba med pa'o// ston pa ni nga nyid do// bstan pa ni nga las byung ba'i chos so// zhing khams ni mthun pa'i grogs so// zhes bka' stsal to// rdo rje sems dpa'i zhal mthong gsungs pa'o// de nas za ma tog sba ba'i man ngag 'di dag yongs su gsungs so// thog ma'i sangs rgyas 'od mi 'gyur ba de las byung ba'i chos gsum/ de 'khrul pa'i rkyen bzhi/ de gsal du mi ster ba'i sgrib pa gcig/ de la mthun pa'i grogs lnga/ de rtogs par byed pa'i thabs bzhi la/ 'khrul pa 'das su blta ba dang/ ma rig pa gdar sha bcad pa dang/ 'khor ba ru bzlog pa dang/ rig pa bzhi 'dzin pa'o// de rtogs byed man ngag lnga ste/ zla ba mtshon pa'i dpe phar la ngos bzung ba dang/ don gyi snying po tshur la ngo sprad pa dang/ brgyud pa'i man ngag gis thag bcad pa dang/ chos nyid ma dang 'phrad pa dang/ ye shes rang sa zin pa dang/ rdo rje lta bu'i ting nge 'dzin thob pa dang/ thams cad mkhyen pa'i ye shes shar ba'o/ 'gyur ba med pa'i lta bar la bzla ba dang/ yid ches pa'i lung gis rgyas gdab pa dang lnga'o// pad+ma 'khyil ba'i rgyud las/ rdo rje sems dpa'i zhal mthong nas/ za ma tog gi ngo sprad pa'i le'u ste brgyad pa'o//// de nas bzhag thabs bdun pa 'di gsungs so// bsgom pa'i mdo la bzhi ste/ bsam gtan don la gang 'jug la// bsgom mo snyam pa'i nad kyis zin ta re/ ston pas bstan pa'i lung la mtha' gcod pa/ mtshan ma'i rnam rtog can du gyur ta re// bde gshegs yul ni tshig gis</text>
</item>

<item><p>175</p><section>1</section>
<text>mtshon du med// sangs rgyas yul du bstan pa bdag gis 'khrul// bsgom du med pa'i lta ba la// yengs pa med pa'i blo bzhag ste// skye ba med pa'i dbyings nyid du// 'chi ba med pa'i rig pa bzhag/ 'du 'bral med pa'i rang bzhin la// btang snyoms chen po'i don gcig bzhag/ chags sdang med pa'i bde 'jam la// spang len med pa'i don gcig bzhag/ gzhi rtsa med pa'i klong yangs su/ khyab gdal chen po'i don gcig bzhag/ ye nas rang byung chen po la// brjod pa med pa'i ting 'dzin bzhag/ gdod nas rnam dag chos dbyings la// dmigs pa med pa'i 'dzin pa bzhag/ yul du snang ba yum gyi klong// rig par snang ba yab kyi mkha'// mkha' klong gnyis su thams cad 'dus// de la dpe yis mtshon du med// de phyir dus gsum sangs rgyas kyis// btsal yang rgyal bas mi rnyed do// rang byung btsal med bde ba rig pa'i klong// 'du 'bral med par b+ha ga'i rgya mtsho la// ngang gis ma chags pad+ma 'dam skyes 'dra// kun tu bzang po dngos med klong chen na// dus gsum rgyal ba'i pho brang 'gyur med btab// nges pa'i don la ma yengs blo bzhag na// mi 'gyur bsam gtan zhes bya'o// sgyu ma lta bu'i ye shes la blo mi bzhag/ sangs rgyas kyi dgongs pa dmigs su med do// mya ngan las 'das pa'i grong khyer la bgrod du med do// ye shes kyi lam la 'jug tu med do// byang chub snying po ye nas grub zin pas/ da lta bsgrub pa'i rtsol ba byar med do// rang bdag tu ngo shes nas tha mal par mthong/ phyogs med kyi ye shes 'phyo ba bdag rtogs kyi blo dang bral ba'o// zhes bzhag thabs bdun pa gsungs so// pad+ma 'khyil ba'i rgyud las/ nyams su blang ba bzhag thabs kyi le'u ste dgu pa'o//// de nas mdor bsdu ba 'di gsungs so// sarba ta thA ga ta kri the/ da ma kri ku ru ye/ ma nu pha la a sa/ ma la ma la/ ra dza ka ra/ a ba ra d+ha/ 'khrul gzhi la thog ma med do// tha ma yang med do// 'khrul pa la thog ma yang yod do// tha ma yang yod do// khug pa lnga pa ni yi ge lnga pa man ngag gi rtsa ba yin/ yi ge bzhi pa ni brda'i man ngag ste shes rab can la bstan/ yi ge bcu gnyis pa ni man ngag ste gzhi gtan la dbab/ bshad pa gsum pa ni gzhi'i gnas lugs te las kyi mthar thug/ don mtshon pa'i ye shes khug pa tha ma klad la rmos/ rang rig gtan la 'bebs pa'i ye shes te/ lung man ngag gis mi phebs/ brda' dang ngag la rag ma lus/ rang rig gtan la 'bebs pa'i grogs/ sgal tshig bcu drug gis mtha'i gegs bsal/ blta ba gcod dgus shes pa'i thag bcad/ lung rigs blo yin pa'i phyir lta ba kha 'byams kyi gnya' mnan/ gnas lugs la</text>
</item>

<item><p>176</p><section>1</section>
<text>bsgom du med do// bsgoms pas rnyed na gnas lugs min/ khug pa lnga pas spyi bcings pa'o// rdo rje 'chang chen man ngag ni/ gang 'khrul cis 'khrul cir 'khrul de gang gis shes/ cir shes/ cis shes/ thog mar rang gi rtsal snang ba la nges pa'i bag chags pas yul du mar snang ngo// shes pa la 'dzin pa'i rtog pa glo bur bar byung bas sems du mar snang ngo// du ma srid par chags so// de yang dper na shes pa glo bur du snang ba'i dbang gis/ mar me gcig las gnyis su phye ba'am/ sa bon gcig las myu gu tha dad du snang ba bzhin/ shes pa snga ma las rang rig snang ba la 'dzin pa'i blos yul bdag tu bzung/ des sems dang sems las byung ba'i chos du ma sna tshogs su snang ngo// shes pa rgyun 'dab 'byor bas phyi ma las ngo bo nyid ma bcos par snang ba las/ 'gag pa med pa'i ye shes rang ngo// rig pa 'gag pa med pas thog mar yang ma 'gags/ bar du yang mi 'gag/ tha mar yang mi 'gog go/ 'bras bu sangs rgyas kyi sa na yang ngo bo gcig rang bzhin tha mi dad do// rgyu sems can gyi dus na yang ngo bo gcig rang bzhin tha mi dad do// de'i dus su gnyis snang gi rtog pa gzhi ma grub pas/ me long dang gzugs brnyan gyi tshul du snang ngo// rtogs pa'i dus na yang de bzhin no// gsang ba spyi bcings rgyal po'o// rang bzhin lhun gyis grub pa ni me long lta bu'i ye shes su snang ngo// thugs rje chen po'i rtsal ni/ sku gsum gyi ngo bo snang ba ni nyi ma dang/ 'od bzhin du 'char ro// bka' lung gi phyi mo ni nyi ma'i snying po ltar snang ba/ thabs kyi ye shes bram ze sgyu ma mkhan ltar snang ba/ ngag gi tshig ni rin po che rtsar la brgyus pa ltar gnas pa/ la bzla ba'i tshig ni gser mig g.yus spras pa ltar gnas pa/ spyod pa'i mtha' ni dar gyi mdud pa ltar gnas pa'o// dam tshig 'dus pa'i rgyud gdams ngag gi tshig gsum gyis byang chub sems rin po che spyi bcings pa'o// byang chub sems dpas rang gi sems kyi dam pa mthong ba'i tshe/ de nyid stobs su gyur nas phyi nang gsang ba'i rtags dang ldan nas/ nam shi ba'i dus su yang sgra dang 'od dang gdung byung bar gyur na/ de nyid shar phyogs kyi khams su de bzhin gshegs pa'o// de nyid stobs su ma gyur par snang ba 'gags na/ ring po mi thog par bla ma dam pa de'i drung du 'khod par gyur te/ phyi ma'i dus su yang tshe ring bar spyod par gyur te/ de'i dus su rnam par grol ba'i ye shes 'thob par 'gyur ro// bdag gi sems kyi dam pa mthong ba'i tshe/ rig pa'i stobs su gyur nas phyi nang gsang ba'i rtags dang mi ldan na/ bdag nyid nub phyogs kyi zhing khams su skye ste/ de'i dus su rtogs pa khyad par can la spyod</text>
</item>

<item><p>177</p><section>1</section>
<text>de/ myur bar tshe'i 'du byed byung nas/ de'i dus su rnam par grol ba'i ye shes thob par 'gyur ro// bdag gi sems kyi dam pa mthong ba'i tshe/ rig pa stobs su gyur nas phyi nang gsang ba'i rtags dang mi ldan na/ bdag lam du 'jug pa'i tshe/ bcom ldan 'das 'od dpag med pa dang gnyis su med pa'i snyoms par 'jug go/ 'od dpag med pa ni rang gi sems kyi dam pa snang ba 'gag pa med par snang ba ste/ phyi ma'i tshe phyi ma'i dus kyang rang gi de nyid rtogs pa nyams su myong ba'o// bdag gi sems kyi dam pa mthong ba'i tshe/ rig pa stobs su gyur nas/ phyi nang gsang ba'i rtags dang ldan na/ bcom ldan 'das rdo rje mi bskyod pa dang gnyis su med par snyoms par 'jug go/ mi bskyod pa ni rang gi de bzhin 'gyur ba med par gnas so// don de bzhin nyid la gnas pa'i byang chub sems dpa' ni/ sems kyi dam pa mngon par snang ba zhes bya ste/ de bzhin gshegs pa'i stobs dang ldan pa'o// pad+ma 'khyil pa'i rgyud las/ rin po che spyi bcings kyi le'u ste bcu pa'o//// de nas 'gal tshigs bcu drug gis mtha'i gegs bsal te// thog mar chos sku ba ye thog ma nas 'khrul/ sems can ma 'khrul sangs rgyas 'khrul/ sangs rgyas kyi slob dpon dmyal ba yin/ sangs ma rgyas par bsgom du med/ srog ma bcad par sangs mi rgya/ nam mkha' ma bkag par 'od mi gsal// chos spyod ma byas na 'khor bar mi ltung/ mtshams med pa lnga ma byas par 'bras bu mi 'thob// sems can la sangs rgyas su 'dod pa 'khrul pa la 'khrul pa brtsegs/ kun gzhi chos skur 'dod pa mtha' med pa'i rgya mtsho la 'bog/ dkar khung ma bkag par nam mkha' mi gsal/ ma song bar phyin pa'i sa la 'dug/ ma byas par zin pa'i las kyis/ rgyal po yul 'khor rtse nas choms/ lhan cig 'grogs pa'i pha ma gnyis rgya mtsho'i gting du song la/ ri rab kyi rtse nas bya ra gyis shig/ bcom ldan 'das rdo rje 'chang chen pos sgra thad klog tu bstan pa'o// de nas lta ba'i la gcod 'di 'gro ba'i ched du gsungs so// sangs rgyas dang sems can gnyis la rgyu gnyis las med par la rbad kyis chod/ rgyu de yang sangs rgyas yin par thag chod/ de rang gi ngo bo ma shes pas 'khrul pa ma rig par la rbad kyis chod/ de yang me long la brten nas skyes bu rang gi byad mthong bar la rbad kyis chod/ de mthong ba'i don la ma yengs par thag chod/ dngos po'i gnas lugs la bsgom du med par la rbad kyis chod/ bsgoms pas rnyed na gnas lugs min par thag chod/ bsgom du med pa'i don gcig ma shes par sangs mi rgya bar la rbad kyis chod/ 'khor ba thog mtha' ma shes par man ngag gi thag mi chod</text>
</item>

<item><p>178</p><section>1</section>
<text>par thag chod do// yi ge med pa'i rgyud bsgom du med pa'i lung/ re ba med pa'i blta ba/ ma bkag pa'i spyod pa/ ma bsags pa'i tshogs/ ma sbyangs pa'i sgrib pa/ rgan mo mdzub tshugs kyi man ngag shes rab sgron mas ltos shig/ de nas bcom ldan 'das rdo rje 'chang chen pos blta ba'i la bzla ba 'di gsungs so// byang chub 'dod na sdig pa'i las rnams cher spyod de/ don blo la bzhag/ gang yang snying rjes mi bzung su yang snying rje ba ni gang yang med// ci ste srog bcad sdig tu 'gro na ye nas chad pa su la sdigs// snying rjes byang chub rlan du mi ster snying rjes su la bzung// gang la 'dzin pa yod pa de la lhag pa'i bsam pa yod kyang sdigs// ting nge 'dzin rtog khang 'gram gting tshugs med pa byang chub bde ba'i shag/ rgyal ba mi mchod sangs rgyas mi bsgrub thar pa'i lam mi 'dod pa de/ khab len rdo la lcags 'du'i tshul du tshogs gnyis bsag mi dgos par 'du// mchod rten lha khang la sogs 'dus byas dge ba mi bya btang snyoms bzhag/ byas la sogs pa'i las ni byas pas mi zin byas shing rtog pa'i rgyu// yul dang dbang po ngag sogs bsdu mi bya ste de bzhin gzhag par bya// bya dang bral ba'i spyod pa 'di nyid dang du len pa yang med do// rdo rje mi 'chang sngags mi 'chang zhing dben par 'dus mi bya// mchod gtor sbyin pa'i phyogs ni gang yang mi bsngo su la bsngo// cho ga la sogs 'khrul pa'i las rnams spyad mi bya// rdzogs pa chen po'i rang bzhin kun gyi snying po yin te 'di la ci yang med// phug tu 'dug la bsgom par mi bya rdo rje lta bu'i chos nyid de la bsgom du med// dper na ri rab rtse la nyi shar bas// ye shes thugs la nyi ma gcig shar sprod// sgom chen rgas pa'i dus su rtsol ba'i nad dang bral// stong gsum nyung 'brur chud na 'khor ba rgya yis thebs// chos kyi sku ye shes lhag ma med par rdzogs pa'i dus na/ sgrib pa yang lhag ma med par 'byang ngo zhes rdo rje 'chang nyid kyis gsungs so// pad+ma 'khyil pa'i rgyud las/ gegs bsal cing la bcad de blta ba kha 'byams bstan pa'i le'u ste bcu gcig pa'o//// de nas bcom ldan 'das rdo rje 'chang chen pos/ thugs kyi dkyil 'khor gsang ba'i sgo phye nas/ gsang skor man ngag sgron ma 'gro ba'i ched du gsungs so// nga yi gsang ba man ngag 'di// rig pa 'dzin pas nan rgyas thob// phyi rabs rnams la rtogs bya'i phyir// rgyud rgyas btab la bstan par bya// dam med kun la gsang don du// mna' rgya byas la gsang bar bya// legs par bka' dang mthun pas na// thugs kyi gter du sbas rgya bya// bka' bsrungs bya ra byed pas na// de la gtad rgya byas la gtad// rgya lngas btab pa'i man ngag 'di// shin tu zab par</text>
</item>

<item><p>179</p><section>1</section>
<text>rab tu bstan// de phyir ston pas gsungs pa 'di// phyi rabs sba bar bya ba dang// gter gyi bsrungs mar gtad pa dang// gnas kyang legs par sba ba dang// sbas pa'i rtags kyis zab mor gnas// de phyir nga yi man ngag 'di// mu tig bstar la brgyus pa 'am// seng ge'i mchongs pa lta bu dang// rus sbal 'gros bzhin mkhas pas shod// dang por mi dmigs pa'i shes rab chen po la rgyab gtad par bya'o// bla ma rdo rje slob dpon la gdung ba'i dad pa bskyed pa dang/ khams gsum gyi sems can la snying rje'i rgyun thag mi gcad pa dang/ dge bcu dang du blang ba dang/ rang sems dpang du btsug la sgyu sogs med par bya ba dang lnga'o// de ltar byas pas lam 'gyur ba med pa dang 'phrod/ de dang 'phrad pas zhing khams rnam par dag pa chos nyid snang ba mthong ngo// de mthong bas 'char nub med pa'i nyi ma 'char ro// de shar bas blta ru med pa'i sangs rgyas nyag gcig gi sku mthong ngo// de mthong bas thams cad mkhyen pa'i ye shes thob pa dang lnga'o// de thob pas shes bya'i sgrib pa 'dag go/ de dag pas sangs rgyas nyag gcig lhun gyis grub bo// mi nub pa'i rgyal mtshan rtse mo'i dpung rgyan thig le nyag gcig dri ma med pa/ rang byung ye shes gdal khyab chen po// rig pa ye shes dri ma med pa rang snang ba dang lnga'o// lnga gsum bco lnga'i man ngag rdo rje'i tshig gsum pa/ kun la bstan pa ma yin thugs kyi gter du sbos// ye shes nyi ma rang la shar ba 'di// sgra dang yi ge tha snyad kun las 'das// nam mkha' lta bu'i chos nyid dag pa la// nyi ma lta bu'i rdo rje sems dpa' gsal// man shel lta bu'i rig pa 'dzin pas nyan// kun dang mi mnyam bya rgod phung po la// skad cig tsam la bdag nyid don dang mjal// yul gyi sgrib pa ma sbyangs gnas su dag/ 'di ni man ngag gi di ma/ gsang ba'i gtad rgya dang bcas pa man ngag gi ti ka chen po/ yang gsang yang gab yang sbas/ dus lnga brgya'i snyigs ma la/ gang zag lung gi yid ches byed pa'i dus byung ba'i dus su/ de bzhin gshegs pa thams cad kyi thugs yang dag pa'i ye shes rdo rje tshigs gsum 'di gang zag las mthun pa'i don byed par gyur cig/ ces ston pa rdo rje 'chang gis lung bstan to// pad+ma 'khyil ba'i rgyud las/ mkha' 'gro ma nas brgyud pa'i lung byang chub sems mun sel byed pa'i sgron me'i le'u ste bcu gnyis pa'o//// de nas sangs rgyas rdo rje 'chang chen pos nor bu rin po che 'di gsungs so// o rgyan gyi yul ga'u bar sha na'i nags tshal du/ tsaN+Da log spyod can gyis bdag gsod gzhan sgrol ba'i man ngag/ ral gri kha mangs kyi phar gcod tshur gcod/ bdag bsad gzhan bsgral/ bdag ma</text>
</item>

<item><p>180</p><section>1</section>
<text>bsad par gzhan mi sgrol lo// many+dzu shrI d+ha na kro sha ka ra a pa na ma/ shes rab kyi mtshon chas bdag tu rtog pa'i bag chags gcod pa/ bcom ldan 'das mi mnyam mgon po khro gnyer can la phyag 'tshal nas/ dug pany+tsa rang sor bzhag pas/ ye shes rang sa zin par byed pa'i man ngag zhe sdang thams cad kyi bcud phyung bas/ rdo rje sgyu ma lta bu'i thugs ye shes rtse gcig pas ngan song dong sprugs/ na mo bud+d+hA ya/ many+dzu shrI d+harma saM ke b+h+yaH/ nga rgyal thams cad kyi bcud phyung ba/ rin po che lta bus gnyis su med pas khod snyoms/ many+dzu shrI/ a la lA/ d+hA ru ye/ 'dod chags thams cad kyi bcud phyung ba/ pad+ma lta bus sems can thams cad kyi mos pa so so'i don sgrubs/ sarba ta thA ga ta/ ba sa ra du pa A/ phrag dog thams cad kyi bcud phyung ba/ rdo rje rgya gram lta bus phyir mi bzlog pa'i rgyas btab/ a A/ i I/ u U/ r-i r-I/ l-i l-I/ e ai/ o au/ aM aH chos kyi sku zhi ba'i cha lugs su gnas pas/ bdag tu rtog pa'i blo zhi nas/ 'dzin byed kyi shes rab kyi spre'u so myul byed kyi rta lnga la zhon nas/ ci ba dka' byed kyi lam lngar 'bros pa/ khye'u snang ba bsam gyis mi khyab pas/ ma bltas par mthong ste/ nam mkha'i khams nyi zla gnyis kyi bar du bskul/ de ldang ba'i dus med par btang ngo// longs spyod rdzogs pa'i sku khro bo'i cha byad du gnas pa/ na ma nan ti/ ka ta ri tsakrA/ b+hu hu ru/ zhi bas mi 'dul ba rnams gdug rtsub kyis bsgral ba/ khye'u snang ba gzhon nu khro gnyer can gyis mthong ste/ rgya mtsho'i gting du chu srin pir gyi gre bar bcug ste/ de phyi mi ldog par bsgral te btang ngo// dug lnga'i mes sbar bar 'dod pa'i byang chub sems dpa' la/ byang yang ma chub pas/ sems dpa' yang sems kyis bcings pas rdo rje sems dpa' byang yang byang chub kyang chub/ don gzhan la sems dpas sems dpa'o// byang chub sems dpa' sems dpa' chen pos ri rab lhun po'i rtser ye shes kyi mes 'khor ba'i bag chags bsregs te/ gtan phung bar byas so// byang chub sems nor bu rin po che tsaN+Da log spyod kyis u rgyan yul ga pu par sha na ra/ o rgyan gyi rgyal po la bstan pa'o// pad+ma 'khyil pa'i rgyud las/ nor bu rin po che'i le'u ste bcu gsum pa'o//// de nas hA shang 'bar na ha'i yul du mkha' 'gro ma pur+Na nye bar zhi bas/ rin po che sgrom bu'i man ngag 'di rab tu smras so// byang chub sems dpa' khye'u gzhon nu snang ba bsam gyis mi khyab pa/ 'khor gyi lha dag gnod sbyin dang/ srin po dang mi dang mi ma yin pa rnams/ rab tu zhi ba'i sems dang ldan nas thabs cig tu 'khod do// rab tu bka' nyan te/ kye gzhon nu snang ba dam pa khyod nyon cig/ sangs rgyas thams cad kyi thugs (13)</text>
</item>

<item><p>181</p><section>1</section>
<text>mkhyen pa ni/ nga nyid bdag tu rtog pa'i blo dang bral nas/ rang rig pa'i ye shes mi g.yo ba'i shes rab tsam la gnas pa ni ma yin no// nga nyid rang byung gi ye shes rang snang ba'i dus na/ thams cad ye shes kyi rol par shar ro// bya ba tsam la yang gnas pa ma yin no// nga nyid chos nyid mnyam pa'i dbyings la yang gnas pa med de/ kye nga nyid rang byung gi ye shes rang snang ba'i dus na/ dag pa'i zhing khams ma bsgribs yongs su gsal ba/ mtha' dang dbus med pa/ phyogs dang ris med pa/ du ma dang brten pa med par gsal ba/ tshig tu brjod par mi nus so// rang rig pa'i ye shes 'gyur ba med pa nyid 'gag pa med pa ye shes kyi gzugs brnyan/ bdag tu rtog pa'i mtha' dang bral ba/ mtha' ma spangs par ye shes rang gsal ba/ phyogs dang bla 'og med par rang shar ba/ mkhyen pa ngo bos stong pa/ gsal ba rtog 'dzin med pa/ bde ba res 'jog med pa/ thim pa ma rmugs pa/ gdal khyab pa/ 'ub chub pa'o// ma byas pa'i chos shes bya babs kyis grub par rang snang ba ni/ sangs rgyas thams cad kyi thugs mkhyen pa lags so// zhes bstan to// tshig nyung la don che ba/ bslab sla la go dka' ba/ 'di ni rtsol bsgrub kyi mtha' las 'das pa'o// bsgom du med pa'i chos ma shes par// rnam par grol ba'i sa non ri mkha' 'gro ma pur+Na nye ba zhi bas dpal phyag na rdo rje mgo khos zhes bka' stsal to// de nas khye'u snang ba dam pa bsam gyis mi khyab pa dga' mgu yi rang ste/ phyag spyi bor bzhag nas rigs kyi bu dam pa khyod kyis smras pa de legs so// phyogs bcu dus gsum gyi de bzhin gshegs pa rnams kyis kyang/ rang rang gi mos pa tsam mtshon nus kyi/ don chen po mtshon par mi nus so// ngas bstan par ni dka'o// ma nu pa la/ sarba ta thA ga ta/ pany+tsa dz+nyA na/ d+ha thim d+ha thim d+ha thim zhes bka' stsal nas/ legs so legs so// sems can thams cad ma rig pa med do// ma rig pa zad pa yang med do// zhes dbang bskur nas/ mkha' 'gro ma dang gnyis su med par mi snang ba'i ye shes kyi ngang la gshegs so// sarba ta thA ga ta/ pany+tsa mU dra a/ de nas byang chub sems dpa' rig pa 'dzin pas/ de bzhin du gdams so// pad+ma 'khyil pa'i rgyud las/ rin po che'i sgrom bu'i le'u ste bcu bzhi pa'o//// de nas yang bcom ldan 'das ston pa rdo rje 'chang chen pos/ lung gser gyi phur pa 'di gsungs so// ma 'khrul pa'i sangs rgyas/ ma byas pa'i chos/ mi 'gyur ba'i blta ba/ dang por sangs rgyas nyag gcig 'khrul/ de snang ba las 'khrul/ dang por yang 'khrul ma myong/ bar du yang mi srid pa/ tha mar yang 'khrul par mi 'gyur ro// de la bsgom du yang med/ yengs su yang</text>
</item>

<item><p>182</p><section>1</section>
<text>med/ yengs sa yang med/ 'gag pa yang med/ 'gog ma myong/ zang thal/ zhog thong/ d+ha na pa ri nan/ gzhi don gyi kun gzhi zag pa med pa'i ye shes ma 'khrul pa'i sangs rgyas// ma byas pa'i ston pa/ a ra dzi ti/ a h+ya ra/ na ma nan ti bud d+ha ka yA/ d+ha hi/ b+hi haM b+h+ya pa ra si ti kaM bdag tu ston pa'i dpal 'jam dpal gzhon nu 'od srung chen po khyod la 'dud/ k+Sha ku ru nan ti kar/ legs so legs so// de bzhin du byos shig ces lung bstan to// kun tu bzang po la bdud zhugs pa slar ldog pa'o// pad+ma 'khyil pa'i rgyud las/ lung gser gyi phur pa'i le'u ste bco lnga pa'o//// de nas bcom ldan 'das kyis gsungs pa/ log rtog gcod pa'i spu gris ljon shing gi rtsa ba bcad de/ brda' rnam pa gnyis bstan pa'i dus su/ gdal khyab chen po'i brdas nyi ma las 'od snang bar bstan te/ thig le ma skyes pa'i ngang du/ ye shes kyi nyi ma thim pa'i tshul du gnas pa ni/ dper na nyi ma nub pa'i dus su/ 'od thams cad nyi ma'i snying po la 'dus par bstan pa'o// de bzhin du gdal khyab 'ub chub tu bstan pas/ skye 'gag med pa'i ye shes zang ma zhes bya'o// brda' ngo bstan pa'i dus su/ thog ma'i gnas lugs rang sa dper bstan nas/ 'khrul gzhi kho na 'dra ba dpe med par bstan te/ 'khrul pa gnas su bda' ba dang gcig pas gzhi'i gnas lugs dang gcig pas/ de bzhin du shes par bya'o// da lta'i dus su ma rig pa'i gdar sha bcad/ de rtogs pa'i ye shes rang la snang bar shes pa'i dus su/ ma rig pa gdar sha bcad pa zhes bya'o// thun mong gi snang ba rang snang ba ni/ blo'i yul du byed pa'o// don gyi ye shes shar ba'i man ngag tshig gsum dang 'dra 'bag bstan pas shes par bya/ pad+ma 'khyil pa'i rgyud las/ spu gri'i le'u ste bcu drug pa'o//// de nas bcom ldan 'das kyis sA lu ljang pa 'di gsungs so// b+ha sa ra b+h+yi Ti/ a ka ra su ka/ rat+na pan tsan a ka ra/ shrI A yu dz+nyA na a da pa ya b+hiSh+ti/ sna tshogs snang ba dag pa'i ye shes 'di// 'bras sA lu ljang pa'i man ngag yin// dpal ldan rdo rje sems dpa' khyod phyag 'dud// rdo rje sems dpa'i rang bzhin gdod nas dag pa'i chos// man shel me long lta bu dag pa la// snang ba'i gzugs brnyan sna tshogs 'char ba bzhin// shar ba'i dus na sna tshogs gsal snang yang// rang gi ngo bo mi 'gyur gdod nas dag/ gzhi ma phyi nang dbyer med ye shes zang mar snang// sna tshogs snang ba'i dus na nang gi rang bzhin ma bcos de bzhin nyid// ces gsungs so// chos thams cad kyi de bzhin nyid de/ de bzhin gshegs pa'i snying po'i rang bzhin can no// mi bskyod pa la sogs pa'i de bzhin gshegs pa rnams ni ye</text>
</item>

<item><p>183</p><section>1</section>
<text>shes kyi lus can no// me long lta bu la sogs pa'i ye shes lnga ni thugs rje'i rang bzhin can no// rdo rje sems dpa' la sogs pa'i de bzhin gshegs pa rnams ni chos kyi sku'i 'od la bzhugs shing nyid las mi gzhan pa'o// sprul pa'i sku ni longs spyod rdzogs pa'i gsung gi zer la rol pa'o// 'dra ba mngon du byed pa'i phyir de dang de las byung ba'o// dper na nyi ma'i snying po dang 'od dang zer gsum gyis go bar bstan pa ni phyogs gcig mtshon pa'i dpe'o// don khyad par can mtshon pa'i dpe ni// man shel gyi sku la rang rang gi ngo bo gzhi nas dag pa ni chos kyi sku yin/ sna tshogs 'char ba ni sprul pa'i sku yin/ 'char bya 'char byed med pa ni longs spyod rdzogs pa'i sku yin no// rtogs rung ma rtogs rung rang gi ngo bo sgrib pa med pa ni// man shel dang snang ba'i tshul lo// sna tshogs snang ba dag pa'i ye shes/ ston pa rdo rje sems dpas gsungs nas/ sdud pa pos bsdus te// mu stegs a ra pa tsas bstan pa 'jig pa'i tshe/ shing tsan+dan sbrul gyi snying po lta bu 'dis/ g+ha sa tra di pa ri na Na/ b+hi tra pa ya sra sa ra du sa yang du spyod pa'i dus su/ a ru ra rnam par rgyal ba 'di/ dug pany+tsa zhi bar byed pa/ dug pany+tsa dz+nyA na snga phyi hA shang 'bar ne ha ma ra na spyod pa'i dus su/ mkha' 'gro ma pur+Na nye bar zhi bas/ so so'i lung mngon du bstan te/ pur+Na'i nags tshal du ye shes nyi ma rang snang bar byas te/ bdud sde bzhi la ye shes bzhi'i rgyas btab po// gsang gab sbas pa'i man ngag dam pa'o// pad+ma 'khyil pa'i rgyud las/ sA lu ljang pa'i le'u ste bcu bdun pa'o//// de nas rdo rje 'chang gis rtag pa'i mtha' sel 'di gsungs so// rig pa'i ye shes las kyis dbang du gyur na/ rang byung gi ye shes med par bstan pa rig pa'i rdo rje yang 'jig bral med pa rgyu rkyen med de/ ma byas mi byed byar med/ rin po che la 'phel 'grib med pas 'byung snang zag pa med shes pa rgyun 'gag med pas bdag tu rtog pa'i blo byung/ thim de nyid rang dang nam mkha' che lung nges pa'i de'i nges pa// ci ste las kyi dbang gyur na// rang byung ye shes yod ma yin// kun tu bzang po khyod phyag 'tshal// rtsol ba dang bral ba'i chos kyi sku la// las rgya mtsho mnyam bzhag tu med de/ nyi ma'i snying po la mun pa gzhi nas med pas/ da lta yang mi snang phyis kyang mi 'byung ngo// nyi ma rang dag par zer la zad pa med/ zer ma zad pas 'od la 'gag pa med do// man shel la dri ma'i skyon med pas/ snod kyi rkyen gang dang gang gi ngo bo de ltar snang/ snang ba'i dus de nyid na rang gi ngo bo la skyon zhen med pas/ snang ba'i dus na sku dang ye shes snang bar zad do// rang dag gsal snang snang ba du ma ma 'gags pas du ma rang</text>
</item>

<item><p>184</p><section>1</section>
<text>'drer mi btub bo// shes bya rang gi ngo bo de ka dag gi ye shes rang snang ba zhes bya ste/ bde gsal mi 'gag/ ma 'gags nyid ye shes rang snang bas thugs rje la 'gag pa med de/ rang byung rang shar rang gsal de la rtsol ba dang bral ba'i skabs zhes bya// kun rig rnam par snang mdzad khyod phyag 'tshal// bsgrub med rtsal sprugs smon pa med// byar med lhun rdzogs de nyid do// rig pa rang byung ye shes rang snang bas// chu bo'i gzhung dang 'dra ste zad cing bri ba med// mu stegs a pa ra yi spyod pa can// sa pa'i byang chub sems dpa'i spyod pa yan chad// ye shes rang snang bas khyad par med pas rang byung ngo// rang snang ngo// rang gis shes so// yang dag pa'i dgongs pa ni/ sangs rgyas 'od srungs kyis kyang dang po bsgrub pa med// da ltar mi bsgrub tha ma gzhan du mi 'gyur ro// rgyu rtog ge ba rnams ni rgyu la rtsol ba byas pas/ lam la mthar thug pa med do// 'bras bu'i lam pa ni/ re ba la mi 'jog/ smon pa la mi sdod do// bsgrub med rtsal sprugs smon pa med/ dpal rdo rje sems dpar 'dud phyag 'tshal// sku gsum rgyal ba'i dgongs pa mthar phyin pas// ma rig sgo lnga'i sbubs 'byed gsal bar bstan// zhes bcom ldan 'das dpal rdo rje 'chang chen pos/ sku gsum gyi bshad lugs lung sbags bsam gtan la phab ste yid ches par ngo sprad nas bstan pa zhes bya'o// pad+ma 'khyil pa'i rgyud las/ rtog pa'i mtha' sel gyi le'u+u stai bco brgyad pa'o//// de nas dpa' bo chen pos bcom ldan 'das la seng ge 'gyings pa'i mdo 'di gsol ba btab bo// thams cad mkhyen pa khyod la phyag 'tshal lo// thugs rje chen po bdag gi bstan pa la/ mu stegs log lta can rtsod par gyur na/ thabs dam pa stsal du gsol/ zhes rig pa 'dzin pa'i rdo rje nyid kyis zhus pa las/ bcom ldan 'das rdo rje 'chang chen pos gsungs pa/ bdag gi bstan pa'i 'og tu mu stegs log lta sogs te/ sgra tshig dman pa rnams rtsod par gyur na/ yang dag pa'i chos nyid la rtsod gzhi med pas/ ldem dgongs gnyis shan dbye/ ldem po la rtsod na rtsod gzhi med de/ dper na nags kyi wa dang gangs kyi seng ge lta bu'o// dgongs pa la rtsod na ji srid rtsod du yod pa de srid du rtsod pa med par thag ma chod pas lan mi rigs te/ pha rol gyis dgongs gzhi la ma rtogs pa'i phyir ma ltos pa'i phyir/ dper na rgyal bu dang spre'u lta bu'o// spong zhig mu stegs kha yan na/ rdo rje sems dpa' mnyam pa'i skyil mo krung du gnas pa'i tshig 'dis/ sun dbyung ba ni 'di ltar shes par bya'o// yang dag par rdzogs pa'i sangs rgyas la// rnam par thar pa'i lam du mnga'/ man ngag thams cad kyi don gyi phugs gar gtugs/</text>
</item>

<item><p>185</p><section>1</section>
<text>sangs rgyas kyi dgongs pa la dpag tu yod dam med/ med na dri ba ci'i phyir/ yod na yang dag par rdzogs pa'i sangs rgyas kyi dgongs pa la mthar thug pa'i tshad cis gzung/ gzung du med na dris pa la dgos pa ci yod/ yod na dpag tu med pa'i don dang mi 'gal lam/ rnal 'byor pa rtsol ba dang bral ba'i skabs dus ci tsam na lags/ yang dag par rdzogs pa'i sangs rgyas la thams cad mkhyen pa'i ye shes shar ba'i dus ci tsam na lags/ sangs rgyas la thugs rje 'byung dus ci tsam na lags/ 'khor ba dang mya ngan las 'das pa rnam pa gnyis la rgyu gcig las med pa la/ 'bras bu tha dad pa 'di dus ci tsam nas rkyen gang gis byas nas 'khrul/ rkyen med par ni 'khrul mi srid na rkyen du dang ldan/ rgyu ngo bo gcig las med par sems can bsam gyis mi khyab pa ni las ci lta bu lags/ phyi snod nang bcud du srid pa chags pa 'di dus ci tsam na rgyu gang gis byas/ phyi snod kyi 'jig rten 'di chos nyid las tha dad dam mi dad/ tha dad na gzhi las ma grub par 'ong bar mi rigs na gtan tshigs ci'i phyir/ tha mi dad na ji ltar lags/ 'jig pa'i dus sangs rgyas 'byung ba gang snga/ sangs rgyas sems can rgyab gyes pa'i dus ci tsam na lags/ skye ba rnam pa bzhi la sems can mir skye ba'i rgyu cis byas/ sangs rgyas 'byung ba'i rgyu cis byas/ shes pas ma bzung ba'i nang bcud sna tshogs pa 'di skye ba'i rgyu cis byas/ dus gsum gyi sangs rgyas kyi dgongs pas brgyud pa ji ltar lags/ dus gsum yod nas brgyud dam med nas kyang brgyud/ dus gsum gyi go ba ji tsam la bya/ dus gsum med na ming du brjod nas ci byed/ byin gyis brlabs kyis bshad pa'i dus ci tsam lags/ rdo rje sems dpa' rang dbang thob pa'i dus ci tsam lags/ chos nyid ma dang 'phrad pa'i dus ci tsam lags/ ye shes rang sa zin pa'i dus ci tsam lags/ rdo rje lta bu'i ting nge 'dzin thob pa'i dus su rtags du dang ldan/ rdo rje sems dpa'i gzhi'i gnas lugs la man ngag gi skabs dus gtan la dbab/ man ngag don gyi mdo dur bsdu/ rnal 'byor pas lam khyer ba'i dus su man ngag gi phugs gar gtibs/ 'khor 'das kyi chos thams cad kyi la gar bzla/ zhes ston pa nyid kyis gsungs nas/ byang chub sems dpa' sems dpa' chen po rig 'dzin dga' rab rdo rje yis/ mu stegs la sogs log lta can tshar bcad pa'i phyir/ man ngag gi mdo sum cu pa 'di/ rdo rje sems dpas seng ge rnam par 'gyings pa'i mdo 'di bka' stsal to// de nas dga' rab rdo rjes tshigs su bcad de bstod pa/ rgyal ba'i rgyal ba ye shes bdag med sku// seng ge rnam par 'gyings pas 'gro drug dbyings su</text>
</item>

<item><p>186</p><section>1</section>
<text>bcad// brjid pa'i khro gnyer bzlog pas bdud dpung zil gyi mnan/ khyung chen mkha' la lding bas spyi rgya rlabs kyis gcod// mkha' gsal nyi ma shar bas mun las snang bar 'gyur// chos nyid rgya ma chad pas zad cing stongs pa med// rig pa dbyings na gsal bas thugs rje dbri bkol med// ye shes spyan dang ldan pas cir yang sa le mkhyen// lus ngag yid gsum dang bas dad pa'i mchog/ sku gsum thugs kyi ngang du mchod par bzhes// zhes bstod pa'o// dur khrod kyi bdag po khro bo rnam par mi 'khrugs pa zhes bya bas/ seng ge rnam par 'gyings pa'i mdo gsungs pa'o// pad+ma 'khyil pa'i rgyud las/ seng ge rnam par 'gyings pa'i mdo'i le'u ste bcu dgu pa'o//// de nas rdo rje sems dpa'i mtshan yang dag par rdzogs pa'i mdo 'di gsungs so// 'jam dpal gzhon nur gyur pa khyod phyag 'tshal// 'das pa'i dus na sngon byung ba// sangs rgyas rin chen za ma tog/ chos dbyings rnam dag spros med ngang// mi gnas ye shes rang byung ba// thig le nyag gcig chos kyi sku// bsam 'das brjod med khyab pa'i dbyings// ye shes don gyi gzhi ma yin// tshig gsum 'byung ba'i byang chub sems// ye shes rdo rje mtha' yas pas// chos la dbang bsgyur rdzu 'phrul che// skye med gdod nas dag pa'i phyir// mi 'gyur rdo rje gsang ba'i bdag/ ye shes yongs su dag pa'i phyir// shes rab spyan gsum rnam par dag/ thams cad mkhyen pa'i sku mnga' bas/ brdal ba chos nyid yongs su gsal// yon tan nyi ma rdzogs pa'i phyir// yid bzhin nor bu rin chen 'bar// nyon mongs skyon gyis ma gos phyir// rang byung pad+ma'i dbyings nas rdzogs// thabs kyi ye shes mi 'gag phyir// thugs rje nyi ma'i snying po 'dra// rdzu 'phrul stobs dang ldan pa'i phyir// grol nas grol ba'i lam yang ston// bdag med phyogs bral gdod nas dag/ rdo rje lta bur rig pa ni// 'gro 'ong med cing 'phel 'grib med// thams cad 'ub chub dbyings su thim// 'ja' tshon lta bu'i sku mnga' bas// longs spyod rdzogs pa'i sku yi mchog/ mi bskyod dbyings nas rang byung bas// bcom ldan rdo rje dbyings mi bskyod// zhi ba'i tshul gyis 'gro 'dul ba// rnam par snang mdzad kun tu bzang// ji bzhin ma bcos rang byung ba// bcom ldan rdo rje 'chang chen po// thog ma med nas da lta'i bar// nyid kyi rang bzhin 'gyur med pas// dper na rin chen gser dang mtshungs// bcom ldan rdo rje sems dpa' ni// rdo rje lta bu'i sku mnga' bas// mi 'gyur rdo rje sems dpa' che// snang srid thams cad nyid mkhyen pas// mkha' gsal nyi ma'i snying po che// ma rig mun pa'i sdug bsngal sel// de nas byang</text>
</item>

<item><p>187</p><section>1</section>
<text>chub sems dpa' sems dpa' chen pos/ rdo rje lta bu'i ting nge 'dzin las bzhengs nas/ rigs kyi bu bskal pa thog ma med pa'i sngon rol nas/ ngas ma byas pa ni 'byung mi srid de/ rig pa la pha mtha' med do// nga las ma byung ba'i chos ni 'byung ba mi srid de/ yul chos nyid la pha mtha' med do// phyi nang snod bcud kyis bsdus pa'i chos thams cad ni nga las byung ba'i phyir/ dper na 'od dang 'od 'khyil ba'i tshul lo// snang srid thams cad ye shes snying por la bzla ba ni/ rig pa rang byung ye shes rang snang ba'o// rigs kyi bu mtshan ma med pa'i chos nyid la bdag tu blta ba'i blos mi dpyod/ brjod pa las 'das pa'i chos nyid la tshig dang yi ger 'dogs pa ni ma yin no/ khams gsum gyi sems can gang yang rung ste/ bcom ldan 'das rdo rje sems dpa'i de bzhin nyid dang go mi mnyam par/ yang dag pa'i mtha' la mi gnas so// byang chub sems dpa' sems dpa' chen po yang dag pa'i mtha' la gnas par 'dod na/ chos thams cad kyi de bzhin nyid rab tu shes par bya'o// chos thams cad kyi de bzhin nyid ni rang gi de bzhin nyid dang go ma bcos pa'o// byang chub sems dpa' sems dpa' chen po'i lung gi che ba la brten nas/ nga che ba 'byin pa ni/ nor bu rgyal sa 'dzin pa lta bu'o// rigs kyi bu yang dag pa'i chos nyid la rtsod du med do// log lta can nga'i de bzhin nyid la rtsod pa ni/ seng ge dang wa'i tshul te de n-i ma yin no// rigs kyi bu gang zhig nga la rtsod du yod pa ni tshig tu smra ba ma yin te/ tshul la brtag pa rab tu gsungs pa'o// don de bzhin nyid la gnas pa'i byang chub sems dpa' ni rab tu dka'o// zhes chos nyid zhi ba las bka' stsal to// de nas byang chub sems dpa' sems dpa' chen pos/ thugs chos nyid mnyam pa las ma g.yos kyang/ sku 'bar ba'i cha lugs su bstan nas/ mu stegs log lta can tshar gcod pa'i phyir/ nga rgyal gyi gdangs kyis bdud dpung zil gyis gnan phyir// 'di skad ces smras so// dur khrod chen po ro yi gling// keng rus chen po gsar rnying dbus// ce spyang dang ni gang ka dang// ling du'i tshogs kyis bskor ba'i gnas// gnyen pos mi shigs gzhal yas nas// bcom ldan za byed he ru ka/ zhal gsum phyag drug sku mdog mthing// zhabs bzhi bgrad pas bdud bzhi 'joms// rtag par gzhon nu'i tshul du bzhugs// brjid pa'i khro gnyer gyen du bzlog/ 'gyur med spyan dgu rab tu bgrad// za byed mche ba gtsigs pa yis// 'khor ba'i skye shi rtsad nas gcod// dbu skra thor tshugs gcig tu 'khyil// ha ha ru lu'i sgra bsgrags pas/ khams gsum ma lus dbang du sdud// phyag drug mtshon cha</text>
</item>

<item><p>188</p><section>1</section>
<text>cir yang ston// mi 'gyur rdo rje thugs kar 'dzin// log par lta ba shugs kyis sgrol// rdo rje 'chang la phyag 'tshal bstod// de nas bcom ldan rdo rje 'chang// mkhyen pa'i mkhyen pa khyed bdag 'dud// rdo rje 'chang chen stobs kyi bdag/ glang chen khyu mchog khyod bdag 'dud// mi 'gyur rdo rjer brtan pa'i sku// nges pa'i ye shes la sgrol ba// thugs rje can la bdag 'dud do// pha rol dmag tshogs zlog byed pa// dregs pa can rnams tshar gcod pa/ khro bo'i rgyal po 'jigs pa'i gzugs// rtse gcig yid kyis bdag khyod 'dud// rdzu 'phrul chen po khyod la 'dud// stobs kyi bdag po stobs kyi bdag/ bstan pa gzhan rnams pham byed pa// stobs kyi bdag po rdo rje 'chang// bcom ldan rdo rje sems dpa' la// gus pa'i tshul gyis bdag 'dud do// zhes sa bcu'i mgon po dga' rab rdo rjes bstod pa'o// pad+ma 'khyil pa'i rgyud las/ rdo rje sems dpa'i tshul yongs su rdzogs pa'i le'u ste nyi shu pa'o//// de nas bcom ldan 'das rdo rje 'chang chen pos dgongs pa'i ngang nas/ chos kyi ma gzhi gang zag gi cha rkyen du gsungs pa/ yang dag don gyi gnas lugs dang/ snang lugs rnam par gzhag pa'o// chos sku dri ma med pa ni// dbyings dang ye shes gnyis med cing// 'khor 'das gnyis su med par gnas// brjod pas thog tu mi phebs so// rang byung ye shes chen po ni// rgyu rkyen las kyis ma byas pas// rang byung yin la chen po yin// gsal la mi rtog ye shes ni// las kyi dbang du gyur pas na// rang byung ye shes chen por gnas// sku yi gnas lugs 'od kyi sku// zhal gcig phyag gnyis kha sbyar te// dbyings dang ye shes kha sbyor gnas// pho mo ma ning mtshan ma 'dod// ma ning ma yin par gnas pas// thugs rje 'byung ba'i rgyun can yin// gsung gi gnas lugs don gyi gsungs// ma brjod brjod 'drar go ba ni// rig pa'i gsung chen brda' sprad pas// de las sgra gcig 'byung dus gsungs// thugs ni rig pa 'gag med de// des ni thams cad gsal bar mkhyen// dbugs med mi rtog mkhyen pa'i thugs// de ni rig pa mi 'gyur ba'o// dbyings ni stong zhing bdag med pas// rig pa'i yul du brjod mi shes// dag cing stong la yangs shing khyab// de ni yul ltar snang ba ni// sku dang ye shes kun gnas pas// dbyings kyi gnas lugs zhes bya ste// gnas lugs drug pa zhes bya ba// chos nyid ngang na chos sku bzhugs// chos sku'i sku gsung thugs yin te// dus gsum 'du 'bral ma myong bas// sku gsum chos kyi sku las byung// chos sku rig pa stong gsal ngang// chos kyi yul du snang ba gnyis// stong pa zang thal dbyer med pas// sku dang</text>
</item>

<item><p>189</p><section>1</section>
<text>ye shes gnas lugs yin// de las shes pa breng tsam byung// de ni rig pa tsam yin yang// dge dang mi dge mi gnas phyir// de gnyis gang ltar ma rig pas// ma rig pa zhes ston pas btags// don la gdags par bya ba med// de las rags par byung ba yang// pha gi ci yin bya ba tsam// dbyings nyid stong pa phra ba tsam// de la log par blta bar byung// de bas rig pa snang ba yang// snang la lus sems nga yir 'dzin// skad cig tsam las log par rtog/ phyi la nga yi yul tsam du// snang ba'i zhen pa byung ba ni// dbyings las yul du gzung ba yis// yul tsam snang ba dag la rtogs// gzung dang 'dzin pa snang zhes bya// de bas rags pa log par zhen// de ni nang gi nga yin te// nyer len phung po lnga po la// zhen par snang ba nga yin te// chos kyi phung po skye mched khams// gzugs la sogs pa thams cad la// log par zhen par byed pa'o// de nas log par chags pa'o// de las log par zhe sdang ste// de nas dmyal bar song ba'o// ser sna yi dwags lus len cing// gti mug byol song gnas su skye// 'dod chags mi la nga rgyal lha// phrag dog lha ma yin du 'khrul// 'khor ba lugs su 'jug pa'o// 'khor ba ldog na rgyu nas ldog/ ma rig pa nyid rtsad nas bcad// rang rig dang po'i so la bzhag/ 'khrul pa log par the tshom med// chos kyi mtha' yang gang yin na// chos sku gnyis med chen po ni// gzhi rtsa med pa'i sems nyid 'di// chos rnams kun gy-i rtsa ba yin// brjod pas thog tu mi phebs pas// chos kyi de las byung ba'i 'brel// sku gsum dbyings nas ye shes dang// mtshan dang dpe byad ltar snang ba// de las log ste ma rig pas// bsdus pa thams cad chos can no// de rnams kun gyi mthas gtugs pa// chos kyi mthar thug ces bya ste// 'khor ba lugs las ldog pa'o// sku yi ngo bor gtugs pa ni// rgyu dang rkyen gyis ma bskyed de// 'od gsal sgyu ma'i sku yin pas// gnyis med brjod par mi nus so// chos kyi dbyings kyi mdor gtugs na// rig pa'i yul ltar snang ba yang// shin tu phra ba'i stong nyid 'di// rig pa stong pa dbyer mi phyed// brjod par rab tu dka' ba'o// dbyings ni mu mtha' bral bar thug/ rgyu yi ngo bor gtugs pa na// kun rdzob snang ba 'khor ba'i rgyu// 'das par snang ba don dam rgyu// 'khor 'das gnyis su snang ba'o// rgyu yi ngo bo chos nyid yin// chos nyid skye ba med par thug/ lam gyi stobs su gtugs par bya// theg pa rim pa'i lam rnams kyi// nang nas lam stobs gang che na// sku las lam du byed pas na// 'bras bu nyid las lam shes pas// lam nyid sku la thug pas na// lam la bgrod du med pa'o// bgrod</text>
</item>

<item><p>190</p><section>1</section>
<text>med lam la gnas par bya// spang bar bya ba'i rgyu gang yin// ma rig pa dang log lta dang// log rtog gnyis 'dzin the tshom rnams// rtsad chod nas ni rang dengs 'gro// 'bras bu'i gdeng du gtugs byas nas// ma rig kha ni nang du bltas// rig pas 'khor 'das chos rnams kun// chos kyi sku las byung bar shes// kun rdzob rnam grangs brjod 'das kyang// 'khor ba'i chos la 'dus pa yin// mya ngan 'das pa don dam nyid// don dam grangs med 'di ru 'dus// de dag thams cad snang ba yang// chos kyi sku las tha mi dad// yul gyis ye shes klong brdol ba// bag chags sbubs kyi snang ba la// ye shes bzhi dang ldan pas na// bya ba grub pa'i cha la gnas// sgyu ma'i lus la ye shes lnga// ye shes lus can de bzhin gshegs// yon tan sku yi klong brdol ba// thun mong yon tan snang ba yang// 'gro 'ong med dang 'du 'bral med// skye 'gag med dang 'phel 'grib med// gcig pa tha dad med pa'o// thun mong ma yin yon tan ni// log pa'i yon tan snang ba yang// lus dang ngag dang yid gsum mo// yang dag pa yi yon tan ni// sku dang gsung dang thugs su snang// 'khor 'das gnyis su snang ba yang// kun la khyab par gnas pa dang// gzugs can ma yin 'gro 'ong med// dus ni thams cad pa yin no// sems kyi gdar sha gcad par bya// lhag mthong rig pa'i ye shes kyis// ma rig pa yi gdar sha bcad// chos spyi rang gi mtshan nyid kyis// the tshom gdar sha gcad par bya// lam dang bya ba'i ye shes kyis// lam dang ye shes gdar sha bcad// bsgom pa'i dmigs ni bstan par bya// 'khor 'das gcig par gyur pa yi// rig pa chos sku stong gsal bsgom// ye shes chen po'i ngang la bzhag/ sgrib pa'i skyon yang bsal bar bya// skyon yang rang bzhin bsal mi dgos// mi dgos pa yi dpe gsum bstan// mar me dang ni nyi ma dang// nor bu chu 'dangs lta bu'o// des na sgrib pa rang dengs 'gro// 'bras bu'i rang bzhin rgyu gcig pa// btsal mi dgos pa'i rang bzhin gnas// da ltar bag chags lus gnas pas// 'od bzang 'bar ba'i dpal be'u// de nyid sbubs 'pho mkha' la 'char// ye shes snang ba lam me ba// de dang mi 'bral 'grogs pa ni// lag na 'od 'bar snang ba'o// rang gi rang ngo shes pa ni// 'gro ba'i mar me ye shes sgron// rin chen sbubs su gnas pa ni// gzi brjid chen po blta na sdug/ de kun thig le gcig tu gnas// rang bzhin ldan pa'i 'bras bu'o// man ngag rdzong chen rnam pa gsum// 'bras bu'i gter gsum sba pa'o// byang chub sems kyi rdzong la ni// thig le nyag gcig gter sba'o// thig le phyi nang rtsal rdzong la// kun bzang rol</text>
</item>

<item><p>191</p><section>1</section>
<text>pa'i gter sba'o// yid kyi rnam shes rdzong chen la// rang byung ye shes gter sba'o// mnyam pa chen po mi g.yo bas// rdzong la gter sbas rgyas gdab bo// stong thun ma gzhi'i man ngag 'di// ston pa rdo rje 'chang chen gyis// dga' rab rdo rje nyid la bshad// chos kyi ma gzhi zhes bya'o// de nas bcom ldan 'das rdo rje 'chang chen pos gang zag lam gyi cha rkyen yang gsungs pa/ dang po thug sar gtugs pa dang// bar du 'gro sar btang ba dang// tha ma 'dug sar bzhag pa'o// 'khrul gzhi rtsad nas bcad pa dang// 'khrul pa gzhi la ldog pa dang sangs rgyas pa dus mnyam mo// chos nyid ma dang 'phrad pa'i dus dang// rdo rje sems dpa' rang dbang thob pa'i dus dang// ye shes rang sa zin pa'i dus so// zhes rin po che dra ba'i dgongs pa mig mang ris zhes bya bar gsungs so// de nas bcom ldan 'das rdo rje 'chang chen pos rin po che gter gyi 'byung gnas zhes bya ba gang zag lam gyi cha rkyen 'di gsungs so// rdzogs pa chen po phyin ci ma log pa'i man ngag mngon du phyung ba 'di la lnga ste/ chos nyid byang chub sems las 'khrul pa byung ba'i tshul bstan pa dang/ de gang la brtags te byung bar bstan pa dang/ brtags nas nges pa'i don la bsgom pa bstan pa dang/ rang byung ye shes mngon du shar ba'i dus bstan pa dang/ dbu ma sems tsam gyi gol sa bcad cing rgol ba phyir rgol gyi the tshom bcad par bstan pa'o// de la yang gsum ste/ dang po dngos po'i gnas lugs bstan to// bar du gzung 'dzin gyi 'khrul pa bstan to// tha mar 'bras bu thob pa'i dus bstan to// man ngag gsum ste/ rgyal po'i gdung mi 'gyur ba'i lta bas yid ches bskyed/ 'khor ba thog mtha' gcod pa'i man ngag gi gzer gdab/ phyir mi ldog pa'i snying po sems kyi 'bras bur gnas so// 'di la gol sa gsum ste/ blta ba'i gol sa dang/ man ngag gi gol sa dang/ 'bras bu'i gol sa'o// 'di la bsgom pa'i thabs kyis bsgom pa ni gsum ste/ kun bzang ngang la gnas pas ngang kun tu bzang po// mkha' dbyings klong kun tu bzang mo// rtogs pa kun tu bzang po'o// rang bzhin gsum ni/ rang bzhin snying po med pa/ rang bzhin bde ba chen po// rang bzhin snying po can no// la bzla ba gsum la rgyu'i chos su la bzla ba dang/ 'bras bu'i chos su la bzla ba dang/ rgyu 'bras gnyis med du la bzla ba'o// zhes rin po che gter gyi 'byung gnas su gsungs so// pad+ma 'khyil ba'i rgyud chen po 'di// rdo rje 'chang chen rgyal ba yis// mkha' 'gro ma la sogs pa la// dgongs pa brgyud nas bshad pa yin// 'khor rnams dgyes nas rab tu bstod// rgyal ba dgongs pas brgyud pa yis// phyi rabs rnal</text>
</item>

<item><p>192</p><section>1</section>
<text>'byor dbang phyug rnams// sangs rgyas zhal nas gsungs pa ni// yid ches 'gyur bas rab tu dad// rig 'dzin rig pa'i brdas brgyud pas// zab mo'i man ngag rgya cher 'gyur// gang zag snyan khung brgyud gsungs pa'o// man ngag thugs kyi rgyud chen thig/ nang skor lnga yi man ngag dang// gsang skor lnga dang dgu pa dang// gang zag cha rkyen rnam gsum gy-i// rgyud chen rab zab rgyud gsungs pa// ma 'ongs don du lung bstan gsungs// rdo rje 'chang chen khyod la 'dud// ces bstod nas/ ston pa 'khor dang bcas pa rnams chos kyi dbyings thig le nyag gcig tu dbyer med par bzhugs so// ston pa rdo rje 'chang chen pos gsungs/ zhu ba po dga' rab rdo rjes zhus nas/ skal ldan 'ga' zung la brgyud do// pad+ma 'khyil pa'i rgyud las rjes su yi rang ba ste le'u rtsa gcig pa'o//// sku'i rgyud pad+ma 'khyil pa rdzogs so//// rdo rje rtse mo 'dus pa'i rgyud ces bya ba/ bcom ldan 'das dpal mgon po ye shes kyi sku dri ma med pa la phyag 'tshal lo// 'di skad bdag gis bstan pa'i dus gcig na/ 'khor chen po 'dus pa'i tshogs ma lus pa rnams/ legs par nyon cig/ ngas shes rab kyi pha rol tu phyin pa'i don phyin ci ma log par bstan/ sku gsung thugs gsang ba rmad du byung ba'i rgyud kyang bstan par bya'o// sku gsung thugs gsang ba rmad du byung ba/ sku gsung thugs yon tan rmad du byung ba/ sku gsung thugs phrin las rmad du byung ba las/ gsung rmad du byung ba gsung gi rgyud/ phrin las mthar phyin pa rdo rje rtse mo'o// don thugs su chud pa zhes bya ba 'di la/ bcom ldan 'das mi mnyam mgon pos/ kye 'dus pa'i tshogs dang ma 'ongs pa'i dus na/ dus mi mnyam pa nam mkha' med pa'i sngon rol/ gnas mi mnyam pa chos kyi dbyings kyi pho brang/ ston pa mi mnyam pa sangs rgyas 'od dpag med/ chos mi mnyam pa gsang ba rig pa bkod pa'i rgyud lnga/ 'khor mi mnyam pa rigs lnga'i bde bar gshegs pa/ 'dus pa'i tshogs mi mnyam pa sa bcu pa'i byang chub sems dpa' rnams la bka' stsal pa/ kye kye 'dus pa'i tshogs nga yis bshad/ nga yis bstan nga la nyon cig/ e ma ho// ngo mtshar che ba'i chos/ brjod pa kun las rab tu 'das// chos rnams kun la rab tu mi gnas so// chos sku snang ba 'khrul pa'i chos zhes bka' stsal to// nga rang byung gi ye shes chen po la// sku gnas pa'i sku bstan pa/ ye shes kyi sku dri ma med pa'o// nga'i gsung 'gag pa med pa rang byung gi ye shes so// nga'i thugs rdo rje lta bu 'gyur ba med pa'o// nga'i yon tan nor bu rin po che ltar zad mi shes pa'o// nga'i phrin las nyi ma'i snying po ltar lhun gyis grub pa'o// nga</text>
</item>

<item><p>193</p><section>1</section>
<text>rang byung gi ye shes chen po la chos mi gnas pa'i chos bstan pa'o// 'khor chen po lnga/ 'dus pa'i 'khor rnams la rang re 'dus pa'i don du gsal ba'i rgyud lnga gsungs so// kye 'dus pa'i tshogs rnams nga la nyon/ nga ni sangs rgyas kun gyi sku// ye shes lus can dri ma med// nga ni sangs rgyas kun gyi gsung// yi ge med pas tshig las 'das// nga ni sangs rgyas kun gyi thugs// dran rtog med pas mya ngan 'das// nga ni yon tan dpag med sku// nor bu rin chen dri med mnyam// nga ni phrin las mthar phyin sku// 'gro ba'i mgon po de bzhin gshegs// de nas 'dus pa'i tshogs rnams kyis// rang rang rigs kyi rgyud shes pas// mgrin gcig thal mo mnyam sbyar nas// legs so dpal mgon nag po che// legs so legs so de legs so// dri ma med pa'i rgyud chen lnga// sangs rgyas kun gyi thugs su chud// 'gro ba'i mgon po de bzhin gshegs// 'dus pa'i tshogs rnams dbugs 'byin pa// legs so ye shes dri ma med// gcig tu gsungs pas don shes pa// ye shes lnga yi mtshan nyid 'dzin// chen po lnga nyid mngon sangs rgyas// mgon po dri med ye shes sku// rnam dag gsung gi tan+t+ra las// gsang ba'i sgron ma bstan pa ni// rig pa'i khu byug bstan pa yin// rin chen drwa ba'i sgo mo la// 'byed pa'i lde mig bstan pa ni// mun pa'i sgron ma bstan pa yin// rin chen spungs pa'i rdzong chen la// gnas pa'i rang sa bstan pa ni// nor bu dri ma med pa'i rgyud// mgon po nga yis bstan pa yin// de phyir mgon po dri med dang// mi gnas shes rab pha rol phyin// rdo rje 'dzin pa nga la nyon// zhes chos pha rol tu phyin pa lnga las yongs su 'dzin pa ni/ dri ba dang po pa rnams nyon cig/ de ni shes rab kyi pha rol tu phyin pa las nyams pa yin te/ chos kyi sku las 'das pa'i sku rnam par dag pa mi 'thob bo// rigs kyi bu shes rab kyi pha rol tu phyin pa khong du chud na/ pha rol tu phyin pa lnga shes rab kyi pha rol tu phyin par 'gyur ro// de'i phyir shes rab kyi pha rol tu phyin pa gang zhe na/ bshad du med pa'i rgyud/ bsgom du med pa'i chos/ btsal du med pa'i las/ 'bras bu gzhan la re ba med par gnas pa'o// zhes mgon po dri ma med pas ye shes rang byung du bstan pa'i le'u ste dang po'o////</text>
</item>

<item><p>194</p><section>1</section>
<text>rgya gar skad du/ badzrA gra sa mu dA ya tan+t+ra/ bod skad du/ rdo rje rtse mo 'dus pa'i rgyud/ dpal rdo rje sems dpa' la phyag 'tshal lo// 'di skad bdag gis thos pa'i dus gcig na/ bcom ldan 'das dpal rdo rje sems dpa'i thugs las bkrol ba'i rgyud/ zhal nas gsungs pa'i phyir lung/ rna ba nas rna bar brgyud pa'i phyir man ngag 'di la/ spyi don rnam pa gsum gyis bstan te/ rdo rje rtse mo 'dus pa'i rgyud 'di la rgyud yin pa'i phyir phun sum tshogs pa lngas bstan/ lung yin pa'i phyir lung gi che ba lngas bstan/ man ngag yin pa'i phyir man ngag gi mdzod gsum gyis bstan to// de la dus sum tshogs pa snang ba bkod pa'i zhing khams gnas phun sum tshogs pa lcang lo can gyi zhing khams/ ston pa phun sum tshogs pa sangs rgyas 'od srungs/ chos phun sum tshogs pa gsang ba'i rgyud lnga/ 'khor phun sum tshogs pa sangs rgyas rabs bdun no// lung yin pa'i phyir lung yin par lngas bstan te/ rdo rje sems dpa'i zhal nas gsungs pa'i phyir/ lung gzhan la ma brten pas lung gis yid ches pa'i che ba'o// sku rnam par dag pa dang po rgyu med/ bar du rkyen med/ tha mar mi 'gyur bas/ 'gyur ba med pa nam mkha'i lung gis che ba'o// ston pa'i zhal nas gsungs pa'i tshig 'bru gnyer legs shing don de bzhin nyid las mi 'gyur bas lung gi che ba'o// mi las khyad par du gyur pa dga' rab rdo rje'i don du/ ston pa'i zhal nas gsungs pa las/ lung ma nor ba rin po che gser gyi glegs bam la bai DUr+ya zhun mas rang nan du bris pas lung gi che ba'o// bskyed rdzogs rnam pa gsum lo ma dang me tog dang 'bras bu'i tshul du rgyu dang 'bras bu tha mi dad du bstan pas/ gsang sngags mtha' dag gi lung 'dus pas lung gi che ba'o// man ngag yin pa'i phyir man ngag gi mdzod gsum gyis bstan te/ sku'i rgyud nas sku rin po che 'dra ba'i mdzod phyung ste 'khor ba thog mtha' bcad/ gsung gi rgyud nas gsung rig pa'i khu byug phyung ste yi ge dang thugs su sprad/ thugs kyi rgyud nas thugs nor bu rin po che dri ma med pa'i rgyud phyung ste chos min gyi chos la bzhag go/ ston pa dga' rab rdo rje ngas/ rdo rje sems dpa'i thugs brtol te// skye ba med pa'i rgyud chen lnga// phyi rabs 'byung ba'i don du bsgyur// 'jam dpal gzhon nu khyod la gtad// gcig las gnyis su ma spel par// byang chub 'byung ba'i shing drung du// rdo rje sems dpa'i rgya yis thob// 'chi ka ma yi gsang gter 'di// rang gi rgyud las gzhan du med// med pa ma yin lung gis grol// dpal ldan mgon po dri med kyi// thugs kyi klong nas rgyud lnga byung// sangs rgyas lnga yi rgyud du bzhag/ nyon mongs lnga dang 'byung ba lnga// ye nas rnam par</text>
</item>

<item><p>195</p><section>1</section>
<text>dag pa'i phyir// rdo rje 'dzin la bka' stsal to// de nas sangs rgyas rdo rje 'dzin chen po'i dgongs pa sems can gyi gzhi la gnas pa'i phyir/ sku'i rgyud pad+ma 'khyil pa bstan/ bla ma'i zhal nas dkyus dang sbyar ba'i phyir/ gsung gi rgyud rdo rje rtse mo 'dus pa bstan/ sangs rgyas kyi dgongs pa la bzla ba'i phyir/ thugs kyi rgyud rin po che spungs pa'i rgyud bstan/ ma 'ongs pa'i sems can yid ches par bya ba dang/ sangs rgyas kyi dgongs pa nyid nas nyid du bstan pa'i phyir/ yon tan gyi rgyud bsod nams byams pa brtsegs pa bstan/ sems can rnams la 'bras bu'i bstan pa rgyas par bstan pa'i phyir/ phrin las kyi rgyud mkha' gsal gyi nyi ma bstan/ spyir sangs rgyas kyis gsungs pa'i rgyud lnga la/ sgo brtsegs su phye ba'i rgyud bum chung nyi shu rtsa gcig tu phye ste bstan no// spyi rgyud lnga la/ man ngag gi rgyud gsum/ gdams pa'i rgyud bcu drug/ bshad pa'i rgyud gnyis te nyi shu rtsa gcig go/ byang chub kyi sems pad+ma 'khyil pa'i rgyud 'di/ rgyud kyang yin lung yang yin/ man ngag kyang yin/ no bi ka yang yin no// kun tu bzang po rtsa ba'i rgyud chen po yi ge med pa'i rgyud nas gsungs te/ gang zag gi rna ba nas rna bar brgyud pa'i phyir rgyud kyang yin no// rgyud de lta bu ston pa'i zhal nas gsungs par lung bstan pa ste/ byang chub sems dpa' rnams kyis ma nor bar bris te phyis 'byung bar bstan pas lung yang yin no// lung de gang zag rnam par grol ba'i ye shes thob par byed pas man ngag kyang yin no// man ngag de spyod du mi ster ba'i mu stegs log lta can tshar gcad pa'i phyir/ sgrub thabs kyi le lag bstan pas no bi ka yang yin no// de yi phyir pad+ma 'khyil pa'i rgyud ni/ sangs rgyas kun gyi rgyud lnga'i rtsa ba yin no// byang chub sems gsang ba bsdus pa las/ rgyud ci ltar byung ba'i byung khungs dang/ yon tan bstan pa'i le'u ste gnyis pa'o//// bcom ldan 'das 'jam dpal gsang ba'i dbyangs la phyag 'tshal lo// byang chub kyi sems mun pa'i sgron ma zhes bya ba/ chu bo sin+d+hu dang/ chu bo chen po gang+gA'i mtshams su sangs rgyas 'od srungs kyis gzigs pa rnam pa gnyis su gzigs te/ sems can gyi blo'i bye brag dang sbyar nas/ rgyu 'bras kyi chos gnyis bka' stsal te/ las kyi mtha' brtsi ba dang/ las kyi mtha' mi brtsi ba gnyis las/ de la las kyi mtha' brtsi ba la// las kyi mtha' rdzogs pa dang/ las kyi mtha' la mi gnas pa'o// de yi las kyi mtha' brtsi ba la/ pha rol tu phyin pa lnga'i bsgom lam nas 'jug ste/ rgyu'i chos su bstan/ las kyi mtha' rdzogs pa la thabs khyad par can du gyur pa ni/ shes rab kyi pha rol tu phyin pas bstan te/ lung gser gyi phur pas bstan to// (14)</text>
</item>

<item><p>196</p><section>1</section>
<text>las kyi mtha' la mi gnas pa ni/ sangs rgyas nyid kyi lung gis bstan te/ ji ste las kyi dbang gyur na zhes pa'i tshig gis bstan te/ las kyi mtha' la mi gnas bya ba tsam la yang gnas su med/ rang bzhin chen po tshig gi mtha' dang bral ba ni/ re zhig bstan na byang chub sems rin po che spungs pa nas bstan to// don de thugs su chud par bya ba ni// byang chub kyi sems pad+ma 'khyil pa dbu zhabs na bzhugs te/ de yang byang chub sems rdo rje rtse mo 'dus pas dgrol bar bya'o// man ngag gi rgyud gsum gtan la dbab cing yid ches par bya bar ched du gdams pa'i rgyud bcu drug gis bsnan nas/ bshad pa'i rgyud gnyis kyis mtho dman klong du khod bsnyams te gdams pa'o// de la pad+ma 'khyil pa'i rgyud ni rin po che rtsar la brgyus pa bzhin du bshad do// rdo rje rtse mo 'dus pa'i rgyud ni/ gy-i ling sgrog bkrol pa'am/ rin po che bang mdzod kyi sgo lcags bkrol ba'i tshul du bshad do// rin po che spungs pa'i rgyud ni/ khyung nam mkha' la lding ba'i tshul du bshad do// bsod nams byams pa brtsegs pa'i rgyud ni/ mchod rten gyi khri 'phang gi tshul du yas 'dzegs kyis bshad do// mkha' gsal nyi ma'i rgyud ni/ nyi ma dang nam mkha'i tshul du bshad do// sangs rgyas kyi rgyud rnam pa lnga po 'di ni/ bcom ldan 'das rdo rje 'dzin pa chen pos bka' stsal pa/ paN+Di ta dga' rab rdo rjes dbu zhabs kyi don bsdus pa ni/ byang chub kyi sems mun pa'i sgron ma 'di la dbu zhabs su spyi don rnam pa gsum gyis bstan te/ sangs rgyas dgongs pas brgyud pa dang/ rig 'dzin brda yis brgyud pa dang/ gang zag rna bas brgyud pa dang gsum las/ dang po chos kyi dbyings kyi pho brang du/ sangs rgyas 'od mi 'gyur bas/ longs spyod rdzogs pa'i sku rigs lnga'i bde bar gshegs pa rnams la/ bshad kyang sa ma tis bshad/ mnyan yang sa ma tis mnyan no// de nas 'og min gyi gnas rdo rje dbyings kyi dkyil 'khor du/ rigs lnga'i bde bar gshegs pa rnams kyis/ 'khor sa bcu'i byang chub sems dpa' rnams la/ bshad kyang sa ma tis bshad/ mnyan yang sa ma tis mnyan no// de nas sa bcu'i byang chub sems dpa' rnams kyis/ lcang lo can gyi pho brang du sprul pa'i sku sangs rgyas 'od srungs la/ 'chi med rdo rje'i lung bstan nas/ dus gsum gyi sangs rgyas dang gnyis su med par bzhugs so// paN+Di ta'i brda'i sgo nas bstan pa la gsum ste/ brda sgra'i sgo nas bstan pa dang/ ngag dang ting nge 'dzin gyi sgo nas bstan pa dang/ shes rab dang rang rgyud kyi sgo nas bstan pa'o// brda rnam pa gsum gyi sgo nas bstan pa dang/ sgra rnam pa drug gis bstan pa'o// ngag 'jam pa'i sgo nas bstan pa dang/ ting nge 'dzin ma</text>
</item>

<item><p>197</p><section>1</section>
<text>'gags pa'i sgo nas bstan pa'o// shes rab ni theg pa thams cad kyi sgo nas bstan pa yin la/ rang rgyud ni gdams pa'i sgo nas bstan pa yin no// de nas bod kyi dge ba'i bshes gnyen skyes chen khyad par can gyi gang zag/ sems dang chos su 'dres pa rnams kyis bshad pa mang yang/ spyi don gsum ste phyi nang gsang ba gsum du bstan no// de la yang phyi ma gsum ste/ lung dkyus su bshad pa dang/ lung man ngag tu bshad pa dang/ man ngag man ngag tu bshad pa'o// de la lung dkyus su bshad pa spyi btsan/ lung man ngag tu bshad pa skabs bzhi pa/ man ngag man ngag tu bshad pa yongs su rdzogs pa'i skabs gcig pa rin po che sgron ma snang byed du shes par bya'o// nang ltar bshad pa la gnyis te/ nang gi phyi dang/ nang gi nang ngo// nang gi phyi bkri ba drang gi don du bstan to// nang gi nang la don bstan to// gser mig nas dus mnyam bdun pa yan chad/ man ngag ni thugs kyi rgyud dam pas/ khong 'grel lo// rang re'i skor tshoms dang 'bru de ni dkyus btsan la dpe chung dang sbyar la shes par bya'o/ de bzhin du gsang skor kyang shes par bya'o// don gyi man ngag khong 'grel/ gsang bar bstan pa la don bdun gyis bstan te/ de la yang ston lugs gsum ste/ rgyas par bstan pa dang/ bsdus te bstan pa dang/ shin tu yang bsdus te bstan pa'o// de la rgyas pa ni rgyud du bshad/ bsdus pa dpe chung du bstan/ shin tu bsdus pa ni lung gser gyi phur par bstan no// de la don bdun gyis bstan pa dang po// rdo rje sems dpa' gzhi'i gnas lugs kyis 'khor ba thog mtha' bcad/ rin po che za ma tog sbrags mas thog ma'i sangs rgyas ngo sprad/ lta ba kha 'byams kyi rgyal pos gnya' gnon/ rin po che spyi bcings kyis don nyams su blangs/ pad+ma 'khyil pa'i dpe nyi shu rtsa gcig gis don man ngag tu bsdus/ lung gser gyi phur pas tshig dang yi ge'i thag bcad/ mdo rnam pa gnyis kyis las kyi mtha' bsdu'o// byang chub kyi sems pad+ma 'khyil pa'i dkyus kyi rtsa ba mdor bsdus te bstan pa'o// slob dpon dga' rab rdo rjes mun pa'i sgron ma bstan pa'i le'u ste gsum pa'o///// rgya gar skad du/ rat+na dzA la ko Sha nA ma/ bod skad du/ rin po che dra ba'i mdzod ces bya ba/ sangs rgyas 'od dpag med la phyag 'tshal lo// 'gro mgon 'jam dpal gzhon nu ngas// thog ma'i sangs rgyas ngo bstan pa// mgon po dri med ye shes sku// rin chen dra ba'i mdzod na gnas// 'gro drug kun gyi thugs kyi mchog/ ye shes sku gcig kun tu shar// yi ge lnga la phyag rgya ste// rdo rje'i sku gcig kun tu bsdus// yon tan so so'i dpe ru bstan// mgon po dri med</text>
</item>

<item><p>198</p><section>1</section>
<text>ye shes sku/ 'khor ba thog mtha' bdag med pas// gzung 'dzin gnyis med mya ngan 'das// phyi nang snod bcud rang grol la// gzhan la ltos 'gyur chos ma yin// glang chen 'dam du bying ba dang// skyes bu rang gis bcings pa gnyis// gzhan gyis yang dag ga la 'gyur// snang srid rnam dag rang bzhin dkyil 'khor na// rang byung ma bcos rdo rje snying po'i sku// dus gsum 'gyur ba med par rtag par bzhugs// bde ba chen po bde la rtag spyod pa// rnam par snang mdzad rtag pa kun tu bzang// ji ltar brjod pa tha snyad rtsol ba'i nad// chos kyi yang dag don de brjod nus kyang// chos kyis yang dag don la gnas mi nus// de phyir chos spyod sangs rgyas don la bsgrib// chos kyis blo yi the tshom kun bsal la// chos la mi gnas tha mal shes par bzhag/ tha mal shes pa blo yis bcos pa min// bde dang sdug bsngal blo la rtog pa med// mgon po dri med sku ni de bzhin no// zhes rdo rje sems dpa' gzhi'i gnas lugs rin po che dra ba'i mdzod kyi le'u ste bzhi pa'o//// rgya gar skad du/ rat+na sA mA n+ya bad+d+hAm+nA ya/ bod skad du/ rin po che spyi bcings kyi man ngag bcom ldan 'das 'jam dpal ye shes 'dus pa la phyag 'tshal lo// man ngag 'dus pa'i spyi bcings ni// sangs rgyas kun gyis dgongs pa ste// rnal 'byor kun gyi thugs la gnas// man ngag 'dus pa'i tan+t+ra yin// tshig dang 'bru gnyer dkyus btsan te// sku yi rgyud du shes par bya// yang dag don gyi spyi bcings ni// 'jam dpal ye shes 'dus pa yin// mgon po dri med ye shes sku// sku 'jam gsung 'jam thugs 'jam ste// sku ni ye shes sgyu ma'i sku// gdod ma'i mtha' dang bral bas 'jam// gsung ni brjod du med pa'i gsung// tshig dang yi ge'i mtha' las 'das// thugs ni dran rtog med pa'i thugs// gzhi la rang bzhin med par 'jam// sangs rgyas ye shes sku yi mchog/ mgon po dri ma med pa yin// mgon po dri med ye shes sku// sangs rgyas kun gyi snying po 'dus// 'khor ba rang bzhin med pas na// 'jam dpal ye shes 'dus pa yin// brjod du med pa'i don shes na// 'jam dpal ye shes 'dus pa yin// mgon po dri med don shes na// 'jam dpal ye shes 'dus pa yin// chos la blo ni mi gnas na// 'jam dpal ye shes 'dus pa yin// zhes 'jam dpal ye shes 'dus pas bka' stsal to// de nas 'khor gyi byang</text>
</item>

<item><p>199</p><section>1</section>
<text>chub sems dpa' rnams kyis zhus pa// legs so dpal ldan mgon po che// byams pa'i thugs rje ma bral bas// sa gzhi lta bu'i ye shes sku// snying rje'i thugs rje ma bral bas// chu bo lta bu'i ye shes sku// dga' bar byed pa'i ye shes pas// nyi zla lta bu'i ye shes sku// btang snyoms thugs rje ma bral bas// nam mkha' lta bu'i ye shes sku// sku bzhi 'dus pa'i 'jam dpal ni// theg pa kun gyi snying po yin// 'gro ba kun la rang bzhin gnas// lung bstan skyes bu dam pa de// ye shes bzhi la rtag spyod na// bdud bzhi rnam par dag pa'i lam// 'jam dpal ye shes 'dus pa yin// 'jam dpal ye shes dri med sku// rang bzhin lhun gyis grub pa'i phyir// bsgom pa'i tshig dang bral ba yin// rgyu dang rkyen gyis ma bskyed pas// spyod pa'i mtha' dang bral ba yin// snying po rang la rdzogs pa'i phyir// grub pa'i mtha' dang bral ba yin// zhes bcom ldan 'das 'jam dpal ye shes 'dus pa las/ rin po che spyi bcings blta bar bstan pa'i le'u ste lnga pa'o//// rgya gar skad du/ badzra satwa rat+na ka raN+Da ka sar+d+hAm+nA ya/ bod skad du/ rdo rje sems dpa' rin po che'i za ma tog sbrags ma'i man ngag/ bskal pa dang po'i sangs rgyas 'od mi 'gyur ba la phyag 'tshal lo// bskal pa gsum gyi sangs rgyas rang rig ma bcos de bzhin nyid// thog mar rang byung ye shes pas// rgyu med myu gu me tog 'bras// rten med nam mkhar nyi snang tshul// ye shes lnga yi gzugs brnyan can// gnas med gnas la 'od gsal ba// rang bzhin rnam dag rtog med sku// 'dzin rtog mi mnga' sa ler mkhyen// ma btsal lhun gyis grub pa'i 'od// dpag med gsal ba'i ngo bor gnas// mi 'byed shes rab 'od gsal ba// snang ba dngos med 'ja' tshon sku// 'gag med mi g.yo bde ldan thim// de nyid ye shes rang byung sku// rang bzhin lhun gyis grub pa yin// des na rig pa'i ngo bo ni// 'gag pa med pa'i rang bzhin gyis// 'gyur ba med las 'gyur ba 'ongs// skad cig ma yi tshul du byung// de nyid shes pas bltas pa las// skad cig ma yi shes pa 'byung// de las sems kyi rnam pa byung// skad cig ma yi rnam pa de// gcig 'gag gcig skye gcig gnas pas// skad cig phyi ma skye ba de// nam mkha' stong las sprin gyi tshul// de las bdag tu snang ba'i blos// cung zad 'khrul pa'i rkyen gzhi shar// ye shes snang ba</text>
</item>

<item><p>200</p><section>1</section>
<text>gzhi la thim// de nas bar gyi bskal pa la// ye shes phye'o lung ma bstan// ye shes snang ba nang du 'char ma nus so// 'khrul pa'i rtog pa yang skye bar ma nus so// de la gnas pa'i dus su rdo rje mi bskyod pa zhes bya ba ste/ rig pa rang gi so la gnas so// ye shes bag la zha'o// bskal pa bar la snod kyi 'jig rten chags/ de nas bskal pa tha ma la/ skye ba rnam bzhi'i srid pa chags so// gzugs kyi bye brag so so tha dad du chags kyang/ rdo rje mi bskyod pa spyi la gnas so// mi bskyod pa ma bgos spyi la gnas/ ma bgos so sor khyab po// rang gi ngo bo sangs rgyas 'od srungs chen por sku sprul nas/ sangs rgyas dang sems can rgyab gyes te bstan pa gnas so// thog ma'i sangs rgyas 'od kyi skur snang/ bar gyi sangs rgyas nam mkha' lta bur snang/ phyis 'byung gi sangs rgyas gzugs kyi skur gnas so// de rnams kyang don so so tha mi dad do// phyi snod kyi 'jig rten 'byung ba lnga dang bcas pa/ dang po 'od dpag med pa las byung/ mi bskyod pa'i bskal pa chags/ 'od srungs kyi bskal pa la gnas so// bskal pa gsum du gnas mod kyang/ snying po'i don la 'gyur ba med// rdo rje lta bu'i sku brnyes pas// bcom ldan rdo rje dbyings mi bskyod// rang byung lhun rdzogs sku gsung thugs// sku gcig kun tu khyab pa'i sku// nyi ma'i snying po lta bur gnas// man shel lta bur rang dag pas// snang ba'i bye brag snang mod kyang// rang gi ngo bo 'gyur ba med// kye rdo rje 'dzin pa nyon cig/ rnam par dag pa'i sku bde ba chen po la/ ye shes kyi grogs byar med do// rang rig pa'i ye shes dngos po'i mtha' las 'das pas/ nyon mongs pa'i rnam rtog gis sgrib pa med do// rang gi ngo bo shes bya bab kyis grub pa la/ sangs rgyas kyi che ba'i yon tan gyis bstod du med do// ka nas dag pa'i ye shes rang snang ba la/ bslad par bya ba'i chos med do// thabs kyi rgyal por stobs kyi rig pa shar bas/ che ba'i yon tan gzhan gyis dpag tu med do// shes rab zab mo chu bo gang gA'i rgyun bzhin mi 'chad pas/ thugs rje la dbri bkol med do// rig pa ye shes su gsal bas/ dus gsum gyi sangs rgyas dang dbyer mi phyed do// snying rje sna tshogs su snang bas/ khams gsum sems can dang 'brel lo// rgyu 'byung ba chen po lnga ma spangs gnas su dag pas/ snod bcud kyi gsos byas so// kye rdo rje 'dzin pa nyon cig/ yang dag rdzogs pa'i sangs rgyas la chos med do// ci ste ngan song gi mtha' las grol ba'o// yang dag par rdzogs pa'i sangs rgyas la lam med do// ci ste bgrod par bya ba'i mtha' las 'das so// yang dag par rdzogs pa'i sangs rgyas la tshogs bsag tu med do// ci ste dngos po'i mtshan</text>
</item>

<item><p>201</p><section>1</section>
<text>ma gang la yang mi gnas pa'o// yang dag par rdzogs pa'i sangs rgyas la sgrib pa sbyang du med do// ci ste nyi ma'i snying po la mun pa'i gzhi med do// zhes rdo rje sems dpa' rin po che za ma tog sbrags ma'i man ngag/ rdo rje thugs kyi nying khur phyung pa'i le'u zhes bya ba ste drug pa'o///// rgya gar skad du/ bo d+hi tsit+ta buk+ka sUr+Ya nA ma/ bod skad du/ byang chub sems thugs kyi nyi ma zhes bya ba/ bcom ldan 'das rnam par snang mdzad mngon par byang chub pa nyid la phyag 'tshal lo// byang chub kyi sems thugs kyi nyi ma la bzhi ste/ gzhi yi gnas lugs bstan pa dang/ de la 'khrul pa 'byung ba'i rkyen bstan pa dang/ 'khrul pa bzlog pa'i thabs bstan pa dang/ rang gi ngo bo la 'bras bu dang bcas par bstan pa'o// de la gnas lugs la drug ste/ chos kyi sku'i gnas lugs dang/ rang byung ye shes chen po'i gnas lugs dang/ sku'i gnas lugs dang/ gsung gi gnas lugs dang/ thugs kyi gnas lugs dang/ dbyings kyi gnas lugs so// rkyen bstan pa la bzhi las/ byang chub kyi sems nor bu dri ma med pa'i rgyud dang/ thugs kyi nying khur blta ba'o// 'khor ba bzlog na gzhi nas bzlog/ ma rig pa nyid rtsad nas bcad/ rang rig dang po so la bzhag ces 'byung ste/ de'i don la bdun te/ chos kyi mthar gtugs/ man ngag gi klong brtol/ sems kyi gdar sha bcad/ lam gyi ngo bstan/ skyon gyi mtha' bsal/ spyod pa'i gdeng du gzhug/ 'bras bu med par thag bcad do// de la chos kyi mthar gtugs pa la drug ste/ sku'i ngo bor gtugs pa dang/ dbyings kyi mur gtugs pa dang/ rgyu'i ngo bor gtugs pa dang/ lam gyi stobs su gtugs pa dang// spang bya'i rgyur gtugs pa dang// 'bras bu'i gdeng du gtugs pa'o// man ngag dag gis klong brtol ba la gnyis te/ yul gyi ye shes kyi klog brtol ba dang/ yon tan gyi sku'i klong brtol ba gnyis/ yul gyi ye shes kyi klong brtol pa ni/ ye shes lnga ste/ da lta bzhi ldan bya ba grub pa'i ye shes da rung med do// cha lnga yin/ yon tan gyi sku'i klong brtol ba la gnyis te/ gzhi'i 'dug tshul bstan pa dang/ yon tan gyi rnam grangs bstan pa'o// gzhi'i 'dug tshul bstan pa la gnyis te/ phreng chad song/ yon tan gyi rnam grangs bstan pa brgyad do// sems kyi gdar sha bcad pa la gsum ste// lhag mthong rig pa'i ye shes kyis ma rig pa gdar sha bcad pa dang/ chos spyi dang rang gi mtshan nyid kyis the tshom gyi gdar sha bcad pa dang/ lam gyi ye shes kyis lam dang ye shes kyi gdar sha bcad pa'o// man ngag gi rdzong chen po gsum la/ 'bras bu'i gter chen po gsum sba ste/ byang chub sems kyi rdzong la thig le nyag gcig gi</text>
</item>

<item><p>202</p><section>1</section>
<text>gter sba/ thig le phyi nang gi rdzong la kun bzang rol pa'i gter sba/ yid kyi rnam shes kyi rdzong la rang byung ye shes kyi gter sba ste mnyam pa chen po mi g.yo ba'i rgyas btab po// byang chub kyi sems thugs kyi nyi ma zhes bya ba/ slob dpon chen po ro langs bde bas/ chu bo nai rAny+dza na'i 'gram na/ shing chen po bzhi 'dus pa'i gnas su/ byang chub sems dpa' 'jam dpal bshes gnyen la bka' stsal to// stong thun gyi ma gzhi chung shos las man ngag tu bstan pa ste le'u bdun pa'o///// rgya gar skad du/ bud+d+ha pany+tsa tan+t+rA ba bA da ni k+She pa nA ma/ bod skad du/ sangs rgyas kyi rgyud lnga gdams par bzhag pa zhes bya ba/ b+ha ga bAn 'jam dpal gzhon nur gyur pa la phyag 'tshal lo// thog ma 'das pa'i dus ma 'ongs pa'i sngon rol na/ gsang ba'i rgyud lnga rang bzhin gyi ngo bo chen po lngar gnas te/ cang mi gsung cang mi grag byed po'i mtha' las 'das so// nga med pa'i dus su snang ba'ang med do// byed pa po nga med la/ dper na snying po myu gur gnas pa bzhin te/ sa bon myu gur gnas pa'i tshe/ sa bon kyang med la 'bras bur kyang mi snang bar myu gu 'ba' zhig tu gnas so// de bzhin du bskal pa dang po la sa bon gyi tshul du gnas so// bskal pa bar pa la myu gu'i tshul du gnas so// bskal pa tha ma la 'bras bu'i tshul du smin no// kye rigs kyi bu nga 'ongs pa'i dus su rgyud chen po lnga rang la snang la rang las grol/ rang gi rnam pa lnga po yang// rang gi phyag rgya lnga ru snang// de phyir rgyud chen lnga po yang// de phyir don du de lngar gsungs// de lnga rnam par grol ba'i lam// de phyir rdo rje 'dzin pa ngas// sems can rnams la phan gdags phyir// dri ma med pa'i drang srong khyod// legs par yid la gzung bar gyis// mgon po dri ma med pa ngas// ma skyes pa yi klong yangs nas// gsang ba'i rgyud lnga bstan pa 'di// chos sku gcig la tha dad pas// lnga ru phye ste bstan pa yin// phyag rgya lnga ru bstan pa yang// don du bdag nyid chen po'i sku// rgyud chen lnga yi mdor bsdus pa// nor bu dri ma med pa'i rgyud// mgon po nga yis bstan pa yin// de phyir drang srong nga la nyon// legs so legs so mgon po dri med sku// ye shes dri ma med pa'i chos// drang srong bdag la bstan du gsol// sems can rnams la sman slad du// bdag gis de bzhin bstan par bya'o// sems can kun gyi rang rgyud la// sangs rgyas kun gyi sku gnas pas// sku ni dri med 'od kyi sku// dngos pa'i mtha' las 'das pa yin// thog med rang sa bstan pa'i phyir// sku yi rgyud du bstan pa yin// rnam par snang mdzad khyod la gtad// sems can kun gyi rang rgyud la// sangs rgyas kun gyi gsung gnas</text>
</item>

<item><p>203</p><section>1</section>
<text>pas// gsung ni 'gag med tshangs pa'i dbyangs// brjod pa'i mtha' dang bral ba'i phyir// gsung gi rgyud du bstan pa ni// snang ba mtha' yas khyod la gtad// sems can kun gyi rang rgyud la// sangs rgyas kun gyi thugs gnas pa// rdo rje lta bur 'gyur ba med// sangs rgyas kun gyi thugs 'dus pas// thugs kyi rgyud du bstan pa ni// rdo rjai mi bskyod khyod la gtad// sems can kun gyi rang rgyud la// sangs rgyas yon tan ma 'gags pa// rtogs pa'i don la yid ches phyir// yon tan rgyud du bstan pa yin// rin chen 'byung ldan khyod la gtad// sems can kun gyi rang rgyud la// sangs rgyas phrin las 'gag med tshang// nam mkha'i mtha' nas nyi shar bzhin// de phyir phrin las rgyas pa'i rgyud// don yod grub pa khyod la gtad// de phyir mgon po dri med ngas// drang srong khyod la gdams pa yin// dper na seng ge dkar mo'i 'o ma 'di// rin chen gser gyis 'dzin 'gyur gyis// snod ngan gzhan du blugs pa na// snod 'jig 'o ma 'bo bar 'gyur// de bas gzhan du bstan pa med// kye kye rigs kyi bu khyod nyon cig/ ngas gdams pa'i chos la don thugs su chud par mi byed cing/ tshig dang sgra phyir 'brengs nas ras chod dang gzu lums su byas na// rdo rje lta bu'i sku rdo rje dmyal ba chen por 'gyur ro// sangs rgyas kyi zhing yangs su dag pa yang// 'khor ba'i 'dam rdzab chen por 'gyur ro// tshad med pa'i thugs rje chen po bzhi 'char ba yang/ rtsa ba'i bdud chen po bzhi ru 'gyur ro// chos kyi dbyings mtha' klas pa'i ye shes kyang/ 'khor ba'i mun rum chen por 'gyur ro// sangs rgyas kyi che ba'i yon tan rnam pa lnga yang// rang gi rgyud la dug lnga'i me chen por gyur ro// yid bzhin nor bu rin po che zag pa med pa'i ye shes kyang/ bdag tu rtog pa'i bag chags kyi gzhi ma rig pa kho nar 'gyur ro// kye rdo rje 'dzin pa nyon cig khyad par du rdo rje theg pa gcig tu bsdus shing// dam du blangs nas rdo rje'i dam dral na// 'jig rten 'dir yang mi bde ba dang sdug bsngal dang nad mi bzod pa lus la 'byung zhing// tshe thung rab tu 'phos nas kyang// 'jig rten 'di nas 'das na yang// nye 'brel dag tu skye bar 'gyur// de las tshe ni ma 'phos par// dgra yi dam par gyur nas kyang// 'jig rten phyi ma ngan 'gro yi// gnas su yang dag skye bar 'gyur// zhes gsungs so// kye rdo rje 'dzin pa nyon cig/ de bzhin gshegs pa'i sku bstan pa ni// u dum wa ra'i me tog lta bu ste shin tu dkon no// lo gcig lo gnyis lo gsum du phyi nang snod bcud brtags la sems kyi dam pa bstan// brgya nang u dum wa ra'i rigs// gcig gam gnyis sam mang na gsum</text>
</item>

<item><p>204</p><section>1</section>
<text>yang rung// grong zad mtha' dang nags tshal dgon pa ru// de nyid rnam gsum rna ba sems la sprad// phyi nang gsang ba'i dbang chen rab rdzogs pa// rdo rje lta bu'i sku gsum sprad pa yin// yid bzhin gter ston bla ma la// gus pa'i tshul gyis lus dang sraug kyang phul// zhes lung bstan to// de nas rdo rje 'dzin pas zhus pa// kye kye dpal ldan mgon po dri ma med// rgyud kyi skyon yon bstan pa legs// rgyud kyi che ba bstan du gsol// kye rdo rje 'dzin pa nga la nyon cig/ rgyud kyi che ba rnam pa lnga// ye shes sku ste rang byung ba// bcom ldan rdo rje dbyings mi bskyod// mun sel sgron me ye shes sku// rdo rje'i sku ste sku yi rgyud// ye shes sku ste dri ma med// rgyud kyi dang por bzhag pa yin// mtshan gyi sgo nas che ba ni// smag mun rum du nyi shar zhes bya ste/ rgyud kyi che ba'o// sku gsung thugs kyi don ston pa// rdo rje rtse mo 'dus pa'i rgyud// 'gag med rdo rje sems dpa'i sku// ma 'gags shes rab sbyor ba ni// rig pa'i khu byug gsung gis bshad// rdo rje lcags kyu pad+ma'i rgyud kyi che ba'o// rdo rje lta bu'i ye shes ni// nam mkha' lta bur dngos po med// gol sgrib rtag chad mtshan ma'i yul mi gnas// gnyen pos mi shigs rkyen gyi dbang gyur min// dge dang sdig pa de yi sbyong yul min// rang dbang thabs kyi rdzogs pas rtsal gsum lus la tshang// mtho dman klong du mnyam pas ye shes bdag med sku// sa dang lam gyis bgrod min ye shes mig gcig dri ma med// rtsol bsgrub zil gyis gnon pas bde 'byams ye shes sku// byang chub sems seng ge 'khyil pa'i rgyud kyi che ba'o// sangs rgyas che ba'i yon tan sku gsung thugs// sangs rgyas rol pa ma 'gags ye shes lnga// sangs rgyas thugs rje ma 'gags 'byung ba lnga// sangs rgyas mdzad spyod spyan mnga' bcu drug pad+mor 'khyil// dgos dgu rang la rdzogs pas nor bu rin po che// mtshan mchog so sor bstan kyang yon tan gcig tu snang// sku gcig kun tu khyab pas snang gsal thugs rje 'od kyi me/ zhes pa ni rgyud kyi che ba'o// nam mkha' stong la lho sprin gtibs pa bzhin// chos sku gcig la yon tan don brjod pa// sku gsum rgyal ba'i dgongs pa mthar phyin sku// rgya mtsho che la chu bran 'du ba bzhin// byang chub sems la ye shes dpag med 'du// ma spangs ma blangs ched du byar med kyang// byang chub sems kyi rang bzhin de bzhin nyid// bstan pa'i snying po gang na gnas pa na// dus gsum bde gshegs rnams kyang rang bzhin yongs kyis 'du// gang zhig bstan pa'i snying po med pa na// dus gsum bde gshegs rnams kyang mi chags mi gnas so// sku gsung thugs kyi rgyud chen gnas pa na// chos rnams kun kyang de bzhin nyid la</text>
</item>

<item><p>205</p><section>1</section>
<text>sbyor// yon tan phrin las 'bras bu mthar phyin sku// rgyu 'bras chos sku shes rab pha rol phyin// rdo rje rgya gram mkha' dbyings dag dang sbyaur// phrin las mthar phyin pa ye shes kyi rgyud kyi che ba'o// byang chub kyi sems rdo rje rtse mo 'dus pa'i rgyud ces bya ba/ gdams pa bstan pa dang/ rgyud kyi che ba bstan pa'i le'u ste brgyad pa'o//// bde gshegs rgyal ba'i man ngag don bstan pa// mchod pa'i phyag rgya gsum gyis rang don sprad// grong zad mtha' dang nags tshal dgon pa ru// maN+Dal 'dom gang gru bzhi logs brtsigs te// spos dang tsan+dan dri chu gtsang dang 'o ma dang// ba yi rnam lngas byi dor legs byas la// me tog 'bru dang rin chen tshom bus bkang// de nas nub gsum tha ma la// maN+Dal khrag dang chang gis chag chag gdab// mchod pa'i yo byad tshogs dang rol mos mchod// Ar+ya sarba a pri ta tsa kra e ka sa pa ri b+ho d+he pa rta a pri ti tsa kra e ka ma hA ma ni sa da nA lo ga d+harmA d+hA du a pri ti tsa kra e ka/ dri ba dang po la tshogs bsags/ de nas thog ma'i sangs rgyas ngo sprad/ de nas sku gsum gyi snang ba ngo sprad/ de nas rgyud dang man ngag gi ngo sprad do// rig pa rtsal gyi dbang bskur te man ngag tu shes par bya'o// nor bu dri ma med pa'i rgyud kyis dbang bskur/ lung gser gyi phur bas gdams ngag gi mjug bcad/ lung ma bstan pa'i spyod pa rnam par dag pa'i ye shes so// chos su snang ba ni sems can gyi lung ngo// sangs rgyas la chos med do// chos kyis sangs mi rgya'o// chos kyis bde ba tsam thob par nus kyi/ chos las 'das pa na rnam par grol zhes dga' rab rdo rjes gsungs so// da ni byang chub sems dpa' rnams mi g.yo ba'i sa las/ sngon gyi thugs dam dbang gis spyan drang bar bya ste/ ma g.yel ma 'phangs ye shes lha// rgyal po'i pho brang dag dang rin chen yod pa na// btsan khrom dmag dpung tshogs kyang de na rab tu 'du ba bzhin// gang zhig bstan pa'i snying po med cing ma chags mi gnas gnas de na// dam can rgya mtsho'i tshogs kyang de na yongs mi 'du// gang zhig bstan pa'i snying po chags shing yod pa na// dam can rgya mtsho'i tshogs kyang de na rab tu 'du// nyi ma'i snying po gang na shar ba na// 'od zer mang po 'phro zhing 'du ba ltar// byang chub sems kyi dgongs pa gang na gsal ba na// rgyal ba zhi khro'i tshogs kyang de na rab tu gsal// nam mkha'i mthongs la lho sprin gtibs pa bzhin// dam can rig 'dzin tshogs kyang rab tu 'du// rgya mtsho chen por chu bran 'du ba bzhin// ma sring rgya mtsho'i tshogs kyang 'du zhing gshegs// lhun gyis grub pa'i rig 'dzin ma g.yel cig/ phyag rgya ma skyes de bzhin gshegs pa'i rig 'dzin dang// bdud</text>
</item>

<item><p>206</p><section>1</section>
<text>rtsi sman gyi rig 'dzin dang// bsgrub pa chen po'i rig 'dzin ma g.yel cig/ 'bras bu sa smin rig 'dzin ma g.yel cig/ yo ga tshe yi rig 'dzin ma g.yel cig/ slob dpon dga' rab rdo rje dang// slob dpon 'jam dpal bshes gnyen gyis// bya rgod phung po'i ri bo la// byang chub sems kyi dgongs pa gsal ba bzhin// de dang mthun par rnal 'byor bdag bsgrub na// de yi 'khor du ma mos chad pa ci ste gcod// rgyal po d+ha na ta lo mtshan sgra 'di rnams yig skyon yod 'dra bas dpyad dang// sras thu bo rA dza ha sti yis// chu bo gang gA'i brag phug tu// byang chub sems kyi dgongs pa gsal ba bzhin// de dang mthun par rnal 'byor bdag bsgrub na// gsang ba thugs kyi dkyil 'khor gyis byin gyis rlobs// klu yi rgyal po 'jog po dang// gnod sbyin bu mo byang chub kyis// chu bo ngos 'dzin brag phug tu// byang chub sems kyi dgongs pa gsal ba bzhin// de dang mthun par rnal 'byor bdag bsgrub na// gsang ba thugs kyi dkyil 'khor gyis byin gyis rlobs/ kha che'i mkhan po rab snang dang// smad 'tshong ma ni bdag nyid mas/ kha che'i yul he chen brdal ba'i dur khrod du// byang chub sems kyi dgongs pa gsal ba bzhin// de dang mthun par rnal 'byor bdag bsgrub na// gsang ba thugs kyi dky-il 'khor gyis byin gyis rlobs// u rgyan mkhan po ma hA rA dza dang// sras mo go ma de byi yis// u rgyan gyi yul a su ra yi brag phug tu// byang chub sems kyi dgongs pa gsal ba bzhin// de dang mthun par rnal 'byor bdag bsgrub na// gsang ba thugs kyi dkyil 'khor gyis byin gyis rlobs// A tsar+yamar me mdzad dang// drang srong chen po b+ha She tas// ri rab rta rna 'dzin gyi brag phug tu// byang chub sems kyi dgongs pa gsal ba bzhin// de dang mthun par rnal 'byor bdag bsgrub na// gsang ba thugs kyi dkyil 'khor gyis byin gyis rlobs// A tsar+Ya rA dza dang// smad 'tshong ma sangs rgyas dngos grub kyis// za hor yul gyi dur khrod mtha' yas ri yi brag phug tu// byang chub sems kyi dgongs pa gsal ba bzhin// de dang mthun par rnal 'byor bdag bsgrub na// gsang ba thugs kyi dkyil 'khor gyis byin gyis rlobs// slob dpon ku ku+u rA dza dang// srin po pu ru shas sA la'i yul// gsang chen rol pa'i dur khrod me ri 'bar ba'i brag phug tu// byang chub sems kyi dgongs pa gsal ba bzhin// de dang mthun par rnal 'byor bdag bsgrub na// gsang ba thugs kyi dkyil 'khor gyis byin gyis rlobs// slob dpon 'jam dpal phyi ma dang// rgyal po de ba rA dza yis// chu bo nai rany+dza na'i brag phug tu// byang chub sems kyi dgongs pa gsal ba bzhin// de dang mthun par rnal</text>
</item>

<item><p>207</p><section>1</section>
<text>'byor bdag bsgrub na// gsang ba thugs kyi dkyil 'khor gyis byin gyis rlobs// slob dpon bud+d+ha gup+ta dang// swA sti dpal phrang ma zhes pas// dur khrod chen po bsil ba'i tshal// g.ya' ri gong gi brag phug tu// byang chub sems kyi dgongs pa gsal ba bzhin// de dang mthun par rnal 'byor bdag bsgrub na// gsang ba thugs kyi dkyil 'khor gyis byin gyis rlobs// slob dpon shrI sing ha dang// dge slong ma ni kun dga' mos// sing ha'i yul dur khrod chen po sku la rdzogs// sin+d+hu rgya mtsho'i klong dkyil brag phug tu// byang chub sems kyi dgongs pa gsal ba bzhin// de dang mthun par rnal 'byor bdag bsgrub na// gsang ba thugs kyi dkyil 'khor gyis byin gyis rlobs// slob dpon bi ma mi tra dang// slob dpon gnya' na ku mA ras// rgya nas bod du byon pa'i tshe// bal yul yangs le shod kyi brag phug tu// byang chub sems kyi dgongs pa gsal ba bzhin// de dang mthun par rnal 'byor bdag bsgrub na// gsang ba thugs kyi dkyil 'khor gyis byin gyis rlobs// slob dpon bai ro tsa na dang// rgyal mo g.yu sgra snying po yis// tsha ba yul gyi mkhar shod du// byang chub sems kyi dgongs pa gsal ba bzhin// de dang mthun par rnal 'byor bdag bsgrub na// gsang ba thugs kyi dkyil 'khor gyis byin gyis rlobs// btsan po khri srong lde'u btsan dang// nyang ban chen po sha yi spyan dang ldan pa yis// mchims phu bre gu dge 'u'i dben rtsa ru// byang chub sems kyi dgongs pa brnyes pa ltar// de dang mthun par rnal 'byor bdag bsgrub na// gsang ba thugs kyi dkyil 'khor gyis byin gyis rlobs// de yan chad rgya bod 'brel pa'i chos so// de man chad rim gyis skul ba man ngag dang sbyar ro// byang chub kyi sems rdo rje rtse mo 'dus pa las gdams pa bsgrub pa'i dus/ tshogs kyi 'khor lo bskor ba dang/ rgyud 'dzin pa'i byang chub sems dpa' rnams/ chos kyi dbyings kyi pho brang nas skul ba'i le'u ste dgu pa'o//// bcom ldan 'das dpal rdo rje sems dpa' la phyag 'tshal lo// ston pa dga' rab rdo rje ngas// bya rgod phung po'i ri bo la// lcang lo can gyi pho brang du// rdo rje sems dpa'i thugs brtol te// byang chub sems kyi lde mig gis// gsang ba'i man ngag sgo phye nas// rgyud sde lnga yi rta pho la// rig pa'i ye shes sga yis bstan// ngo sprod gsum po'i mi pho zhon// shes rab 'gyur med lam du zhugs// 'khor ba'i 'phrang chen brgal nas su// yul ni skye ba med pa'i dbyings// mkhar ni 'gyur ba med pa'i mkhar// pha ni rig pa'i rgyal po yin// ma ni shes rab skye med yin// bu ni rang byung ye shes yin// de lta bu yi sangs rgyas la// nga yi rtogs</text>
</item>

<item><p>208</p><section>1</section>
<text>pa'i ye shes 'di// 'jam dpal bshes gnyen khyod la gtad// 'od ma'i tshal gy-i nags tshal du// ma spel rang gi sems su zhog/ rdo rje sems dpa'i rgya yis thob// rgya rgya rgya/ de nas rim par brgyud pa ni/ las 'phro skal bar ldan pa'i lce btsun seng ge bdag/ yi dam lha yi dngos grub thob pa yis// sangs rgyas thugs kyi dgongs pa nyid brgyud pa// sems can ma rig sgo nga'i sbubs 'byed pa// mun pa snang bar 'gyur ba'i rgyud sde lnga// mthong ba tsam gyis shes rab pha rol phyin// sangs rgyas 'dus pa'i sku gsung thugs kyi rgyud// bskal pa bgrangs nas gter gsum brgyud pa yin// mi nub rgyal mtshan gter gyi 'byung gnas 'di// sa dang lam du bgrod pa'i chos min te// shes rab rmongs pa 'chi bdag bdud pas 'jigs// skal ldan rnams kyi btsas su bzhag pa yi// gsang ba'i rgyud gsum man ngag ma khrol bar// sems smad bcwo brgyad 'chad pa'i ston pa ni// rang bzo'i rig pas lce la zhing du rmo// gsang ba'i rgyud gsum shes rab mtha' bkrol nas// bcwo brgyad dkyus dang don du sbyor shes na// rin chen gser la g.yu yi phra bcug 'dra// man ngag snying gi po ti smug chung gnyis// rlung dang ser bum thos su mi rung ste// sangs rgyas spyan gyi dbyings su sbas te bzhag/ rdo rje sems dpa'i rgyas btab po// thugs kyi dgongs pa shes rab blo ldan pa// dad ldan brtson 'grus che ba'i bsgom pa la// nyid nas nyid du gdams te rgya yis btab// sems smad bcwo brgyad man ngag mdor bsdus pa// blo ldan shes rab can la bstan par bzhag/ ces rdo rje rtse mo 'dus pa'i rgyud las/ gang zag la gtad par bstan pa'i le'u ste bcu pa'o//// gsung gi rgyud rdo rje rtse mo 'dus pa zhes bya ba/ slob dpon bi ma la dang/ lo ts+tsha ba ska cog gsum gyis bsgyur cing zhus te gtan la phab pa rdzogs so// a tsa ra gnyis bstan pa srungs// a+thi+-i/////////// ArgakhAd+bashai/ rgya gar skad du/ dz+nyA na gu ru ma hA tan tra/ bod skad du/ ye shes bla ma chen po'i rgyud/ bcom ldan 'das dpal rdo rje sems dpa' la phyag 'tshal lo// 'di skad bdag gis bstan pa'i dus gcig na/ phyogs bcu dus gsum gyi de bzhin gshegs pa dgra bcom pa yang dag par rdzogs pa'i sangs rgyas gang ji snyed cig bzhugs shing 'tsho skyong ba dang/ sa la gnas pa'i byang chub sems dpa' dang/ 'phags pa dgra bcom pa dang/ nyan thos dang rang sangs rgyas la sogs te/ mi dang mi ma yin gyi tshogs su gyur pa bka' dang dam la gnas shing 'tsho skyong ba de dag thams cad rna ba lhogs la nyon cig/ stong gsum gyi stong chen po/ 'jig rten gyi khams thams cad na/ ngas rin po ches byur bus</text>
</item>

<item><p>209</p><section>1</section>
<text>bkang nas yod kyis/ khyed sdug bsngal bar ma byed cig/ sems zhum par ma byed cig/ yid 'thoms par ma byed cig/ ces bka' stsal to// stong gsum gyi stong chen po'i 'jig rten gyi khams rin po ches byur bur bkang ba ni zad cing stongs pa yod kyi/ rigs kyi bu byang chub kyi snying po yid bzhin gyi nor bu zad cing stongs pa med pa/ bri zhing brlag pa med pa/ yid bzhin gyi zas zad pa med pa'i gter ngas bstan gyis nyon cig/ rigs kyi bu sangs rgyas kyi sa nas sangs rgyas kyi zhing du 'gro ba la bgrod pa'i lam med/ chos kyi sku nas ye shes kyi sku thob par byed pa la ye shes med/ rigs kyi bu 'bras bu bla na med pa'i ye shes thob pa yang med/ ma thob pa yang med do// shes rab kyi pha rol tu phyin pa'i phyir/ rang rig pa'i ye shes kyis ma rig pa gdar sha bcad nas sangs rgyas kyi che ba yongs su rdzogs par bya ba'i phyir ye shes kyi pha rol tu phyin pa yongs su rdzogs par bya'o// sangs rgyas kyi stobs dang mi 'jigs pa bdag dang gzhan gyi don mthar phyin par byed pas stobs kyi pha rol tu phyin pa'o// de nas bcom ldan 'das kyis shangs kyi rlung sgo nas 'od zer rnam pa lnga spros te/ 'od zer de'i snying por gsang ba'i bdag po lag na rdo rje phyung ste/ zhu ba por bzhag nas bka' stsal to// gsang ba'i dbyings nas rang byung ba// stobs kyi bdag po rdo rje 'chang// lag na rdo rje khro bo che// log lta shugs kyis bsgral bar byaus// zhes brjod nas/ rang byung gi bcom ldan 'das ni snying po byang chub 'du 'bral med par bzhugs pa/ phyogs bcu dus gsum gyi de bzhin gshegs pa thams cad kyi 'byung gnas rang bzhin rnam par dag pa'i sku/ thugs rje'i 'od zer gyis stong gsum gyi stong chen po 'jig rten gyi khams ma lus mi lus lus pa med par bzhugs pa/ sku gsung thugs che ba'i yon tan rmad du byung bas/ sangs rgyas thams cad kyi spyi phud kyi stong chen por grags so// sku rmad du byung bas sku'i dkyil 'khor gsang ba rmad du byung ba dang/ gsung rmad du byung bas gsung gi dkyil 'khor rmad du byung ba gsung rig pa'i khu byug sgrogs pa dang/ thugs rmad du byung bas thugs kyi dkyil 'khor mkhyen pas gzigs pa'o// thugs rje che ba/ thabs mkhas pa/ stobs kyis pha rol dpung 'joms pa/ shes rab zab mo rig pa'i klong nas 'chang bas chos thams cad de bzhin nyid la sbyor ba/ gsang ba bla na med pa/ thun mong ma yin pa/ blta ba khyad par gyi ye shes rdzogs pa/ 'bras bu bla na med pa rgyud la smin pa/ 'byed pa med par klong gcig tu 'khyil pa/ shes bzhin du mi gnas pa/ ma yin pa thams cad yin par sbyor ba/ yin pa la bdag med/ che ba'i ye shes dpag</text>
</item>

<item><p>210</p><section>1</section>
<text>tu med par gnas pa/ chos thams cad la 'byed pa med pa'i shes rab zab mo klong yangs pa de ni nga rang byung gi ye shes chen por rang snang ba'o// stong gsum gyi stong chen po 'jig rten gyi khams thams cad ni/ nga'i zhabs g.yon pa'i mthe bo'i 'og tu mnan te bsdus so// 'khor ba dang mya ngan las 'das pa'i chos thams cad ni/ nga'i shes rab zab mo brtag dka' ba me tog ku mu ta'i 'bru'i khog par bsdus so// 'gro ba rigs drug gi sems can ma lus pa 'jig rten dang 'jig rten las 'das pa thams cad ni/ nga'i lag pa g.yon pa'i mthil du bzhag ste/ de dper na skyu ru ra lag mthil du bzhag pa lta bu'o// chos kyi sku'i gzhi rang bzhin rnam par dag pa'i chos shes bya bab kyis grub la/ thig le nyag gcig chos thams cad ye shes kyi snying por gnas pa dri ma med pa/ dri ma dang bral ba med pa/ yod med rtag chad kyi mtha' thams cad las grol ba'o// rdo rje sems dpa'i zhal chems 'di stug po bkod pa'i gnas/ lcang lo can gyi pho brang gsang ba'i bdag po lag na rdo rje la gnang nas/ chos kyi sku la gnyen po gang gis kyang mi shigs par bstan pa'o// zhes ye shes bla ma'i rgyud las/ le'u dang po gtsor bzhag pa sangs rgyas nyid kyi gsungs pa'i le'u ste dang po'o//// bcom ldan 'das gsang ba'i bdag po lag na rdo rje la phyag 'tshal lo// 'di skad bdag gis thos pa'i dus gcig na/ bcom ldan 'das rdo rje 'chang chen po sku mi gnas pa'i klong nas rig pa rang byung gis 'od gsal ba/ shangs kyi rlung sgrom nas/ rang byung gi 'od lnga las/ sprul pa'i sku gsang ba'i bdag po lag na rdo rje rang du byung ste/ rdo rje 'chang chen gyis bka' stsal pa/ lag na rdo rje khyod nyon cig/ sangs rgyas kyi sa nas sangs rgyas kyi zhing du 'gro ba'i tshe/ chos kyi mtha' las grol bar byed pa'i dgongs pa la bzla ba la/ sangs rgyas thams cad kyi dgongs pa 'dus pa'i rgyud/ sangs rgyas 'dus pa ye shes bla ma chen po'i rgyud 'di la spyi don bdun gyis bstan te/ le'u dang po rdo rje sems dpas zhal chems gsang ba'i bdag po lag na rdo rje la bzhag nas/ rdo rje lta bu'i dgongs pa la gnyen po med par bstan pa dang/ le'u gnyis pa gsang ba'i bdag pos rdo rje 'chang la chos thams cad kyi de bzhin nyid dri bar bstan pa dang/ le'u gsum pa lag na rdo rjes byang chub sems dpa' rnams la gdams par bzhag par bstan pa dang/ le'u bzhi pa rjes su 'jug pa'i gang zag gi rtogs pa khyad par can chos las grol bar la bzla bar bstan pa dang/ le'u lnga pa rtogs pa'i gang zag rdo rje'i gdan la mngon par rdzogs par sangs rgya bar bstan pa dang/ le'u drug pa sangs rgyas med par (15)</text>
</item>

<item><p>211</p><section>1</section>
<text>bstan pa dang/ le'u bdun pa sangs rgyas med pas rnal 'byor chen po la 'bras bu med par bstan pa'o//// de nas byang chub sems dpa' sems dpa' chen pos dri ba dris pa/ thugs rje chen po chos thams cad de bzhin nyid ces bya ba/ ma bcos pa lags sam/ gnyis su med pa lags sam/ mnyam pa nyid lags sam/ mi g.yo ba lags sam/ lhun gyis grub pa lags sam/ shes pa gsal ba la rtog pa med pa tsam lags sam/ dngos po gsal ba la rang bzhin med pa tsam lags sam/ stong pa nyid lags sam/ dngos po'i chos thams cad la sgyu ma tsam du shes pa de lags sam/ ting nge 'dzin rgya mtsho lta bur g.yos pa med pa dang/ shes pa rtog med du 'char ba de chos thams cad kyi de bzhin nyid lags sam/ de ji ltar lags bdag gis ma shes ma 'tshal to// kye thugs rje dang thabs su ldan pas bdag la lung bstan du gsol/ zhes dri ba dris te/ de nas bcom ldan 'das kyis bka' stsal pa/ lag na rdo rje nyon cig khyod kyis dri ba dris pa de legs so// yang dag par rdzogs pa'i sangs rgyas kyi dgongs pa ni/ nam mkha'i mtha' dang mnyam mo// rgya mtsho chen po bas gting zab bo// me tog ku mu ta'i sa bon las cha phra'o// lung dang rigs pas rjes su mi dpog go/ rigs kyi bu chos thams cad kyi de bzhin nyid ces bya ba de yang chos thams cad ni mtshon pa'i tshig bla dgas so// yang dag par rdzogs pa'i sangs rgyas ni chos thams cad la mi gnas pa'o// de yang byang chub sems dpa' mos pas spyod pa'i sa la gnas pa rnams kyis shes bya la nyams su myang ba'i chos ni/ rang gi ngo bo ma bcos pa nyid chos nyid du go ste/ chos nyid ma bcos pa des bdag dang gzhan du mi phyed pas/ gnyis su med pa zhes bya'o// gnyis su med pa'i don la rtse gcig tu mnyam par bzhag pas chos nyid mnyam pa nyid ces bya'o// byang chub kyi sems mnyam pa la bzhag pa'i dus na/ lus ngag yid gsum la g.yo 'gul mi mnga' bas/ mi g.yo ba rgya mtsho lta bu zhes bya'o// byang chub kyi sems mi g.yo ba'i ngang las shes rab kyi rtsal sna tshogs skye/ skye ba de nyid rang gi shes pa las tha mi dad pa la sna tshogs rang byung gi ye shes su gsal ba'i dus na lhun gyis grub pa'i ye shes zhes bya'o// shes pa de nyid gsal ba la rtog pa med pa ni dper na mar me rlung gis ma bskyod pa ltar gnas pa de rang gi shes pa tsam yin gyis dngos po ni ma yin no// dngos po gsal ba'i sgo lnga'i rnam par shes pa ma 'gags pa tsam lam yin la/ snang ba'i chos la rang bzhin med pa sgyu ma tsam dang smig rgyu tsam du shes pa ni sangs rgyas kyi dgongs pa ni ma yin te byang chub sems dpa' mos pas spyod pa'i spyod</text>
</item>

<item><p>212</p><section>1</section>
<text>pa'o// sangs rgyas dgongs pa ni stong pa yang ma yin/ mi stong pa yang ma yin na stong pa nyid ces bya ba ni rang bzhin chad ltar mi 'gro yis re zhig dngos po la zhen pa bzlog pa'i ched du stong pa nyid ces gsungs so// stong pa nyid ces bya ba'i go ba ni/ chos nyid la dngos por ma grub pas stong la/ ye shes la skye 'gag med pas nyid ces bya'o// dngos po la sgyu ma tsam du shes pa de dngos po la blo log pa tsam gyis shes pa skye ba yin la/ sems gnas pa tsam gyi nyams la shes pa rtog med du 'char ba ni bsam gtan cung zad tsam gyi chos yin pas/ de bzhin nyid kyi don dang mi 'byor ro// rigs kyi bu chos thams cad kyi de bzhin nyid gang zhe na/ ngas mdo tsam zhig bstan gyis nyon cig/ chos kyi sku'i ngo bo ni rang bzhin rnam par dag pa/ spros pa'i mtha' ma spangs par spros pa nye bar zhi ba brjod pa'i mtha' ma spangs bar brjod pa las 'das pa/ dbang po'i sgo ma 'gags par dbang po'i spyod yul ma yin no// ka nas dag pa'i ye shes rtog med du gsal ba/ gsal ba bdag med pa'i rang bzhin ni ma bcos 'gyur med lhun rdzogs ma bslad ma 'gags pa'o// thugs rje sprul pa'i sku ni 'od zer gyi phung por gnas so// rang bzhin dag pa'i ni dngos po'i mtha' las 'das te rang bzhin med pa'o// mtshon pa'i ye shes ni thig le nyag gcig a tir 'dus so// zhes ye shes bla ma chen po'i rgyud las/ lag na rdo rjes nges pa'i lan rdo rje 'chang gis bstan pa'i le'u ste gnyis pa'o//// de nas byang chub sems dpa' sems dpa' chen po lag na rdo rjes/ rdo rje 'chang gi rjes su 'jug pa'i byang chub sems dpa' rnams la/ gdams par bzhag pa'i thabs bstan du gsol/ zhes zhus te/ bcom ldan 'das kyis bka' stsal pa/ lag na rdo rje khyod nyon cig/ sangs rgyas mar me mdzad stong gi gtsug phud rin po ches chu bo chen po bzhi 'dus pa'i dbus su byang chub sems dpa' phyag na rdo rje la ye shes bla ma chen po'i rgyud bka' stsal nas/ sdud pa po dga' rab rdo rjes bsdus so// rdo rje sems dpa' sangs rgyas kun gy-i dngos// thugs rje'i sprul sku mtshan dang tshul shes ldan// skye med dbyings nas skye ba'i skur bstan pa// 'gag med nam mkha'i klong nas nyi shar bzhin// dngos med phyogs bral rnam dag chos kyi dbyings// rang bzhin 'od gsal chos nyid rnam par dag/ ma spros ma bkod zhing khams rnam dag nas// rang byung ye shes ma bcos mkhyen mnga' ba// sku gsum lhun grub shes rab pha rol phyin// gzung 'dzin gnyis med mi gnas mya ngan 'das// thabs kyi rgyal po stobs mchog byang chub sku// 'gro ba yongs la dpal mgon nyi shar ba// rdo rje sems dpa' mi</text>
</item>

<item><p>213</p><section>1</section>
<text>bskyod byang chub sems// thugs ka'i ye shes 'od zer 'bum gyi gzi// kun tu bzang po rang byung bcom ldan 'das// 'gro ba yongs la nam mkha' lta bur shar// mkhyen pa'i ye shes stobs bcu pha rol phyin// rnam par grol bas pha rol bdud bzhi 'joms// dbyings kyi thugs rje ma bsgribs mkhyen mnga' ba// snying po ma bcos kun gzhi byang chub sems// sa dang lam gyi bgrod pas pha rol phyin// rang byung ye shes gsang ba'i dbyings nas shar// thugs rje thabs mkhas 'gro don so sor mkhyen// snying po byang chub ye nas rnam par dag/ las dang thugs rje ma bsgribs mkhyen mnga' ba// rdo rje sems dpa' thugs rje stobs po che// thabs kyi ye shes ma bsgribs mkhyen mnga' ba// thugs rje'i nyi ma 'gro ba yongs la shar// zhes bka' stsal to// rigs kyi bu sangs rgyas kyis gdams pa bstan pa'i dus su/ rgyud thams cad kyi de bzhin nyid shes par bya'o// sangs rgyas kyi ngo bo bstan pa'i dus su 'khor ba thog mtha' gcod pa'i gdams ngag tshig gsum gyis bstan par bya'o// sangs rgyas kyi bden pa mthong ba'i dus bstan pa'i tshe/ skad cig ma gsum gyi man ngag shes par bya'o// zhes ye shes bla ma chen po'i rgyud las/ rjes su 'jug pa'i sems can rnams la gdams par bstan pa'i le'u ste gsum pa'o//// de nas byang chub sems dpa' chen pos/ chos thams cad kyi de bzhin nyid khong du chud de/ skye med dag pa'i klong nas thugs rje'i 'od shar ba// mi nub rgyal mtshan rdo rje sems dpa'i zhal// che ba'i ye shes dpag med bsam las 'das// lcang lo can du sku sprul byang chub sems// gsang ba'i bdag po rdzu 'phrul stobs po che// sprin gyi shugs can bdud rtsi'i char 'bebs pa// thig le nyag gcig rang byung ye shes sku// ma g.yos rgya mtsho lta bur sku 'khrungs pa// u dum wa ra'i me tog 'bras bur bcas// ma skyes snying po me tog 'bras bur smin// skye med dbyings nas skye ba'i skur bstan pa// rdo rje sems dpa' sku sprul mkhyen mnga' ba// ro langs bde ba rang byung ye shes sku// mkhyen pa'i ye shes mkha' nas nyi shar 'dra// ma rmongs mkhyen mnga' shes rab pha rol phyin// bsod nams ye shes tshogs chen rdzogs pa'i sku// bla med byang chub snying po mkhyen gsal rig/ thabs la mkhas pas bdag dang gzhan don mdzad// kye gsang ba'i bdag po mkhyen pas gzigs pa/ yang dag par rdzogs pa'i sangs rgyas thams cad kyi sku gsung thugs rdo rje bla ma chen po'i rgyud las grol bar byed pa/ zag pa med pa'i shes rab mthar phyin pa/ chos thams cad las rnam par grol ba/ ye shes thabs kyis mngon du 'byung</text>
</item>

<item><p>214</p><section>1</section>
<text>ba thams cad kyi rtsa ba/ man ngag thams cad kyi dems/ mtshon pa mya ngan las 'das so// shes bya la brten pa thams cad ni ngo bos stong/ sku rnam par dag pa'i rang byung gi ye shes su shar ba/ dri ma med pa man shel gyi sku lta bu/ rang dag pa rkyen med par sna tshogs gsal ba/ rang gi rang bzhin rnam par dag pa'o// shes bya la sgrib pa med pas nyon mongs pa la skrag pa med do// phyin ci log gi rnam par rtog pa thams cad chos nyid kyi klong du la bzlas pas/ phyir mi ldog pa shin tu 'das te/ sku skye shi med pa stong pa chen po ye shes kyi 'od zer du mya ngan las 'das so// gsung smon pa med pa smra bsam brjod med du mya ngan las 'das so// thugs bde ba chen por yongs su grub pa/ yongs su dag pa yongs su ma 'gags pa/ snying po byang chub la nges par zhugs pa'i mthar phy-in to// kye sems dpa' chen po yang dag par rdzogs pa'i sangs rgyas la chos med do// sangs rgyas la lam med do// sangs rgyas la 'bras bu med do// zhes ye shes bla ma chen po'i rgyud las/ rang byung gi ye shes chos las 'das par bstan pa'i le'u ste bzhi pa'o//// de nas byang chub sems dpa' sems dpa' chen po rdo rje gdan la mngon par rdzogs par sangs rgyas te/ lus ma bor bar lha mo 'od zer can gyi dkyil 'khor du/ ngag ma bor bar tshangs pa'i sgra skad phun sum tshogs par sangs rgyas so// yid 'jug pa med par rang byung gi ye shes zag med kyi klong du grol ba mthar phyin par sangs rgyas so// mdzad pa phun sum tshogs pa bya ba med pa'i klong du sangs rgyas so// phrin las mthar phyin pa ma btsal bar grub par sangs rgyas so// chos thams cad chos med pa'i klong du sangs rgyas so// phyi snod kyi 'jig rten 'byung ba lngas bsdus pa thams cad skye med ye shes kyi klong mkha' klong rnam par dag par sangs rgyas so// nang bcud kyi 'jig rten 'gro ba rigs drug gi sems can srog gis bsdus pa thams cad ye shes chen po lnga mi gnas pa'i ye shes chen po dang drug tu sangs rgyas so// chos kyi sku thig le nyag gcig bden la/ gzugs kyi sku gnyis 'bras bur smin pas rdo rje'i gdan la mngon par rdzogs par sangs rgyas so// sangs rgyas nyag gcig dri ma med// sku gsum ye shes zag pa zad// byang chub snying po rnam par grol// gser gyi nyi ma rang byung sku// 'khor los sgyur ba stobs po che// skad cig 'gags las rnam grol ba// thabs kyi shes rab stobs po che// shes rab rig pa swa sti a// zhes ye shes bla ma chen po'i rgyud las/ byang chub sems dpa' rtog pa skad cig ma la rdo rje gdan la mngon par rdzogs sangs rgyas par bstan pa'i le'u ste lnga pa'o//// de nas byang chub</text>
</item>

<item><p>215</p><section>1</section>
<text>sems dpa' sems dpa' chen po rdo rje'i gdan la sangs rgyas pa'i tshe/ bdag gis snying po byang chub la mngon par sangs rgyas so// zhes che ba'i yon tan dpag tu med pa ni rang bzhin lhun gyis grub ste mthar phyin nas/ sems can ma smin pa smin par bya'o// smin pa grol bar bya'o// grol ba mthar phyin par bya'o// mthar phyin pa phyir mi ldog par bya'o snyam du bsams na yang/ de ni ma yin te/ swa b+ha ba/ pradz+nyA a pA rI mi tA/ zhes bzlog par bya'o// de nas bcom ldan rdo rje 'chang// thugs rje mgon po 'od dpag med// shA sha pA rA mi ta hrI// gsang bdag lag na rdo rje khyod// sA ri sa ri pra sA d+ha// ngas bstan khyod kyis yid la zung// d+harma kA yA i hi g+ha// spros dang bral ba'i chos nyid la// a mu pA ri kA yA ni// ched du brjaud med smra bsam 'das// d+ha ra ma su pA ri/ swa gwa b+h+ya/ sangs rgyas med par bdag 'dod pa// i Ni a Ni a ti a// nam mkha'i ri mo'i phyag rgya 'dra// a ka ra a ka ra// lag na rdo rje khyod nyon cig/ thams cad mkhyen pa'i spyan mnga' yang// yang dag sangs rgyas don mi gzigs// nga yis sangs rgyas don mthong na// mthong ba nyid na 'gag par 'gyur// 'jig rten khams kun sangs rgyas kyang// nga nyid gcig pu rnam par dag/ nga med gzhan med gcig pu nyid// rang byung ye shes nyid kyang tshig gi mtha' las 'das// 'das pa'i chos la sangs rgyas ga la yod// ces ye shes bla ma chen po'i rgyud las/ sangs rgyas med par bstan pa'i le'u ste drug pa'o//// de nas byang chub sems dpa' sems dpa' chen pos/ sangs rgyas med par 'bras bu ga la 'byung zhes gsungs te/ rigs kyi bu byang chub kyi snying po byang chub nyid du shar te/ byang chub kyi snying po las byang chub log tu bsgrub tu med de mi gnas so// rang byung gi ye shes nyid gzugs kyi skur 'byung ngo// rang byung gi ye shes las log pa'i gzugs kyi sku med de mi gnas so// de bzhin du 'bras dang til la sogs pa yang/ sa bon nyid 'bras bur 'byung ba las/ sa bon las log pa'i 'bras bu mi 'byung gi de phyir rdzogs pa chen po'i man ngag las/ rang byung gi ye shes chen por rang snang/ rang shar/ rang las grub/ rang gis shes/ rang la rdzogs te/ rgyud dag pa'i dbyings nas 'bras bu ye shes kyi dkyil 'khor rang snang ba'o// de phyir sa sbyang du med lam bgrod du med/ 'bras bu gzhan la re ba med par thag chod pa'i ye shes so// zhes ye shes bla ma chen po'i rgyud las/ 'bras bu med par bstan pa'i le'u ste bdun pa'o//// 'og min gyi gnas chos kyi dbyings kyi pho brang du/ sangs rgyas 'od srungs chen pos gsungs/ zhu ba po lag na rdo rjes zhus/ sdud pa po dga' rab rdo rjes</text>
</item>

<item><p>216</p><section>1</section>
<text>bsdus nas/ sa non pa'i byang chub sems dpa' mi bzhi la brgyud de/ 'jig rten du ma 'phel lo// rgyud kyi rgyal po ye shes bla ma'i rgyud/ bskal pa thog ma med pa'i sngon rol nas/ bskal pa bzang po'i byang chub sems dpa'i thugs nas thugs su brgyud/ snyan nas snyan du bsgrags/ phyag nas phyag tu gtad de rgya yis btab// rgya gar ngan sngags 'bru gsum 'phyongs su btags// ras chod gzu lum byed pa'i slob ma la// sdig pa mi 'dzem gnag pa'i las la sbyar// gu lang rin chen gser gyi rten btsugs kyang// brnag pa'i ngan sngags 'bru gsum shor ra re// bi ma mi tra mkhas pa'i skyes mchog khyod// sangs rgyas thugs kyi dgongs pa rgyud bdun po// rdo rje dbyings kyi pho brang gter du sbos/ zhes shrI sing has gsungs nas rgya yis btab bo// rdzogs so//// de nas bi ma la bod du byon nas/ dbang bskur chos bshad nas/ rje 'bangs gnyis la bka' bsdams pa/ sangs rgyas thugs kyi dgongs pa nyung brgyud pa/ rdo rje gdan gyi 'og nas seng ge smad rgyu shrI sing has bdag la brdzangs pa 'di// stobs chung rnams kyis seng ge mi thub kyi// rgyal blon phyag tu gtad kyi shor ra re// rgyal po snyan khung chung ba dang// blon po gdug pa che ba dang// chos pa dam la mi gnas pas// thugs la 'chongs la gter du sbos// zhes gsungs nas/ slar gter sbas so// i thi/ bi ma mi tra dang/ ska cog zhang gsum gyi 'gyur/ slar rje seng ge mi 'gyur rdo rje thig le rtsal gyis brnyes so// bar 'dir thig le gsang ba'i brda' rgyud ma byung/ shu b+haM//// rgya gar skad du/ ma hA san+ti bo d+hi sa twa d+h+wa dzA gra tan+t+ra nA ma/ bod skad du/ rdzogs pa chen po byang chub gyi sems rgyal mtshan rtse mo'i rgyud ces bya ba/ sangs rgyas mar me mdzad stong gi gtsug phud rin po che la phyag 'tshal lo// 'di skad bdag gis thos pa'i dus gcig na/ sangs rgyas mi g.yo ba'i bskal pa dang po la/ yangs pa chen po'i grong khyer ma bkod par snang ba zhes bya ba na/ de bzhin gshegs pa 'od kyi phung po zhes bya ba mngon par 'dus ma byas pa/ chos nyid rang snang gi nam mkha' dang mnyam par bzhugs pa/ snying po byang chub la mngon par byang chub la/ chos thams cad spros pa med par rang gi rgyan du bkod pa/ shes bya la ma rmongs pa/ mngon par 'dus ma byas pa/ kun tu bzang po thams cad rgya mtsho dang chu bran gyi tshul du 'byung zhing 'du ba/ las thams cad ma btsal bar grub pa/ byed pa po med par klong gcig tu 'khyil ba/ sku'i ring bsrel chen po snang ba 'od kyi phung por bzhugs pa/ gsung gi ring bsrel chen po rgyal mtshan gyi rtse mo ltar nub pa med par sgrogs pa/ thugs kyi ring bsrel chen </text>
</item>

<item><p>217</p><section>1</section>
<text>po rdo rje lta bu 'gyur ba med pa'o// zhes byang chub kyi sems rgyal mtshan gyi rtse mo'i rgyud las/ dang po'i byung tshul bstan pa dang/ rang gi 'dug tshul bstan pa'i lai'u ste dang po'o//// de nas byang chub sems dpa' sems dpa' chen pos chos thams cad mi mnyam pa dang mnyam par bstan pa'i ting nge 'dzin las bzhengs te/ kye gsang ba'i bdag po lag na rdo rje/ chos chen po gsang ba rmad du byung ba 'di ni stobs mi mnyam mo// rdzu 'phrul mi mnyam mo// thugs rje'i bye brag mi mnyam mo// bzhugs pa'i klong mi mnyam mo// lag na rdo rje legs par yid la zung zhig/ de ltar yin te de ltar ma yin no// chos thams cad kyi de bzhin nyid mnyam mo// ci ste gzhi rang gi ngo bo gcig pa'i phy-ir ro// rtsal mnyam mo// ci ste byed pa tha dad med pa'i phyir ro// thugs rje mnyam mo// ci ste ye shes lnga mi 'gag pa'i phyir ro// bzhugs pa'i klong mnyam mo// ci ste chos nyid tha dad med pa'i phyir ro// de'i phyir nga'i shes rab zab mo ni/ rgyal mtshan gyi rtse mo dang 'dra ste nub pa med do// nor bu rin po che dang 'dra ste zad mi shes so// nam mkha' dang 'dra ste mthar thug pa med do// ri bo dang 'dra ste 'gyur ba med do// pad+ma dang 'dra ste skyon med do// sa gzhi dang 'dra ste thams cad 'byung ngo// shing gi rgyal po yangs 'dus brtol dang 'dra ste/ srid pa gsum du nub pa med cing dar zhing rgyas pa de bzhin du byang chub sems dpa' mi nub pa'i rgyal mtshan/ mi 'gyur ba'i g.yung drung/ ma bslad pa'i ye shes/ rgyun gyis rtag pa'i shes rab/ mtshon pa med pa mya ngan las 'das so// rigs kyi bu chos nyid rdo rje rgya gram ni bkod legs/ chos sku rdo rje rtse mo ni brtsegs legs/ thig le mi 'gyur ba'i rgyal mtshan ni dpangs mtho/ thugs rje spr-in gyi char khebs ni khod snyaums/ ting nge 'dzin mi g.yo ba'i dar 'phyang ni mnyen 'khyil/ ye shes chen po bzhi'i me long ni 'od gsal/ tshangs pa'i sgra skad phun sum tshogs pa'i dril bu ni dbyangs snyan/ zag pa med pa'i chos kyi 'khor lo ni bskor mkhas/ byang chub kyi srog shing ni 'gyur ba med/ zhi gnas lhag mthong gi bre phul ni brtsegs legs/ sangs rgyas kyi mdzad spyod ni tshul shes/ sangs rgyas kyis che ba'i yon tan ni dpag tu med pa'i rab gnas kyi mda' phul te/ dam pa'i chos mtha' nas rgyas pa ni rang byung lhun rdzogs kyi dgongs pa'o// zhes byang chub kyi sems rgyal mtshan gyi rtse mo'i rgyud las/ chos thams cad mi mnyam pa dang mnyam par bstan pa'i le'u ste gnyis pa'o//// de nas bcom ldan rdo rje 'chang// thugs rje mgon po 'od dpag med// nga la dang po rgyu med pas// tha ma rkyen gyis bshig tu med// nga la bsgrub pa'i chos </text>
</item>

<item><p>218</p><section>1</section>
<text>med pas// dngos grub gzhan la re ba med// nga la bstan pa'i tshig med pas// smra bsam yul las 'das pa yin// nga la bla ma rje med pas// ye shes khyad par 'phags pa yin// nga la gdul bya gzhan med pas// snying rje chen po cir mi mdzad// nga nyid 'od kyi rang bzhin pas// thabs kyi ye shes dbying na gsal// nyi ma'i snying por rang shar bas// 'byung ba lnga bas gtso chen yin// nam mkha' dag/ ri rab lta bur gzugs che bas// gom pa gcig gis pha rol phyin// kun gzhi kha dang zhabs med pas// snang srid lto ru zos kyang nga mi 'grangs// nam mkha' gos su gon kyang nga mi yogs// sa gzhi gdan du bting yang nga ma 'dus// nyi zla pang du blangs kyang nga ma dros// kye kye gsang ba'i bdag po lags// ye shes rgyal po tshig las 'das pa la// lung dang rigs pa nga la ci phyir yin// chos nyid ye nas ngos gzung bral ba la// btags pa'i tha snyad nga yi chos ma yin// rang byung ye shes 'gag pa med pa la// bcos pa'i skyon gyis ye nas gos pa med// gol dang ma gol tshig gi tha snyad yin// rig pa'i rgyal po gzhi gnas dag pa la// bsgribs dang mi bsgrib nga la dogs pa med// snying po gdod nas rdzogs sangs rgyas pa la// bsam gtan ngang la gnas pa dben pa'i tshig dang bral// lung du ma bstan pa'i sgrib pa'o// rigs kyi bu sangs rgyas kyi bar du bla ma dam pa la dri bar bya'o// bden pa ma mthong ba'i bar du bsgoms pas mthong bar mi 'gyur ro// zhes byang chub kyi sems rgyal mtshan rtse mo'i rgyud las/ che ba'i yon tan bstan pa'i le'u ste gsum pa'o//// de nas byang chub sems dpa' sems dpa' chen pos/ spyi don lnga bkrol ba'i gdams ngag bstan pa/ dbang po gzhi bsdu/ chos nyid ngo sprad/ rig pa gos gon/ ye shes ma bu sprad/ nor bu rgyal sa bzung ngo// dbang po gzhi bsdu ba la lnga ste/ bdag srid pa'i rtsai mo brgal nas/ dbang po tshogs drug 'gags pa'i dus su/ byang chub sems dpa'i khye'u snga ma la bzhi ste/ khye'u sa'i snying po/ rigs rdo rje'i rigs/ 'byung ba sa'i rang bzhin/ sku mi bskyod pa'i sprul pa/ rang bzhin sangs rgyas pa'i rgyun gyi rtag pas/ de'i phy-ir ni stong pa ye shes kyi snying po can zhes bya ste/ nga'i rang bzhin ni mdzes pa'i lha mo 'od zer can zhes bya ba yin te/ sems can rnams la tshad med pa bzhi 'gag pa med par skyob pa'i phyir/ lha mo yon tan la rang bzhin dag pa'i phy-ir nas 'od zer 'byung bas nga'i sprul pa'i sku 'od zer du snang ngo// de'i phyir stong gsum gyi stong chen po la 'jig rten gyi khams 'od zer gyis snang bar nus pa'o// de'i rtsal snang ba nam mkha' la sprin gyi kha dog dkar dmar du snang ba dang/ sa gzhi la rin po che dang/ </text>
</item>

<item><p>219</p><section>1</section>
<text>sa'i kha dog dang/ rtsi shing dang me tog gi kha dog dkar dmar lngar snang ba thams cad kyang/ nga'i sku'i rol pa las byung ba yin no// zhes dri ba dang po'o// de nas yang bcom ldan 'das kyis bka' stsal pa/ byang chub sems dpa' chos kyi sku ni rang bzhin gyis rnam par dag nas brjod pa'i mtha' las kyang 'das/ tshig dang dbang po'i spyod yul med kyang/ nga'i rang bzhin chen po lngar ye nas sangs rgyas pas/ gzugs kyi sku'i 'od zer lngar snang ba yin te/ de ci'i phyir zhe na/ nga'i sku ye shes sgyu ma'i lus su+u ma bstan na ngo bo dang rang bzhin de bzhin gshegs pas mi gzigs mi mkhyen no// nga'i thugs rje sprul pa'i sku 'od du bstan pas/ sems can rnams kyi shes par bya ba'i ched du/ dbu'i thor tshugs dang/ mdzod spu'i bu ga dang/ shangs kyi rlung sgrom dang/ ljags kyi pad mo dang/ thugs kyi dpal be'u dang/ ba spu'i bu ga yan chad nas 'od zer lnga bye ba drug tu 'gyed pa'o// 'od zer de yang dpag tu med pa bgrang du med pa'o// zhes dri ba gnyis pa'o// de nas yang bka' stsal pa/ byang chub sems dpa' sems dpa' chen po khyod kyis dris pa de legs so// yang dag par rdzogs pa'i sangs rgyas la thugs rje dang rdzu 'phrul bsam gyis mi khyab cing brjod kyis mi langs pa de dag kyang khyod las 'byung bar 'gyur ro// ci ste sangs rgyas nyid kyi sprul pa'i sku yin pa'i phyir/ de'i phyir khyod kyis chen po lnga sangs rgyas pas/ sangs rgyas ye shes kyi lus can zhes bya ste/ khyod kyi ngo bo rang bzhin ni bsam pa'i mtha' las 'das so/ khyod kyi thugs rje ni sprul pa'i skur bstan kyang/ don lha mo lngar snang ste// lha mo lngar snang gzhal yas na/ mi bskyaud rdo rje 'chang ba'i sku// snying po byang chub nyid la gnas// sems can kun gyi don gyi phyir// gsal ba'i lha mo chen mo me long 'dzin// rtags kyi phyag rgya dkar la 'tsher// mnyam pa'i lha mo mi bskyod sku// rtags kyi phyag rgya ser la 'tsher// pad+ma'i lha mo dril bu 'dzin// rtags kyi phyag rgya dmar la 'tsher// las kyi lha mo shugs 'chang ma// rtags kyi phyag rgya sngo la 'tsher// dbyings kyi lha mo rnam dag sku// rtags kyi phyag rgya mthing la 'tsher// 'od zer sna tshogs phyogs bcur 'phro// chos kyi dbyings kyi pho brang du// sgrib med gsal ba'i ngo bor shar// dkar dmar 'od zer sna lnga yang// ma 'dres yongs rdzogs gsal ba'i phyir// gsal ba dang/ dro ba dang/ bsil ba dang/ yang ba dang/ yangs shing khyab pa sangs rgyas kyi spyan mthar phyin pa me long gi ye shes/ mchod pa gzugs kyi mchod pa la spyod do// de rnams so sor thim mo kun la des 'dre/ khye'u phyag na rdo rjai las kyi rigs/ rlung gi rang bzhin sku sangs rgyas don grub kyi sprul pa/ </text>
</item>

<item><p>220</p><section>1</section>
<text>rang bzhin las kyi sgrol ma/ mthar phyin pa bya ba grub pa'i ye shes/ mchod pa sgra'i mchod pa'o/ khye'u nam mkha'i snying po de bzhin gshegs pa'i rigs/ nam mkha'i rang bzhin/ sku snang mdzad kyi sprul pa/ rang bzhin skye med/ mthar phyin pa rnam par dag pa'i ye shes/ mchod pa dri'i mchod pa'o/ khye'u spyan ras gzigs rin po che'i rigs/ chu'i rang bzhin/ sku sangs rgyas rin chen 'byung gnas kyi sprul pa/ rang bzhin kun khyab/ mthar phyin pa mnyam pa nyid 'byed pa med pa'i ye shes/ mchod pa ro'i mchod pa'o/ khye'u sgrib pa rnam par sel pad+ma'i rigs/ me'i rang bzhin/ sku snang ba mtha' yas kyi sprul pa/ rang bzhin na bza' dkar mo/ mthar phyin pa so sor smin pa'i ye shes/ mchod pa reg bya'i mchod pa'o// byang chub sems dpa'i khye'u lnga po de khye'u snang ba'i rig byed la so so go gon gnas su thim nas gnas so// de nas khye'u snang ba rig byed/ rigs med pa'i rigs a'i rang bzhin/ sku 'od dpag tu med pa'i rang bzhin ma bcos pas/ mthar phyin pa mi gnas pa'i ye shes/ mchod pa bya ba med pa'i mchod pa'o// chos nyid ngo sprod pa la gnyis te/ dbyings dang ye shes kha sbyor ro// rig pa gos gon la gnyis te/ rig pa 'od kyis lus la 'jug pa dang/ 'od rig pa la 'jug pa'o// ye shes ma bu sprad pa la gnyis te/ sngon byung gi sangs rgyas la rjes 'jug gi sangs rgyas 'jug pa'o// nong bus rgyal sa zin pa ni/ sems can sangs rgyas pa'o// dbang po gzhi bsdus pas 'gro drug ma dang 'phrad/ chos nyid ngo 'phrod pas dag pa'i ye shes rang snang/ rig pa'i gos gon pas/ rdo rje lta bu'i ting nge 'dzin thob/ ye shes ma bu sprad pas/ thugs rje 'byung ba'i sgo ma 'gags// nong bus rgyal sa zin pas sangs rgyas mya ngan las bzla'o// zhes byang chub sems dpa' rgyal mtshan rtse mo'i rgyud las/ ngo sprad bzhi la spyi mdud lnga bkrol ba'i le'u ste bzhi pa'o//// kye byang chub sems dpa' sems dpa' chen po/ nga mya ngan las 'das pa'i 'og tu/ 'khor gyi mi pho bzhi la/ gang 'dul ba'i chos bzhis ston pa mngon par mthong ba bzhi ston cig/ gsang ba bla na med pa'i 'dul ba'i 'khor la/ bya btsal med pa nam mkha' lta bu'i chos bstan/ mtshan yongs su rdzogs par byed pa'i 'khor la/ chu zla'i dkyil 'khor lta bu'i chos bstan/ mos pas spyod pa'i 'khor la/ gdung sha rI ram rin po che'i chos bstan/ tshad med pa bzhi dang ldan pa'i 'khor la/ sman gyi bla bai DUr+Ya 'od kyi rgyal po'i chos bstan no// rigs kyi bu+u ngas 'jig rten gyi khams su rang lo nyi shu rtsa bzhi lon no// sems can gyi lo stong brgyad brgya nyi shu rtsa bzhi sprul pa'i skur bzhugs so// zhes </text>
</item>

<item><p>221</p><section>1</section>
<text>byang chub kyi sems rgyal mtshan rtse mo'i rgyud las/ sangs rgyas kyi ring bsrel gang zag la gdams par bstan pa'i le'u ste lnga pa'o// rdzogs so// rgya rim pa brgya yis btab bo//// rgya gar skad du/ ma hA san+ti ti la ga gu h+ya ti twa ni ya ma tan+t+ra nA ma/ bod skad du/ rdzogs pa chen po thig le gsang ba de kho na nyid nges pa'i rgyud ces bya ba/ bcom ldan 'das dpal kun tu bzang po la phyag 'tshal lo// 'di skad bdag gis thos pa'i dus gcig na/ dbyings rnam par dag pa'i thig le'i klong/ rang bzhin rnam par dag pa'i pho brang na/ bcom ldan 'das rdo rje sems dpa' nyid/ ye ji bzhin pa yi rdo rje 'chang chen po dang/ rgyud dag pa'i rdo rje 'chang chen por rdzogs pas/ nor bu rin po che nyi ma'i snying por gyur pa'o// de nyid las mi gzhan pa'i dbang gi chu bo dang/ thugs rje rang byung dbang gi chu bo dang/ ye shes rnam lnga dbang gi chu bo dang/ dpa' bo 'bru lnga dbang gi chu bo bzhis/ rig pa'i rtsal dbang rdzogs pa'i rang snang gi 'khor dam pa'i dpal bzhi dang/ mkha' 'gro ma lnga byang chub sems dpa' gsum dang/ sprul pa bdun dang/ de'i tshe thabs cig tu bzhugs so// de nas lag na rdo rje gdan las bzhengs te 'di skad gsol pa/ thig le nyag gcig mtshon pa yi// gzhi lam 'bras bu dri med pa// sku gsum ye shes lnga ldan te// rnam grangs rim pa gsung du gsol// zhes zhus so// de nas bcom ldan 'das kyis/ spyi don yongs su sdud pa zhes bya ba'i ting nge 'dzin la snyoms par zhugs te 'di gsungs so// rig pa 'dzin pa kun nyon cig/ thig le gsang ba'i lam mchog ni// bgrod med rtogs pa rdo rje'i lam// ye shes stong nyid rang snang 'di// ye nas gnas pa'i gnas tshul dang// ma rtogs 'khrul pa'i 'khrul tshul dang// 'khrul pa log pa'i grol tshul gyis// rnal 'byor dbang phyug chen por 'gyur// bskal pa dang po thog ma na// sangs rgyas 'od du mi 'gyur bzhugs// ngo bo nyid kyi snang ba la// ngo bo nyid kyi sku shar ba// nam mkha' dang ni nyi ma bzhin// sa bon gzhi la rdzaugs pa'i dus// ma chad pa yi yul can na// snying po bcud du dril bar gnas// ma byon sngon rol 'das pa'i dus// gzhi snang chen po'i gnas lugs yin// chos nyid yul gy-i 'khrul gzhi dang// 'od lnga lus kyi 'khrul gzhi dang// rig pa sems kyi 'khrul gzhi dang// gnas dang dbus la rtog byas nas// ma rig lhan cig skyes pas bsgribs// kun brtags ma rig pa yis bslad// rgyu yi rkyen dang bdag po'i rkyen// dmigs pa'i rkyen dang mtshungs pa'i rkyen// dran byed kun tu tshol ba'i yid// nges par 'jog dang gtan la 'bebs// chos nyid 'byung ba </text>
</item>

<item><p>222</p><section>1</section>
<text>dngas snyigs 'byed// snyigs ma lnga las snod du chags// dngas ma shes pas ma bzung bcud// mchog tu srid pa'i sgo nga gnyis// me tog u dum wa rar 'khrungs// sems can sangs rgyas skye ba'i rten// bar gyi bskal par byung ba la// ye shes snang ba nang du nub// 'khrul pa'i snang ba ma shar te// rang sor gnas pas yid bskyod pa// gzhi 'phags 'bras bu ma smin dus// sangs rgyas ye shes snying po can// rgyu las myu gu shar ba ni// mi gsal gsal ba'i bdag nyid can// 'khor 'das spyi mdud ma khrol bas// thabs dang shes rab sbyor ba gsum// spyan gyis gzigs nas thugs kyis mkhyen// zhal gyi me stag dkar dmar spro// dkar po'i gzugs ni sa las grub// tshor ba ser po sa chus brlan// 'du shes dmar po me yis smin// 'du byed ljang gu rlung gis g.yos// rnam shes mthing ga nam mkha'i mi// nor bu dri ma med pa dang// nyi ma rab tu snang bar smin// 'ja' snang yul snang khang pa dang// rta dang rdzing bu 'dod 'jo'i ba// shing thog ras bal shing shun dang// rang snang bsod nams dag pa yi// 'dod chags chos kyi dga' sems las// 'jig rten skye bo ming sring sogs// rim par chags pas nyon mongs drug/ ngo bo drug dang 'bras bu drug khams gsum 'khor ba'i 'khrul pa srid// sprul pa'i sangs rgyas 'od srungs byon// bskal pa tha mar gnas pa'o// yul la thig le 'od lnga dang// sku dang ye shes rnam pa las// shes pa ye shes lnga ru shes// grub pa rgyal ba nyid du grub// grol ba ye shes chen por grol// len ma myong ba'i lus blangs pas// ye shes rang sa zin pa yin// mthong ma myong ba'i yul mthong bas// chos nyid ma dang 'phrad pa yin// shes ma myong ba'i gtam shes pas// rang byung mngon du gyur pa'o// nyid la nyid gleng 'di skad gsol// mnyam pa'i rgyal po kun rig chos kyi rje// 'og min rdo rje dbyings kyi dkyil 'khor du// rdo rje sems dpa' rang sems rtogs bya'i phyir// bla med ngo mtshar che ba'i sangs rgyas 'di// rtsa ba bcad pas sangs rgyas sems las byung// sems kyi bsam pa bdag la bstan du gsol// rigs lnga bde bar gshegs pas bka' stsal pa/ sems las sangs rgyas 'ong bar ni// ma gsungs mi gsung gsung mi 'gyur// ma gsungs pa nyid rgya cher bshad// mi bskyod pa nyid ji bzhin gzhi// thugs la nyi ma bzhi shar ba// sku gsum ye shes lnga ldan pas// don gyi ngo sprod gdams par bzhag/ rin 'byung don ni ji bzhin ma// thugs la 'od lnga'i spro ba byung// spyan la thim pas rtags su bzhag/ snang mtha'i dpyad ni ji bzhin ma// dngos su shel gyi mchod rten babs// rdo rje sems dpa'i me long ste// dpe yi ye shes yongs su </text>
</item>

<item><p>223</p><section>1</section>
<text>spros// don grub sgra ni ji bzhin ma// phyag rgya lnga yi 'khor lo las// dngas snyigs 'byed dang srog 'dzin pa// snying rje med pa'i las rlung bskyod// sems dang ye shes rgyab gyes pas// sems ni nam mkhar dngas shes bya// ye shes 'od du 'char zhes bya// snang ba lnga dang lam lnga dang// ngo bo thugs rjes rgyun thogs pa// nyi shar sgron me thogs pa bzhin// chos nyid bar do'i snang ba 'char// ye shes ngos gzung gdams ngag bya// dbang po rab la bar do med// 'jug dang snang dang shes las grol// mthar phyin pa rnams dus mtshungs gcig/ dbang po rab 'og skad cig drug/ dang po 'khor ba dong nas sprug/ gnyis pa bde mthong gsum pa bstan// bzhi lngar mngon shes thugs rje 'char// drug pa mya ngan 'das pa yin// 'bring ni ma yengs cig char 'char// skye ba rim skye thad kar chod// dbang po tha ma'i tha ma gcig/ 'khor ba'i rtod phur ma phyin pas// bag chags lus len 'khor bar 'dus// srid pa'i bar dor las 'phro mthud// 'od gsal ye shes sgyu ma'i dbugs// dbugs chad ye shes 'char dus na// lnga ldan bde gshegs snang ba 'char// rdo rje dbyings kyi dkyil 'khor ni// rigs lnga'i 'od gsal tshom bu lnga// rnam snang yab yum dbus na gnas// rigs bzhi yab yum phyogs bzhir byung// tshom bu'i dkyil 'khor dang po la// rdo rje sems dpa' sangs rgyas spyan// sa snying sgeg mo byams pa dang// me tog bzhis bskor tshom bu gnyis// mA ma kI dang rin 'byung la// nam snying phreng ba kun bzang dang// spos ma bzhis bskor tshom bu gsum// snang ba mtha' yas gos dkar ma// spyan ras glu ma 'jam dpal dang// mar me bzhis bskor tshom bu bzhi// don yod dam tshig sgrol ma la// phyag rdor gar ma sgrib sel dang// dri chab bzhis bskor tshom bu lnga// 'gro drug 'dul ba'i thub pa drug/ tshad med bzhis 'dul sgo ba bzhi// mtha' bzhi las grol sgo ma bzhi/ dbyings dang ye shes mi 'bral bas// kun bzang yab dang yum du gnas// dkar dang dmar mthing ser dang ljang// 'khor lo rdo rje rin chen pad// rgya gram thugs kyi dgongs na gsal// mtshan dpe tshul dgu bzhugs gdan bcas// snang med mkha' la 'ja' tshon dgu// brjod med spros bral klong du shar// yon tan skur grub rtog tshogs grol// dag pa 'jig rten snang ba y-in// rtog med rnam mkhyen chos kyi spyan// mkha' la nyi ma shar ba bzhin// me long bzhin du gzigs par gyur// rnam rtog mi mnga' sa le mkhyen// zag med ye shes phyir gsal dus// mngon par shes pa drug dang ldan// rdzogs ldan dgongs pa sbyor ba gsum// spyan gyis yar gzigs mar la snang// thad ka rang la gsal ba </text>
</item>

<item><p>224</p><section>1</section>
<text>dang// thugs kyi gang 'dul las mkhyen gzigs// rgya gram pad+ma'i kha sbyor gyis// chos nyid 'a dang chos kun a// ye shes ha dang shes rab sha/ ngo bo mi 'gyur sa dang ni// mnyam pa nyid kyi yi ge ma// zhal sbyar yig drug rdo rje'i sgra// dkar dmar srad bu 'od du 'phro// las dag gang zag spyan la 'jug/ thig le gsum du 'du 'bral med// 'brel ba drug ni ye shes rlung// rig pa byang sems rgyu ba gsum// kun rdzob byang sems gnas pa gsum// rgyu dang 'bras bu bsgom pa gsum// 'dug tshul snang tshul gnas pa gcig/ 'chi ka gsum du 'jug pa gces// rgyud lung man ngag 'khor lo bskor// rtogs pas bdag sgrol srid pa shar// rje blon dmangs kyi dpe ru bzhag/ dam pa'i lha gnas rnam gsum du// brda' sgra nges pa'i 'khor lo bskor// rin chen dbus su mya ngan 'das// dgongs brda' dag gi brgyud par gyur// rnam rtog mthus brtas bag chags sbubs// rin chen smug po'i gzhal yas ni// rig pa rtog med chos kyi sku// dag pa'i rtsal shar 'od lnga'i klong// rigs lnga'i skur bzhugs longs spyo rdzogs// thugs rje 'od gsal rang bzhin te// rang gi lus la khyab par gnas// de ni sprul pa'i sku zhes bya// ngo bo stong pa'i ngang gnas pa// chos kyi dbyings kyi ye shes yin// 'gags pa med par 'od gsal ba// me long lta bu'i ye shes yin// de dang ma bral mnyam pa nyid// shes rab ma 'gag chos rnams mkhyen// so sor rtogs pa'i ye shes yin/ tshig gcig chad// bya ba grub pa'i ye shes yin// mngon du ma gyur cha lnga yin// zur gsum sku gsum rtags yin te// dkar smug rtag pa 'od kyi rtags// rtsa bzhi ye shes bzhi ru bstan// ma 'khrul pa yi sangs rgyas te// don gyi ngo sprod thag chod yin// 'dug tshul 'od du 'dug pa la// snang tshul phyi nang med par snang// rgyang zhags chu la 'od gsal ba// rtags kyi ye shes tshon gang ba// mi 'gyur ba yi blta ba yin// rtags kyi ngo sprod yid ches 'gyur// rdo rje sems dpa'i me long ni// ma byas pa yi chos yin te// dpe dang ye shes dam pa yin// chos kyi sku yi ngo sprod kyis// chos sku rang gnas don rtogs shing// rdzogs pa chen po'i dgongs pa chod// sems dang ye shes rnam pa gnyis// sems kyi ngo bo dbugs yin te// bzhugs pa'i gnas ni glo ba la// rgyu ba'i gnas ni mgrin pa la// sgau ni kha dang sna bug gnyis// skyon ni 'khor ba'i chos su snang// de yi yul ni 'khrul pa ste// ma dag 'khrul pa'i snang ba yin// gzigs pa'i spyan ni shes rab bo// rtog bcas don dpyod shes rab can// ye shes ngo bo gsum brtsegs yin// ye shes bzhugs gnas tsit+ta yin// lam ni dar dkar skud pa ste// de yi sgo ni spyan </text>
</item>

<item><p>225</p><section>1</section>
<text>lam 'char// yon tan sku dang ye shes so// longs spyod rdzogs pa'i ngo sprod ni// 'dra 'bag mched sku gnyis la sprad// longs sku lnga ldan ngo sprod kyis// longs sku rang gnas don rtogs shing// ma hA yo ga'i dgongs pa chod// sprul sku 'od 'khyil ngo sprod kyis// sprul sku rang gnas don rtogs shing// a nu yo ga'i dgongs pa chod// sku gsum 'du 'bral med pa ni// nyi ma'i snying po gnyis la sprad// 'du 'bral med pa'i ngo sprod kyis// dbyer med rang gis rang rtogs shing// rdzogs ldan chen po'i dgongs pa chod// rang bzhin gnas pa'i bar do la// rang rig lta bas thag bcad de// de ltar shes na the tshom tshod// blo yis the tshom bcad pa min// grol ba'i dgongs pa dam pa yin// the tshom chod pas blo las grol// bltar med blta ba'i gdeng la gnas// bgrod med lus ngag bya ba glod// rtsa dang rlung gi ngag sgo bsdams// rgyal po gdan la bzhag par bya// blon po btson du gzung bar bya// dmangs rnams cham la dbab pa dang// srod la dbang po gnad du bsdu// nam phyed shes pa bum par gzhug/ tho rangs dbang po rang grol la// nyin mo snang ba rang shar bshad// bshad pa rnam dag bde ba che// ting 'dzin bar dor gsal gdab cing// dbugs 'phos dus na sems sgo bcad// lam gyi mtha' ni zad pa'i dus// snang ba sems kyi dbang du 'dus// sems ni ma yengs dbang du 'dus// ma yengs tshon gyi grub 'dus ltar// 'degs byed khyab byed me mnyam rlung// ma de bu dang 'brel gyur na// ma yi bcud kyis bu gso ltar// bdun phrag grangs rnams ma rdzogs par// rlung gis las rnams rim par byed// gsang bar zla dgu ngo bcu bzhugs// rigs drug gnas gshegs mdzad pa rdzogs// bcu gnyis mthar phyin chos skur thim// 'khor ba rang grol skye shi med// dbyer med don ni shes pas shes// shes rab 'gags med rnam par grol// mi 'gyur kun 'byung rin chen sbubs// rdzogs ldan chen po'i dgongs pa ni// shes rab mkha' la dngas pa yin// stobs ldan shugs kyis skyod par byed// sbyor skyel skur gnas mi rtog gsal// 'byung ba ma la zha ba yis// sa chu me rlung nam mkha' lnga// mtshan ma rang sar grol bar byed// sra gsher tsha dang g.yo mtshan med// ye shes dbyings su thim pa'i mkha'// chos dbyings ngang nas ye shes gsal// rtsal stobs bzhi la 'du bar byed// gtso 'khor mi gcod mi gzigs gsal// shes rab mkha' la gsal ba yis// thim gsal bdag med mi 'byed gsal// sku gsum ye shes nang gsal ston// sku gsum ye shes dbyings na gsal// rig pa rang sa zin pa yis// sku 'dus dgongs pa ldan pa dang// (16)</text>
</item>

<item><p>226</p><section>1</section>
<text>dgongs pa 'pho 'gyur med par byed// 'gyur med 'gag med 'du 'bral med// sku gsum ja log dgongs pa ni// gsal ba gsum ldan rdo rje la// dbyer med rtse gcig ye shes spyan// mi brjed gzungs bsnyems chos las grol// dus dir yul gsum gcig tu 'dus// rang bzhin rnam dag snang ba yin// lus gsum gcig la rdzogs pa ni// 'gyur ba med pa'i rin chen sbubs// spyan gsum gcig tu 'khyil ba ni// ye shes mig gcig dri ma med// grol ba'i dgongs pa mthar phyin pa'o// chos kyi mtha' las grol ba'o// sangs rgyas la ni yul med do// ye shes la ni chos med do// 'bras bu de la bdag med do// dgongs pa de la thun med do// yang dag mtha' las grol ba yi// mi bskyod stobs kyis gcod byed pas// mya ngan 'das la gom pa gcig/ gsum rdzogs mthar phyin lnga nyid dag/ mthar rdzogs gcig pu lhun gyis grub// rang bzhin ma bcos ji bzhin gnas// rdo rje'i gdan la grub mthar phyin// zhes gsungs so// de nas lag na rdo rje dang/ spyan ras gzigs dang/ 'jam dpal dang/ mkha' 'gro ma za byed shAn ting thod pa'i phreng ba can dang/ rdo rje khro gdong ma dang/ nam mkha'i bu mo rdo rje rlung gi gshog pa can dang/ gtsug gi rgyan gcig ma dang/ pur Na nye bar zhi ba dang/ rig pa 'dzin pa rnams dgyes te/ bcom ldan 'das la bstod pa/ gzhi snang chen po'i gnas lugs kyis/ yang dag lta ba gtan la phebs// ma rig 'khrul pa'i byung tshul gyis// sems can sangs rgyas ngang du shar// 'khrul pa log pa'i grol tshul gyis// gdos bcas yul las grol ba ni// rang dngas dag pa chen por gsal// sha khrag lus las grol ba ni// rin chen gsang ba'i spubs su gsal// dran rtog sems las grol ba ni// rig pa rang dngas chen por gsal// thig le rang dngas bcu gnyis kyis// dus bzhi snang bas rim par phye// de bzhin gshegs pa'i chos lnga yis// ma bskyod mkha' la de bzhin gshegs// byang chub sems dpa'i chos drug gis// yul sems lus dag byang chub sku// nges pa'i don la bdag cag 'dud// ces bstod nas bcom ldan 'das kyi gsungs pa la mngon par bstod do// rdzogs pa chen po thig le gsang ba'i nges rgyud rdzogs so//// </text>
</item>

<item><p>227</p><section>1</section>
<text>rgya gar skad du/ badzra rAk+Sha sa tIk+Shata badzra tuN+DI tan+t+ra nA ma/ bod skad du/ rdo rjai srin po rno ba rdo rje mchu can gyi rgyud ces bya ba/ rgyud thams cad kyi snying po 'khor ba dong sprug chen po'i rgyud/ he ru ka nag po chen po thor tshugs gcig pa la phyag 'tshal lo// rdo rje sems dpa'i zhal chems/ sangs rgyas 'od dpag med pa'i sku rten du bzhag pa/ chos nyid rang snang gi nam mkha' la/ rin po che gser gyi glegs bam la/ baiDUr+ya zhun mas rang nan du bris te/ mdun gyi nam mkha' la babs so// de nas byang chub sems dpa' sems dpa' chen pos/ sangs rgyas mi g.yo ba 'od kyi phung po la brkyang phyag phul te/ yan lag lnga sa la btsugs te/ yi dam gyi lha la gsol ba btab ste gzigs pas/ rgyud thams cad kyi snying po yang gsang byung ba'i rgyud/ sman gyi rgyal po dur byid lta bu/ chos chen po gsang ba rmad du byung ba/ chos thams cad kyi zug rngu rab tu phye ba/ rdo rje srin po 'brug gi sgra sgrogs pa/ gcan gzan gyi rgyal po seng ge lta bu'i tshig gi le'u bdun gyis rdo rje 'chang gi gral thob par byed pa/ badzra kro ta ha ya g+h+ri wa/ d+harma rat+na sarba pa pam// ma nga la a si al ag de nas khro bo'i rgyal po chen pos/ tshig le'u dang pos rgyal po'i pho brang mes bsreg par bstan/ gnyis pas 'dzam bu gling gi grong khyer chen po bzhi gzhom par bstan/ gsum pas 'gro ba rigs drug gi sems can thams cad kyi srog bcad par bstan/ bzhi pas ri bo thams cad khyur mid du bza' bar bstan/ lnga pas nyi zla gos su gon par bstan/ drug pas dam chos thams cad chu bo chen po la dbo bar bstan/ bdun pas sangs rgyas thams cad dur du gzhug par bstan no// a a/ gdod cig gsang ba'i bdag po ngas// khyed la legs par bstan par bya// badzra sa twa g+hu ru pa la pra be sha ya/ ma rig mun pa'i kha 'byed nyi ma'i 'od po che// kun la snyoms pa'i zer ldan byams thugs can// dpag bsam shing bzhin zad med yid bzhin gter// dgos dgu phun sum tshogs pa'i srid gsum gnyen// thugs rje'i zhags pas rigs drug sems can 'ching// 'gro ba 'dam nas 'dren mdzad lcags kyu can// sems kyi mun pa kha 'byed rtsal mnga' ba// sgo gsum dang bas phyag 'tshal sems dang ye shes dbye// sems dang ye shes gnyis kyi khyad par bstan pa yang// sems ni chu dang 'dra ste thams cad sdud// ye shes me dang 'dra ste thams cad bsreg/ chu yis ljan ljin len byed bsreg pa min// me yis ljan ljin sreg byed sdud pa min// me yis sbur bsreg chags par byaid mi srid// chu yis sbur sdud bsreg par byed mi srid// de bzhin sems kyis dge sdig bag chags sdud// ye shes me yis rnam rtog bag chags </text>
</item>

<item><p>228</p><section>1</section>
<text>bsreg/ sems kyis bag chags rnam 'phel bsreg mi nus// ye shes bag chags bsregs nas slar mi skye// chu yis sbur sdud gzhan dang 'grogs par byed// me ni me nyid sreg byed 'grogs pa med// de bzhin sems ni rnam rtog bag chags 'grogs// ye shes bag chags bsregs nas slar mi 'grogs// ci ltar me yi rtse mo la// sbrang bu 'du ru ga la rung// de bzhin sangs rgyas ye shes sgrib med la// nyon mongs bag chags 'du ru ga la rung// des na sems ni rnam rtog bag chags bslad// ye shes bag chags bral ba'i rig pa'o// sems dang ye shes dbye ba'i thabs bstan pa'o//// lag na rdo rje khyod nyon cig/ rnal 'byor stong pa'i ngang gnas pas// mu stegs 'khrul pa'i lam dang 'dra// sangs rgyas lus kyi rgyan bzang ba// ye shes lus can dri ma med// nga la 'dun na ye sangs rgyas// ya tha rgyal ba'i 'jig rten nas// ma tha dmyal ba'i gnas yan chad// rig pa'i ye shes rang ngo ma bcos lhun gyis grub la btsal du ye nas med/ khro bo'i rgyal po 'jigs pa'i gzugs// 'khor ba'i khrag zhag 'thung ba po// nyon mongs skyed pa'i chos rnams ni// rang byung ye shes bdag med sku// mi gnas shes rab pha rol phyin// thugs rje sprul sku'i zhing khams kyang// skye med dag pa'i klong du 'das// ngo bo nyid kyi snang ba yang// mi gnas ye shes klong du 'dus// ci ltar gling bzhi'i rgyal po yang// bsod nams longs spyod mtha' klas kyang// bram ze gdug pa'i dmod pa yis// ci ltar brlag par 'gyur ba bzhin// 'khor ba'i bag chags sbyang dka' ba// snying po don gyi bcud mthong na// skad cig gsum la grol bar 'gyur// zhes 'khor ba dong sprug chen po'i rgyud las/ rgyal po'i pho brang me yis sreg pa'i le'u ste dang po'o//// de nas bcom ldan 'das rdo rje chen po des/ brtul zhugs kyi ting nge 'dzin la snyoms par zhugs so// de nas gsang ba'i bdag pos zhus pa/ kye kye bcom ldan rdo rje 'chang// brtul zhugs kyi ting nge 'dzin las bzhengs la// bshig par dka' ba'i grong khyer chen po bzhi// thabs mkhas thugs rje rdzu 'phrul stobs ldan pas// sangs rgyas zhing du yang dag bsgral ba'i phyir// lag na rdo rje bdag la bstan du gsol// de nas bcom ldan 'das brtul zhugs kyi ting nge 'dzin las bzhengs te/ gsang ba'i bdag po khyod nyon cig/ badzra na pa ni Sh+Tho bas lha Na b+ha/ sIn d+ha rI kher rga tsa d+ha ri/ sIng g+ha mA/ kun bzang zhal ni phyogs bcu kun tu gzigs// yum gyi b+ha ga bde klong gcig tu 'khyil// gnyis med bde bas thams cad yongs su khyab// de nyid las byung sku gsum sems kyi ngang// dug lnga ma bskyed chos kyi </text>
</item>

<item><p>229</p><section>1</section>
<text>dbyings su bkod// nyon mongs ma spangs 'dam gyi phur pa 'dra// pad+ma'i spyan ldan skyon med dag pa'i sku// de dbang gyur nas sangs rgyas pa// rdzogs pa'i bde chen ngo bo la// ngang du nyon mongs gcod pa'o// ma bcos mkha' 'dra lhun rdzogs te// nam mkha'i ngang las g.yos pa med// kye gsang ba'i bdag po mkhyen pas gzigs pa/ 'dzam bu'i gling na kun bzang zhal so sor gzigs pa ste/ tshad med pa la gzigs pa ste/ rang rig pa'i ye shes la gzigs snang rnam par dag pas/ gdul bya'i zhing khams kho na'o// lag na rdo rje khyod nyon cig/ ma 'ongs pa'i sems can gyi don du 'di skad smros shig/ sems kyis lon bya/ dran rtog sna gzhil/ dbang po sngon bcad/ snang ba'i ngo sprad/ ye shes ngos bzung rtogs pa'i rjes bcad/ 'khor ba gzhi bzlog/ 'gro ba rang lugs su bzhag go/ srid pa gsum ni bde ba'i gzhal yas khang/ rang byung ye shes mi rtog nyon mongs bral// nyon mongs zhing dag sku gsum lhun yis grub// dbang bskur rgyas btab sku gsum ming gis mtshon// cha lugs phyag rgya ma lus sku la rdzogs// sku bstan yig 'bru 'od zer phyogs bcur 'phros// gsal ba'i 'jig rten grags pas dbang du 'dus// shin tu dkon pa'i chos nyid zab mo'i yul shes shing// mya ngan 'das la mi gnas 'khor la mi gnas na// byang chub sems dpa' de ni yongs su mya ngan 'da' bar 'gyur// zhes 'khor ba dong sprug chen po'i rgyud las/ 'dzam bu'i gling gi grong kher chen po bzhi gzhom par bstan pa'i le'u ste gnyis pa'o//// de nas ye shes kyi mgon po chen po nyid snying rje med pa'i ting nge 'dzin la snyoms par zhugs so// de'i drung na gsang ba'i bdag po nyid phyag spyi bor thal mo sbyar nas/ zhabs kyi pus mo sa la btsugs te gsol pa/ bcom ldan 'das mgon po 'od dpag med/ snying rje rab tu mi gnas pa'i ting nge 'dzin las bzhengs shig khams gsum gyi sems can ni nad pa lta bu ste/ sangs rgyas kyi sa nas sangs rgyas kyi zhing du bsgral ba'i thabs bstan du gsol/ de nas bcom ldan 'das kyis bka' stsal pa/ gsang ba'i bdag po nyon cig/ skye shi med par srog 'dzin par 'dod na/ mi 'gyur ba rdo rje'i sku longs shig/ ma nu+u sarba tsit+ta e ka ma ra na hU~M a/ lag na rdo rje zhus pa legs so// thog ma rang bzhin lhun gyis grub pa'i mgon po 'od mi 'gyur ba nyid/ sdig pa'i 'gran zla med par 'khor bar ltung ba de nyid rang gi ngo bor ma shes pa lhan cig gnas pa'i ma rig pa'o// lhan cig gnas pa'i ma rig pa rang gzugs kyi sku mi snang bas mthong ba'i yul la shes pa'i rig pa ma shor ro// de las kun tu brtags pa'i ma </text>
</item>

<item><p>230</p><section>1</section>
<text>rig pa byung ngo// rigs kyi bu de'i tshe de'i dus na/ sangs rgyas mar me mdzad stong gi gtsug phud rin po che ngas/ dgye ba'i grogs med pa'i mthong ba'i yul la shes pa'i rig pa skad cig mas shes so// nga rang byung gi gzhi la 'khrul pa med pa'i phyir/ de'i tshe de'i dus na rtogs pa khyad par du gyur pa'o// rigs kyi bu de bzhin du rtogs pa'i don thugs su+u ma chud par/ rtsol ba'i bsam pas sangs rgyas na/ rang byung gi ye shes rdzun par 'gyur ro// rigs kyi bu sangs rgyas kyi bden pa ni gar sbyin la sbrang 'dab chags pa lta bu mi gtong na sems can gyi bsam pas ci ste bzung/ de lta bas na byang chub kyi sems mun sel bde ba'i sku la rig pa'i sku ngo sprad pas snang srid gsal bar shar ro// don gyi ngo sprad pas/ tshig dang yi ger 'brel lo// yul chos nyid la ngo sprad pas/ snang ba rang bzhin med de/ me long lta bu'i ye shes so// kye gsang ba'i bdag po/ byang chub kyi sems rang rig pa'i klong la khyab gdal 'ub chub spyi sdud don klong/ phug rdugs 'byams las nyag gcig go/ 'khor ba dong sprug chen po'i rgyud las/ khams gsum gyi sems can bsad par bstan pa'i le'u ste gsum pa'o//// de nas yang bcom ldan 'das thugs rje chen po dang ldan pa/ thabs mkhas pa/ med bzhin du snang ba/ nad thams cad sel bar byed pa khro bo chen po bdud rtsi 'khyil ba nyid chos nyid rnam par dag pa'i ting nge 'dzin la snyoms par zhugs so// de'i tshe de'i dus su gsang ba'i bdag po lag na rdo rjes zhabs gnyis kyis nyi ma dang zla ba brdzis te/ rdo rje 'bar ba tshangs pa'i 'jig rten la thug par gsor zhing/ zhal bgrad mche ba gtsigs smin ma dpral bar bsdus te/ kwa'i thugs rje chen po chos nyid kyi dgongs pa la ma mnal bar bzhengs shig khams gsum gyi sems can thams cad ni bsgral bar mi nus na/ 'jig rten gyi khams stongs shing zad par ci ste mchi/ bdag gis ma shes ma 'tshal to// 'jig rten gyi khams zad cing ma stongs na/ sangs rgyas kyi bden pa yang zad cing nub par 'gyur ro// zhes smras pa dang/ bcom ldan 'das kyis bka' stsal pa/ lag na rdo rje ha cang khro ba'i sems dang ma ldan par drung du 'khod ces bka' stsal to// yul ma dag pa'i 'jig rten dang/ dag pa'i 'jig rten gnyis 'das pa na/ rang bzhin rnam par dag pa rgyan ma bkod par snang ba zhes bya ba yod kyis/ der khyod kyis seng ge'i 'gro stangs kyis song la/ glang po che'i lta stangs kyis ltos shig/ 'jig rten gyi khams zad cing stongs pa la lta ci smos kyi/ lag na rdo rje nyid tshig bla dgas so// de nas lag na rdo rjes seng ge'i lta stangs kyis bltas pas/ de ma thag tu ye shes rgyan ma bkod par snang </text>
</item>

<item><p>231</p><section>1</section>
<text>bar mthong ngo// glang po che'i lta stangs kyis bltas pas/ 'khor ba thams cad zad cing stongs so// kwa'i he lag na rdo rje khyod nyon cig khro bo bdud rtsi 'khyil pa yis/ 'jig rten khams ni brngub par bya'o// a ham kA d+ha sha pA rI swAM nyahag+ha/ a b+ha ra sa trA thA/ byang chub kyi sems rang byung gi rdzogs ma chags bde 'gro gcod byed sta re/ drang srong kha la me 'bar snang srid rgyas btab/ gnam sa lto sbyar/ ri bo til 'brur btsud/ rgya mtsho rgyal mtshan gyi rtse la btags/ byang chub sems dpa' bran khol du btsud/ dper na bran gyis rgyal po mchod pa ltar/ bde gshegs kun gyis bdag mchod pas// chu bran rgya mtshor 'dus pa'i tshul// rigs kyi bu khyod sdug bsngal bar ma byed cig/ snod bcud a tir 'dus pas snang srid phyags mas btab// mnyam nyid don rtogs thams cad bde la bkod// snang ba stong thim ri bo khyur mid byas// stong la ma chags 'khor ba'i gdos thag bcad// nyon mongs zhing dag rgya mtsho hub kyis btab// sdug bsngal rtsad bcad bde ba chen po'i sku// thams cad yongs rdzogs gcig ste nyag gcig ma// dug gsum dug lnga sku gsum ye shes lnga// lnga nyid bde chen thig le chen po gcig/ gcig la kun rdzogs tha snyad rnam par dag/ thig le nyag gcig rang byung ye shes sku// rnam dag pad+ma dbyings kyi dkyil 'khor na// 'du 'bral med pa'i gsal ba'i mkha' la snyoms// bya btsal med pa'i bde ba chen po'i sku// gar yang thogs med 'brug gi sgra ltar sgrogs// glang chen 'gros ltar 'gyur med gcig pu pa// rus sbal gab pa'i tshul du rtag gnas pa// btsal med bya bral zin pa'i yul la gnas// zin pa med pa'i sdug bsngal nad sel ba// rgya mtsho'i gting na gser gyi pha bong 'dra// bde dang sdug bsngal rgyu mthun bde gnas pa// rin chen gser la nor bu phyag rgya'i tshul// bsgom dang bsgom bya gnyis med don rtogs na// so mang ral gri til mar ngar btab 'dra// dge sdig gnyis med don rtogs na// man shel sku ltar rang gi rgyud dag pas// dpe don rtags dang gsum gyis tshad ldan pas// rdo rje lta bu'i ting 'dzin thob pa yin// lung gi rgyal po rig pa'i khu byug ltos// zin pas rtsol ba'i nad spangs te// lhun gyis gnas par bzhag pa yin// a ti rang sar gnas pa'i lung// rgyal tshab chen po bde ba'i bka'// bsgrub med rtsal sprug smon pa med pa yi// byar med lhun rdzogs snga ma de bzhin nyid// rtog dpyod rnam dag gnyis med chos dbyings la// log rtog byings pa'i spyod pas ci zhig bslu// sangs rgyas dgongs pa ye nas gnas pa la// da lta nga la gnas par byar med de// byang sems bsgom pa chu bo'i klung 'byams nas// bsgom dang </text>
</item>

<item><p>232</p><section>1</section>
<text>bsgom par bya ba gnyis med na// don dam nga la bden par bzhag pa ni// chu bo klung 'byams dgongs pas zin pa yin// rgyun gyi ting 'dzin yengs bral med par ma shes na/ khyung chen gshog rdzogs bka' 'di dang du longs// mi g.yo rang bzhin gnas pas smang sbyang byung cen ma byas na// mtho ris bgrod pa'i lam des nyon mongs zin par 'gyur// lam med lam du 'jug pa rnams kyi nad che ba// phyin par 'dod pas ri dgas smin rgyu bsnyeg pa 'dra// bsnyeg pa'i yul med 'jig rten gsum las yongs mi 'byung// chos las 'das pa'i sku ngo ma shes na// nam mkha' che lung nges pa las// rang gi mthu yis rig pa las// chos 'di gzhan las 'byung bar mi 'gyur zhes// rgyud thams cad kyi snying po yin pa'i phyir ro// 'khor ba dong sprugs kyi rgyud ces bya ba/ lung thams cad dang mi 'gal ba'i phyir/ lung gi che bas yid ches pa'o// 'khor ba dong sprugs chen po'i rgyud las/ snang srid khyur mid du za ba'i le'u ste bzhi pa'o//// de nas bcom ldan 'das khams gsum rnam par rgyal ba zhes bya ba/ 'od phung stug po'i ting nge 'dzin la snyoms par zhugs so// yang gsang ba'i bdag pos zhus pa/ bcom ldan 'das 'od dpag tu med pa'i ting nge 'dzin las bzhengs shig/ yang dag par rdzogs pa'i sangs rgyas la 'od zer dpag tu med pa 'byung ba 'di ci'i rgyu ci'i rkyen/ ngas khams gsum gyi sems can la ci ltar 'od zer gyi phung po 'byung ba bstan par bya/ zhes zhus par/ bcom ldan 'das khams gsum rnam par rgyal ba'i 'od phung gi ting nge 'dzin las bzhengs te zhal 'dzum pa mdzad nas/ gsang ba'i bdag po khyod kyis dri ba dris pa legs so// yang dag par rdzogs pa'i sangs rgyas la/ ye shes lnga'i rtsal ma 'gags pas 'od zer gyi phung por gnas so// 'byung ba chen po lnga la ma btsal bar grub pas yongs la khyab par gnas so// rigs kyi bu gang gis mngon par sangs rgyas pa'i tshe/ phyi'i 'byung ba lnga snang byed kyi sgron ma la 'dus so// rang gi 'byung ba lnga rig pa'i sgron ma la 'dus so// snang byed kyi sgron ma rig pa la 'dus pa'i dus na/ ye shes kyi nyi ma rang la snang ste/ dus rtag tu lhang nge lhan ne nyin mo dang mtshan mor ma yin no// de bzhin du bde bar gshegs pa thams cad lha dang lha mo nam mkha'i ri mo la sogs te/ 'od thams cad dang po byung yang rang rig pa las 'byung ngo// tha ma yang rang rig pa la 'dus so// nam mkha' che lung nges pa las kyang/ de la phyogs kyi 'od 'dus pa// phyogs bzhi mtshams dang bla 'og grub// ma nges kha dog sna tshogs las// rigs kyi khyad par mngon par snang// zhes gsungs so// kyai gsang ba'i bdag po go bar </text>
</item>

<item><p>233</p><section>1</section>
<text>dka' ba'i tshig 'di yid la zung zhig/ ma hA da nyan 'a sarba ru lha a ta/ da nyan a yu 'a d+ha Ta/ badzra ba d+ha du/ de nas bcom ldan 'das dgyes pa chen po/ lag na rdo rje che/ stobs kyis pha rol dpung 'joms pa// sku mdog nag cing 'jigs pa che// gzugs che yan lag rags pa ste/ khro gnyer bzhin mi sdug pa'o// phyag mtshan rdo rje 'bar ba yis// 'jig rten khams kun 'joms par byed// ye shes me dpung chen po yis// srid pa gsum yang bsreg par byaid// hUM dang phaT kyi sgra sgrogs pas// gdug pa thams cad dpa' yang bkong// bdud dang mu stegs dbang du sdud// 'gro ba'i mgon po de bzhin gshegs// bka' ni nyon cig rdo rje 'chang/ khams gsum dpa' gang ma gyur na rdo rje don med dam/ nga yi bka' 'di rdzun nam ni// nyon cig ltos shig rdo rje 'chang// 'jig rten khams ni 'khrugs par byed// rdo rje lan cig gsor ba yis// bdud dang srin po khrag tu skyug/ rdo rje lan gsum gsor ba yis// rdo rje 'chang chen gan sbub 'gyel// snying 'dar lus zhum ba spu gzings// bcom ldan 'das kyis bka' stsal pa// lag na rdo rje rigs gser 'phreng// stobs bcus pha rol dpung 'joms pa// nga la khro ba'i sems ci bgyi// bdud dang srin po mi ma yin// snying rje med par tshar chod cig/ lag na rdo rje khros pa yis// lan cig rdo rje gsor ba yis// bdud dang srin po mi ma yin// gan sbub snying 'dar khrag skyugs shing// ci bgyi'i bka' nyan gsung sdod de 'bangs su mchis nas lag na rdo rje mi bzad par shin tu 'jigs skrag nas/ bcom ldan 'das thugs rjai chen po dang ldan pa/ bdag cag bskyab tu gsol/ bdag cag gi srog mi gzhom du gsol/ lag na rdo rjes smras pa bzhin rjes su bgyid do// de nas bcom ldan 'das kyis bka' stsal pa/ lag na rdo rje ha cang yang khro bor ma gyur cig/ ngas phyogs bcu dus gsum gyi sangs rgyas thams cad bde ba skad cig ma la 'god par nus kyis/ bdud dang srin po'i yid bde ba la 'god par byas so// phyi snod kyi 'jig rten 'byung ba lngas bsdus pa yang sangs rgyas kyi zhing yongs su dag par byin gyis brlabs zin gyis/ nang bcud kyis bsdus pa 'gro ba rigs drug gi sems can thams cad kyang ngas byin gyis brlabs pas/ khyed sdug bsngal bar ma byed cig/ ces bka' stsal to// de nas bcom ldan 'das mnyam pa'i ting nge 'dzin la snyoms par zhugs so// zhes 'khor ba dong sprug chen po'i rgyud las/ nyi zla gos su gon pa dang lag na rdo rjes bdud btul ba'i le'u ste lnga pa'o//// de nas bcom ldan rdo rje 'chang// thog ma rang bzhin lhun gyis grub// rgyu rkyen med par mya ngan 'das// chos </text>
</item>

<item><p>234</p><section>1</section>
<text>med shes rab rang byung bas// mi gnas rdo rje snying po'i sku// bya btsal med par bde gnas pas// nga ni rang byung ye shes yin// tshig dang yi ges nga ma bskyed// nam mkha'i klong nas rang byung bas// mi gnas bde ldan phun sum tshogs// chos kyis yang dag don brjod du// snying po dag pa'i klong nas bshad// kye gsang ba'i bdag po rang byung gi ye shes bya ba bab kyis grub pa las/ byas pa'i chos ka nas med do// pradz+nyA pA ra mi tA sarba b+ha ra ni A pA rA 'bu thA yA+o/ de nas bcom ldan rdo rje 'chang// rtsol ba'i sdug bsngal chos yin gyi// chos la gnas par mi bya'o// bde ba chen po'i sku mnga' bas// ma btsa' bzhag na rdo rje'i sku// 'gyur ba med pa'i sku mnga' bas// bya btsal med pa ye shes sku// sna tshogs dag pa'i sku mnga' bas// ma bslad bzhag na ye shes sku// sna tshogs 'byung ba'i sku mnga' bas// ma bkag bzhag na rang byung sku// snying po gdod nas dag pa la// chos spyaud bcu yis sangs mi rgya// ma btsal lhun gyis grub pa la// yon tan bcu yis gsal du med// bka' lung phyi mor rang shar bas// chos kyis shes rab bskyed du med// sangs rgyas chos las ma byung bas// rgyud lung man ngag nga yi dug/ kyai gsang ba'i bdag po chos las 'das pa'i sku ngo ma shes na/ rang gi rig pa la dris shig/ de mtshon pa'i dpe ngo ma shes na/ rdo rje sems dpa'i me long la dris shig/ sangs rgyas sku rang la gnas pa'i rtags ngo ma shes na byang chub sems kyi sgron ma la ltos shig/ kye sems dpa' chen po mtshon pa'i byang chub chos yin kyang/ rtogs pa'i blta ba rang rig pa'i ye shes kho na'o// phyogs bcu dus gsum gyi sangs rgyas thams cad kyang/ chos las 'das pa'i sku snying po byang chub la 'du 'bral med par dag par gnas so// rigs kyi bu chos thams cad chos nyid rgya mtsho dang 'dra ba'i ngang du bya btsal med par stims shig/ ces rdo rje 'chang gis bka' stsal to// 'khor ba dong sprug chen po'i rgyud las/ dam pa'i chos rgya mtsho chen por dbab pa'i le'u ste drug pa'o//// de nas bcom ldan 'das kyis gsang ba bla na med pa'i ting nge 'dzin la snyoms par zhugs so// de'i tshe de'i dus su gsang ba'i bdag po lag na rdo rjes bcom ldan 'das la gsol pa/ bcom ldan 'das gsang ba bla na med pa'i ting nge 'dzin las bzhengs shig/ ngas phyogs bcu dus gsum gyi sangs rgyas thams cad kyi sku dang gsung dang thugs rdo rje bla ma chen po mtha' gang la bskyal/ sangs rgyas thams cad kyi dgongs pa'i mtha' gar gtugs/ khams gsum sems can thams cad 'khor ba ru log pa'i dus su rang re'i zhing khams gcig gam tha dad/ lung rgyud man ngag gi mtha' </text>
</item>

<item><p>235</p><section>1</section>
<text>gar bskyal/ khams gsum 'khor ba'i 'dam rdzab zhing gang la sbyang/ sems can gyi sdug bsngal bye brag thugs rje chen po'i rtsal gang la sbyar/ sangs rgyas mya ngan las ma 'das kyi bar du/ dgongs pa'i mtha' ci tsam la bzhag/ mya ngan las 'das nas mthar thug pa'i sa gang du bzhag/ ces zhus pas/ lag na rdo rje khyod nyon cig/ sku gsung thugs rdo rje bla ma chen po'i mtha'/ sangs rgyas thams cad kyi mes po sangs rgyas nyag gcig tu bskyal lo// sangs rgyas thams cad kyi dgongs pa ni rang rig pa'i ye shes su gtugs so// 'khor ba ru log pa'i dus su mar me'i sdong bu la mar me brten pa'i tshul du zhing khams gcig go/ rgyud lung man ngag gi mtha' ni brjod bya dang rjod byed med par bskyal lo// 'khor ba'i 'dam rdzab ni rnam par dag pa'i zhing bde ba chen po la 'god par snang bar sbyang ngo// sems can gyi sdug bsngal ni/ rig pa'i rtsal ma 'gags par sbyar ro// sangs rgyas mya ngan las ma 'das kyi bar du/ sgyu ma lta bu'i sku 'ja' tshon lta bu la mthong ba'i yul nyams su myang bar bya'o// mya ngan las 'das nas mi gnas pa'i ye shes chen por gzhag go/ zhes 'khor ba dong sprug chen po'i rgyud las/ sangs rgyas dur du gzhug pa'i le'u ste bdun pa'o//// rdzogs so/// mkhas pa'i mkhas pa slob dpon bi ma las// dka' dang bsdos nas don gyi man ngag btsal// rdo rje gdan nas shrI sing has gnang// rang gi rgyud sbyangs 'gro ba'i don byas nas// sangs rgyas thugs kyi dgongs pa ma nor rgyud// thugs kyi klong nas 'bru gsum spros pa ni// byang chub sems dpa' re re'i rgyud du bzhag/ rgyud kyi snying po man ngag gzer bzhi po// sde dang tshogs su bcad nas rgya yis btab// 'chi med bdud rtsi thig le nyag gcig po// rdo rje gdan gyi 'og nas bzhes pa 'di// spu rgyal btsan po'i don du shrI sing has gnang ba sku drin che// bod kyi rgyal khams chos lugs ngan pas slar la gter du sbas so// zhes gsungs so// bi ma las gdams so// sbas rgya a+thi+-i//// </text>
</item>

<item><p>236</p><section>1</section>
<text>rgya gar skad du/ rat+na b+ha bAn+ta rA lo ka tan+t+ra/ bod skad du/ rin po che srid pa bar ma do snang ba'i rgyud/ bcom ldan 'das rang snang kun tu bzang po la phyag 'tshal lo// dus bzhi mnyam par gcig par snang ba'i dus// rgyu rkyen ma bskyed ye shes snang ba'i dus// lus sems gnyis po tha dad snang ba'i dus// rang gi rnam rtog dbugs la brten pa'i dus// 'khor 'das gcig par snang ba'i dus// chos sku skye med rang bzhin grub pa'i gnas// ye shes ma skyes rig pa stong pa'i gnas// lus dang sems gnyis srid par snang ba'i gnas// snang ba thogs med spyod yul ston pa'i gnas// 'khor ba'i rgyud 'das snang ba'i gnas// chos sku'i snying po brjod med ston pa dang// ye shes snying po mi brjod ston pa dang// lus kyi snang tshul sems kyi ston pa dang// dbugs kyi rnam rtog snang ba'i ston pa dang// 'khor ba'i lam dang mya ngan 'das pa'i lam ston pa'o// rang byung chos sku ma 'gags 'khor de dang// rang byung ye shes 'gags med 'khor nyid dang// lus kyi 'khor dang sems kyi 'khor nyid dang// blags kyi rnam rtog lam tshol 'khor nyid dang// tha mi dad par gcig snang 'khor nyid do// rang byung ye shes mi brjod bstan pa dang// ming dang brda' ru byung ba'i bstan pa dang// brjod pa'i ngag med sems brjod bstan pa dang// brjod med mi brjod dbyer med bstan pa'o// gleng gzhi'i le'u ste dang po'o//// sdud pa'i gsang bdag rdo rje sems dpa' yis// ston pa'i ston pa kun tu bzang po la// lus med lus su grub pa sems can lus// dang po lus 'di rgyu nyid ci las byung// bar du bskyed lugs ji ltar byung// tha mar lus kyi 'bras bu 'khrul pa ci ltar rgyas// ston pa'i ston pa kun tu bzang po yis// dang po lus med lus kyi rgyu 'di ni// rang byung ye shes ma 'gags dag las byung// bar du lus kyi rgyu 'di ni// ye shes gzugs kyi yon tan las// zer gyi yan lag 'od snang lus// thog mar lus kyi rgyu 'di ni// rgyu yi lus dang rkyen gyi lus// rgyu yi lus ni rnam gnyis te// rang gi rgyu dang tshogs pa'i rgyu// rang gi rgyu yi lus la yang// rig pa 'gags med 'od kyi lus// rkyen gyi lus la rnam gnyis te// 'dun pa'i sgo nas lus btsal te// bzang ngan med pa'i lus ngag la// thob pa'i 'du shes skyes pa yis// 'dun pa'i sems kyis btsal te 'dug/ rgyu mthun snang bas pha mar mthong// pha yi rdo rje'i byang sems las// rang gi lus de'i rgyu ru mthong// ma yi rin chen pad+ma las// gnas kyi sgo nas bskyed byar mthong// bskyed rgyu bskyed bya gnyis snang las// rang gi lus de grub par mthong// mthong ba'i 'dun pas snang ba'i lus btsal nas/ khu ba khrag </text>
</item>

<item><p>237</p><section>1</section>
<text>las lus nyid mthong// mthong ba'i shes pa brtas pa'i bag chags kyis// bag chags rang snang lus de bskyed par snang// snang ba'i shes pas dngos su yod par grub// nar nar nur nur nus pas lus nyid bskyed par gnas// ltar ltar ltur ltur lus kyi gzhi ru grub// gar gar gor gor lus kyi dngos por chags// sdud pa'i lte bar dri za lte 'khor lus// dbang po yan lag tshang ba'i lus su gnas// lus su smin pa'i 'bras bu sdug bsngal bcu gnyis myong// dogs pa'i sdug bsngal nyi med dmyal bar 'dra// dbang po yan lag sdug bsngal khyad par re// rnam shes dbang po sdug bsngal lhag pa re// 'dun pa'i 'dod chags dag gis lus nyid grub// pha la zhe sdang skye zhing ma la 'dod chags skye// rig pa pho yi lus su grub pa'i rtags// ma la zhe sdang skye zhing pha la 'dod chags skye// rig pa mo yi lus su grub pa'i rtags// lus nyid mthon po mngon du rgyas pa na// 'khrul pa ma rig bzhi brgya rtsa bzhi rgyas// 'khrul pa bzhi brgya rtsa bzhi las// sdug bsngal bzhi brgya rtsa bzhi byung// sems can lus su grub pa bstan pa'i le'u ste gnyis pa'o//// sdud pa'i gsang bdag rdo rje sems dpa' yis// ston pa'i ston pa kun tu bzang po la// sems can lus su grub pa la// ye shes kyis ni bzlog pa dang// ye shes nyid lus thob pa ci lta bu// ston pa'i ston pa kun tu bzang po yis// ye shes lus nyid thob pa'i dngos po ni// ye shes la yang rnam gnyis te// rig pa'i ye shes lus dag dang// rig med ye shes lus dag go/ rig pa'i ye shes lus kyi dngos po ni// chos rnams thams cad nam mkha'i ngang du rig/ lus kyi dngos po shing bal 'dab bas yang// sems can lus la sangs rgyas dgongs pa can// tha mal pa yi lus nyid bzlog par byed// ye shes snying po ma 'gags 'gag med lus// longs spyod rdzogs sku'i mtshan dang dpe byad gsal// ma 'gags mi g.yo thogs pa med pa'i sku// brjod med mi brjod g.yos pa med pa'i ngang// lus nyid snang bas byang sems grol ba sel// shes bya'i sgrib pa gting dpag dka' phra mo// sku nyid snang ba tsam gyis sel bar byed// thogs med 'od kyi lus su grub pa ste// thogs bcas lus kyi snang ba bzlog par 'byed// rig med ye shes snying po'i lus de ni// ye shes snying po 'gag med 'gag pa med// yul dang yul can gnyis su mi rig cing// mtshan ma rnam rtog gnyis su rig pa med// rig med lus de chos nyid nam mkha' 'dra// chos nyid nam mkha' gzugs su grub pa med// gzugs su ma grub dngos por thogs pa med// ye shes rang dbang chen po'i lus su grub pa yin// gzhan la mi ltos khyad </text>
</item>

<item><p>238</p><section>1</section>
<text>par chen po'i lus// rang gi lus de rang gi dbang thob po// rgyu rkyen bral ba'i lus su grub pa yin// sems can lus de ye shes lus su grub pa'o// ye shes lus nyid grub pa'i yon tan ni// lus deng rgas dang na ba med par 'ong// lus de yang zhing bcos su btub par 'ong// shi ba med cing ye shes 'pho 'jug shes// dmigs pa'i lus med lus de cir yang snang// sems can lus de rkyen gyis bsgrub par yod// ye shes lus de rgyu rkyen bral ba'i lus// gzugs med nam mkha'i lus kyis bzlog par byed// gzugs khams 'od las grub pa'i dngos po de// gzugs de thogs med ye shes 'od kyis bzlog/ lus med lus de lus kyi mchog chen po// lus kyi mtha' nyid rtogs pas lus kun rtog/ gzugs su bzung ba'i lus de 'khrul lus so// sangs rgyas kun gyi rtogs pa'i lus chen po// sems can lus kyi ye shes ma 'khrul par bstan pa'i le'u ste gsum pa'o//// sdud pa'i gsang bdag rdo rje sems dpa' yis// ston pa'i ston pa kun tu bzang po la// sems can lus su grub pa thams cad la// mi rtag 'chi ba'i lus de snang tshul gang// ston pa'i ston pa kun tu bzang po yis// sems can lus su grub pa thams cad la// rgyu dang rkyen gyis bskyed pa yin pas na// rgyu yi nus pa zad pas 'chi bar snang// nus pa zad pa'i rtags ni 'di rnams 'byung// 'byung ba lnga yis bskyed pa'i lus yin pas// sa yi nus pa zad pas skam por snang// chu yi nus pa zad pas lci bar 'ong// me yi nus pa zad pas grang bar 'ong// rlung gi nus pa zad pas ldang mi nus// nam mkha'i nus pa zad pas bkrag mdangs nyams// 'chi ba lta bu'i snang ba 'byung ba yin// dge sdig byas pa'i 'chi ba'i snang ba gang// dge ba byas pa'i snang ba 'di rnams 'byung// rang gi snang ba lha dang lha mo yis// 'dod yon mchod pa 'bul ba'i snang ba 'byung/ kha dog dkar po 'od dang bcas par snang// zhing khams ma lus gsal zhing yi dam gsal// bde gshegs sangs rgyas rnams kyi sras kyi dam par byed// lha dang mkha' 'gros spun dang grogs por byed// gshin rje sha za mang pos khur zhing rje bor mthong// lha srin sde brgyad bran dang g.yog por snang// dbugs kyi drod de rkang mthil nas yal nas// spyi gtsug tshangs pa'i gnas su sdud par byed// phyi yi dbugs de ring du rgyus pa las// rtog med nam mkha'i ngang la seng rtser thong// sdig pa byed pa'i 'chi ba'i snang ba de// sha za gshin rje mang po mthong ba dang// mi sdug gzugs nyid sna tshogs ston par byed// tshe srog dbugs kyis brgyal ba mi rtogs te// ngu zhing cho nge mang po 'don par byed// zhags thogs </text>
</item>

<item><p>239</p><section>1</section>
<text>mtshon thogs mang po'i gshin rje yis// da 'dong zer zhing rgyab nas phul bar byed// tsha grang dmyal ba'i sdug bsngal mang po myong bar ston// srid pa'i 'khor lo nyin bdun mtshan bdun bskor// rang gis sdug bsngal mang po zhar la snang// bskal par bsags pa'i sdug bsngal ston par byed// rigs drug snang ba thams cad ston par 'ong// rang gi mtshan ma nag por mthong// rang gis dus nas pha bos ma bos kyang// mun nag chen por rang nyid gcig pur 'khyams// srid par 'khyams pa'i sdug bsngal mang po mthong// lha srin sde brgyad sha dang khrag la za// lus kyi drod de spyi bo nas bzung nas// rkang mthil bar du drod de yal bar byed// rang gi snang ba 'khrul pas dmyal ba mthong// 'chi ba'i lus snang ba'i le'u ste bzhi pa'o//// sdud pa'i gsang bdag rdo rje sems dpa' yis// ston pa'i ston pa kun tu bzang po la// srid pa bar ma do snang ba'i lus de ci lta bu lags// ston pa'i ston pa kun tu bzang po des// byung ba'i bar do 'byung ba'i bar do dang// gnas pa'i bar do rnam pa gsum du byung// bar dor phal cher zhags ni bdun la 'byung// bdun tshe bdun la bar do thengs re 'byung// bar do rang la gnas pa'i snang tshul ni// lus kyi snang tshul sems kyi snang tshul lo// lus kyi snang tshul 'di ltar snang ba ste// dbang po kun tshang thogs med lus// sngon 'byung srid pa'i sha gzugs can// thogs med lus de thams cad 'khyams// dbugs kyi rta la rab zhon te// 'das dang ma 'ongs thams cad kun// rang gi bag chags thams cad gsal// dge sdig ci byas gsal bar snang// sngon du 'dris pa thams cad kun// gdung ba'i sems kyis gsal bar snang// 'dris pa'i yul gyis bos pa'i tshe// lam de bzhag nas mal la 'khor// sngon du ci byas rnam par gsal// 'dris pa'i dngos po brjed mi byed// rnam rtog dbugs kyi rta la zhon// kun tu 'khyams te kun tu 'khor// sa mal dus rtags med pa ru// rang gi snang ba gcig pur mthong// shin tu 'jigs pa'i gshin rje yis// sdig byed lus la gnod par byed// sdug bsngal sna tshogs myong bar byed// 'di dang phyi ma gnyis ka gsal// gsal ba'i ye shes phra mo de// ye shes gsum du 'gyur ba yin// rig pa'i ye shes chos rnams gsal// rig pa mi g.yo ye shes gsal// rig med snying po chos nyid gsal// ye shes gsum la gnas par bya'o// sems can dus na 'du shes yin// theg pa'i dus na sems nyid yin// sangs rgyas dus na ye shes yin// dbugs la brten pa'i shes pa de// phyi ru spro yang mi spro gdags// nang du rngub kyang sdog mi bskyod// rang sor gnas kyang spro mi </text>
</item>

<item><p>240</p><section>1</section>
<text>bya// phyi nang thams cad gsal ba ste// ye shes gsal ba'i rgyu yin pas// dmigs bya dmigs byed med pa ru// chos sku nam mkha'i ngang la bzhag/ thog ma med pa'i lus de ni// ming tsam med pa'i sku 'grub pas// thogs bcas lus po chos nyid thob// rang bzhin med par gzhag par bya// sna tshogs gzugs su gsal ba de// ye shes yon tan ma 'gags pas// ma 'gags 'gag pa med par bzhag/ mtshan med chos nyid mthong ba med// brda dang ming gi mthong ba ste// mthong med don dam mthong ba ste// chos nyid mthong na nam mkha' 'dra'o// bar do rang snang gi le'u ste lnga pa'o//// sdud pa'i gsang bdag rdo rje sems dpa' yis// ston pa'i ston pa kun tu bzang po la// bar do'i shes pa de dag la// bcos pa'i thabs ni ji lta bu// bar do'i shes pa de dag la// bcos pa'i thabs ni rnam gsum ste// ma chags mi g.yo bcos pa ni// longs spyod lus la ma chags pas// dmigs pa med pa'i 'bras bu thob// longs spyod la ni rnam gnyis te// dbang po lnga yi longs spyod la// chags na 'dod pa'i khams su skye// rang gi lus la chags pas ni// 'dod pa'i khams kyi lha ru skye// rang sems rang la chags pas ni// gzugs khams gnas su lus len te// zhe sdang rgyun chen drags pa na// dmyal ba'i gnas su lus len te// 'dod chags rgyun chen drags pas na// yi dwags gnas su lus len te// gti mug rgyun chen drags pa na// dud 'gro'i gnas su lus len to// nga rgyal rgyun chen drags pa na// mi yi gnas su lus len to// phrag dog rgyun chen drags pa na// lha min gnas su lus len to// le lo rgyun chen drags pa na// lha yi gnas su lus len to// ye shes g.yo ba med pa'i rtags// 'gags na longs spyod rdzogs skur skye// chos nyid mi 'gyur nam mkha' la// rang bzhin med par rtogs pa na// sangs rgyas chos sku'i snying po thob// 'chi ba dbugs kyi bar do ru// chos rnams thams cad dran mi bya// dran rtog med pa'i nam mkha' la// dmigs pa med par sing nger bzhag/ bag chags mi g.yo ye shes te// rang bzhin med par gzhag par bya// rang bzhin med par rtogs gyur na// sangs rgyas kun gyi snying po thob// chos rnams nam mkha'i snying po la// mtshan ma'i rnam rtog ci byung yang// rtog med nam mkha'i ngang du bsgom// chos rnams thams cad lta bas gcod// lus ngag spyod pa chen po de// lus kyi sdug bsngal ci byung yang// rig pa'i shes pa de dag kun// rig med dbugs kyi rta pho la// rnam rtog bcas de mkha' la bzhag/ rnam rtog skyed pa yid yin pas// yid kyi ye shes ming med bsgom// lo dang bskal pa mang po ru// nyon mongs (17)</text>
</item>

<item><p>241</p><section>1</section>
<text>bag chags mang yod kyang// bar do'i ye shes skad cig gis// gsal bas thams cad dag par byed// 'chi kha'i ye shes stobs drags na// gong gi rnam rtog nyon mongs kun// ye shes skad cig dag gis sel// 'chi kha'i ye shes stobs zhan na// lo dang bskal pa'i bag chags kun// dus de nyid du rdzogs par snang// bar do'i shes pa ye shes su bcos pa'i thabs bstan pa'i le'u ste drug pa'o//// sdud po gsang bdag rdo rje sems dpa' yis// ston pa'i ston pa kun tu bzang po la// mtho ris ngan song gar 'gro ba// dbugs dang drod kyi cha yis shes// drod dbugs brtag pa ci lta bu// ston pa'i ston pa kun tu bzang po des// mtho ris 'gro ba'i drod de ni// rkang mthil dag nas drod yal ba// srid pa chags pa'i lte ba ru/ lus kyi drod ni der 'dus na/ khyad par lha yi gnas su skye// de nas snying drod yar bsdus te// mgrin pa'i ngag gi gnas der sdud// lus kyi drod ni der 'dus na/ khyad par lha min gnas su skye// mgrin pa'i drod de yar bsdus nas// spyi bo tshangs pa'i gnas der 'dus// bsdus te 'od dang gzha' song na// phyag rgya chen po'i rgyu ru skye// mtho ris thob pa'i dbugs rtags ni// nang du sum cha rngub pa na// lha dang lha min khyad par thob// phyi ru sum gnyis spro ba na// rig pa 'dzin pa'i sa ru skye// ngan song skye ba'i drod de ni// spyi bo'i gtsug nas drod yal te// lte ba'i gnas su drod bsdus na// glen lkugs byol song gnas su skye// lte ba nas bzung drod yal te// rkang mthil gnas su drod yal na// dmyal ba'i gnas su skye bar nges// lus kyi phyi ru drod bros nas// thad khar rang rang yal ba na// bkres skom yi dwags gnas su skye// ngan song 'gro ba'i dbugs de ni// nang du sum gnyis rngub pa dang// phyi ru sum cha spro ba ni// ngan song gnas su skye bar nges// mtho ris gnas su skye ba na// chos sku rig med nam mkha' bsgom// ngan song gnas su skye ba na// ye shes rig gsal stong pa bsgom// mtho ris ngan song brtags pa'i le'u ste bdun pa'o//// sdud pa'i gsang bdag rdo rje sems dpa' yis// ston pa'i ston pa kun tu bzang po la// mtho ris ngan song rigs pa la// ngan song gnas nas 'dren pa la// phyag rgya ting 'dzin ldan pa la// dmigs pa med pa'i thugs rje yis// nyon mongs drangs shing gnas nas 'gugs// nyon mongs dbang gis skye ba sbyong ba'i thabs de gang// ston pa'i ston pa kun bzang gis// tshe 'das rigs kyi bu de yang// dri ma rus pa'i rten dag la// rin chen dar dang tshon skud kyis// legs par rigs drug snying po 'god// yi ge AHhUM phaT dag gis// rgya yis gdab ste gur chen </text>
</item>

<item><p>242</p><section>1</section>
<text>dbus// nyon mongs sbyang phyir bkug la bstim// ye shes phyag rgya kun bzang gis// thugs kyi yi ge hUM bton nas// AHyis bstim te phaT kyis spar// phaT kyi 'od zer nag po yis// nyon mongs sbyangs pas ye shes gsal// ye shes de yi byin rlabs las// byang chub sems de yi ge AH// dmigs pa med pa'i chos nyid bsgom// de yi khyad par yon tan la// nyon mongs sbyangs te ye shes gsal// rang bzhin med pa'i chos sku thob// bar do'i nyon mongs sbyong ba'i le'u ste brgyad pa'o//// sdud pa'i gsang bdag rdo rje sems dpa' yis// ston pa'i ston pa kun tu bzang po la// bar do'i sems nyid dri ma med// dag pa'i rtags ni ci zhig 'byung// ston pa'i ston pa kun tu bzang po des// dri ma dag rtags gsum 'byung ste// nyon mongs dri ma dag pa ni// byung ba'i nyon mongs dri ma dang// 'byung ba'i nyon mongs dri ma dang// byung nas gnas pa'i nyon mongs dri ma'o// byung ba'i nyon mongs dri ma ni// ma rig pa yi rgyu yin no// 'khrul dang ma 'khrul mi shes pas// ma rig pa zhes de la bya// byung ba'i ma rig pa des ni// bying ba'i shes pa skyed par byed// rang byung ye shes mi gsal bas// bar dau'i gnas su shes pa skye// 'byung ba'i nyon mongs dri ma des// nyon mongs rgod pa'i rgyu byas te// chos rnams thams cad ming du snang// ming tshig zung du 'brel ba yis// chos rnams thams cad brjod byar mthong// mthong ba'i don la blo chags pas// sna tshogs gzugs kyi snang bar byung// snang ba'i don de 'khrul pa yis// bar do sna tshogs 'khor ba las// nyin mtshan dus su lus nyid bral// 'bras bu sdug bsngal mi 'dod 'du// byung nas gnas pa'i dri ma ni// rang gnas shes pas rgyu byas te// 'bras bu rigs drug sdug bsngal myong// 'dod chags zhe sdang gti mug dang// nga rgyal phrag dog re re yis// nyon mongs stobs dang ye shes stobs// stobs kyi khyad par re re las// rang stobs rang gnas 'bras bu thob// bar do'i shes pa de dag la// nyon mongs dri ma dag pa'i rtags// 'bras bu smyag shad lcug ma tsam// dkar la 'tsher ba'i rgyu nyid 'byung// nyon mongs sgrib pa dag pa'i rtags/ kha dog dkar po 'od nyid 'byung// shes bya'i sgrib pa dag pa'i rtags// sha rI ram dang nya rI ram// gdung ni rgun 'brum tshad tsam 'byung/ kha dog smug cing mdangs che ba// byang sems 'bras bu thob pa'i rtags// gsang sngags rnal 'byor lha bsgoms pas// sku gdung ring bsrel rnam lnga 'byung// phyag rgya thob pas sku gzugs 'byung// gsung nyid thob pas sgra 'od 'byung// thugs nyid thob pas 'ja' 'od 'byung// gsang sngags 'bras bu thob pa'i rtags// 'bras bu thob pa'i rnal 'byor </text>
</item>

<item><p>243</p><section>1</section>
<text>pas// ye shes yon tan ma 'gags pas// 'bras bu thams cad thob pa'i rtags// sku gzugs kha dog ci yang snang// che chung mthe bong tsam du 'byung// 'ja' dang 'od dang khu rlangs 'byung// sgra dang na bun skar mda' 'byung// chos sku longs sku sprul sku yang// tha dad med par lhun gyis grub// nyon mongs sgrib pa dag pa'i rtags// 'bras bu mngon du 'grub rtags yin// bar do'i dri ma dag pa'i rtags kyi le'u+u ste dgu pa'o//// sdud pa'i gsang bdag rdo rje sems dpa' yis// ston pa'i ston pa kun tu bzang po la// tshe 'das lus kyi phung po la// sbyong ba'i thabs ni ci lta bu// lus de sbyangs pas ci la phan// ston pa'i ston pa kun tu bzang po yis// lus kyi phung po sbyong thabs gsum// ye shes me lhas sbyang ba dang// yig 'bru sngags kyis sbyang ba dang// chos nyid ting 'dzin gyis sbyang ba'o// ye shes me lha rnam gnyis te// dam tshig me lha ye shes me lha'o// dam tshig me lhas sbyang ba ni// chos nyid nam mkha'i rang bzhin la// rig pa ye shes chen po de'ang// 'dzin rtog med pa'i thugs nyid las// rang byung ye shes me sbar bas// rnam rtog bag chags mkha' la thim// ye shes me lhas sbyang ba ni// thog ma med pa'i dus nyid nas// skyes dang ma skyes gnyis med de// rang la gnas pa'i ye shes der// mnyam par bzhag pas lus nyid sbyangs// lus kyi rnam rtog bag chags kun// chos nyid nam mkha'i ngang la thim// 'byung ba'i me yis lus nyid bsreg/ yig 'bru sngags kyis sbyang ba ni// rkang mthil gnyis su yaM gnyis bsam// gsang ba'i sgo ru raM bsam mo// lte bar rigs drug yig 'bru bsam// snying gar phaT kyi gdan dag la// sku gsung thugs kyi snying po bsam// yaM las ye shes rlung byung bas// raM las ye shes me sbar nas// rigs drug bag chags thams cad bsreg/ lus dang ngag yid sku gsung thugs su 'gyur// phaT kyis chos nyid gnas su 'phang// sku gsung thugs su lhun grub thob// ye shes yig 'brus sbyang ba'i gzhi// skye ba med pa'i yig 'bru ni// mtshon du med pa'i chos nyid yin// gnas pa med pa'i yig 'bru ni// 'pho 'gyur med pa'i ye shes yin// shi ba med pa'i yig 'bru ni// brjod du med pa'i nam mkha' yin// sngags kyis sbyang ba rnam gnyis te// dag pa'i sngags dang ma dag sngags// dag pa'i sngags kyis sbyang ba ni// sgra dang tshig tu ma brjod kyang// chos rnams thams cad stong par sbyang// chos nyid bden pa'i sngags 'di yis// mtshan ma'i rnam rtog stong par dag/ ma dag sngags kyis sbyang ba ni// chos rnams thams cad stong par sprul pa ste// bde gshegs gsung gi sprul pa yin// sku dang gsung dang thugs dang ni// yon tan phrin las sngags </text>
</item>

<item><p>244</p><section>1</section>
<text>kyis sbyang// gsung nyid rnam rtog bag chags kun// bder gshegs gsung gis sbyang bar bya// lus kyi rnam rtog thams cad kun// bde gshegs sku yis sbyang bar bya// sems kyi rnam rtog thams cad kun// chos sku chen pos sbyang bar bya// thog ma med pa'i sdig sgrib kun// ye shes 'od zer dag gis sbyang// chos nyid ting 'dzin sbyang ba ni// chos sku sprul pa'i yul dag bral// sbyang dang ma sbyangs gnyis med pas// chos rnams thams cad nam mkhar bsgom/ 'khrul pa'i lus nyid sbyang bas ni// skye med lus su mngon sangs rgyas// lus sbyong ba bstan pa'i le'u ste bcu pa'o//// sdud pa'i gsang bdag rdo rje sems dpa' yis// ston pa'i ston pa kun tu bzang po la// 'khor ba bag chags snang ba yi// sems de sbyang ba ci lta bu// ston pa'i ston pa kun tu bzang po yis// sems sbyang ba la rnam gsum ste// thog ma'i sems nyid sbyang ba dang// bar do'i sems nyid sbyang ba dang// gnas pa'i sems nyid sbyang ba'o// thog ma'i sems nyid sbyang ba ni// rang byung ye shes snying po dang// rig med nam mkha' yod pa la// g.yos pa med pa'i yon tan las// rig pa'i zer tshogs 'bum byung bas// sna tshogs rig par gyur pa yin// 'khrul pa'i rig pa 'bum tshogs shar// thog ma'i rig pa bzlog pa'i phyir// rigs med ngang du bsgom par bya'o// bar do'i sems nyid sbyang ba'i phyir// rang nyid rmugs par gyur pa la/ khyad par can gyi bla mas sbyang// lta ba spyod pa sgom pa yis// sbyangs te lam la 'jug par bya// lta bas sbyang ba rnam gsum ste// chos nyid lta bas sbyang ba ni// chos rnams thams cad chos sku ste// 'khor dang mya ngan 'das pa kun// phyi dang nang med chos kyi sku// bcos su med de nam mkha'o// ye shes lta bas sbyang ba ni// chos rnams thams cad gcig pa la// 'dod 'di med na ye shais so// rgyu dang 'bras bu thams cad kun// rig pa med pa'i ye shes yin// thugs rje'i lta bas sbyang ba ni// nga dang bdag tu snang ba kun// tha dad med pa'i thugs rje yis// rig pa'i ye shes las la gzud// bsgom pas sbyang ba'i thabs de ni// chos nyid stong pas sbyang ba na// rtogs dang mi rtog gnyis med de// mtshan ma'i rnam rtog ci byung yang// brjod du med pa'i nam mkha' la// ming dang bral bar bsgom par bya// thabs kyi bsgom pas sbyang ba ni// mtshan ma'i rnam rtog thams cad kun// yid kyi rnam shes dag las byung// yid kyi rnam shes rgyun gcad de// brjod dang bral ba'i chos nyid bsgom// thugs rje thabs kyi bsgom pa ni// chos rnams thams cad snang ba ste// snang ba de la ming chags te// ming la brten nas nyon mongs te// nyon mongs de rnams bzlog pa'i </text>
</item>

<item><p>245</p><section>1</section>
<text>phyir// rang byung ye shes rig pa de// ma btsal mi bskyed yul las bzlog/ 'byed pa med pa'i ye shes kyis// chos rnams thams cad mnyam par gzhag/ bar do'i spyod pas sbyang ba med// tshe las 'das pa'i rig pa de// zhag bdun dag nas lus la 'jug/ lus de skyon nyid mi 'dzin pas// sred pa'i sdug bsngal de nyid sbyang ba'i phyir// tshe 'das rig pa'i shes pa dgug/ dri ma ming dang rus bris la// bstims te skyabs 'gro lus dbul bya// lus kyi sdig sgrib sbyang ba'i phyir// sangs rgyas bde ba dpag med la// lus 'bul ngag brjod sems gdung la// mtshon gyi yon tan mang po brjod// lus ngag yid gsum dag pa yis// brdzus te skye ba'i lus nyid thob// sbyin dang mchod pa mang po yis// lus ngag dge ba ci nus bya// dmigs pa med pa'i tshogs su bsngo// zhag ni bdun tsho bdun dag tu// zhag gi dge ba ci nus bya// rang bzhin gnas pa'i sems sbyong ba// ting 'dzin brgya ni rtsa brgyad kyis// sbyangs pas 'bras bu thob pa ni// yon tan brgya dang rtsa brgyad thob// sangs rgyas sa la lhun gyis 'grub// sems rnam pa gsum sbyang ba'i le'u ste bcu gcig pa'o//// sdud pa'i gsang bdag rdo rje sems dpa' yis// ston pa'i ston pa kun tu bzang po la// srid pa'i lus de 'phos pa la// ye shes tshogs de bsag pa'i phyir// rus pa sbyang ba ci lta bu// ston pa'i ston pa kun bzang gis// srid pa'i rus pa de nyid kyang// sku gsung thugs su sbyang ba ni// sku ru rus pa sbyang ba la// lta ba sgom pa spyod pa yis// rang bzhin gcig tu sbyang bar bya'o// lta ba gdeng dang ldan pa yis// srog chags shi ba'i rus de la// sku gsung thugs kyi yig 'bru yis// byin gyis brlabs te bskor ba bya// chos nyid skye med gtan pa la// rang byung ye shes gtun bu yis// gnyis su med par brdung byas la// rnam rtog bag chags thams cad kun// byang chub sems kyi phye ru gnas// bde gshegs thugs rje chen po yi// thugs las ye shes chu phyung ste// byang chub sems su rab bran nas// gnyis su med par 'ji bar 'gyur// rang byung ye shes lnga yi rtsal// rten cing 'brel ba'i sngags de yis// skye ba med pa'i sku ru 'gyur// gnyis su med pa'i longs spyod rdzogs// srid pa'i rus pa sbyangs pas tshogs bsags pa'i le'u ste bcu gnyis pa'o//// sdud pa'i gsang bdag rdo rje sems dpa' yis// ston pa'i ston pa kun tu bzang po la// lus 'phos sems can de dag la// srid pa'i thal ba sbyang ba ci lta bu// ston pa'i ston pa kun tu bzang po yis// 'byung ba lnga las bskyed pa'i lus de yang// ye shes 'byung ba lnga yis sbyang bar bya'o// ye shes 'byung ba chu de yis/ khrag chen snang ba mtha' </text>
</item>

<item><p>246</p><section>1</section>
<text>yas sku// tha dad med par sbyang bar bya'o// snang ba mtha' yas snying po yis// thal chen chu la rab btab ste// snang ba chen po'i sku ru bskyed// tshil chen me la rab btab ste// rin chen 'byung ldan snying po yis// rgyal ba'i sku ru skyed par byed// rus chen sa la rab btab ste// rdo rje sems dpa'i snying po yis// rgyal ba'i sku ru bskyed par bya// rtsa chen rlung la rab btab ste// don yod grub pa'i snying po yis// phrin las rgyal bar bskyed par bya// sha chen mkha' la rab btab ste// rnam par snang mdzad snying po yis// rgyal ba'i sku ru bskyed par bya// lus nyid bsreg pa'i thal ba yis// 'byung chen lnga yi rgyu dag la// bde gshegs kun bzang chen po yis// snying po brjod pas sku ru bskyed// nyon mongs ma spangs dag pa'i rtags// rigs kyi gtso bo lnga ru bskyed// ye shes rnam lnga 'thob pa'i rgyu// 'byung chen rnam lnga dag pa'i rtags// gnyis med rgyal ba'i sku chen po// tshe 'das thal chen sbyangs pas tshogs bsags pa'i le'u ste bcu gsum pa'o//// sdud pa'i gsang bdag rdo rje sems dpa' yis// ston pa'i ston pa kun tu bzang po la// bde gshegs sku gzugs de dag la// gnas khang brtsigs pa'i thabs nyid gang// rab tu gnas pa ci lta bu// ston pa'i ston pa kun tu bzang po yis// gnas khang brtsigs pa'i rgyu gsum ste// chos nyid gnas khang chen po ni// chos nyid yangs pa'i bde chen la// bcos su med pa'i gzhal yas khang// dmigs pa med pa'i pho brang du// ma chags mi g.yo pad+ma'i gdan// gnyis su med par bzhugs su gsol// ye shes gnas khang chen po ni// rig pa'i ye shes kun khyab tu// rgyu rkyen med pa'i gzhal yas khang// snang stong med pa'i ye shes des// dri med pad+ma'i gdan thog la// gzung 'dzin med par bzhugs su gsol// phyogs bcu dus gsum thams cad du// phyag rgya chen po'i sku yin pas// kun rdzob lha tshogs mchod pa'i phyir// mchod pa'i bye brag sna tshogs 'bul// dmigs pa med par thim par bya// chos sku la ni chos sku rab tu gnas/ khyad par spangs te btsal du med// ye shes la ni ye shes gnas/ khyad par gzhan nas btsal du med// sku yi phyag rgya chen po la// longs spyod rdzogs pa'i rab gnas bya// tha mi dad par gcig par bstim// gnas khang brtsig cing rab tu gnas par bya ba'i le'u ste bcu bzhi pa'o//// sdud pa'i gsang bdag rdo rje sems dpa' yis// ston pa'i ston pa kun tu bzang po la// srid pa bar do'i dus nyid du// lus sems sbyang ba'i yon tan gang// ston pa'i ston pa kun tu bzang po des// lus nyid sbyangs pa'i yon tan ni// srid pa thog ma med pa nas// lus kyis sdig pa ci </text>
</item>

<item><p>247</p><section>1</section>
<text>bsags kyang// dag pa'i sku gzugs gcig gis byang// bde gshegs thugs kyi dam pa bskang// byang sems lha dang rgyal po yis// skye ba dag pa'i lus nyid thob// srid pa'i lha srin mang po yis// rje bor mthong ste 'khor du byed// dmyal ba'i tsha grang mang po yang// sku gdung gcig gis sel bar byed// dbul ba sel zhing longs spyod ldan// 'khor lo bsgyur ba'i rgyal por skye// lus kyi sgrib pa thams cad sel// nad ngan rigs rnams mi 'byung zhing// shin tu gzhon pa'i lus su thob// sems nyid sbyangs pa'i yon tan ni// theg pa chen po'i chos rnams la// dmigs pa med par brjod pa 'ong// nyan rgyu med de don nyid rtogs// btsal rgyu med par las rnams 'grub// bsgom rgyu med par 'bras bu 'thob// rang gi ye shes rang la snang// chos rnams thams cad nam mkhar rtogs// sangs rgyas thams cad lhun gyis grub// rang bzhin kun bzang chen po 'thob/ sbyangs pa'i yon tan te bco lnga pa'o//// sdud pa'i gsang bdag rdo rje sems dpa' yis// ston pa'i ston pa kun tu bzang po la// rgyud 'di gang nas 'byung zhing gang la gtad pa yin// ston pa'i ston pa kun tu bzang po des// chos sku spros dang bral ba yis// rang byung ye shes che la gtad// rang byung ye shes chen po des// zer gyi kun bzang che la gtad// zer gyi ston pa kun bzang des// ston pa kun bzang che la gtad// ston pa kun bzang chen po des// sdud pa'i gsang dbang che la gtad// sdud pa'i gsang dbang chen po des// rigs kyi sprul sku che la gtad// rigs kyi sprul sku de rnams kyis// lha dang mkha' 'gro rnams la gtad// lha dang mkha' 'gro mang po des// 'jig rten mi la skal med pas// mchod pa'i rten du rab mthong ste// bai DUr+Ya yi glegs bam la// rin chen gser gyi zhun mas bris// rin chen sna lnga'i sgrom bcug ste// yi ge hUM gi rgyas btab nas// rang byung mchod rten che la gtad// lha dang mkha' 'gro mang po yis// las dang dam tshig can la sprod// rin po che srid pa bar ma do snang ba'i rgyud bar do sbyang ba'i thabs dang rgyud gtad pa'i le'u ste bcu drug pa'o//// </text>
</item>

<item><p>248</p><section>1</section>
<text>rgya gar skad du/ a su ra na yud+d+ha ni rA kr-i ta tan+t+ra nA ma/ bod skad du/ lha ma yin g.yul ngo bzlog pa'i rgyud ces bya ba/ dpal kun tu bzang po chos las 'das pa/ rtags mi 'gyur ba'i sku rdo rje lta bu bde ba chen po la phyag 'tshal lo// 'di skad bdag gis bshad pa'i dus// rdo rje chos kyi blo gros dang// mkha' 'gro nyi ma'i seng ge dang// thabs cig pa yi byang sems rnams// klu yi rgyal po 'jog po dang// dga' bo la sogs brgyad po de// byang chub sems dpa' sprul pa'i sku// bye ba dpag med 'gyed pa po// sprul pa'i sku ste sku yi mchog/ 'gro kun thabs kyis 'dul ba'i sku// ri rab ri yi rtsa ba ru// shing chen dpag bsam rtsa ba la// lha ma yin rnams 'du ba'i gnas// gnas der sprul pa thags zangs ris// rdo rje chos kyi blo gros thugs las 'thon// lha yi bu yi bdud gzhom phyir// lha min g.yul bzlog rgyud 'di gsungs// lha ma yin rnams rab tu dgyes// ston pa chos kyi blo gros khyod// lha min bdud las rgyal ba'i phyir// thugs rje chos min yangs pa nas// chos min 'khor lo bskor du gsol/ zhes zhus pas/ dpag bsam shing gi bum pa las/ d+ha ga pa ra ha dang/ a nud dang/ rtsa li dang/ bdud gud dang/ she na dang/ dzi b+haM ba dzi ba ka dang/ tsakra ba ka dang/ sha sa ru pa dang/ ko ki la dang/ shi ri ka dang/ ba ka dang/ krung nya dang/ bi ha ra tsa dang/ ga ru dang/ ma yU ra dang/ ka lan+da ka dang/ tsi sa na dang/ ka ka dang/ ku d+ha dang/ ka ra na d+ha pa dang/ rtags gnyis bar 'dir dpe khungs dag rnyed na bsdur/ chos 'di sgra gcig grags pa yis// bya rnams de dag thams cad kyang// ri rab rtse yi dpag bsam las/ ka la pa/ mu hur ta la ba/ gnas 'dir 'dus na sgra skad sgrogs// bka' 'di bsgrags par gyur pa'i tshe// dus gsum bstan pa gcig las med// yang dag sangs rgyas zhing khams su// thams cad kun gyi mnyam par gzigs// rdo dang bong ba la sogs pas// thams cad chos min rang sgra smra// rang byung sgra yi gdangs dang bcas// thun gcig dag la go bar gyur// dang por sprul pa'i sku mchog nga// srid pa gsum gyi rtse la babs// bar du ri rab sked la gnas// da lta ri rab rtsa bar 'ongs// kun tu bzang po'i byin rgyud shar// sprul sku yongs la thugs rgyud babs// byang chub sems dpa' rnams la ni// bka' dang byin rlabs thugs rgyud spro// rig pa 'dzin pa'i byin rlabs 'char// mchog gi sprul pa skur gyur med// dga' bo'i gtsug gi nor bu de// gdug pa klu yi dug dang 'grogs// dug med pa na nor bu med// dug la mi skrag mi sngangs na// nor bu rin chen gter sgo phye// byang chub sems dpa' zhes bya yi// chos min spangs par sgrib pa yin// sgrib </text>
</item>

<item><p>249</p><section>1</section>
<text>med pa la chos min med// sgrib la sbyang ba med par rtogs// sgrib pa kun las nges par grol// chos min yangs pa'i klong du slebs// zhes gsungs so// de'i tshe de'i dus na/ lha ma yin gyi rgyal po ljon pa dang/ dri za'i rgyal po zur phud lnga ba dang/ lto 'phye'i rgyal po sbrul mgo dang/ klu'i rgyal po dga' bo dang/ gzhan yang dud 'gro// sed+ha dang/ byag+h+ra dang/ dwI pI dang/ ba byung dang/ bu+u ga ka dang/ na na gardza dang/ sap+ta la sogs pa bsam gyis mi khyab pa 'dus nas bskor ba lan gsum byas nas/ pus mo g.yas pa'i lha nga sa la btsugs nas/ 'di skad ces zhus so// kye ho sprul pa'i sku ste sku yi mchog khyed cag mya ngan 'da' ba na// bdag cag slob dpon gang la bgyi// bdag cag mched grogs gang lta bu// bdag cag chos ci chos 'di gang ltar brtags// de yi dam tshig ji ltar bsrung// blta ba dri med rnam dag des// rkyen mi thub na ji ltar bgyi// bsgom pa 'od gsal rtog med la// bying rgod rkyen khar 'chor na ji ltar bgyi// spyod pa 'dod yon rnam lnga la// chags sdang rkyen ma thub na ji ltar bgyi// 'bras bu thig le chos min la// 'khrul pa bag chags rkyen khar shor na ji ltar bgyi// rang byung ye shes rgya chad med pa la// phyogs rtogs gzung 'dzin byung na ji ltar bgyi// zhes zhus so// lha ma yin g.yul zlog gi rgyud las/ gleng gzhi'i le'u ste dang po'o//// de nas yang dag bshad bya ba// nyon cig rdo rjai chos kyi blo gros khyod// ri rab rtse nas nyi shar ba// 'od kyis 'dzam gling yongs la brdal// zer gyis phyogs med yongs la brdal// thugs rje chos min yangs pa las// byin rlabs 'gro ba'i gnas su 'phel// ye shes khams gsum rang shar 'gyur// ri rab rtsa bar thugs rje nyi shar brdal/ khyed ni dang ba'i tshul gyis nyon// slob don rnam pa bzhi yin pas// lung du bstan pa'i sde la gus par 'dud// thun mong slob dpon thub pa drug khyad par ston pa nga nyid yin// mchog gi slob dpon rang la shar// rang grol slob dpon 'khor ba yin// rang grol slob dpon bsten par bya// sangs rgyas slob dpon dmyal ba yin// gnyis med slob dpon gnyis snang yin// shes pa'i slob dpon ma rig pa// zhes gsungs so// lha ma yin g.yul zlog gi rgyud las/ slob dpon ngo sprod chos min gyi le'u ste gnyis pa'o//// de nas yang dag bshad bya ba// nyon cig rdo rje chos kyi blo gros khyod// mched kyi gdams pa 'di lta ste// de las mched po rnam pa gsum/ khams gsum rgyud drug phyi yi mched// grub mtha' gzhung bsrang nang gi mched// gsang ba'i mched la rnam pa drug/ bag chags rang byung ye shes mched// rang rig rang byung rig pa'i ye shes </text>
</item>

<item><p>250</p><section>1</section>
<text>mched// dngos po sna tshogs dngos med mched// chos can 'khor ba chos min mched/ khams gsum sems can sku gsum mched// sna tshogs ma 'gags nyag gcig mched// thams cad 'brel pas mched ces bya// mched kyi rtsa ba ma chod na// dam tshig gzhung bsrang shin tu dka'// dam pa bla ma'i gdams ngag yin// tshig ni ngo sprod rin po che// dbang rnams ma lus dus gcig bskur// dbang rnams bskur ba'i slob bu yis// dam tshig dbang bskur thub par gyis// dam pa'i gdams ngag thabs su shes// rtogs pa'i shes rab dbang gi mchog/ rang la yod pa gsang ba las// ye nas yod pa ye shes dbang// thams cad gcig tu shes pas snang srid bum pa yin// ma lus rang snang 'gag med bum pa'i dbang// slob dpon slob bu mched rnams dus gcig rdzogs// dam tshig de las 'das na 'khor bar 'khyams// zhes gsungs so// lha ma yin g.yul zlog gi rgyud las/ mched kyi ngo sprod dang dam tshig dbang gi le'u ste gsum pa'o//// de nas yang dag bshad bya ba// nyon cig rdo rje chos kyi blo gros khyod// chos kyi brtag tshul bstan par bya// nyon mongs brgyad khri bzhi stong la// gnyen por dgongs dang bsdu ba dang// nye bar bsdus te dril la bshad// chos nyid stong pa gnyen po'i sgo nas bshad pa yin// theg pa rnam pa dgu rnams ni// bsdu ba'i sgo nas bshad pa yin// theg pa'i rang gzhung sgrub byed pa// nye ba'i sgo nas bshad pa yin// shin tu nye bar ngo sprad pas// theg pa gcig tu bstan pa yin// de la dpe yi theg pa dang// rtags dang don dang gsum du 'dus// de gsum nges par gcig tu 'dus// gcig po byin gyis rlabs su 'dus// byin rlabs rang byung rang la 'dus// de yang mtshon pa brda yi byin rlabs dang// mthun pa dpe yi byin rlabs dang// rang chas rtags kyi byin rlabs dang// yang dag don gyi byin rlabs so// de yang byin gyis rlob pa dang// byin gyis rlabs dang ldan pa dang// ldan dbang 'phel 'grib byung ba dang// 'phel 'grib med par bstan pa'o// de yang thugs rje'i byin rlabs dang// gsang ba sngags kyi byin rlabs dang// nus pa rig pa'i byin rlabs dang// chos skyong mkha' 'gro'i byin rlabs dang// de yang brtan dang mi brtan pa// gdams pa'i stobs dang mi ldan na// nyi ma sprin gyi go bar 'dra// bar chod bdud kyis byin brlabs na// 'khor du ltas ngan sna tshogs 'byung// dbang bskur bgegs bskrad ma byas na// smyo 'bog brgyal nad dag gis 'chi// des na drod tshad dbab pa dka'// zhes gsungs so// lha ma yin g.yul zlog gi rgyud las/ chos kyi ngo sprod bstan pa'i le'u ste bzhi pa'o//// de </text>
</item>

<item><p>251</p><section>1</section>
<text>nas yang dag bshad bya ba// nyon cig rdo rje blo gros khyod// de yi dam tshig bstan pa ni// slob dpon sku gsung thugs dag gi/ dam tshig thub par ma bsrungs na// rdo rje dmyal bar ltung bar 'gyur// mched kyi dam tshig bka' phral na// dmyal tshogs 'jig rten 'tshod par 'gyur// rdo rje slob dpon dam tshig ni// sku yi dri ma mal stan la// nam yang 'gom par mi bya'o// slob dpon lus ni dkyil 'khor yin// dkyil 'khor 'gongs pas dngos grub med// mnar med dmyal ba'i yul du skye// phung po lnga ni rigs lnga la// dug lnga ye shes lnga dang ldan// spyir ni bla ma rje la gnas// dbu skra mkha' 'gro bye ba gnas// thugs la rdo rje mi bskyod pa// de ltar rtogs pas dam tshig bsrungs// lung du bstan pa khyod la 'dud// bla ma'i gsung dbyangs drug cu la// mkha' 'gro drug cu rtsa gnyis gnas// ngag bcag rdo rje'i khab lhung nas// bskal par brdungs shing 'tshod par 'gyur// bla ma'i thugs la chos min sku// phyi nang med pa'i zang thal gnas// blun gtam ku re la sogs pas// thugs dkrugs par ni gyur pa na// nges par rdo rje dmyal ba'i khams// mnar med par yang ltung bar 'gyur// mched kyi dam tshig mig dang 'dra// slob dpon dam tshig srog dang 'dra// des na pham ltung rab tu che// thub na rdo rje'i sku thob 'gyur// zhes gsungs so// lha ma yin g.yul zlog gi rgyud las/ dam tshig shel gyi lu gu rgyud du bstan pa dang g.yu phreng mes sreg pa bstan pa'i le'u ste lnga pa'o//// de nas yang dag bshad bya ba// nyon cig rdo rje chos kyi blo gros khyod// de ltar thub pa'i rtags dag la// thub na nges pa 'di bstan no// mi thub par ni gyur pa na// bskal pa stong gi mun pa la// sgron me 'degs par ma gsungs so// rin chen gter gyi sgo ma phyed// des na brtags nas thub srid na// rin chen srog pas phangs te byin// gal te ma byin chad pa 'ong// gal te ma brtags par byin na// de yis gdams pa ma thub na// sbal pa rma can ji bzhin du// rang phung gzhan yang brlag par 'gyur// gal te dam tshig thub pa na// nam mkha' rgya che khab mig gang// bya brgya thal mo brdab gcig yin// mdung rtse brgya yang sgro ba gang// de bzhin g.yul ngor ral thabs gcig/ 'khor ba'i g.yul ngo rang grol rig/ des na lha min g.yul bzlog yin// lta ba'i ngo bo ngo sprod dang// lta ba'i nges tshig ngo sprod dang// lta ba'i dbye ba'i ngo sprod dang// lta ba'i mthun dpe'i ngo sprod dang// de yi log gnon ngo sprod do// ngo bo rkyen med zang thal yin// nges tshig dri med rnam dag yin// dbye ba skye ba med pa dang// rnam dag brjod du med pa zhes su grags// mthun dpe nam mkha' dang </text>
</item>

<item><p>252</p><section>1</section>
<text>'dra'o// de la log gnon gnad med na// sdug bsngal rkyen thub shin tu dka'// gnad dang log gnon ngo sprad na// gong ma shugs las 'byung bar 'gyur// a ti mU la pha la ma hA zhes gsungs so// lha ma yin g.yul ngo bzlog pa'i rgyud las/ lta ba'i gegs sel ngo sprad pa'i le'u ste drug pa'o//// de nas yang dag bshad bya ba// rdo rje chos kyi blo gros nyon// dam tshig med pa'i mi rnams ni// dkar po'i chos rnams mi chags te// rlung gis bskyod pa'i sprin dang 'dra// gzung 'dzin byis par 'thams pa 'dra// dug lnga nags la me shor 'dra// zhe sdang chu bo'i gnyer ma 'dra// brgyu bzlog dra ba'i rdo ba 'dra/ kha dkar snying gnag brag la gangs chags 'dra/ kha 'dres gting ring mtsho la dar chags 'dra// de la brten nas dmyal bar 'gro// chu srin gre bar rin chen chud bzhin sdoms// li ting de dang mi ldan don ldan na// bsgom pa 'od gsal rtog med bstan// bsgom pa'i ngo bo'i ngo sprod dang// bsgom pa'i nges tshig ngo sprod dang// bsgom pa'i dbye ba ngo sprod dang// bsgom pa'i mthun dpe'i ngo sprod dang// de yi log non gegs sel lo// de la ngo bo rtog med dri med yin// nges pa'i tshig ni don las mi g.yo ba// dbye ba rang gsal rtog pa med pa dang// bde la chags zhen med pa dang// stong la nyams su myong ba dang// snang la rang bzhin med pa'o// dpe ni mar me rgya mtsho 'dra// nam mkha' la ni gzha' tshon no// de la log gnon gnad med na// bying rgod rkyen thub shin tu dka'// gnad dang log gnon ngo sprad na// gong ma shugs las 'byung bar 'gyur// dper na rta rgyug sgrog chod ltar// thams cad shugs las chod par 'gyur// zhes gsungs so// lha ma yin g.yul bzlog gi rgyud las/ bsgom pa'i gnad dang log gnon gegs sel gyi le'u ste bdun pa'o//// de nas yang dag bshad bya ba// nyon cig rdo rje chos kyi blo gros khyod// dam tshig med pa'i gang zag la// 'bras bu bstan pa shin tu dka'// nags kyi gseb nas me byung bas// rang yang bsregs la gzhan yang bsreg/ 'jig rten 'dir yang tshe thung zhing/ kha dbang chung zhing ya ga 'ong// nad kyang rnam pa sna tshogs 'byung// 'byung po'i gdon gyi dbang du 'gro// smyo 'bog drag pos 'debs par 'gyur// des na bstan pa rab tu dka'// 'bras bu ye shes zang thal de// dus kyis bsgribs pas rkyen khar 'chor// gzhi mo lam du ma bslangs pas// 'bras bu rkyen khar shor ba yin// dus la ltos pas gang zag rnams// 'bras bu ma bsgribs dus kyis bsgribs// dus la ltos pas thob mi srid// 'bras bu gzhi thog shor ba dang// tha snyad tshig thog shor ba dang// rin chen dpe thog shor ba </text>
</item>

<item><p>253</p><section>1</section>
<text>dang// snang ba nyams thog shor ba rnams// 'bras bu blo snang yul du shar// 'bras bu phyi dus 'debs byed pa// yang dag don la gol ba yin// gnyis med rang grol bsgribs pa yin// ye grol gzhi rdzogs gdeng ma rnyed// des na gnad dang log gnon gegs sel gsum// de gsum mi ldan 'bras bu stor// nyi ma 'dod la zla ston 'dra// thugs rje'i 'od zer 'byung mi 'gyur// zhes gsungs so// lha ma yin g.yul ngo bzlog pa'i rgyud las/ 'bras bu gegs sel gyi le'u ste brgyad pa'o//// de nas yang dag bshad bya ba// nyon cig rdo rje chos kyi blo gros khyod// 'bras bu 'bras bu zhes bya ba// thun mong khyad par mchog dang gsum// de gsum gnad shes shin tu dka'// thun mong 'bras bu sku gsum ste// de yi ngo sprod bstan par bya// chos sku skye ba med pa yin// rgyal ba longs sku de yi rtsal// de yi snang ba sprul sku'o/ khyad par rang gi rgyud las shar// cir snang ma 'gags sprul pa'i sku// der snang thams cad longs sku la// dbyer med chos sku kun khyab yin// des ni gdams pa'i sku gsum mo// rtags kyi sku gsum bstan pa ni// snying ga chos sku rang chas rtags// rin chen pho brang rang la snang// de ni chos sku'i bzhugs gnas yin// rig pa ye dag dngos med de// bzhugs pa'i tshul du de bshad do// shes rab dri med dag pa de// rtogs pa'i tshul du de bshad do// rang byung rang la shar ba de// grol ba'i dgongs pa dri med yin// d+harma kA la swa sti ma ya// mgrin pa'i rtsa la 'od 'phros pa// de ni longs sku'i bzhugs gnas yin// 'gyu ba 'od gsal rtog med de// de ni longs sku'i bzhugs tshul yin// 'gyu ba rang grol chen po de// de ni rang grol dgongs pa yin// 'du 'byung sgo lnga'i dkyil 'khor de// de ni sprul sku'i bzhugs gnas yin// yon tan rnam pa sna tshogs pa// bzhugs gnas chen po de yin no// thams cad 'gyu ba shar ba de// rtogs pa'i rtogs tshul chen po yin// 'gyus nas rang sar grol ba de// grol ba'i dgongs pa zhes su brjod// de ni mchog gi sku gsum yin// zhes gsungs so// lha ma yin g.yul ngo bzlog pa'i rgyud las/ 'bras bu rang sa bstan pa'i le'u ste dgu pa'o//// de nas yang dag bshad bya ba// nyon cig rdo rje chos kyi blo gros khyod// 'bras bu thob par byed pa la// spyod bya'i thabs kyi gnad dgos pas// spyod thabs khyod la bstan par bya/ khyod ni dang ba'i yid kyis nyon// dam med rnams la bstan gyur na// dum pa ri la 'khor ba ltar// rang phung nags tshal brlag par 'gyur// tshul 'chos byed cing 'og brus byed// zhe 'dod kha la skur 'debs pa// de 'dra'i lag tu 'di bstan na// rang gzhan gnyis ka dmyal </text>
</item>

<item><p>254</p><section>1</section>
<text>stsogs 'tshed// kun la bstan par mi bya'o// de la 'di skad ces bya ste// kun spyod yon tan rnam pa lnga// dri med rang grol spyod pa de// chags sdang rkyen thub shin tu dka'// spyod pa'i ngo bo thabs dang shes rab yin// nges tshig 'khor 'das rang grol yin// dbye ba spyod pa 'khrul pa dang// spyod pa gol dang yangs pa dang// spyod pa rang grol shes pa'o// spyod pa'i dpe ni sman pa mkhas pa yin// gang la reg pas sman 'gyur 'dra// thun mong spyod pa rgyud zhi yin/ khyad par bdud rtsi ston pa yin// mchog gi spyod pa bstan pa ni// rdzogs pa chen po'i spyod pa'o// thabs su rang shar de ltar grol// shes rab rang shar spyod byed grol// thabs su rang byung rang la rdzogs// shes rab rang byung rang shar rang la rdzogs// thabs dang shes rab dbyer med pas// gcig la gcig rdzogs spyod pa'i mchog/ thabs dang shes rab zung 'jug dang// thabs dang shes rab rang grol gnyis// ming tsam mthun te don la 'phags// 'phags pa'i spyod pa zhes su bstan// zhes gsungs so// lha ma yin g.yul bzlog gi rgyud las/ 'bras bu thob par byed pa la spyod pa bstan pa'i le'u ste bcu pa'o//// de nas yang dag bshad bya ba// nyon cig rdo rje chos kyi blo gros khyod// kun spyod kun 'khor spyod pa'i mchog/ rang byung grogs su shes gyur na// shes rab thabs kyi spyod pa yin// rang grol rang byung gzhan snang min// de phyir khyad par 'di bstan no// lha ma yin gyi g.yul bzlog phyir// kha sbyor spyod pa bstan par bya// de la 'byung lnga dug lnga yi// spyod pa'i ro snyoms g.yul bzlog ni// dang po dug lnga'i gzhi sa bstan// rgya rtsis nang nas nor 'di bsdu// de nas dug lnga'i rgyu rkyen bstan// rgyu ru rang byung rkyen nyid rang snang la// gnyis su med las gnyis su 'khrul// dug lnga'i rtsa ba chags sdang 'byung ba lnga// dngos po dug lngar snang ba dang// de yi rang snang 'byung ba lnga// de rnams nyams su myong bas su// so so rang re 'khrul pas ma snyoms pas// nyon mongs brgyad khri bzhi stong smin// 'khor ba'i g.yul du zhugs pa yin// de la g.yul bzlog rgyud 'di bshad// 'gro drug g.yang sa gcod tsam na// rgyud drug 'dus pa'i phung po la// e yi cha byad bzang pos brgyan// 'bras bu 'gro drug rang la shar// e ma'o// gsang ba rmad du byung ba'i don// thams cad rang byung ngo sprad pas// nyon mongs g.yul ngo bzlog par 'gyur// nyon mongs bskyed pa'i rtsa ba ni// rang byung 'dus pa'i phung po la// dug lnga ro snyoms ma shes na// 'khor ba'i g.yul las grol bar dka'// rang snang sna tshogs ngo bo gcig/ gcig la ro snyoms ma shes na// thams cad bsnyams pas snyoms par dka'// 'byung ba chen po </text>
</item>

<item><p>255</p><section>1</section>
<text>rgyu gcig po// 'gro ba kun la rang chags gnas// sna tshogs snang yang ngo bo gcig/ chos rnams thams cad ngo bo gcig/ chos sku kun khyab spyod pa'i phyir// nyon mongs thams cad ngo bo gcig/ rang byung ye shes yin pa'i phyir// phyi nang snod bcud ngo bo gcig/ thig le nyag gcig rang snang phyir// 'byung ba gcig la ro snyoms na// 'khor ba g.yang sa'i g.yul ngo bzlog/ phung khams gcig la ro snyoms na// 'gro ba rigs drug g.yul ngo bzlog/ rang snang rang byung rang shar gsum// ngo bo gcig tu ro snyoms na// phyi nang snod bcud g.yul ngo bzlog/ d+harma d+hA tu bo d+hi sa twa dz+nyA na d+hA tu bo d+hi tsit+ta a/ mA la mA la ma hA mA la/ a ka ri la/ kA ya ti la ma hA mu dra ma hA yA na/ a nut+ta ra zhes gsungs so// lha ma yin g.yul zlog gi rgyud las/ dug lnga 'byung ba kha sbyor gyi ro snyoms pa rnam rtog ro snyoms gyi le'u ste bcu gcig pa'o//// de nas yang dag bshad bya ba// nyon cig rdo rje blo gros khyod// chos dbyings dam pa yon tan mtsho// spyod pa rau snyoms brtan par bya// kun 'khol kun 'dul kun spyod pa// de ni rang byung spyod pa'i mchog/ lha ru bsten pas 'dre ru byung// 'dre de bdud du byung ba na// lha 'dre'i ro snyoms bstan par bya// dang po gzhi sa bstan pa dang/ bar du rgyu rkyen bstan pa dang// tha ma lha de 'dre ru bstan// bar gcod gdon kyis 'ching bar byed// lha ru bsgrubs pas 'dre ru shar// de la lha min g.yul bzlog bstan// lhar yang mi 'dug 'drer mi 'dug/ thams cad rang las 'byung bar 'dug/ de las 'byung po kun 'dul bstan// 'dre la bgegs rigs stong phrag brgyad cu bstan// de las bsdus pa sde brgyad yin// de bsdus 'dre lnga de yang gcig/ phung 'dre gcig la ro snyoms na// 'dre yi g.yul ngo bzlog par 'gyur// lha ni til gy-i gang bu bzhin// rdul snyed grangs las 'das pa'i lha// de yang bsdus pas yab yum bcu// de yang bsdus pas rigs lnga dang// de yang bsdus pas rigs gsum yin// thams cad gcig tu 'dus pa ni// rnam par snang mdzad kun tu zhal// lha rnams thams cad rtsa ba'i lha// thams cad rig pas kun rig rnam snang yin// thams cad kun la khyab pas rnam snang gang chen mtsho// lha yi ro snyoms phyogs med thams cad lha yis gang// gcig pu rab tu 'dus pa'i lha khang yin// zhes gsungs pa dang/ spyan ras gzigs kyis zhus pa/ bdag cag rnams la dgongs pa yi// so sor 'dul ba ji lta bu// bdag gi phrin las ji lta bu// zhes zhus pas/ kun tu zhal gyis bka' stsal pa// ngo bo gser ltar mi 'gyur bas/ 'phags pa'i nang na 'jam dpal yin// 'khor ba'i zug rngu rang sar grol// 'phags pa (18)</text>
</item>

<item><p>256</p><section>1</section>
<text>'jam dpal dgongs pa yin// 'khor ba rang grol dri ma med// 'phags pa kun gyi nang na mchog/ ye nas yin pas shes nas gnas// ye shes sems dpa' zhes su brjod// mtshon pa dpe yi rdo rje ni// rdo rje pha lam lta bu ni// thams cad 'joms shing 'bigs pas na// bcom ldan phyag na rdo rje yin// blta thabs gcig gis thams cad mthong// za 'og gur khyim lta bu ni// phyag na rdo rje'i dgongs pa yin// rdo rje lta bur mi 'gyur bas// 'bras bu'i phyag na rdo rje yin// 'phags pa kun gyi nang nas mchog/ gangs la nyi ma shar ba ltar// phyag stong spyan stong bskal pa bzang po'i sangs rgyas te// 'phags pa'i nang nas spyan ras gzigs// thugs rjes 'gro ba ma lus 'dul mdzad pa// spyan ras gzigs kyi dgongs pa yin// thams cad rnam dag pad+ma 'dra// 'bras bu'i spyan ras gzigs dbang yin// 'phags pa rnams kyi nang nas mchog/ thams cad nam mkha' dngas pa ltar// g.yo ba med pas mi g.yo ba// yul med rang grol dgongs pa yin// mi g.yo ba yi dgongs pa yin// 'gro drug rang grol ma bcos pa// mi g.yo ba yi 'bras bu yin// 'phags pa kun gyi nang na mchog/ 'khor ba rang grol 'gro ba'i gnad med na// 'jam dpal 'bras bu thob par ga la 'gyur// rang rig 'gyur ba med pa'i gnad med na// phyag na rdo rje'i dgongs pa sad pa dka'// stong gsum phyogs med lta thabs gnad med na// spyan ras gzigs dbang dgongs pa thob pa dka'// thig le nyag gcig gnad med na// mi g.yo ba yi dgongs pa thob pa dka'// zhes gsungs so// na mo many+dzu shrIs sa mA d+hi/ badzra pA Ni sa mA d+hi/ Ar+yA ba lo ki te shwa ra sa mA d+hi/ tsaN+Da ma hA ro Sha Na sa mA d+hi/ sa mA d+hi/ e ka ti la ka ma hA a ti zhes gsungs so// lha ma yin g.yul bzlog gi rgyud las/ lha 'dre kha sbyor g.yul zlog gi le'u ste bcu gnyis pa'o//// de nas yang dag bshad bya ba// nyon cig rdo rje chos kyi blo gros khyod// nad dang dus min 'chi ba'i ro snyoms bstan par bya/ khyod ni rtse gcig yid kyis nyon// de la dang po nad kyi gzhi sa dang// de las rgyu dang rkyen bstan pa// tha ma nad ngos bstan pa'o// dngos nad bzhi brgya rtsa bzhi yang// bsdus pa nyi shu rtsa lngar 'dus// de yang rnam pa lnga ru 'dus// 'dre nad rtog nad sems kyi nad// 'chi ba'i nad dang bzhi ru 'dus// de yi ro snyoms bstan par bya// thun mong sman dang khyad par bcud len dang// mchog gi ro snyoms gsum du bstan// 'dre nad 'dre la ro snyoms bya// sems nad sems la ro snyoms bya// 'chi nad ye shes ro snyoms bya// rtog nad mnyam nyid ro snyoms bya// ro ni nyams su myong ba'o// myong ba rang byung ye shes so// ro ni </text>
</item>

<item><p>257</p><section>1</section>
<text>chags sdang yul snang ngo// snyoms pa gnyis med zang thal lo// phyi yi 'byung ba ro snyoms pas// sems kyi nad las grol bar byed// nang gi phung po ro snyoms pas// 'chi ba'i nad las grol bar byed// gsang ba'i dug lnga ro snyoms pas// rnam rtog nad las grol bar byed// yang gsang 'gyus tshad ro snyoms pas// gdon gyi nad las grol bar byed// nad kyi ngo bo sdug bsngal te// nges pa'i tshig ni ma nor ba'o// dbye ba gong du shes par bya// 'bras bu khams gsum 'khor ba'o// nut+pan+na twA ta hr-i da ya/ zhes gsungs so// lha ma yin g.yul bzlog gi rgyud las// nad dang 'chi bar ro snyoms pa'i le'u ste bcu gsum pa'o//// de nas yang dag bshad bya ba// nyon cig rdo rje chos kyi blo gros khyod// chos rnams thams cad dngos gzhi gnyis su 'dus// 'khrul pa'i gzhi dang 'khrul pa dngos// gzhi yi mthun dpe ga bur 'dra// dngos po rnam pa gsum du snang// de yang nad kyi rgyu rkyen gyis// 'bras bu rnam pa gsum du smin// de la dpe yi ngo sprod do// de la ro snyoms dgos pa yin// bdud kyi ro snyoms bstan par bya// dang po lha yi bu yi bdud// de yang gzhi sa kun gzhi yin// bar du rgyu dang rkyen du byung// 'od la chags pas dngos su byung// dngos po lus sems yul gyis bslus// slu byed rtsad nas ma chod na// lha yi bdud choms shin tu dka'// bsgoms pas byis pa'i spyod yul bzhin// chags pa rang grol ma shes na// bsgoms pas bdud kyis khyer ba yin// bsgom chags bdud dpung 'byung bar 'gyur// stong nyid la dga' 'dod chags blo// sna tshogs gzugs can yid kyi yul// gnyis med ye shes zang thal la// bsgom pa'i bdud drug khyad par bzhi// ngo bo nyid kyi bdud kyis su// thams cad byin gyis brlabs pa yin// e ma 'o// gsang sngags don la gnas pa po// thig le chen po'i rtag pa'i sku// mu stegs rtag pa lta bu min// rtag par ma song stong zhing dngas// chad par ma song ngo bos gsal// gnyis su ma song rgya ma chad// blos brtags rtag pa ma yin te// chos sku thig le rang byung rtag/ rtag pa chen po ye shes sku// dus gsum sangs rgyas yang mes po// de la bsgom du rang snang yin// rang snang thig le'i klong chen yin// rtsol bsgrubs med par byung ba yin// des na rang byung ye shes thig le yin// thig le brtsegs pa'i rtse mor phyin// ye shes zang thal rang sgo sad// thar pa'i lam chen 'bras bu thob// lha yi bu la bdud bzhi tshang// bdud bzhi'i rgya yi dras thag bcad// snang ba rgya dang 'dra ba de// de ni nyon mongs bdud yin no// 'dzin pa lcags kyu 'dra ba de// lha yi bu yi bdud yin no// 'dus nas nyams su myong ba de// 'dus </text>
</item>

<item><p>258</p><section>1</section>
<text>byas phung po'i bdud yin no// phung po 'dus nas skyed byed pa// 'chi bdag bdud ces bya ba 'byung// ngo bo ma rig rang gis bskal// bskal pa'i bdud chen de yin pas// de la ngo sprod bstan par bya'o// e ma ngo mtshar 'di lta bu// dam med rnams la byin gyur na// bu ga dgu nas khrag zag nas// ngan 'gro gsum du ltung bar 'gyur// dam med rnams la byin gyur na// tshe la bar gcod byed pas na// thar pa'i sa bon stongs pa dang// byang chub myu gu bskam par 'gyur// dam la mi gnas tshul 'chos che// nga rgyal dregs pa khong du bcug/ slob dpon la yang mgo mchongs byed// mched grogs rnams kyi zhe gcod pa// de la bstan par mi bya'o// zhes gsungs so// lha ma yin g.yul zlog gi rgyud las/ lha'i bu'i bdud gzhom pa'i le'u ste bcu bzhi pa'o//// de nas yang dag bshad bya ba// nyon cig rdo rje blo gros khyod// nyon mongs yul las skye ba yin// de yang gzhi dang rgyu dang rkyen// de nyid 'dus byas nyon mongs dngos po'i bdud// 'od lnga yul snang dngos po'i bdud// phra rags don gyi gting btsal nas// yang 'khrul gtan la dbab par bya// nyon mongs blta bas 'joms par byed// lta ba nyon mongs bdud du babs// nyams su myong na phung po'i bdud// ma myong mi shes gti mug bdud// phyogs lta lha yi bu yi bdud// skye zhing 'gog pa 'chi bdag bdud// yul med ma shes ngo bo'i bdud// bdud ky-i 'jigs pa sel ba la// bdud kyi ngo sprod ro snyoms gces// gnad dang log gnon gegs sel gsum// 'di gsum mi ldan blta ba stor// bdud drug choms pa'i skal med pas// 'khor ba rang grol dus ma mchis// bla ma'i gdams pas ma brgyan na// slob ma dam tshig med pa la// 'di yi bka' rgyud bstan pa na// dam la mi gnas tshul 'chos zer// de 'dra'i blta ba'i gnas lugs de// thog ma rang nas rtogs so zer// ma rtogs rtogs zer tshul 'chos mkhan// bstan ma thag tu dam tshig nyams// de shi nas ni de yi lce// dpag tshad brgya tsam yod pa la// lcags bsregs thong gis rmo bar 'gyur// des na bstan par ma gsungs so// zhes gsungs so// lha ma yin g.yul zlog gi rgyud las// nyon mongs pa'i bdud gzhom pa'i le'u ste bco lnga pa'o//// de nas yang dag bshad bya ba// nyon cig rdo rje chos kyi blo gros khyod// thams cad dngos gzhi gnyis su 'dus// phung po'i bdud kyi gzhi sa dang// dngos po'i phung po bstan par bya// phra rags don gyi gting gsal nas// 'khrul gzhi ba ded shes par bya// dang po phung po'i ba ded bstan// des na phung po'i rgyu rkyen bstan// tha ma phung po rnam lnga bstan// bar gyi phung po 'od lnga </text>
</item>

<item><p>259</p><section>1</section>
<text>las// skye zhing dngos su nyams su myong// phung po zhes bya 'od las grub// sna tshogs gzugs rnams 'od las byung// gzugs rnams ma lus len pa'o// rnam shes len pa chu chen po// 'du shes len pa me chen po// tshor ba len pa sa chen po// 'du byed len pa rlung chen po// gzugs len pa ni nam mkha'o// rags pa dang ni dngos po'o// phung po lnga yi dbye ba de// 'di la bdud bzhi tshang ba ni// phung po'i bdud du grags pa yin// mchog gi dang po sku gsum 'chang// sangs rgyas sku lnga'i bdag nyid can/ khyab bdag ye shes lnga yi bdag/ ye shes sku ste rang byung ba// thams cad las byung rang byung ba// de la spyod pa bstan pa ni// spyod pa shes rab thabs kyi mchog/ btsun mo zo chu'i 'khor lo ltar// 'gro 'ong 'gegs sbyor bzhi las med// thabs dang shes rab gnyis med pa'i// rang byung rang grol rang snang ba'i// de ni spyod pa'i mchog tu bshad// thabs dang shes rab bsnol ba yis// bdud drug choms pa'i dus mi mchi// bdud drug choms par ma gyur na// spyod pa spang len rkyen mi thub// ces gsungs so// lha ma yin g.yul zlog gi rgyud las/ phung po'i bdud gzhom pa dang ro snyoms pa'i le'u ste bcu drug pa'o//// de nas yang dag bshad bya ba// nyon cig rdo rje chos kyi blo gros khyod// thams cad gzhi lam dngos po gsum du 'dus// gzhi sa'i don la ngo sprad pa// de ni nor bu rin chen 'chang ba 'dra// lam gyi don la ngo sprad pa// rgya mtsho chu+u rlabs rang byung 'dra// 'bras bu dngos la ngo sprad pa// ga pur sman dang rang byung rang shar 'dra// chos rnams thams cad gzhi lam 'bras bu gsum// 'bras bu gnad la ma phebs na// 'bras bu thig le chos min de// de yi gzhi lam 'bras bu gsum// gsang sngags pa dang sgo bstun phyir// gzhi ni ga pur lta bu'o// lam ni sman du shes pa'o// 'bras bu sman du grub pa'o// de ni dpe yi ngo sprod do// da ni don gyi ngo sprad de// thams cad ye shes zang thal chos min gzhi// phyogs med chen po spyi gzhi shes// de shes pa ni gzhi spyod yin// de yang rang las byung bas na// de ni rang byung lam gyi spyod pa yin// ye nas yin par rtogs pas na// rtogs pa mngon gyur sangs rgyas yin// 'bras bu'i yul la de yin no// gsang sngags tshul bstun de ltar yin// tshul bstun pas ni phyogs med rdzogs// rdzogs chen spyod pa de yin no// rdzogs chen gzhi lam dbyer med pa// ga pur dpe dang bstun pa'o// de yang 'di ltar shes par bya// ma rdzogs med dang ma 'gags pa// de yang ma rdzogs par yang ma 'gags pas// phyogs su ma lhung ma rdzogs pas// rgya ma chad pas ma rdzogs pa yang min// thams cad grub pas ma grub pa yang </text>
</item>

<item><p>260</p><section>1</section>
<text>rdzogs// zhes gsungs so// rdzogs pa chen po rang byung la// thams cad rdzogs par shes pa yin// spyad du mi 'dod lam chen yin// thams cad rang sar grol ba yis// thob tu med pa'i 'bras bu rdzogs// thams cad gzhi las grub pa yis// ye nas ma btsal lhun gyis grub// lta thabs gcig gis kun mthong bas// mtshan ma rang sar grol bar 'gyur// lta thabs gcig gis gol sgrib chod// theg pa'i gol sgrib rang sar grol// lta thabs gcig gis thams cad grol// ma rig rtsad gcod 'gro drug rang sar grol// lta thabs gcig gis zang thal shar// thig le nyag gcig rang la shar// grol nas grol ba'i lam yang ston// rang grol rang byung rang la shar// zhes gsungs so// lha ma yin g.yul zlog gi rgyud las/ spyod pa dang 'bras bu la shan dbye ba dang/ des 'chi bdag gi bdud gzhom pa'i le'u ste bcu bdun pa'o//// de nas yang dag bshad bya ba// rdo rjai chos kyi blo gros khyod// sgrib pas ma mthong ma shes pas// de yi dras thag gcad par bya// de yang gong 'og khyad par las// sgrib pa sgra mthun don las 'phags// 'og ma las sgrib nyon mongs sgrib// rim gyis bsal cing gnyen pos spong// de ni 'og ma'i sgrib pa sbyong lugs yin// thig le'i sgrib pa rang sar grol// sgrib pa sgrib pa zhes bya ba// ma rig ma rtogs sgrib pa yin// sgrib pa che na ye shes gsal// ci phyir sgrib pa che bas rtog pa gsal// mun pa nag cing snang ba gsal// dug lnga rags shing ye shes rgyas// shing phung che na me dpung che// ma rig mun nag 'thibs pa la// rig pa'i rgyal po snang ba gsal// snang ba chen po ma rig pa// gsal ba chen po ye shes sku// shes bya'i sgrib pa dag par byed// dag par byed cing sgrib sel ba// sgrib pa kun las nges par grol// grol bar byed pa rtogs pa yin// bsgoms pas grol bar ga la 'gyur// dper na mun pa'i nang du byad ston 'dra// de la brten nas bsgom pa dang// snang ba'i gnas su gser bstan 'dra// gser de rtogs nas bsgom mi dgos// ma rtogs bsgoms pas sangs mi rgya// rtogs pas mngon du gyur pa yin// bsgom pas mngon gyur ngas ma bshad// de ltar shes pas shes bya'i sgrib pa grol// de la spyad bya spyod byed gnyis med pas// las kyi sgrib pa grol ba yin// yul med rang sar grol ba yis// nyon mongs sgrib pa grol ba yin// thams cad thig le chos min rtogs// rnam smin rgyu mthun sgrib pa grol// sgrib pa re la bzhi bzhi tshang// mtshan nyid 'dzin pa re re la// de yi rtsal snang yongs la khyab/ khyab cing 'brel pa de ltar yin// 'di lta bu yi gdams pa ni// kun la bstan pa'i gnas med kyis// gdams pa snod dang </text>
</item>

<item><p>261</p><section>1</section>
<text>ldan na sbyin// byin na shes pa'i rdzu bar byed// 'dir ni mi bde sna tshogs 'byung// tshe thung nad kyang mang bar 'gyur// shi nas lkugs par gyur nas kyang// chos kyi sgra yang mi grags la// grags kyang go bar mi 'gyur bas// de la bstan par mi bya'o// zhes gsungs so// lha ma yin g.yul zlog gi rgyud las/ sgrib pa'i dras thag bcad pa'i le'u ste bco brgyad pa'o//// de nas yang dag bshad bya ba// rdo rje chos kyi blo gros khyod/ khyod la legs par bstan par bya/ khyod kyis rtse gcig brtan pos zung// sgrib pa rang grol 'bras bu yis// nyon mongs khams rnams dag byed pa// 'gro ba'i mgon po bla ma la// dbang rnams nos la lag tu blang// lag len dus tshod ston mdzad pa// 'gro ba'i mgon po sangs rgyas sems// lhag pa'i lha ni bla ma'o// sangs rgyas stong dang rtsa gcig kyang// mkhas pa dam pa rnams kyang bsten// de bas dam pa gnyan par shes// da ltar bzhugs dang ma 'ongs 'das// phyogs bcu'i sangs rgyas thams cad pas// bla ma gnyan par shes par bya// bla ma gsang sngags chen po'i mchog/ tshogs kyi slob dpon tshogs kyi bdag/ tshogs rje tshogs bdag dbang dang ldan// mthu chen gces par 'dzin pa yin// bla ma gsang sngags rgyal po yin// gsang sngags rgyal po don chen byed// de la dbang rnams zhu bar byed// rab tu gces pa'i phyag rgya dang// nor dang 'bru dang bu la sogs// de yi dus su sbyin par bya// dbang rnams ma thob slob ma de// mtsho la char babs 'dra bas gting go med// dpal rtsal lus la yod kyang mtshon cha bdud du byung// rtsa rlung thig le rang chas yod pa la// rtsa rgyus zhags pas bcings te thar dus med// rlung gis bskyod ste de nas sdug bsngal snon// thig le nyams su myong zhing myong na smon// ye shes khong shar ma shes gzung 'dzin tha rgod las/ kha gsags spyi brtol gzhog ngom mkhan/ kha zhu gting 'khyags gangs kyi chu// de dang 'dra ba'i ya ma brla/ rul pa smod pa khong du 'dre zhugs grong kha thams cad rgyu// gzhogs slong kha gsags gcam bu can// de la bstan na sangs rgyas rtsa ba 'chad// de bas don 'di gsang bar bya// shes bya'i sgrib pa ngo sprad pas// chos sku yul med de la shar// las kyi sgrib pa ngo sprad pas// rang snang longs sku de la shar// nyon mongs rnam smin sgrib pa ngo sprad pas// sprul sku rang byung de la shar// rang shar sku gsum de la shar// ngo bo'i sgrib pa ngo sprad pas// thig le chos min sgrib pa sad// ces gsungs so// lha ma yin g.yul zlog gi rgyud las/ sgrib pa re la ngo sprod re bstan pa'i le'u ste bcu dgu pa'o//// de nas yang dag bshad bya ba// nyon cig rdo rje chos kyi blo gros </text>
</item>

<item><p>262</p><section>1</section>
<text>khyod// de yi yon tan bstan par bya// yon tan ye shes lnga ldan 'di// nyan thos rnams la mi bstan no// dper na sgo nga rus sbal gnod pa 'dra// bsgoms kyang 'bras bu sangs rgyas dka'// rang sangs rgyas la mi bstan no// dkar gzhi rul ba'i pho lto 'dra// des kyang sangs rgyas shin tu dka'// byang sems spyod la mi bstan no// lag rdum brag la 'dzegs pa 'dra// des kyang sangs rgyas 'bras bu dka'// kri ya spyod la mi bstan no// dper na mtsho 'gram ngang pa 'dra// des kyang sangs rgyas shin tu dka'// u pa ya la mi bstan no// dper na kha brag lam mdor tshoms pa 'dra// des kyang sangs rgyas shin tu dka'// yo ga spyod la mi bstan no// dper na spre'ur bsgom slob 'dra// des kyang sangs rgyas shin tu dka'// ma hA yo ga'i rnal 'byor pa// de la bstan par mi bya'o// rdo la dngul chu bskus pa 'dra// des kyang sangs rgyas 'bras bu dka'// a nu spyod la mi bstan no// seng ge gangs dang bral ba 'dra// des kyang sangs rgyas shin tu dka'/ kha 'byams rnams la mi bstan no// rin chen gser gling phyin pa 'dra// lcags sam dngul rdo lta bu dang// gser 'gyur rtsi lta'i gang zag dang// pad+ma lta bu'i gang zag la// de la bstan par yang mi bya// rin chen gser lta'i gang zag la// bstan kyang go bar dka' ba yin// 'di lta bu yi gdams pa 'di// rin chen lta bu'i gang zag la// 'di ni bstan pa'i snod du rung// ga pur lta bu'i gang zag la// 'di ni bstan par bya ba yin// ye shes ye shes khyad par che// thun mong theg pa'i grub mtha' yi// theg pa re la ye shes re// ye shes blo las 'das pa la// bsgoms nas skye'o zhes zer ba// skye ba 'gog phyir ye shes rdzun// ye dang shes pa dbye ba gces// ngo bo nyid kyi ye shes dang// chos mthun bsgrub pa'i ye shes gnyis// 'dra 'dra 'dra ste brtags par dka'// dka' ba'i phyir na sla ba yin// sla ba'i phyir na dka' ba yin// me long lta bu'i ye shes dang// ye shes khong gsal chen po gnyis// 'dra 'dra 'dra ste brtag par dka'// de ltar chos mthun ye shes dang// chos min ye shes zang thal gnyis// 'dra 'dra 'dra ste brtags par dka'// ye shes rang byung bsgrub pa dang// nyams la bsten pa'i ye shes gnyis// 'dra 'dra 'dra ste brtags par dka'// ye shes dbyings nas smra ba dang// rang grol ye shes smra ba gnyis// 'dra 'dra 'dra ste brtags par dka'// thun mong ye shes rnam lnga dang// rang snang ye shes rnam pa lnga// 'dra 'dra 'dra ste brtag par dka'// bsgrubs nas thob 'dod ye shes dang// rang las byung ba'i ye shes gnyis// 'dra 'dra 'dra ste brtags par dka'// me long phyi nang bzlog pa 'dra// 'dra </text>
</item>

<item><p>263</p><section>1</section>
<text>ba sgrib pa'i ye shes dang// rang la shar ba'i ye shes gnyis// 'dra 'dra 'dra ste shin tu dka'// zhes gsungs so// lha ma yin g.yul ngo bzlog pa'i rgyud las/ theg dman gyi gang zag la bstan kyang mi grol bar bstan pa dang ye shes kyi dbye ba'i le'u ste nyi shu pa'o//// de nas yang dag bshad bya ba// rdo rje chos kyi blo gros nyon// theg pa'i mtha' la thug pa med// ngo la byed pa ba glang mgo bo can// chos kyi dbyings la zad pa med// theg pa'i mtha' la thug pa dang// nyon mongs mtha' la thug pa dag/ sus kyang mtshon par mi nus so// de la de bstan thams cad mkhyen pa thob// mkhyen pa ma 'gags mi mkhyen par yang shar// thams cad khongs su mi mkhyen pa yang chud// thams cad phyogs su ma lhung thams cad rgya ma chad// thams cad mkhyen pa zhes ni de la bya// rdo rje chos kyi blo gros nyon// theg pa gsum gyi nges 'byung la// theg pa gcig gis khyab pa'o// theg pa gcig pa'i rtsad chod na// chos rnams spyi dang rang gi mtshan nyid kyi// sgro 'dogs dus gcig chod pa yin// rgyu drug sems can rgyu gcig gis// thams cad dag pa khyab pa yin// rgyud drug gcig gi rtsa chod na// 'gro drug nyon mongs dag pa can// nyon mongs khyams rnams dag pa yin// 'khor ba bsam gyis mi khyab pa/ khams gsum 'khor bar 'dus pa yin/ khams gsum 'khor ba gcig gis khyab// gcig gi rtsa ba chod tsam na// shes rtogs dus gcig shar ba yin// shes pas srid gsum skye gnas med// 'jig rten snang ba bsam yas pa// phyogs bcu'i 'jig rten zhes su grags// phyogs bcu'i 'jig rten thams cad kyang// phyogs gcig dag gis kun la khyab/ khyab pa gcig po'i rtsad chod na// bde bar gshegs pa'i thugs kyi sras// bde gshegs 'jig rten rig pa'i mchog/ kun rdzob snang ba bsam yas kyang// bsdus pas ngo bo gcig las med// gcig po don dam rang bzhin yin// don gyi dam pa rnam dag dpal// bskal pa bzang po'i sangs rgyas thams cad kyang// bskal pa gcig gi sangs rgyas gcig/ 'jig rten gsum na bskal bzang gcig/ ces gsungs so// dag pa rtsad bcad pa dang 'khor ba rtsad bcad pa dang/ mya ngan las 'das pa rtsad bcad pa dang/ ma rig pa dang rig pa rtsad bcad 'di// kun tu bzang po'i thugs kyi bcud// rdo rje blo gros khyod la gtad// skal med rnams la srog chad kha bzhin sdoms// zhes bka' bsdigs nas gsungs so// lha ma yin g.yul ngo bzlog pa'i rgyud las/ sgro 'dogs rtsad gcod ngo sprod kyi le'u ste nyer gcig pa'o//// de nas yang dag bshad bya ba// rdo rje chos kyi blo gros nyon// rgyud drug grong khyer gzhom pa dang/ khams </text>
</item>

<item><p>264</p><section>1</section>
<text>gsum rtsad nas gcod pa dang// srid gsum skye rgyun gcod pa bstan par bya/ khyod ni rtse gcig yid kyis nyon// de la dang po 'khor ba'i grong khyer la// bsdu na rnam pa gsum du 'dus// thun mong 'gro drug grong khyer yin// de yang gzhi dang dngos po gsum// dngos po gtan la 'bebs pa ni// theg pa thun mong zhes su brjod/ khyad par tshogs drug grong khyer ro// rnam par shes pa drug po 'khor// gsang ba 'gyu ba rgyud drug yin// rgyud drug 'dus pa'i phung po yin// 'gyu ba'i snang ba mi 'gag pa'o// thun mong spyi yi rnam pa yin/ khyad par rang gi mtshan nyid ni// rgyud drug grong khyer gzhom pa'i phyir// phyi nang rgya yan ngo sprad pas// snang ba'i grong khyer choms par 'gyur// snang ba'i grong khyer choms tsam na// rgyud drug rgyu 'grul bya sa med// snang ba chen po gsal ba che// mkhas pa chen po thabs che ba// zhes gsungs so// rgyud drug grong khyer gzhom 'dod na// tshogs drug rang grol ngo sprad pas// nang gi grong khyer choms par 'gyur// dbang rten 'od gsal shar tsam na// dbang po lnga la rgyu sa med// tshogs kyi dag pa rnam dag dpal// sangs rgyas gsung ni zab mo 'byung// A li kA li zab mos brgyan// A ni skye ba med pa la// li ni 'gag pa med pa'o// rgyud drug grong khyer gzhom 'dod na// dug lnga khong khro'i ngo sprad pas// rgyud drug grong khyer choms par 'gyur// gsang ba'i grong khyer choms tsam na// 'gyu ba 'ong pa 'gyu+u sa med// ye shes 'ba' zhig las byung ba// de la de bstan de yang thob// ces gsungs so// lha ma yin g.yul zlog gi rgyud las/ rgyud drug gi grong khyer gzhom pa'i le'u ste nyer gnyis pa'o//// de nas yang dag bshad bya ba// nyon cig rdo rje chos kyi blo gros khyod/ khams gsum rtsad nas gcod pa bstan par bya/ khams gsum khams gsum zhes bya ba// 'dod khams gnas ris nyi shu dang// gzugs khams gnas ris bcu bdun dang// gzugs med skye mched mu bzhi ni// de ni thun mong khams gsum yin/ khyad par lus ngag yid gsum yin// mchog gi khams gsum bar do la// ngo sprod rnam gsum shes par bya// de la khams gsum ngo sprod ni// dang po khams gsum gzhi sa gces/ khams gsum gzhi ma ma rtogs na/ khams gsum rtsad nas gcad thabs med/ khams gsum rtsad nas gcod pa la// phra rags khams gsum 'khrul pa ni// gzhi dang dngos po 'khrul pa gsum// ldog thabs sa mtshams ma shes na// 'gro drug rang grol shin tu dka'// dge bcu rang sar grol ba'i phyir// dngos po gtan la ma phebs na// nges shes skyai ba shin tu dka'// 'khrul pa gtan la ma phebs na// rang grol sa mtshams shin tu dka'// 'bras bu gtan </text>
</item>

<item><p>265</p><section>1</section>
<text>la ma phebs na// rang gi tshad shes shin tu dka'// ldog thabs man ngag ma shes na/ khams gsum rtsad nas chod pa dka'// kye rdo rje chos kyi blo gros nyon/ khams gsum dus gsum khyad par med// dmyal ba'i me lce 'bar ba de// shes rab ye shes me chen gyi// rang byung ye shes 'od po che// dmyal bar ltung ba grogs su 'gyur// tsha grang la sogs med pa la// sangs rgyas yon tan gang la bstan// 'gro ba rigs drug snang ba de// lus ngag yid gsum 'khor ba ste// rang grol sku gsum der sangs rgyas// sangs rgyas yul med dgongs pa shar// sangs rgyas thugs rjes skyabs sa med// sangs rgyas rang la shar ba'i phyir// dmyal ba'i snang bas gnod ma nus// rang snang thig le shar ba'i phyir// dge ba bcus kyang bstang ma nus// dge bcu rang sar grol ba'i phyir// sdig pa bcu yis gnod ma nus// rang grol gnyis snang med pa'i phyir// 'khor bar 'khyams pas gnod ma nus// rang snang rnam dag yin pa'i phyir// mya ngan 'das pas phan ma thogs// log snang dgongs pa med pa'i phyir// phan gnod gnyis la rten mi 'cha'// gnyis med thig ler gcig pa'i phyir// phyi nang gnyis la ltos mi bya// rten med rang grol shar ba'i phyir// de ltar shes pas khams gsum rtsa ba chod// thig le nyag gcig shar/ dgongs pa rang la snang/ sangs rgyas rang la shar/ mtshan ma rang sar grol/ mngal kha rgya yis thebs/ 'khor ba dong nas sprug/ gnyis med bde ba shar/ zhes gsungs so// lha ma yin g.yul zlog gi rgyud las/ khams gsum rtsad nas gcod pa'i le'u ste nyer gsum pa'o//// de nas yang dag bshad bya ba// nyon cig rdo rje chos kyi blo gros khyod// srid gsum skye rgyun gcod pa bstan par bya// steng dang sa 'og sa bla gsum// de ni thun mong srid pa yin// srid gsum dga' ba'i chags pas bcings// chags pa rang byung e ma ho// gzugs dang gzugs med 'dod srid pa// bag chags brtas pa'i srid pa yin/ khyad par rang gi lus dang ngag/ sems dang gsum du srid pa yin// srid gsum sbyor ba'i dngos gzhi mtshams// mtshams sbyor srid pa'i skye rgyun sa// thog ma bar dang mthar sbyor ba// 'khor ba thog mtha' gcad pa'i phyir// 'khrul gzhi thog mtha' gcad par bya// srid gsum skye rgyun gcod pa la// rang shar rang grol dgongs pa dgos// 'bras bu phyi dus mi 'debs te// rang grol nyag gcig yod pa'i phyir// lta ba khyung 'phang mi gtong ngo// ye grol rang grol yod pa'i phyir// bsgom pa nyams su mi tshor te// mtshan ma rang grol yod pa'i phyir// spyod pa'i gol sa spangs kyang 'khrul// de lta bu ni mi 'char te// shes rab zang thal </text>
</item>

<item><p>266</p><section>1</section>
<text>yod pa'i phyir// thams cad gzhi sar mi skyel te// gzhi sa 'das pa yod pa'i phyir// de ltar shes na khams gsum skye rabs gcad// ces gsungs so// lha ma yin g.yul zlog gi rgyud las/ srid gsum skye rgyun gcod pa'i le'u ste nyer bzhi pa'o//// de nas yang dag bshad bya ba// nyon cig rdo rje chos kyi blo gros khyod// rgyud do cog gi rtsa ba 'di// thams cad tshang bas ljon shing 'dra// thams cad rdzogs pas nor bu 'dra// phyogs med rtogs pas nam mkha' 'dra// thams cad mkhyen pa'i ye shes mtsho// ma rig pa yi gdar sha bcad// rang rig ye shes rang la shar// ye shes 'ba' zhig las byung ba// ga pur lag len shes pa 'dra// 'gyu ba rang grol gdams pa'i gzer// lha min g.yul bzlog dgongs pa yod// ye shes rang shar gdams pa'i gzer// bying rmugs rang grol dgongs pa yod// thig le rang byung dgongs pa'i gzer// gzung 'dzin dngas sangs dgongs pa yod// snang srid rang grol gnad kyi gzer// skye 'chi las grol dgongs pa yod/ khams gsum rnam dag dgongs pa'i gzer// sgrib sbyong mi dgos dgongs pa yod// srid gsum rang grol dgongs pa'i gzer// lam sbyong mi dgos dgongs pa yod// dug lnga rang grol nyams kyi gzer// tshul khrims bsrung rgyu med pa yin// de ltar shes pas thams cad rdzogs// dngos po med pas chad pa rdzogs// ngo bo mi 'gyur rtag pa rdzogs// dug lnga khong khro'i 'bras bu ni// rgya ma chad pas 'gro drug rdzogs// 'od gsal rang gsal sems tsam rdzogs// bdag med shes pas nyan thos rdzogs// brjod du med pas dbu ma rdzogs// mnyam pa nyid kyis sbyin pa rdzogs// nyes pas ma gos tshul khrims rdzogs// gnod pas ma gos bzod pa rdzogs// yengs pa med pas bsam gtan rdzogs// rgyun mi chad pas brtson 'grus rdzogs// thams cad rtogs pas shes rab rdzogs// bgrod du med pas sa rnams rdzogs// rnam dag byang chub lam chen rdzogs// zhes gsungs so// lha ma yin g.yul zlog gi rgyud las/ 'jig rten dang 'jig rten las 'das pa rdzogs pa'i le'u ste nyer lnga pa'o//// de nas yang dag bshad bya ba// nyon cig rdo rje chos kyi blo gros khyod// sngags kyi theg pa'i rdzogs lugs ni// 'das pa rnam gsum kri ya rdzogs// 'das pa lnga yis yo ga ma hA rdzogs// chos las 'das pas a nu rdzogs/ khams gsum rnam dag rdzogs chen rdzogs// rang bzhin stong pas lta mtha' rdzogs// ngo bo gsal bas bsgom mtha' rdzogs// thugs rje gnyis med spyod mtha' rdzogs// chos min rang grol 'bras bu rdzogs// chos las 'das pas chos sku rdzogs/ khongs gsal ma 'gags longs sku </text>
</item>

<item><p>267</p><section>1</section>
<text>rdzogs// thams cad mkhyen pas sprul sku rdzogs// 'das pa rnam lnga ye shes rnam lnga rdzogs// mtshan nyid pa dang sngags kyi theg pa rdzogs// grub pa'i 'bras bu sku gsum mthar thug rdzogs// ma rtogs pa dang log par rtogs pa rdzogs// nyams su myong ba'i ye shes phyogs med rdzogs// lag tu len pa'i lta sgom spyod pa rdzogs// mthar thug 'bras bu thig le nyag gcig rdzogs// thams cad ma lus rdzogs pa chen po yin// thams cad ma spangs rang sar grol ba yin// rang grol rdzogs pa chen po yin// grol ba glo bur ma yin te// ye shes rang grol 'bras bu de// 'dus ma byas su grol ba'o// thig le phyogs su ma lhung rgya ma chad// mtshan ma rang sar grol ba dgongs pa'i mchog/ thams cad ma 'dres rang sar rdzogs// rdzogs chen mchog tu de bshad do// zhes gsungs so// lha ma yin g.yul zlog gi rgyud las/ 'bras bu'i gnas lugs kyi le'u ste nyer drug pa'o//// de nas yang dag bshad bya ba// nyon cig rdo rje chos kyi blo gros khyod// dbang dang dkyil 'khor gdams pa gsum// de ni bdag gis bshad par bya/ khyod ni gus pa'i tshul gyis nyon// de la dbang gi gdams ngag bstan pa ni// bum pa thabs dang shes rab dbang// gsang ba'i dbang dang tshig gi dbang// snang ba dbyibs dang rang lus dang// gsang ba ye shes bum pa'i dbang// phyi nang gsang ba sbas pa'i dbang// sbas pa'i dbang ni bshad par bya// de la rig pa rtsal gyi dbang// tshig dbang rin po che las byung// lta ba rig pa rang rtsal dbang// sdug bsngal dbang du sdud par byed// sgom pa rig pa rang rtsal dbang// chags sdang rgyud la zhi bar byed// spyod pa rig pa rang rtsal dbang// kun spyod dug lnga zhi bar byed// 'bras bu rig pa rang rtsal dbang// nyon mongs rang sar grol bar byed// yon tan rig pa rang rtsal dbang// 'gro drug rang sar grol bar byed// phrin las rig pa rang rtsal dbang/ khams gsum 'khor ba rtsa ba gcod// dbang mchog brtsegs pa'i rtse yod na// byin rlabs nus pa sna tshogs 'char// dbang mchog gdams pa'i gnad chod nas// 'khor ba'i snang ba chos skur brdal// phyi nang med pa'i byin chen phebs// A li kA li'i dbang thob na// gzung 'dzin dri ma rang sar dag/ spyi sa'i A li kA li yi// dngos gzhi gnyis kyi dbang bskur na// ye shes spyi blugs dbang chen thob// 'khrul pa A li kA li'i dbang// rang byung ye shes dbang bskur na// kun tu bzang po'i dgongs pa thob// dngos po A li kA l-i'i dbang// de bskur dga' rab rdo rje'i dgongs pa thob// ldog thabs A li kA li'i dbang thob na// rdo rje sems dpa'i dgongs pa thob// thugs rje A li kA </text>
</item>

<item><p>268</p><section>1</section>
<text>li'i dbang thob na// gzugs sku gnyis kyi dgongs pa 'char// de yi byin brlabs sprul sku 'byung// 'khrul lugs A li kA li gnyis// thabs dang shes rab dbang mchog thob// gzhi gnas A li kA li'i dbang bskur na// bum pa'i dbang mchog thob par 'gyur// dngos po A li kA li'i dbang bskur na// gsang ba ye shes dbang thob 'gyur// rang byung A li kA li'i dbang bskur na// tshig dbang rin chen dbang thob 'gyur// zhes gsungs so// A li kA li zab tu bstan// 'jig rten yongs kyi spyod pa la// sangs rgyas dgongs pa phyogs med 'char// dbang mchog rgyal po rig pa'i dbang// de yi dbang mchog thob pa yis// sangs rgyas sems can gnyis su med/ khams gsum sems can 'jig rten kun// dmyal ba'i gnas kyang thig ler brdal// ma bgrod pa ru rang sar slebs// ma bsgrubs lhun gyis grub pa'o// tha dad ma yin dbye ba med// dbang bskur bla ma sangs rgyas la// dbang snod slob mas mnyes par bya// thams cad mnyam pa nyid kyi sku// bde ba chen po chos las 'das// zang thal shar bas gnyen po grol// zhes gsungs so// lha ma yin g.yul ngo bzlog pa'i rgyud las/ dbang bskur rgyal po'i le'u ste nyer bdun pa'o//// de nas yang dag bshad bya ba// nyon cig rdo rje chos kyi blo gros khyod// dkyil 'khor dkyil 'khor zhes bya ba// rnam pa gsum du gsungs pa yin// thun mong dkyil 'khor 'og min gnas// rgyal ba sras kyis bskor ba'o/ khyad par rang lus dkyil 'khor la// rgyal ba sras kyis bskor ba'o// rtags kyi dkyil 'khor mig la'o/ brda' yi dkyil 'khor man shel la'o// don gyi dkyil 'khor tsit+ta la'o// rang byung rgyal sras ma bskyed rdzogs// rdzogs chen rtogs pa'i rnal 'byor pa// kun snang dkyil 'khor chen por shar// snang srid rnam dag rgyal ba'i dkyil 'khor du// sangs ma rgyas pa gcig kyang med// sangs rgyas ma lus thams cad kun la khyab// rang byung sangs rgyas dkyil 'khor sku// spyan drang mchod stsogs bya mi dgos// ye mnyam thugs kyi dkyil 'khor dang// 'gro ba rigs drug rang sangs rgyas// mkha' dbyings rnam dag dkyil 'khor du// srid gsum thams cad rang sangs rgyas// rang byung ye shes dkyil 'khor de/ khams gsum sems can rang sangs rgyas// mnyam pa'i rgyal po thugs kyi dkyil 'khor du// phyi nang snod bcud rang sangs rgyas// dkyil 'khor chen po mkha' ltar khyab// mnyam par shes pas bskyed du med// med par shes pas thams cad rdzogs// rdzogs pa rang byung dkyil 'khor yin// zhes gsungs so// lha ma yin g.yul zlog gi rgyud las/ dkyil 'khor gtan la </text>
</item>

<item><p>269</p><section>1</section>
<text>dbab pa'i le'u ste nyer brgyad pa'o//// de nas yang dag bshad bya ba// nyon cig rdo rje chos kyi blo gros khyod// gdams pa mthar thug bshad par bya// thog ma gzhi yi gnad med na// long bas long ba khrid pa 'dra// 'khrul pa'i lam gyi gnad med na// rgyus med byang thang lus pa 'dra// dngos po rang grol gnad med na/ khyi rgan lha ba mu rab 'dra// gzhi las grol ba'i gnad med na// rgya mtsho'i gting gi lu ma 'dra// thugs rje 'byung lugs gnad med na// thams cad brag phug byang bltas 'dra/ kye rigs kyi bu khyod nyon cig/ gzhi yi bsgom pa blta ba dang// spyod pa 'bras bu ma shes pas// sbrum ma'i bu la ming btags pas// ming med ma lto'i bu dang 'dra// thams cad rdzogs pas ljon shing 'dra// thams cad tshang bas nor bu 'dra// e ma'o// kun tu bzang po'i sprul pa'i tshe// snang ba ma 'gags rgyan du shar// rang shar ston pa sprul pa'i sku// sku gsum dgongs pa kho na shar// blta bsgom spyod pa 'bras bu rnams// lung du ma bstan rang sangs rgyas// sangs rgyas sgrib pa lta sgom dang// spyod pa 'bras bu ltos pa'i chos can gyis// ltos pas 'bras bu rang dag bsgribs// longs sku chos kyi blo gros khyod// blta bsgom spyod pas sgrib pa che// 'bras bu dus ltos shin tu gol// de yang sprul sku blta bsgom dang// spyod pas bya ba ma yin te// sprul skus 'gro ba 'dul phyir du// blta bsgom spyod pa 'bras bu rnams// drang ba'i don du gsungs pa yin// gdams pa 'di ltar shes par bya// kye grogs po byang chub 'dod pa de la byang chub med/ 'dod pas byang chub chen po bsgribs/ grol sgrib logs na med de rang gis rang la bsgribs// rang gis bsgribs pas gzhan pas bsal du med// ye lta chen po gdeng gi gnad med na// phyogs ltos lta bas don mi mthong// yengs pa med pa sgom pa'i gnad med na// ting 'dzin ma yengs sgom pas sangs mi rgya// ye grol chen po spyod pa'i gnad med na// phyogs re lam du byas pas gdeng mi rnyed// rang gnas chen po'i 'bras bu'i gdeng med na// thab 'dod dus la ltos pas sangs mi rgya// gnad bzhis dras thag chod tsam na// nga rgyal med pa'i yid ches 'char// mtshan ma rang sar grol ba'i phyir// 'dod pa med pa'i don rtogs 'char// sku gsum rang la shar ba'i phyir// ma bsgoms pa yi nyams chen 'byung// rang byung zang thal yod pa'i phyir// yul med pa yi thugs rje 'byung// sku gsum zhing khams phyogs med phyir// kye rigs kyi bu gzhi bsgoms sam/ sgom par byed dam/ bsgoms zin nam/ bsgoms nas sangs rgyas sam/ kye rgyal ba'i sras po de ltar ma bstan no// nga rang byung gi kun tu bzang pos kyang/ bsgoms sam/ sgom par </text>
</item>

<item><p>270</p><section>1</section>
<text>byed dam/ bsgoms zin nam/ bsgom pa byas pas sangs rgya'am// kye rigs kyi bu nyon cig khyod rdo rje chos kyi blo gros kyang/ bsgoms sam sgom par byed dam/ bsgoms zin nam/ bsgoms nas sangs rgya'am// kye rigs kyi bu nyon cig/ ma 'ongs pa'i sangs rgyas rnams kyang/ bsgoms nas sam/ sgom pa byed dam/ bsgoms zin nam/ bsgoms pas sangs rgya bar mi 'gyur ram/ ci'i phyir zhe na/ las 'phro dang bcas pa'i phyir ro// lta spyod las 'phro bcas pa'i phyir ro// ma bcos ma bslad ma bsgribs na/ 'bras bu dus min chen po yin// dus ltos sangs rgyas 'byung mi 'gyur// zhes gsungs so// lha ma yin g.yul ngo zlog pa'i rgyud las/ gdams pa rang byung du bstan pa'i le'u ste nyer dgu pa'o//// de nas yang dag bshad bya ba// rdo rje chos kyi blo gros nyon// nga yi gdams pa 'di ni sangs rgyas ngo sprod/ 'khor ba'i g.yul bzlog/ 'byung po kun 'dul zhes bya'o// 'di ni blo la rno brtul med do// dus la snga phyi med/ thos pa la che chung med/ ma bsnyad par thams cad la byan tshud pa/ ma bltas pa'i rang sgo/ ma bsgoms pa'i nyams/ ma spyad par thag chod/ ma bsgrubs par grub pa/ ma spangs pa'i rang grol zhes bya'o// 'di ni rdo rje blo gros kyi thugs kar sba'o// zhes rgyas btab po// ston pa kun tu bzang po// zhu ba po rdo rje chos kyi blo gros sdud pa po mkha' 'gro ma nyi ma'i 'od zer can gyis bsdus pa/ lha ma yin g.yul ngo zlog pa'i rgyud las/ rgyas btab pa'i le'u ste sum cu pa'o//// lha ma yin g.yul bzlog 'byung po kun 'dul chos las 'das pa'i rgyud rdzogs so//// o rgyan skad du// bo la kar rna sha ri ra na tan tra/ rgya gar skad du/ ku Na po Shi ta b+ha smi kA la sarba pUr+N+Na sa mu dA ya tan+t+ra rA dza nA ma/ bod skad du/ ro bsreg thal ba nag po thams cad rdzogs par 'dus pa'i rgyud kyi rgyal po zhes bya ba/ dpal kun tu bzang po las kyi mnga' bdag chen po la phyag 'tshal lo// 'di skad bdag gis thos pa'i dus gcig na/ rnam par dag pa'i zhing khams chen po'i gnas/ rang bzhin thig le rtogs pa'i dus nyid na/ zer dang rtsal dang longs sku dang/ byang chub sems dpa' kun tu bzang po dang/ 'jam dpal spyan ras gzigs dbang mi g.yo mgon po dang/ chos sku'i zer dang rtsal dang ni/ longs sku byang chub sems dpa' ste/ bsdu na chos sku longs sku byang chub sems dpa' dang/ rgyu dang gzhi yis thams cad khyab pa yin/ dag dang ma dag snang ba gsum du 'dus pa yin// gzhi lam 'bras bu ma lus 'dus par bstan// dag dang ma dag 'khor gyis bsdus pa yin// zhes byin gyis rlabs kyis gsungs so// de'i tshe de'i dus nyid ni (19)</text>
</item>

<item><p>271</p><section>1</section>
<text>longs sku'i kun tu bzang po yis/ byin chen kun tu bzang po la// lta ba sgom pa spyod pa dang// 'bras bu'i don rnams gsung bar zhu// zhes zhus so// thal ba nag po'i rgyud las/ gleng gzhi'i le'u ste dang po'o//// de nas yang dag bshad bya ba// longs sku'i gtso bo chen po nyon// sangs rgyas rnam lnga'i gtso bo khyod nyon cig/ lta ba'i don la bsam mi khyab// bsdu na rnam pa bzhi ru 'dus// log lta dag dang thun mong dang/ khyad par mchog dang rnam pa gsum// brtags na phyi ma med pa dang// brtags na rgyu 'bras brtags pa ni// log pa'i lta ba yin par shes// thun mong lta ba sems nyid de// de dang gcig tu stong blta'o// khyad par lta ba bstan pa ni// don dam skye ba med pa'o// mchog gi lta ba bstan pa ni// gzhi shes pas ni lta ba'i mchog/ sems nyid ma skyes dus nyid na// lta ba chen po'i gzhi ma yin// de yi gong na med pa'i phyir// lta ba'i gong gcod chen po yin// de bstan lta ba rnams 'dral bas// gcod 'dral chen po zhes bya'o// de med pa yi sngon rol na// lta ba'i gnas lugs med pa yin/ khas len lta ba yongs gcod mkhan// de med yongs su gcod pa med// theg pa'i gzhi ma chen po 'dis// grub mtha' cham la 'bebs par byed// lta ba'i rgyal po kun khyab 'dis// lta ba chams la 'bebs par byed// phyi ma don du mi gnyer bas// tshe 'di'i 'dod pa sgrub pa la// lta ba'i rgyal po 'di bstan na// rdo rje dmyal bar the tshom med// ces gsungs so// thal ba nag po'i rgyud las/ lta ba ro bsreg pa'i le'u ste gnyis pa'o//// de nas yang dag bshad bya ba// longs sku'i gtso bo khyod nyon cig/ bsgom pa'i don la rnam gsum ste// thun mong khyad par mchog dang gsum// thun mong sems nyid bsgom pa yin/ khyad par bskyed rdzogs bsgom pa yin// de yi 'bras bu ring ba yin// skye bo rtags myur 'bras bu brlag/ mu stegs rtags myur mkha' 'gro la sogs pa'o// nyan thos la sogs rtags myur 'bras bu ring// kri ya yo ga'i rtags myur 'bras bu ring// ma hA a nu rtags bul 'bras bu nye// a ti rtags med 'bras bu myur// de bas bsgoms na khyad par che// mchog gi dgongs pa bstan pa ni// gzhi shes pa ni lta ba'i mchog/ lta ba dras thag gcod pa yin// de nyid lam shes dgongs pa yin// ye shes khong gsal dgongs pa'i mchog/ thig le cham la 'bebs pa yin// de nyid yul med dgongs pa'i mchog/ de rtsa bsgom pa cham la 'bebs pa yin// ye shes zang thal dgong pa'i mchog/ blun bsgom cham la 'bebs pa yin// ye shes chos min dgongs pa'i mchog/ bskyed rim cham la 'bebs pa yin// kun mkhyen ye shes dgongs </text>
</item>

<item><p>272</p><section>1</section>
<text>pa'i mchog/ sems bsgom cham la 'bebs pa yin// dpe yi ngo sprad bstan pa ni// ngo bo ma dang 'phrad pa 'dra// rtags ni ye shes ngo sprad yin// don ni rang snang ye shes yin// tshig gi ngo sprod byin rlabs dgongs pa bshad pa yin// dgongs pa'i gdams pa ngo sprod 'dis// 'di rnyed mi la btsong snyam nas// slob ma med par slob dpon rings// dgongs pa ma sang nyams myong ston// chu yi lbu ba ma krogs par yang 'ong// bsam gtan rtog med ma bsgoms par yang skye// dgra chung spang btub ma bsad par yang 'chi// the tshom ma chod blun pos sgom pa slob// shes long med par yug pa ring// dam tshig rtsa ba chen po nyams pas na// 'chi yang mi gtong na ra kan// zhes gsungs so// thal ba nag po'i rgyud las/ bsgom pa'i ro bsreg pa'i le'u ste gsum pa'o//// de nas yang dag bshad bya ba// longs sku'i bdag po khyod nyon cig/ spyad bya'i thabs la mang yod kyang// thun mong khyad par mchog dang gsum// thun mong dug lnga spangs nas spyod pa dang// sbyangs nas dge bcu phyin drug spyod// grangs med bdun nam gsum spyod na/ khyad par dug lnga la sogs gnas bsgyur nas// sbyor sgrol bdud rtsi rnam pa lnga// mi tshe lo brgyad gcig tu spyod pa'o// rtog pa 'joms pa'i spyod pa yin pa ste// 'joms mkhan yul choms snyam byed pa// snyam byed rtog pa slar la che// mchog gi spyod pa 'di yin te// gzhi mo'i don la spyod shes na// thams cad ma lus dus gcig na// dgongs pa ma lus gcig tu rtogs// spyod pas rtogs te dgongs pa shar// rang shar chos sku spyad rtogs shar// bkag sbyangs rnam rtog sangs rgyas gang// rgyud dag phyir na 'bras bu med// bsgyur nas 'bras bu thob ce na// pho bsgyur mor bsgoms mor 'gro yi// brtags pas rtogs te the tshom chod// blo nyid don spyad don rtogs nas// blo nyid don ltar shar ba yin// don dang rig pa dbyer mi phyed// rig pa ye yin ye shes chen por rtogs// bye ma mar btsir rdo la gser du bsgom pa dang/ kha gsags spyi brtol tshul 'chos gzhog ngom mkhan// mun pa mon pa'i khong snying can// 'tshul chos slob dpon rgyal po ltar 'chos pa// ma bstan ston na dmyal bar thong// zhes gsungs so// thal ba nag po'i rgyud las/ spyod pa'i ro bsreg pa'i le'u ste bzhi pa'o//// de nas yang dag bshad bya ba// longs sku'i bdag po chen po nyon// 'bras bu'i don la rnam gsum ste// sems nyid stong bsgom sbyang ba yis// 'bras bu bskal pa bdun gsum na// kun tu 'od du 'gro bar 'dod pa'o// bskyed rdzogs bsgoms spyad 'bras bu yis// tshe bdun lnga dang tshe gcig gis// bcu bzhi bco lnga bcu </text>
</item>

<item><p>273</p><section>1</section>
<text>gsum gnyis dag la// de yi sa la phyin par 'dod// 'dod khams 'bras bur ma shes pas// 'bras bu ro langs byed pa yin// de yi phyir na mchog bstan te// 'bras bu'i sangs rgyas zhes bya'o// sangs rgyas sku gsum ngo bo nyid// 'dod mkhan gzhi lam 'bras bur sprad// de yi 'bras bu sku gsum ste// da lta nyid du bstan pa yin// gzhi yi chos sku ngo sprad pa// gzhi gsum shes na ngo sprod yin// de bstan tshig gi ngo sprod yin// de la dpe yi ngo sprod yin// kun snang brda yi ngo sprod ni// chu nang bzhin bstan lta bur sprad// de sprad bshad mi dgos par rtogs// brda yi byad dang me long bstan pa dang// me long g.ya' la phyi dgos bzhin// dpe bstan don nyid bshad la sprad// rtags kyi ngo sprod rna ba la// bsgrags pa tsam gyis sgro 'dogs chod// don gyi ngo sprod mig la sprad// mthong ba tsam gyis sgom mkhan dngas// blta spyod 'bras bu dus gcig grol// lus med lus yod khong gsal lus// zhing khams rnam dag sangs rgyas thugs su chud// thugs rje ye shes thugs kyi mchog/ yon tan ye shes zang thal yin// phrin las mig gcig dri med mkhyen// 'bras bu kun tu 'od la thim// dgongs pa rgya ma chad pa yin// sgrib g.yogs lus las ma 'das pa// thugs rje 'byung ba sgrib pas chod// de la 'bras bu'i sgrib pa la zlo ba// snang srid srid dang mi srid pa// skye 'gro ma lus thams cad kun// 'bras bu'i klong las 'das pa med// med par mthong ba 'bras bu yin// yod par mthong yang 'bras bu yin// gnyis med zer yang 'bras bu yin// rnam rtog nyid kyang 'bras bu yin// ye shes nyid kyang 'bras bu yin// rtogs dang ma rtogs rtag dang chad// grub dang ma grub 'khor 'das rnams// dus dang rnam pa thams cad du// 'bras bu'i ngang las 'das pa med// glen pa yus kyis brnangs ba dang// dam bu snying med spra rgan dang// tam+bu ra yi sgra 'byin dang// spyug pa glu len ri la bro 'khrab dang// tshul 'chos bcos ma 'og brus mkhan// sgro skur 'debs shing zhe la bsgrub// dad pa med pa'i mi rnams la// byin na rdo rje dmyal bar 'gro// dmyal 'gro'i ngo sprod dgos pa med// de bas brag la gla ba gab pa bzhin// mtshan mo spyod cing nyin mo sbos// 'dod pa'i don yang bsgrub mi nus// ma bsgrubs dngos grub su la 'ong// nyan pa mang yang 'bul mi nus// ma phul yab sras ci la yin// tshig la mkhas kyang don ma rnyed// mkhas pa rang sgo spyad pas ston// des na shin tu gsang bar bya'o// zhes gsungs so// thal ba nag po'i rgyud las/ 'bras bu'i ro bsreg pa'i ngo sprod chen po'i le'u ste lnga pa'o//// de nas yang dag bshad bya ba// nyon cig longs sku kun bzang </text>
</item>

<item><p>274</p><section>1</section>
<text>khyod// 'dus pa'i ngo sprod bstan pa ni// 'byung ba lnga yi rtsa ba ni// ngo bo nyid la 'dus pa yin// nyon mongs dug lnga ma rig pa// 'gyu ba nyid la 'dus pa yin/ kha dog lnga yi rtsa ba de// 'ja' tshon lnga la 'dus pa yin// 'ja' tshon lnga yi ngo bo yang// ngo bo'i 'od la 'dus pa yin// blta bsgom spyod pa 'bras bu yang// rang byung thig le gcig pur 'dus// chos sgo brgyad khri bzhi stong yang// shes rab nyid la 'dus pa yin// sku lnga ye shes lnga po yang// ngo bo nyid kyi ye shes dang// ngo bo nyid kyi sku la 'dus pa yin// byang chub sems dpa' du ma yang// kun bzang byang chub sems la 'dus// dpe rtags ngo sprod bsam yas kyang// 'gyu ba'i mig la sprod par 'dus// 'khor 'das du mar snang ba yang// thig le zang thal chen por 'dus// zhes gsungs so// so mangs lta bu'i sems can la// ci yang bstan par ma gsungs so// skra shad lta bu'i gang zag la// de la bstan na skran du 'gyur// zhabs brdol lta bu'i gang zag la// de la bstan na 'bras bu brlag/ gzhog ral lta bu'i gang zag la// de la bstan yang rdo la gros 'debs 'dra// dug can lta bu'i gang zag la// bstan na phra ma mkhan grogs 'dra// skyes bu so ma dngas ma'am// blo che dad pa ldan pa dang// gtong phod che zhing phyi chas med// tshe 'di mi blta ba yi gang zag dang// byang chub yun du sgrub pa la// phung byed srog gcod 'di byin na// tsan dan ga pur 'grogs pa bzhin// dri mchog che zhing khyad par 'phags// lan grangs mang por ma brtags par// dkor mdzod gtod par cang nus sam// nang du rin po che bzhin du/ kha ru ma 'byin ma smra shig/ 'dam gyi gseb du skyur byed pa/ kha mig byi dor mi byed gar dgar 'jog kha cig nor bu rin chen 'tshong/ kha cig nor bu nyid la 'phra/ kha cig nor bu rin chen gtun du rdung// dais na gdams ngag sba bar bya'o// zhes gsungs so// thal ba nag po'i rgyud las/ du ma'i srog gcod ro bsreg pa'i le'u ste drug pa'o//// mya ngan las 'das pa'i dgongs pa rdzogs so//// o rgyan skad du/ mi le tsi le tsu le b+he ba ra ya he kra ma na/ rgya gar skad du/ lo ka karma tsar+Ya puN+ya ma hA pU ra Na ma hA pradz+nyA tan+t+ra nA ma/ bod skad du/ 'jig rten gyi phrin las spyod pa bsod nams chen po rdzogs par byed pa shes rab chen po'i rgyud ces bya ba/ dpal kun tu bzang po las kyi mnga' bdag chen po la phyag 'tshal lo// 'di skad bdag gis thos pa'i dus gcig na/ khyab gdal chen po rgya yongs su ma chad pa'i klong nas/ chos sku kun tu bzang po zhes bya ba/ thugs rje chen po dang ldan pa de'i byin rlabs las/ mya ngan las 'das pa'i dgongs pa rin po che lta bu bka' stsal pa/ </text>
</item>

<item><p>275</p><section>1</section>
<text>de nas byang chub sems dpa' 'jam dpal gzhon nu'i snying po zhes bya bas longs sku'i kun tu bzang po bos te bka' stsal pa/ chos sku kun bzang gdung sob nyid// thugs rje byang chub sems dpa' 'di rnams so// 'jam dpal spyan ras gzigs dang phyag na rdo rje dang// sa snying nam mkha'i snying po sgrib pa sel ba dang// byams pa mai tri spos kyi glang po rnams la ni// yang dag dgongs pa bshad par zhu// zhes zhus pas// dgongs pa'i don rnams ma shes pas// byang chub sems dpa' brgyad la bshad// 'jam dpal gzhon nu'i snying po la// snying po ngo sprod mngon sangs rgyas// spyan ras gzigs kyi dbang phyug la// ye shes mig la sprad pa yis// de dus mngon sangs rgyas pa yin// phyag na rdo rje nyid la ni// ston pa nyid la ngo sprad pas// gnas de nyid du mngon sangs rgyas// byang chub sems dpa' sa yi snying po la// 'gyur med rig pa'i ngo sprod der sangs rgyas// byang chub sems dpa' nam mkha'i snying po la// rig pa yul med ngo sprod mngon sangs rgyas// byang chub sems dpa' sgrib pa sel ba la// ye shes rang snang ngo sprad der sangs rgyas// byang chub sems dpa' byams pa mai tri la// thig le chos min ngo sprod mngon sangs rgyas// byang chub sems dpa' spos kyi glang po la// rig pa'i ye shes ngo sprad der sangs rgyas// byang chub sems dpa' brgyad po la// ngo sprod byas pa de nyid sangs rgyas nges// ma rig sems can rnams la ngo sprod bstan pa yang// dbang po rab la byang chub sems dpa' yis// brda dang dpe dang rtags dang don gyi ngo sprad pas// skad cig gcig la sangs rgyas nyid thob po// dbang po 'bring du gyur pa yang// brda dang dpe dang rtags dang don gyi ngo sprad pas// bar ma do nas mngon sangs rgyas par nges// dbang po tha mar gyur pa'i gang zag la// brda dang dpe dang rtags dang don gyi ngo sprad pas// bar ma do nas mngon sangs rgyas par nges// yin pa snang ba shar ba grol ba bzhi// gang zag gcig la ngo sprad shes par bya// zhes gsungs so// thal ba nag po'i rgyud las/ gdams pa ngo sprad gang zag ro bsreg pa'i le'u ste bdun pa'o//// o rgyan skad du/ bu na ye ye yo ga tshe tra/ rgya gar skad du/ ga Na pU ra Na dar+sha no pa de sha/ bod skad du/ tshogs rdzogs par byed pa'i ngo sprod// dpal ldan chen po rnal 'byor pa// tshad med rnam pa bzhi yi smon 'jug gis// sngon du 'gro ba rdzogs byas te// sa bslang sa sbyang gzung bya ba// maN+Dal byi dor legs byas te// bla gab can nam dur khrod du// yang na bkra shis byin chen du// thig la sogs pa rim btab ste// maN+Dal bzhengs tshon byin gyis brlabs// bgegs bskrad gser skyems gtang bar bya// de nas dkyil </text>
</item>

<item><p>276</p><section>1</section>
<text>'khor br-i ba ni// dbus su thig le chen po la// 'dab drug bcu drug gnyis kyis brgyan// gru chad sgo dang rgyan chas pa// tshogs 'khor chen po'i dkyil 'khor yin// dbang bskur kun la sbyar ba ni// dbus su thig le zlum po la// rdo rje'i ra bas bskor ba la// tshom bu rnam pa lnga dang ni// dbus su tshom bu bkod pa ni// ngo sprad dkyil 'khor bstan pa ni// ngo bo sku lnga'i ngo bo sku// rang bzhin ye shes rnam lnga ngo bo'i ye shes nyid// mtshan nyid 'das pa rnam lnga'i thig le nyid// thugs rje thub drug mdzad de 'gro ba'i don yang mdzad// de yi mtha' mar pad+ma lnga// rgyal ba rigs lnga kha sbyor tshul du bri// 'dab ma lnga la mkha' 'gro rnam lnga bri// gru chad lha mo brgyad dang sems dpa' brgyad// lha snam 'dod yon lha mos mtshon// sgo bzhi ye shes sgo mas brgyan// de ni brten pa lha yi dkyil 'khor bstan pa yin// zhes gsungs so// ro bsreg thal ba nag po'i rgyud las/ dkyil 'khor bri ba'i thabs bstan pa'i le'u ste brgyad pa'o//// de nas yang dag bshad bya ba// rten gyi rdzas rnams dgod pa yang// rnam pa gsum gsum dag tu shes// rdul tshon lha ru shes dang gzhal yas dang// ngo sprod dal du shes par bya// rdzas la dbang rdzas mchod rdzas dang// dngos grub gsum du shes par bya// rdzas dgod byin brlab byas nas ni// dang po mtshams gcod dkyil 'khor bsgom// bgegs bskrad bsad gso byas nas ni// bden pa bdar dang gser skyems gtong// mchod sbyin dkyil 'khor la sogs bya// de nas rnam par mi rtog bsgom// de nas bshags pa sgrib sbyang dkyil 'khor bsgom// de nas byin rlabs rdzas kyi dkyil 'khor bsgom// de yang phyi ru 'dod yon lnga yi ngang du bsgom// nang du lha yi dal du bsgom// gsang ba bla na med pa'i dal du bsgom// dbyer med ye shes dal du bsgom// tha ma mjug sdud gnyis su shes par bya// de nas rang bzhin kun tu snang dag las// rgyu dang ting 'dzin rnam gsum dkyil 'khor bsgom// de nas 'byung ba rim brtsegs dkyil 'khor bsgom// de nas rten gzhal yas dkyil 'khor bsgom// brten pa lha yi dkyil 'khor 'khor lo bsgom/ bla ma'i dkyil 'khor dang/ yi dam mkha' 'gro'i dal gsum bsgom/ de nas gdams pa'i ting 'dzin rnam gsum bsgom// rang 'dod bya phyir rgyal ba rnams kyang spyan drangs te// phyag 'tshal gdan dbul sgo dbye la sogs bya ba yin// de la mchod bstod bstim gzhug dge shis byas nas ni// thams cad mnyes byed srog gi snying po 'bod// ces gsungs so// thal ba nag po'i rgyud las/ rnam rtog mtshan ma'i ro bsreg pa'i le'u ste dgu pa'o//// de nas yang bka' stsal pa/ bla ma yi dam </text>
</item>

<item><p>277</p><section>1</section>
<text>gsal bskyed mkha' 'gro gsal byas la/ de ming srog snying 'phrog pa'i yi ge'i phreng ba bzlas par bya/ zhes so/ longs sku kun tu bzang po yis// byang chub sems dpa' 'jam dpal gzhon nu la// spyi srog thams cad bsdus pa dang// rang dbang dam tshig bsdus pa rjes su drang ba gnyis su 'dus// de la spyi bsdoms srog gi snying po smras pa ni// chos sku'i kun tu bzang po yis// byin rlabs gang nas gsungs pa yin// de yang khyod la bstan par bya// oM sa ma ya s+t+waM dzaH/ spyi bsdams srog snying ngo// rang ngam srog gi snying po la// de la thams cad 'dus pa ni// A+oM swa hri ra tsa ya swA hA/ zhes pa kun tu bzang po'i srog gi snying po nyid do// 'di ni rgyal ba rigs lnga dang/ kun tu bzang po nyid du 'grub par 'gyur ro// spyan sreg bya bar 'dod na yang 'grub par 'gyur ro// bdud rtsi byin rlabs dang gtor ma dang sman dang/ tshogs la sogs byin gyis brlab par byed pa nyid do// dgra dang bgegs la sogs pa thams cad kyang/ 'di bzlas pa tsam gyis brlag par 'gyur ro// bum pa gsar pa bcas te rdzas blugs nas bsgrub pa zhag bdun byas nas/ bud med smyung bar gnas te khrus byas na bu rnyed par 'gyur ro// shing skam po la gtor na me tog skye'o// skud pa sngon po la mdud pa brgya rtsa brgyad byas te byis pa'i sker btags na 'khru rims bsrung ngo// rdzas ni/ bzang drug la sogs pa dri sna tshogs so// de ltar byas na sri'u sos par 'gyur ro// gser la btab ste rin po che lnga'i gseb tu bcug ste/ lus la bsrel na 'jigs pa brgyad skyob par 'gyur ro// mi tshil dang gu gul nag po gla rtsi la btab na/ klu'i nad thams cad sos par 'gyur ro// yid la bzlas te mi dang khyi dang rta la sogs pa'i klad pa dang dug sna tshogs dang khrag dang du ba dang/ sbre sna tshogs la btab na btsan dug rdo rje bzhin du 'joms so// zhes byin gyis rlabs kyis gsungs so// thal ba nag po'i rgyud las/ rtog pa ngan pa'i ro bsreg pa'i le'u ste bcu pa'o//// yang bka' stsal pa/ byang chub sems dpa' khyod nyon cig/ srog gi snying po oM yin no// de rjes sa ma ya traM dzaHdzaHang+ku sha zhes klad du'o// swA hA mtha' rten las mthar shes par bya// chos sku rdo rje sems dpa' oM yig ldan// longs sku rang dam sngags smras pa// A+oM badzra sa twa hUM/ shAn+ti puSh+tiM/ ba shang mA ra ya phaTaH ang+ku sha dza dzaH thab khung 'dab brgyad gru gsum zla gam dang// gru bzhi la sogs mdzes pas brgyan// dus tshod bzhi dang kha dog dang// dal gyi lha tshogs rim par bya// tshe 'das lus brjes drangs pa de// maN+Dal steng du dbang bskur bkru snyad gtang// gzugs phyin brlabs la thab khung bskyed// me lha spyan drangs bdun po rnam </text>
</item>

<item><p>278</p><section>1</section>
<text>dag rdzogs par bya// ye shes me dang dam tshig bzhu btul bya// phung po me lhar bskyed par bya// de dag mchod rdzas me lha bzhu btul bya// ye shes lha phab lus la bstim// dgug gzhug bcings dang dgas pa bskyed// mchod bstod las bcol smon lam gdab// gtor gtang dal bsdu gshegs sam bsdu// nga rgyal ldan pas gnas su 'gro// zhes gsungs so// thal ba nag po'i rgyud las/ 'byung po ro bsreg pa'i le'u ste bcu gcig pa'o//// de nas yang dag bshad bya ba// nyon cig byang chub sems dpa' khyod// sa bcu'i byang chub sems dpa' yi// srog gi snying po thams cad 'dus pa ni// de ni bdag gis brjod par bya// oM badzra ma hA mu na ye swA hA// byang chub sems dpa' rigs drug gi/ dngos po'i rtog pa 'joms pa'i tho chen yin// ma rig ling tog sel ba'i thur ma yin// gsang sngags 'di ni bzlas gyur na// gza' skar rmi lam ngan pa dang// bkra mi shis dang dal yams dang// mu ge sad dang ser ba dang// lo nyes phyugs nyes thams cad dang// smyo 'bog rgyal nad klad gzer dang// lha smra 'dre smra snying zhugs dang// gdon gyis brlabs nas chos 'chad dang// bdud kyi byin rlabs lung ston dang// gcer bur rgyug cing khrel shor dang// don ma rtogs pas ro snyoms byed snying 'dod// pha rol ma mthong mngon shes ston// snying 'dod gar dgar smra ba yis// ma rtogs nyon mongs rnams kyis 'dre dbang khrid// gdon gyis brlabs te lung ston tha ra ra// tha ma snying du 'dre zhugs smyon pa 'ong// smyon pa 'dres brlabs chos smyos shi zer dga'// rang yang 'dre dbang song ba mi tshor bas// drag sngags rgyal po 'di ni bzlas gyur na// 'dre nyid byer nas sangs rgyas dgongs pa 'char// lta ba sgom pa zab mo bstan kyang ni// drag sngags rgyal po sum khri 'di zlos shig/ blta ba bzang snyam bzang rtog 'dre yis khyer// rang 'dres khyer ba mi tshor ro// bsgom pa nyams myong khel snyam byed// bsgom pa 'dres khyer ma tshor ro// spyod pa ro snyoms byas pa yis// rnam rtog zhi ba snyam byed pa// spyod pa 'dre zhugs mi tshor ro// 'bras bu 'jig rten dga' brod skyes snyam byed// 'bras bu 'dres khyer mi tshor gyis// drag sngags rgyal po sum sbrel gyis// nyin stong mtshan stong bzlas par bya// lta sgom spyod pa rgyud la ston shes sam// de ltar shes na spyod pa'i bdud bsrungs nas// blta bas chos sku mngon du 'char// bsgoms pas longs sku shugs las 'byung// sprul sku dal nyid 'di yin mod// 'dre la ngo sprod zer zhing gtang rag gtong// chos 'chad slob dpon rang la 'dre chen yod// lta ba mnyam yang bdag dang mi mnyam zer// chos nyid ye nas mtho dman </text>
</item>

<item><p>279</p><section>1</section>
<text>med pa ma rtogs par// dgongs pa'i rang sgo gcig las med pa la// bdag la nyams myong gdams pa zab zer ba// blo yi 'khrul pa yin pa ma rtogs so// rang snang ye shes sku gsum shar ba la// 'bras bu myur ro zer ba don la rmongs// nyams myong zhe 'dod rnam rtog ro dang 'dra// ro yis ro khrid nyon re mongs// nyams myong ro bsregs thal ba rdul du rlog/ ces gsungs so// thal ba nag po'i rgyud las/ ro shan dbye ro bsreg 'khor ba rtsad gcod kyi le'u ste bcu gnyis pa'o//// de nas yang dag bshad bya ba// thor bu bya ba'i rim pa ni// ro bsregs pa yi rus pa brdung// de brdung tsha tsha bya ba ni// gang dag rtogs ldan sbyong byed na// thab khung 'og tu rdo leb bzhag/ de steng rdo rje rgya gram bri// bu gu btod la bsreg par bya// gdung byung smra bar mi bya zhing// mi gtsang mi bsnyen nye khrus bya// byang sems sprul sku ring bsrel nyid// de bzhin gshegs gdung sha rI ram// longs spyod rdzogs pa'i sku dang mchod rten no// chos sku skye med sha rI ram// mchod pa tshogs 'khor ma byas na// snying dang 'dra bar bstan pa las// kun la bstan na gdung 'bros so// dngos grub yal nas 'gro bas gsang zhing mchod// klu gnyan sa bdag rims kyis mi tshugs so// rtag tu sde brgyad de la srung skyob byed// mkha' 'gro chos skyong rgyal po lta bur khur// ston 'tshong rkun ban bka' chad sbos sam gri ru 'chi// rgyal ba rgya mtsho'i byin gyis brlabs par nges// thun mong dngos grub ma bsgrubs par yang 'byung// sa bdag klu gnyen dag gis rdo rje khyung du mthong// rtag tu gtsug tu bkur zhing mi la bstan pa min// za ma tog gam ga bu srubs med na// blugs la dar tshon dmar pos dril// de la mchod bstod yon tan bsam mi khyab// sngags sbrel byin brlabs 'bi 'bi dang// gdab dang bskur dang rab gnas rten 'brel brjod la sogs// zhes gsungs so// thal ba nag po'i rgyud las/ ro'i snang ba brtag pa dang tsha tsha'i le'u ste bcu gsum pa'o//// de nas yang dag bshad bya ba// bar chad bsrungs nas bstan bsrung phyir// mkha' 'gro'i srog snying bshad par bya// spyi bsdoms srog dang snying po dang// rang rang snying po srog dang drag sngags gsum// de nyid bdag gis bshad par bya// gro ga dag la bris nas ni// dkyil 'khor 'khor lo rtsibs bzhi sgo dang bcas// dbus su gru gsum mthing nag la// dpangs su chag gang brtsig par bya// rdo sol ro sol nag por byug/ de nang thod pa kha sbyar du stsal te// dug thun dag gis brabs byas pas// smyo 'bog drag pos 'chi bar bshad// zhes gsungs so// yang na snail gri'i thod pa ru/ khrag dang </text>
</item>

<item><p>280</p><section>1</section>
<text>dug sna tshang bar blugs// ming rus bcas te thun brabs na// zla ba gcig na brlag par 'gyur// thar nu dug dang re'u lcag pa// mdzo zho sbyar na mdzes 'dzin 'gyur// nyungs kar brag dang d+ha du ra// dbyi mo thang phrom dur bying ni// rgyu ma dag gis 'chi bar 'gyur// bse zho sbrang rgod d+ha du ra// sbyar na smyo 'bog gdon mi za// kyi lce nag po bul tog mdze khrag sbyar byas nas// thun du brabs pas mdze rims 'gyur// b+ha ri sha sa A be sha btags nas// thun du brabs na ser ba 'byung// zhes gsungs so// thal ba nag po'i rgyud las/ sngags sbyor ba drag sngags kyi le'u ste bcu bzhi pa'o//// de nas yang dag bshad bya ba// byang chub sems dpa' khyod nyon cig/ chos spyod du mi ster zhing// slob ma dam la ldog pa la// mkha' 'gro rnams kyi snying 'byin dang// dam nyams chad pa gcod par byed// dus kyi snyigs ma 'byung ba'i tshe// sngags pa'i bstan pa nub pa dang// drag sngags 'di yis bstan pa bsrung// dus ngan tha ma byung tsam na// mkha' 'gro ma yi dmod pa 'di// 'gal ba cham la 'bebs pa'i phyir// dad ldan skyes bu gcig dang 'phrad// skal med rnams la byin na dam tshig nyams// dus ngan tha ma'i don ched du// bstan srung rgyal po chen po 'dis// las rnams thams cad 'grub par byed// spu gri lta bu'i drag sngags 'di// spel na mkha' 'gro'i chad pa 'ong// phung sri dam la mi gnas pa/ kha la chos min nga rgyal can// chos dang mi ldan rgyud 'di sba// dam la gnas shing tshul 'chos med// byang chub srog bzhin 'tsho bar byed// kun gyi snying du de sdug ste// gcig nas gnyis las ma spel cig/ byang chub sems dpa' chen po nyon// chos kyi sgo mo brgyad khri bzhi stong la// bstan srung brgyad khri bzhi stong yod// phyi srung bsnyen bsgrub las dang gsum du bstan pa yin// nang la dril ba'i drag sngags yin// gsang ba rgod du phyung ba 'di yin pas// dug lnga 'dra ba'i ngan sngags 'di// dgra dang bgegs stsogs bar gcod byed// cham la dbab phyir bzla lugs kyang// chos nyid don gyi bzlas pa dang/ snying po 'phro 'du dug sbyor bzlas pa dang/ khams gsum yongs sgrol bzlas pa dang// dkyil 'khor lha yi bzlas pa dang// bsnyen bsgrub las kyi bzlas pa dang// ngan sngags spu gri so sdebs bzlas pa dang// sngags rgod thog 'dra'i bzlas pa dang// ngan sngags mda' 'dra'i bzlas pa dang// phra men me 'dra'i bzlas pa'o// kun kyang gcig la shes gyur na// thams cad 'dus pa'i rtsa ba yin/ chos nyid klong gi bzlas pa nyi ma'i 'od ltar bzlas// byang chub bsgrub dang lam chen du// chos nyid don gyi bzlas pa bya// zhes gsungs so// thal ba nag po'i rgyud las/ </text>
</item>

<item><p>281</p><section>1</section>
<text>gdams pa ngan sngags kyi le'u ste bco lnga pa'o//// de nas longs sku'i kun bzang la// byang chub sems dpa' kun bzang gis// rgyud 'di bdag gis ji ltar gzung// zhes zhus te/ bdun rnam dag brjod nas zhus pa/ rgyud kyi rgyal po thal ba nag po 'di/ khams gsum 'khor ba ro bsreg pas// ro bsreg chen po'i rgyud du zung// ngan thabs las tshogs bstan pas na// thal ba nag po'i rgyud du zung// sku gsum rang snang ngo sprad pas// dmar byang chen po'i rgyud du zung// zhes gsungs pas/ byang chub sems dpa' kun tu bzang po rjes su yi rang ngo// thal ba nag po'i rgyud las/ gtad pa dang rjes su yi rang ba'i le'u ste bcu drug pa'o//// thal ba nag po'i rgyud rdzogs so//// rgya gar skad du/ de ba tan+t+ra rat+na ku Ta nA ma/ bod skad du/ lha rgyud rin po che spungs pa zhes bya ba/ dpal kun tu bzang po la phyag 'tshal lo// 'di skad bdag gis thos pa'i dus gcig na/ bcom ldan kun tu bzang po yis// ye grol ye shes rang la shar// phyi nang med pa'i zang thal gnas// chen po lnga yi bstan pa la// rang snang chen po rnam dag yin// de yang thog ma med pa'i dus// gzhi gsum dbyer med lhun gyis grub// yang dag ye shes snang ba dang// dag pa 'jig rten snang ba dang// ma dag 'khrul pa'i snang ba gsum// dbyer med lhun gyis grub pa yin// yang dag ye shes snang ba ni// sku gsum rang snang lhun gyis grub// de yang phyogs su ma lhung rgya ma chad// dag pa 'jig rten snang ba yin// 'od lnga la sogs lhun gyis grub// de yang phyogs su ma lhung rgya ma chad// ma dag 'khrul pa'i snang ba yang// 'gro drug la sogs lhun gyis grub// de yang phyogs lhung med pa yin// chos nyid gdal ba'i pho brang na// kun gzhi spyi sa mi zad gter// gter gyi 'byung gnas rin chen gling// ga bur lta bu'i gzhi ma yin// phyogs med chen po'i snang ba yin// zhes gsungs so// de nas gsang ba'i bdag po des// bcom ldan 'das la phyag 'tshal nas/ spyi sa de ltar yin pa la/ de las 'khrul pa ji ltar lags// kun bzang sangs rgyas ji ltar </text>
</item>

<item><p>282</p><section>1</section>
<text>lags// byin rlabs 'byung ba ji ltar lags// 'khrul par snang ba ji lta bu// ldog bcas chos de gang la gsungs// zhes zhus so// lha rgyud rin po che spungs pa las/ gleng gzhi'i le'u ste dang po'o//// de nas bcom ldan kun bzang gis// de las 'khrul pa bstan pa ni// kun gzhi gter gyi 'byung gnas la// lhun grub yon tan phyogs med klong// dper na rgya mtshor chos mthun pa// rang byung rlung gi rta phos bskyod// ma ning rnam gsum yid 'gyus pas// 'gyu ba rlung gi mig can de// rang snang 'od lnga'i lam du zhugs// nga nyid mkhyen pa'i shes rab yin// rnam gsum shes pas shes rab mchog/ mchog gi sku gsum rang la shar// 'das pa lnga yi klong du grol// gsum sel sgrib pa kun las grol// sangs rgyas lnga bdag cod pan can// ye shes 'ba' zhig las byung ba// mgon po kun gyi yab mes yin// kun tu bzang po blo gros bzang// thog ma'i sangs rgyas 'od dpag med// sangs rgyas kun gyi gtso bo yin// nga med pa y-i sngon rol na// sangs rgyas bya ba'i ming yang med// ye shes bya ba'i ming yang med// chos sku bya ba'i ming yang med// chos las grol ba'i sangs rgyas yin// thig le chos min ye shes klong// bya btsal med pas rang grol y-in// rang byung rang gi 'od snang sangs// 'das pa lnga ru rgyas pas mchog/ don gyi ye shes khong nas shar// ye shes khong shar mig phyed pas// ye shes mig can dri ma med// ma rig sgo nga'i sbubs 'byed pa// rang byung yid kyi shes rab kyi// 'gyu ba'i ling tog gser gyi thur mas phyed// mig gi dbang po so sor ma 'gag pa// so sor rtog pa'i ye shes yin// rang bzhin med pa'i zang thal de// chos kyi dbyings kyi ye shes yin// de nyid rang gsal chen por shar/ me long lta bu'i ye shes yin// phyi nang med par mnyam pas na// mnyam pa nyid kyi ye shes yin// thams cad ma lus lhun grub pas// bya ba grub pa'i ye shes yin// ye shes yin pas rtsol bsgrub med// yon tan ye shes lnga dang ldan// 'bras bu sku gsum khong nas shar// mchog gi dang po sku gsum 'chang// sku gsum rang grol lam gyi mchog/ ye shes rang shar rig pa'i mchog/ 'das pa lnga po 'bras bu'i mchog/ ye shes zang thal gdams pa'i mchog sangs rgyas kun gyi dgongs pa yin// zhes gsungs so// lha rgyud rin po che spungs pa las/ kun tu bzang po rang snang gi le'u ste gnyis pa'o//// de nas gsang ba'i bdag po yis// 'gro drug ma dag 'khrul pa ji ltar lags// zhes zhus pas/ kun tu bzang pos bka' stsal pa// thog ma med pa'i gzhi ma de// de yod pas na 'gro drug kyang// mi 'khrul pa yi rang dbang med// de yang ji </text>
</item>

<item><p>283</p><section>1</section>
<text>ltar 'khrul zhe na// kun gzhi'i rlung chen ma 'gags pas// ma ni rlung gi 'khrul pa yin// de yang kun gzhi spyan yin te// gzhi gsum dbyer med spyan chen po// gyen dang thad ka thur du gzigs// gzigs pa'i spyan gsum khong nas shar// thur du gzigs pa 'gro drug spyan/ 'gyu ba'i spyan gyis kun tu blta// 'od lnga lam gyi rta pho la// chags sdang lnga yis 'khrul pa yin// las ni lung ma bstan gyi las// rgyu rkyen dus mtshungs rgyu ltar 'khor// ma rig 'dam du bying ba yin// dmyal ba la sogs 'gro drug 'khrul// las kyi 'bras bu lung ma bstan// tshe tshad la sogs dus la nges pa med// de ni thur du gzigs pa'i spyan// zhes gsungs so// lha rgyud rin po che'i spungs pa las/ 'gro drug rang snang gi le'u gsum pa'o//// de nas gsang ba'i bdag po yis// 'gro drug 'khrul pa ji ltar bzlog/ ces zhus pas/ kun tu bzang pos bka' stsal pa// 'gro drug 'khrul pa bzlog pa ni/ ngo bo nyid kyi byin rlabs ni/ chos kyi sku yi byin rlabs so// de yi byin rlabs rdo rje sems dpa' khyod// de yi byin rlabs snang ba thub pa drug/ thun mong ldog pa'i ston pa yin/ khyad par bka' brgyud byin brgyud dang// thugs su brgyud pa'i ston pa gsum// thugs rje chos kyi 'khor lo ni// byin gyis brlabs kyi bskor ba yin/ mchog gi sku gsum rang snang bas/ ye shes rang snang 'khor lo bskor// rtog pa ye shes 'khor lo yin// chos kyi 'khor lo phyi nang gsang ba gsum// de don rtogs pa'i byin rlabs brgyud pa yin// nyi ma'i snying po zer dang 'od// zla ba lteng ka'i gzugs snang ba// tha dad du mar mthong ba ltar// sku gcig yongs la snang bas sprul sku yin// ye shes phyogs med shar bas thugs rje 'od po che// kun la snyoms pas thugs rje phyogs med shar// zhes gsungs so// lha rgyud rin po che spungs pa las/ byin rlabs 'byung ba bstan pa'i le'u ste bzhi pa'o//// de nas gsang ba'i bdag po yis// rgyud lung 'byung ba ji ltar lags// de yi ngo sprod ji ltar bgyi// zhes zhus pas// bcom ldan 'das kyis bka' stsal pa// rang bzhin byin rlabs ngo bo'i rgyud/ rang bzhin rgyud la rnam pa gnyis// nges pa'i rgyud dang don gyi rgyud// nges rgyud sangs rgyas dgongs pa yin// rgyun du mi 'gyur rgyud kyi mchog/ de don thugs la gang gnas pa// don rgyud chen po yin par bshad// byin rlabs rgyud la rnam pa gsum// ngo bo nyid kyi byin rlabs dang// rtsol dang bcas dang rtsol med dang// rang bzhin byin rlabs rnam pa gsum// ngo bo byin rlabs rang snang yin// rtsol med byin rlabs thugs rje'o// rtsol bcas byin rlabs gdams pa'o// rang bzhin byin rlabs kun la 'jug/ de don </text>
</item>

<item><p>284</p><section>1</section>
<text>gtan la gang 'bebs pa// man ngag kun gyi mchog tu bshad// de don thugs la gang gnas pa// lung rnams ma lus thugs la gnas// rgyud lung man ngag dbyer med pas// thig le ye shes brtsegs pa yin// zhes gsungs so// lha rgyud rin po che spungs pa las/ byin rlabs kyi rgyud bstan pa'i le'u ste lnga pa'o//// de nas gsang ba'i bdag po yis// bcom ldan kun tu bzang po la// rtsol med byin rlabs ji ltar lags// zhes zhus pas/ bka' stsal pa/ byin rlabs dbang las 'jug pas na// dbang gi gdams pa bshad par bya// dbang la phyi nang gsang ba gsum// lha dbang ye shes sku yi dbang// chos dbang rig pa sems kyi dbang// rtsol med ye shes thig le'i dbang// de 'dod pa yi gang zag gis// lus srog bu smad 'khor rdzas kun// byin rlabs zhu ba'i yon du dbul// sbyin pa bsam gyis mi khyab pas// dbang bskur nus pa'i bla ma la// yon phul yon tan bsam mi khyab// slob dpon gdams pas ma brgyan pa// de 'dra'i slob dpon bsten min te// de bsten byin rlabs 'byung mi 'gyur// slob ma shes rab ma brgyan cing// gdams pa gzung mi thub pa ni// de ni slob ma snod min te// de la byin rlabs 'jug mi 'gyur// ja log pas ni don kun 'grub// lha dbang ye shes dbang bskur bas// mig gi gzugs snang ma 'gags pas// rnam par snang mdzad gzugs kyi dbang// chos kyi dbyings kyi ye shes yin// de yis don la bskyod med pas// rdo rje sems dpa' mi bskyod pa// me long lta bu'i ye shes yin// de yi yon tan rtsal snang ba// snang ba mtha' yas 'od dpag med// so sor kun tu rtogs pa yin// yon tan phyogs ris mi mnga' bas// rin chen 'byung ldan 'od 'phro bas// mnyam pa nyid kyi ye shes yin// thams cad rang byung grub pas na// don yod grub pa rdo rje'i snying po yin// bya ba grub pa'i ye shes zhes kyang brjod// rna ba mi bskyod lce ni 'od dpag med// sna ni rin 'byung 'og sgo don grub sku// lnga ldan ye shes rang la snang bas na// lha dbang ye shes sku yi dbang bskur yin// 'byung ba lnga yi gzugs stong pas// nam mkha' dbyings phyug chos kyi dbyings// de yi ngo bo sangs rgyas spyan// 'od gsal ye shes me long lnga// yon tan rtsal smin gos dkar mo// so sor rtogs pa'i ye shes rdzogs// yon tan thams cad 'dus pa mA ma kI// kun la yangs dog med pas mnyam pa nyid// de yi don la 'da' med pas// dam tshig sgrol ma zhes bya'o// thams cad gcig tu grub pas bya ba grub// ye shes thams cad rdzogs pas 'khor lo yin// 'gyur ba med pas rdo rje yin// skyon gyis ma gos pad+ma yin// thams cad 'byung bas rin po </text>
</item>

<item><p>285</p><section>1</section>
<text>che// kun la khyab pas rgya gram me// thams cad rdzogs pas seng ge yin// ma lus theg pas glang po che// dug lnga sku ru shar bas rma bya yin// thams cad shugs las grol bas rta mchog yin// thog med spyan chen mnga' bas mkha' lding yin// de yi don rtogs rtsol med dbang bskur yin// mi 'da' ba yi rgya zhig thob la zhog/ chos sku dri ma med cing gzugs sku med// 'gyur med gser mdog 'jam dpal sku// de don lag tu+u gtad pas 'gyur med rtogs// phrin las thams cad rdzogs shing dbang thob pas// mi shigs bcom ldan rdo rje'i sku// ye shes spyan chen rang la shar bas na// spyan ras gzigs dbang seng ge rnam par brtsegs// 'khor ba ma bcos rang grol 'od gsal ba// rdo rje mi g.yo'i sku ste rang byung yin// thugs rje kun la 'phro bas 'od zer can// sangs rgyas byin rlabs phog pas sgrol ma yin// snang ba lhug par snang bas phag gdong ma// shes rab khong shar ral gri yin// ye shes zang thal rdo rje dang// sku gsum byin rlabs snang ba phreng ba dang// yon tan sna tshogs gcod pa'i ral gri dang// chos sku yon tan rgyas pas ut+pal// yon tan gter 'chang bum pa dang/ sku gsum rang la gnas pas kha T+wAM ga/ thams cad rang la rdzogs pas dbang chen thob// ces gsungs so// lha rgyud rin po che spungs pa las/ lha dbang lus la bskur ba dang/ rtsol med rang snang du bstan pa'i le'u ste drug pa'o//// de nas yang bka' stsal pa/ rtsol bcas lha dbang bstan pa ni// dang po bum pa'i dbang yin te// bum pa lha yi grangs dang mthun// de la dbang lnga rdzogs pa ni// bum pa gzhal yas khang yin pas// b+h+ruM las gzhal yas khang du bskyed// de yi nang du bum rdzas blugs// gdan dang bskyed dang spyan 'dren bstim// 'dzab dang bsnyen bsgrub byas nas ni/ de nas 'od du zhu nas ni// spyi bo dag nas dbang bskur ba// bum pa'i dbang zhes brjod pa yin// lus kyi sgrib pa dag par byed// bum pa bum rdzas bskyed bya thabs kyi dbang// lha rnams bkug bstim sbyor ba mdzad// shes rab dbang du bstan pa ni// sbyor ba byang chub sems kyi chu// ye shes dbang du bstan pa yin// rdo rje lce steng bzhag pa yis// ngag gi sgrib pa dag par byed// lha la ye shes rgyas btab nas// skye ba med par bstan pa ni// tshig gi dbang du brjod pa yin// sems kyi sgrib pa dag par byed// ces gsungs so// lha rgyud rin po che spungs pa las/ bum pa'i dbang gi le'u ste bdun pa'o//// de nas yang bka' stsal pa/ thabs dang shes rab dbang la rnam lnga ste// pha ni thabs kyi rang bzhin te// lus kyi bum pa snang ba yin// skra dang lus rgyan lus po ni// sku (20)</text>
</item>

<item><p>286</p><section>1</section>
<text>gsum dag pa'i snang ba'o// sgo lnga 'bru lnga ye shes lnga// phung po lnga ni rin chen sna lnga yin/ rang byung bdud rtsi sman lnga'i ngo bo la// rnam shes lnga ni dri lnga yin par bshad// byang chub sems ni bdud rtsi 'o ma chu// dbugs ni gzungs thag thugs rjais 'brel// de ni bum pa'i dbang yin no// rang la snang ba thabs kyi dbang// de ltar shes pas shes rab dbang// ye nas grub pa ye shes dbang// de mtshon pa ni tshig dbang ngo// shes rab dbang la rnam pa lnga// b+ha ga bum pa'i rang bzhin no// rak+ta bum rdzas rang bzhin no// rtsa gsum nyed pa thabs kyi dbang// zung 'jug stong pa shes rab dbang// bde ba'i ye shes gsang ba'i dbang// ngag gis brgyan pa tshig dbang ngo// zhes gsungs so// lha rgyud rin po che spungs pa'i rgyud las/ thabs dang shes rab kyi dbang bstan pa'i le'u ste brgyad pa'o// de nas yang bka' stsal pa// gsang ba'i dbang la rnam lnga ste// rdo rje bum pa chos kyi sku// rtsa gsum brgyan pa longs sku yin// thig le sprul pa'i sku ru bshad// bde ba chen po bum rdzas yin// de ni bum pa'i dbang yin no// yig 'bru bkod pa thabs kyi dbang// lha rnams sbyor ba mdzad pa ni// b+ha ga stong pa shes rab dbang// byang chub sems 'phros gsang ba'i dbang// rgyas gdab pa ni tshig dbang yin// ye shes sa bon dgug pa dang// dam tshig sa bon bskyed pa dang// sbyor ba gnyis med bstim pa dang// bde ba'i mchod pa 'bul ba dang// mchod pa phyogs bcur spro ba dang// de rnams rgyas su gdab pa ni// rtsol ba dang bcas dbang zhes brjod// ces gsungs so/ lha rgyud rin po che spungs pa las/ gsang ba'i dbang gi le'u ste dgu pa'o//// de nas yang bka' stsal pa// nyon cig gsang ba'i bdag po khyod// tshig gi dbang la rnam lnga ste// snang srid tshig tu ston pa ni// dngos po sna tshogs gzugs snang ba/ 'byung ba lnga ni bum par bshad/ kha dog sna tshogs bum pa'i rgyan// dbyings su snang ba mgul chings yin// 'du 'bral med pa gzungs thag yin/ 'gro drug longs skur cir snang ba// bum pa'i rdzas su bstan pa ni// de ni bum pa'i dbang yin no// snang srid bsdus nas lam du bslang// snang ba rang byung ye shes shar// bla ma'i gdams pas phyogs med grol// rang snang ye shes 'phel 'grib med// phyi nang med pa ye shes sku// ye shes sku ste rang byung ba// de ni thabs kyi dbang mchog yin// da ni shes rab dbang bstan pa// thugs rje 'gag pa med pa de// yid 'gyus snang srid sems su shar// gzung 'dzin rtsa ba ma rig can// gnyis med rig pa phyi nang med// ye shes shes rab zang thal bas// ye shes shes rab zang thal de// tshad ma khong nas shar </text>
</item>

<item><p>287</p><section>1</section>
<text>bas na// mi bslu ba yi gtan tshigs yin// yid ches nges pa'i dbang du bshad// da ni ye shes dbang bshad de// ye ni kun gzhi spyi sa yin// shes pa gzhi las grol ba'o// grol ba gzhan rkyen ma yin te// rang rkyen shes pas grol bar bstan// me long byad kyi dpe bzhin no// thig le ye shes khong nas shar// phar bltas pas ni tshur la gsal// ye shes zang thal kho na yin// ma bcos pa yi zang thal la// ma byas pa yi rang byung shar// rang grol sbrul gyi mdud pa ltar// rang grol dug lnga khong du grol// rtse gcig zang thal chen por slebs// da ni tshig dbang don bshad de// nor bu rin chen gling dag na// sa rdo la sogs ming yang med// gdams pa'i tshig dbang thob pas na// 'khor ba bya ba'i ming yang med// 'khor ba thig ler dbang bskur bas// rma byas ha la bza' ba 'dra// spu kha sna tshogs mdangs dang ldan// de bzhin dug gi dbang bskur na// 'dre dang nad kyis mi tshugs so// de bzhin dug lnga'i dbang bskur na// 'khor ba'i dgra yis mi tshugs so// thig le ye shes ngo bo rtsal// las dang de bzhin gnas pa ni// lam dang sgo dang yon tan dang// 'bras bu rnam brgyad dbyer med pas// dpe yi ngo sprod shel gyis mtshon// rtags kyi ngo sprod tsit+ta yin// rin chen zur brgyad 'bar ba yin// don ni thig le ye shes te// rtsa chen brgyad la gnas pa yin// rtags kyi rtsa dang yon tan rtsa// rnam pa brgyad du shes par bya// de ni rten gyi gsang lam yin// ma rig pa yi gdar bcad pas// rig pa'i ye shes khong nas rdol// thig le brtsegs pa'i dbang mchog thob// tshig dbang zhes ni de la bya// 'khor ba rtsad gcod ces kyang bya// ma rig mig 'byed ces kyang bya// rig pa'i ye shes zhes kyang bya// ye shes rang shar zhes kyang bya// shes rab rang byung zhes kyang bya// ye shes thig le khong nas shar// zhes gsungs so// lha rgyud rin po che spungs pa las/ tshig dbang rin po che'i le'u ste bcu pa'o//// de nas yang bka' stsal pa// nyon cig gsang ba'i bdag po khyod// dbang bskur yon tan bstan pa ni// bum pa'i dbang bskur nyon mongs sgrib pa dag/ thabs kyi dbang bskur las kyi sgrib pa dag/ shes rab dbang bskur shes bya'i sgrib pa dag/ gsang ba'i dbang bskur ngo bo'i sgrib pa dag/ tshig gi dbang bskur rnam smin sgrib pa dag/ bum dbang bskur bas sprul sku 'thob// thabs kyi dbang bskur longs sku 'thob// shes rab dbang bskur chos sku 'thob// gsang ba'i dbang bskur ye shes sku// tshig gi dbang bskur rang grol 'thob// dbang ma bskur bar chos 'chad pa// long bas long ba khrid pa 'dra// slob dpon tshad mar ma gyur pas// gdams pa </text>
</item>

<item><p>288</p><section>1</section>
<text>med par dbang bskur byed// sngags med dug la rngub pa 'dra// slob ma tshad dang mi ldan pas// dbang bskur nod pa byed pa de// sbrang ma me la mchongs pa 'dra// slob dpon tshad ldan dbang bskur na// bdud rtsi'i longs spyod spel ba 'dra// slob ma tshad ldan dbang nod pa// bya rgod gnam 'phang gcod pa 'dra// zhes gsungs so// lha rgyud rin po che spungs pa las/ dbang bskur ba'i yon tan dang skyon bstan pa'i le'u ste bcu gcig pa'o//// de nas yang bka' stsal pa// gsang ba'i bdag po khyod nyon cig/ lta ba rig pa rang rtsal bstan pa ni// lta ba skye med rnam par dag/ rang bzhin chos sku brjod las 'das// gnyis med rang snang ma bcos pa// chos nyid skye med shes bya'i gshis// sems nyid ma bcos blo las 'das// sems nyid stong pa chos kyi sku// nam mkha' lta bu'i chos nyid las// nyi zla skar tshogs ma 'dres rdzogs// tshogs rdzogs rang byung lta ba'i mchog/ dngos po med pa rang sar grol// rang grol 'ub chub lta ba'i klong// lta ba klong chen mtha' grol yin// lta ba rig pa'i dbang thob na// skye ba med pa'i dgongs pa thob// bsgom pa rig pa rang rtsal dbang// mtshan bcas bsgom dang mtshan med bsgom// dang po ma shar shar bar byed pa la// nam mkha' stong pa'i mkha' dkyil bsgom// de las hU~M zhu rdo rjer bsgom// rdo rje 'od zhu rdo rje sems dpar bsgom// sku mdog dkar po gangs rir nyi shar 'dra// g.yas na rdo rje rtse lnga bsnams// g.yon pas dril bu dku ru brten// rgyan rnams kun gyis brgyan par bsgom// oM badzra sa twa hU~M/ dbang po 'bru lnga thugs kyi yang snying bzla/ badzra A har hU~M/ d+hU pe hUM/ puSh+pe hUM/ A lo ke hUM/ gan+d+he hUM/ ne bi te hUM/ shab+ta rat+na hUM/ zhes mchod pas/ 'gro drug zhu nas bdag zhu ste// spyi gtsug rdo rje sems dpar thim// rdo rje sems dpa' 'od du zhu// rdo rje dkar po rtse lngar gyur// rdo rje 'od zhu hUM la thim// hUM gi zhabs bskyed zhu nas ni// 'a yang 'od du ltems kyis zhu// de nas ha yang 'od du zhu ba yis// de yang zla ba dag la thim// zla ba 'od zhu thig le la// thig le 'od zhu ye shes zang thal bsgom// de ni thig le khong shar yin// mtshan bcas sku yi bsgom pa'o// thugs kyi phyag mtshan bsgom pa ni// dang po rang gi sems nyid stong par bsgom// de yi ngang las rdo rjer bsgom// rdo rje'i nang du rang nyid ni// rang gsal 'phro ba med par bsgom// de yis thugs kyi bsgom pa rdzogs// da ni gsung gi bsgom pa bstan// dang po rang byung sems nyid stong// mtshon pa'i hUM yang sngon du bri// de la shes pa gtad la bsgom// de nas shes pa hU~M du bsgom// hU~M la shes pa tshud pa ni// sems zin pa yi tshad yin no// de nas </text>
</item>

<item><p>289</p><section>1</section>
<text>snang ba sna tshogs kun// hU~M du mi 'gyur rang dbang med// hU~M de zhu nas rang gsal zang thal bsgom// des ni gsung gi dgongs pa rdzogs// A+oM dang AHdang hU~M dang ni// 'khor lo rdo rje pad+ma dang// yig 'bru gang yang rung ba la/ spro dang bsdu ba byas gyur na// mtshan bcas bsgom pa rdzogs pa yin// zhes gsungs so// lha rgyud rin po che spungs pa las/ lta bsgom rig pa rang rtsal gyi le'u ste bcu gnyis pa'o//// de nas mtshan med bsgom pa bstan pa ni// nyon cig rdo rje sems dpa' khyod// rang gi byang chub sems nyid ni// stong gsal khyab pa'i don de ni// rang gi snying gi dkyil du bsgom// gzung 'dzin rnam pa skyes pa'i tshe// de nyid stong pa nyid du bsgom// de nas shes pa gsal gdab la// mar me lta bur bsgom par bya// gzings thog bya 'phur slar la ldog/ 'phro ba stong par bsgoms pas gzung 'dzin ldog/ dper na chu la 'khyags zhu bzhin// dug lnga bsgoms pas gzung 'dzin 'jig/ dper na nam mkha' sprin dngas bzhin// rtog pa skye med bsgoms pas grol bar 'gyur// bya ba btang pa'i skyes bu bzhin// lhang nge ma bcos ngang la bzhag/ stong nyid 'od gsal bsgom par bya// dang po snga dro nas brtsams nas// tshogs drug 'od gsal bsgom par bya// shes pa 'khyog pa bsrangs nas ni// lus kyis ngal dub sha chang spang// dkar gsum dag la brten pa ni// thun dgur bcad la bsgom par bya/ khams dang sbyar zhing bsgom pa ni// srod nas brtsams te bsgom pa la/ 'gyu ba 'od gsal bsgom par bya// thun dang khams rnams gong dang mthun// spyod pa 'od gsal kho nar bya// gung la 'gyu ba rjes med bsgom/ 'od gsal thun tshad khams dang sbyar// rmi lam 'byongs na lam chen yin// 'od gsal sgyu lus mkhas pas bsgom// sgyu lus bsgoms pas shes gyur na// de nas rig pa 'od gsal bsgom// rig pa 'od gsal shes nas ni// de nas ye shes 'od gsal bsgom// ye shes 'od gsal shes nas ni// thig le 'od gsal mthar thug bsgom// ma shar ba la shar ba bya// shar ba bogs dbyung brtan pa'i 'bras bu bstan// tho rangs rang snang 'od gsal bsgom par bya// rmis pa'i cho 'phrul rang snang 'od gsal yin// btsun mo bde skyong rmis nas ni// bu btsas lo gsum lon pa rmi// bu yang shi ste bsregs pa rmi// mya ngan chen po skyes kyang rmi// de rmis sad par gyur pa na// sdug bsngal shes pa tsam gyis grol// de bzhin rmis pa ci byung yang// 'khrul pa'i snang bar rtogs gyur na// de nyid gnyid pas bsgom pa yin// dus bzhi mnyam sbyor dgongs pa'i mchog/ bsam gtan rang grol gdams pa'i mchog/ zang zing shes pa gnad </text>
</item>

<item><p>290</p><section>1</section>
<text>kyi mchog/ ces gsungs so// lha rgyud rin po che spungs pa las/ sgom pa bstan pa'i le'u ste bcu gsum pa'o//// de nas yang bka' stsal pa// gsang ba'i bdag po khyod nyon cig/ spyod pa'i khyad par bstan pa ni// dang po lta sgom dang bcas nas// nags khrod dgon par gcig pur gnas// dur khrod wa skya grogs su btsal// lta ba gdeng chud bag tsha med// gdon pa'i smra bcad shin tu gces// bsgom pa gdeng chud nyam nga med// gang yang spyod pa'i grogs su 'gyur// sems kyi smra bcad ces bya'o// 'khu 'phrig med pa'i rang sgra sgrogs// thams cad gsung gi 'khor lor shes// gsung gi smra bcad ces bya'o// gcer bu'i spyod pas ci dgar gnas// tshogs drug lhug pa'i spyod pa yin// lus kyi smra bcad ces bya'o// 'khor ba'i rig ma mtshan ldan la// bag tsha nyam nga med par ni// ci spyod bde ba'i rlan gyis 'tsho// 'khor ba'i smra bcad ces bya'o// gdams pa gsang gnas rang don bsgrub// byin rlabs phyogs med 'char ba ni// rig pa'i spyod pa zhes bya ste/ gdams pa'i smra bcad ces bya'o// yul khyims spangs nas phyogs med 'gro// sgro dang skur ba nyam nga med// dman pa'i spyod pas 'khyams pa ni// gsang ba'i spyod pa zhes bya ste// yul gyi smra bcad rjes su brjod// phyogs bcur 'khyams shing bdud rtsi bsten// rtog pa thams cad rang sar dag/ rnam par rgyal ba'i spyod pa yin// brtul shugs spyod pa zhes kyang bya// zas kyi smra bcad ces bya'o// thams cad rang snang rang byung bas/ rtogs pas rtsi la ma rtogs bdud// bdud ni 'dre ru shar ba yin// rtsi ni lha ru shar ba yin// bdud rtsi 'byung ba'i rgyu ni rang byung yin// bsgrub pa'i bdud rtsi ma yin rang byung bdud rtsi yin// zhes gsungs so// lha rgyud rin po che spungs pa las/ spyod pa'i le'u ste bcu bzhi pa'o//// de nas yang bka' stsal pa// gsang ba'i bdag po khyod nyon cig/ de ltar byas pa'i 'bras bu bstan pa ni// thig le mi 'da' ye shes klong slebs nas// mi 'gyur rdo rje lta bu'i sku thob 'gyur// lus kun las ni rab grol te// lus kyi mtha' rtogs ye shes lus// gnas kyi mtha' grol thig ler brdal// skad cig gcig gis don dang mjal// 'khor ba ma spangs gnas su dag/ mya ngan 'das pa rang la shar// ye shes thig le'i rtse mor sleb// phyi nang med par dbyings dang mjal/ bgrod pa med par rang sar sleb// sbyang pa med par gnas su dag/ bsgrub pa med par 'bras bu thob// ma byas pa ru las rnams zin// ma bkrus pa ru dri ma dag/ sgron ma ma bteg mun pa sangs/ khams gsum rtsa ba de ru chod// srid gsum lo ma de ru chod// snga ma phyi ma'i bar mtshams chod// srid </text>
</item>

<item><p>291</p><section>1</section>
<text>pa rgyas thebs chos skur shar// 'jig rten gsum gyi zam pa brgal// dbang phyug chen po'i ma mar thob// tshangs pa chen po'i me long rnyed// dga' bo 'jog po'i rin chen thob// dkar po spyan gcig shel mkhar thob// ha nu+u bag shu'i ral gri thob// nag po bkrag med khram bam thob// gnod sbyin kun la sgrib kyi shel sgong thob// gshin rje'i rgyal po'i lcags mkhar thob// srid pa'i rgyal mo'i gter mdzod thob// gsung mchog dmar po'i zhags pa thob// lha srin sde brgyad srog rtsa chod// chos 'khor skyong ba'i rgyal blon 'bangs dang gsum// ma lus lus pa med pa'i srog rtsa chod// lha khang zhig pas sgo lcags stor// lde mig tshig pas dbye ru med// pha spun gnyis kyis dme byas pas/ khams gsum 'khor ba'i skye rgyud bcad// rnam par snang mdzad zhing khams mthong// rdo rje sems dpa'i me long mthong// snang ba mtha' yas zhing khams mthong// rin chen 'byung ldan yon tan mthong// don yod grub pa'i zhing khams mthong// zhes gsungs so// lha rgyud rin po che spungs pa las/ 'bras bu rang sa'i le'u ste bco lnga pa'o//// de nas yang bka' stsal pa// gsang ba'i bdag po khyod nyon cig/ de rnams yon tan bstan pa ni// lta ba bstan pas chos sku thob// sgom pa bstan pas longs sku thob// spyod pa bstan pas sprul sku thob// 'bras bu bstan pas rang grol thob// lta bas dug lnga zhi bar byed// sgom pas nyon mongs zhi bar byed// spyod pas 'dre gdon zhi bar byed// 'bras bus 'dod khams zhi bar byed// lta ba rtogs pas ye shes shar// sgom pa rtogs pas nyams myong shar// spyod pa rtogs pas thug phrad shar// 'bras bu rtogs pas thig le shar// lta ba rang grol rig pa'i gnad// ye shes zang thal dbang po yin// bsgom pa rang grol gdams pa'i gnad// nyams myong 'od gsal dbang po yin// spyod pa rang grol thabs kyi gnad// gnyis med rang shar dbang po yin// 'bras bu rang grol ye shes gnad// rig pa yul med dbang po yin/ nyams myong ye shes 'char ba la// gzung 'dzin gnyis kyi lam sna la// gnyis med ngo sprod dbang po gces// ma rig 'khor bar 'khyams pa la// rig pa'i ye shes ngo sprod dgos// 'gyu ba sna tshogs 'khrul pa la// ye shes ngo sprod phyogs med dgos// 'khor ba'i rtsa ba nyon mongs yid// rang grol shes rab ngo sprod dgos// de ni ngo sprod rnam pa bzhi// 'gyu ba ngang sangs shar grol ba'i/ kha mig 'khyar dang gzer thebs pas// sgo dang dbang dang gzer lta bu// de ni dbang bskur 'dus pa yin// zhes gsungs so// lha rgyud rin po che spungs pa las/ yon tan dang 'bras bu dmar khrid kyi le'u ste bcu drug </text>
</item>

<item><p>292</p><section>1</section>
<text>pa'o//// da ni rig pa ye shes rtsol med dbang bstan gyis// nyon cig gsang ba'i bdag po khyod// thig ler rang byung dbang bskur bas// brda' dang rtags dang don du bstan// spyi ni brda yi dbang bstan pa// rin chen man shel zang thal de// byas pas ma byas rang byung yin// man shel zang thal yin pa ni// thig le zang thal yin pa'i brda'// shel gyi ngo bo 'od gsal ba// thig le 'od gsal yin pa'i brda'// shel la zur drug shar ba ni// 'gro drug rang sar grol ba'i brda'// shel la thel drug byung ba ni// thig le zur grwa med pa'i brda'// man shel mthing gar shar ba ni// thig le 'gyur ba med pa'i brda'// man shel gzhi la 'od gnas pas// thig le'i yon tan ma 'gags brda'// shel ni dri med rang byung bas// chos sku dri ma med pa'i brda'// shel gyi snang ba ma 'gags pas// longs sku gzhi la gnas pa'i brda'// man shel de la 'od shar bas// sprul skus 'gro don byed pa'i brda'// spyan gsum ye shes rnam pa gsum// ston pa gsum gyi brda' yin no// da ni rtags kyi brda' bstan te// tsit+ta khong stong zang thal de// thig le ye shes rang byung rtags// snying la rtsa bzhi zang thal ba// thig le zang thal yod pa'i rtags// snying stong dkar por 'dug pa ste// thig le 'od gsal yod pa'i rtags// tsit+ta zur drug 'bar ba ni// 'gro drug g.yang sa gcod pa'i rtags// snying la thel drug byung ba ni// thig le chos min yod pa'i rtags// snying mtshams chos nyid rtsas mtshon pa// thig le 'gyur med yod pa'i rtags// tsit+ta zur brgyad 'bar ba ni// thig le'i yon tan ma 'gags rtags// snying ni zur gsum dbyibs su shar// sku gsum rang la grub pa'i rtags// snying la stod smad dbus dang gsum// spyan gsum rang la yod pa'i rtags// thig le ye gnas rang la grub// de ltar shes na dbang gi rgyal po yin// de ltar shes na dbang bskur bla ma yin// btsal mi dgos pa mchog gi dbang// thig le ye nas yod pa dbang gi rgyal po yin// rig pa rang gnas dbang gi rdzas su bshad// rig pa rang gnas dbang gi bskur thabs yin// thig le rang shar dbang gi 'bras bu yin// tsit+ta bum pa'i dbang zhes brjod// mig la spyan gyi ngo sprod pas// de ni thabs kyi dbang zhes brjod// yid la shes rab ngo sprad pas// de ni shes rab dbang zhes brjod// 'gyu ba ye shes ngo sprad pas// gsang ba'i dbang zhes de la bya// ma rig ye shes zang thal la// gzung 'dzin thig le khong nas shar// tshig dbang rin po che zhes brjod// ces gsungs so// lha rgyud rin po che spungs pa las/ thig le dang ye shes kyi dbang gi le'u ste bcu bdun pa'o//// de nas </text>
</item>

<item><p>293</p><section>1</section>
<text>yang bka' stsal pa// gsang ba'i bdag po khyod nyon cig/ spyan gyi dbang bskur bstan pa ni// thog ma gter gyi 'byung gnas na// lhun gyis grub pa'i spyan gnas te// gsal ba gzhan dbang ma gyur rang gsal spyan// de ni thabs kyi spyan yin no// 'gag med gzhan dbang ma gyur pa// de ni shes rab spyan yin no// zang thal gzhan dbang ma gyur pa// de ni ye shes spyan gyi gzhi// de gsum dbyer med dbang yin pas// lhun grub yongs su rdzogs pa'i spyan// de ni gzhi yi spyan gyi dbang// de nas lam gyi dbang bstan pa// dpe don rtags kyi dbang bstan no// dper na rin chen man shel te// spyan gsum dbang gi dpe yin no// rtags ni mig la shar ba'o// spyi yi rtags dang don du 'brel// nang gi dbang rtags snying yin no// don gyi rtags dang sbyar ba gces// phyi yi dbang rtags mig yin no// ngo sprod byas te rtags su bstan// mig g.yas chos kyi spyan gyi rtags// g.yon pa shes rab spyan gyi rtags// mdzod spu ye shes spyan gyi rtags// don gyi spyan gsum 'gyu ba'i mig/ 'gyu ba'i spyan la ngo sprad na// spyan gyi dngos grub thob par 'gyur// rna ba g.yas pa chos kyi spyan// g.yon pa shes rab chen po'i spyan// mig ni ye shes spyan yin no// rna ba chos nyid rtsa gnas pa// sgro 'dogs gcod pa'i ngo sprod bya// mig la ye shes rtsa gnas pas// zang thal rtogs pa'i ngo sprod bya// snying la shes rab rtse gnas pas// ye shes ngo sprod shin tu gces// glo sgang gnyis la rtsa gnyis gnas// gzung 'dzin gnyis snang blo yi rtsa// mid bar dbus kyi rtsa gnas pa// sems kyi rta pho byed pa'i rtsa// snying mtshams thugs kar 'brel pa'i rtsa// dbugs chen dbugs med so mtshams yin// snying la rtsa chen brgyad gnas pa// thig le ye shes brgyad kyi rtsa// mgrin pa rtsa lnga 'od gsal ba// bar do 'od du 'char ba'i rtsa// thig le btsan thabs rtags su bshad// mdzod spu thig le zang thal rtsa// 'das pa lnga yi rtsa yin no// zhes gsungs so// lha rgyud rin po che spungs pa las/ spyan dang rtsa'i le'u ste bco brgyad pa'o//// de nas yang bka' stsal pa// gsang ba'i bdag po khyod nyon cig/ sku gsum dbang bskur bstan pa ni// snying ga 'od dpag med pa'i dbang// dpag med ye shes yon tan dbang// ye nas yod pa'i dbang yin no// ma bskur spyad par mi nus te// bskur bas thob pa'i dbang yin no// chos gsum 'dus pa 'od dpag med// kun tu bzang po'i dgongs pa yin// de la glo mtshams 'od srungs ni// rdo rje sems dpa' khong shar yin// glo ba'i mthil du mar me mdzad// dga' rab rdo rje rig pa rang grol yin// ston pa sku gsum rang la gnas// ye nas gzhi la grub pas na// sku </text>
</item>

<item><p>294</p><section>1</section>
<text>gsum dbang bskur zhes kyang bya// mgrin pa 'od srungs dbang bskur thob// mig la mar me mdzad kyi dbang// ma bskur mun pa 'thibs pa yin// bskur bas mun pa yul na med// mar me mdzad kyi dbang bskur rdzogs// bskal pa stong gi mun pa la// mar me mtheb mo tsam gyis sel// ma rig mun pa 'thibs pa la// mar me mdzad kyi dbang bskur bas// ma rig mun pa skad cig sangs// de ltar bskur ba'i dbang mchog ni// bsgrubs pas 'grub par mi 'gyur la// dpyad pas gtan la mi phebs so// brjod pas blo thog mi phebs so// thos mang tshig chogs mang pos kyang// de ni gtan la mi phebs so// ma bstan shes par mi 'gyur ro// bstan na mi 'char mi srid do// de bas 'dod pa 'byung mi 'gyur// dbang gi rgyal po sku gsum dag/ rtags kyi rgyal po bstan du yod// dpe yi rgyal po mtshon du yod// thig le'i rgyal po sprad du yod// ngo sprod rgyal po thig le rang snang yin// nyams kyi rgyal po ye shes rang snang yin// gzhi yi rgyal po lhun grub yongs rdzogs yin// 'bras bu'i rgyal po chos la grol ba yin// thugs rje'i rgyal po sku gsum rang 'khrungs yin// zhes gsungs so// lha rgyud rin po che spungs pa las// sku gsum dbang bskur gyi le'u ste bcu dgu pa'o//// de nas yang bka' stsal pa// gsang ba'i bdag po khyod nyon cig/ gzhi yi skor lugs ma shes na// nor bu rin chen stor ba 'dra/ kun gzhi zhing sa lta bu la// chos kyi sgo mo zug pa rtsa ba 'dra// theg gsum gcig tu 'dril bas sdong po 'dra// theg dgu rang la shar bas gyes pa'i yal ga 'dra// chos kyi sgo mo brgyad khrir shar bas rgyas pa lo 'dab 'dra// me tog sna tshogs gsal bas longs sku 'dra// dri mchog sna tshogs 'byung bas sprul sku 'dra// 'bras bu rang sar smin pas chos sku 'dra// de ni yar gyi 'dril lugs yin// mar gyi 'dril lugs bshad pa ni// kun gzhi ma 'gags yangs pa la// nyon mongs sgo mo zug pas rtsa ba 'dra// dug gsum gcig tu 'dril bas sdong po 'dra// nyon mongs lnga ru gyes pas yal ga 'dra// nyon mongs brgyad khrir shar bas rgyas pa lo 'dab 'dra// me tog gsal la mdzes pas 'byung lnga 'dra// 'bras bu rang sar smin pas 'gro drug go/ phyogs med rtogs na rdzogs chen yin// phyogs char 'dzin pa 'khrul pa yin// phyogs rtogs yang dag nyid ma rtogs// ma rtogs pa dang log par rtog/ de yis 'bras bu 'thob mi 'gyur// 'bras bu'i rdzogs lugs ma shes na// lo tog sad kyis khyer ba 'dra// mthong stong tha dad ma shes na// gol sgrib gdar sha mi chod pas// la mi zlos pa'i skyon du 'gyur// nor bu rin chen bzhag nas mching bu 'tshol ba </text>
</item>

<item><p>295</p><section>1</section>
<text>'dra// zhes gsungs so// lha rgyud rin po che spungs pa las/ theg pa dang 'gro drug bsdu ba'i le'u ste nyi shu pa'o//// de nas yang bka' stsal pa// gsang ba'i bdag po khyod nyon cig/ snang ba lnga la ngo sprad pa// me long nang gi byad ltar shar// snang bas gnod pa mi nus pas// snang ba dbang du 'dus pa yin// rgyud drug dag la ngo sprad pas// rig pa 'od gsal lhag mthong shar// zhi gnas dgongs pa rang sar grol// 'gro drug dbang du 'dus pa ni// dug sbrul 'gro ba'i mdud pa 'dra// ye shes 'od gsal ngo sprad pas// thig le ye shes rang la shar// 'gro drug g.yang sa dbang du 'dus// ri rab rtse mor phyin pa 'dra// lnga gsum bco lngas mig 'byed pa// dbang po'i rim pas shes par bya// phyi 'gyu 'gro drug rang snang yin// nang 'gyu lha yi rnal 'byor yin/ gsang 'gyu thig le snang thog shar// dngos gzhi gnyis po ma shes na// long bas long ba khrid pa 'dra// 'khrul gzhi 'khrul pa dngos po gsum// de yi sa mtshams ma shes na// rgyal bu rkang nas 'khyams pa 'dra// 'khor ba 'khrul pa ldog pa gsum// de yi gdams pa ma shes na// dmus long byang thang lus pa 'dra// gzhi dang tshig dang dpe thog shor// de gsum ngo yis ma zin na// jo bos ma 'chun khol po 'dra// snang rgya rig rgya gdams pa'i rgya// rgya gsum rang shar ma shes na// khyi mo nad zan byed pa 'dra// da lta 'chi ka bar do gsum// gdams pa'i rtsi yis ma thebs na// shing gi rang thag bskor ba 'dra// go ba rtogs pa chod pa gsum// de gsum tshad du ma skyol na// ma 'dzad med par gser nyo 'dra// brgyud pa gdams pa nyams dang gsum/ de gsum med par slob ma bstan// chu shing snying po bton pa 'dra// dbang dang lag len nyams myong gsum// de gsum med par dbang bskur ba// nong bus rgyal sa bzung pa 'dra// zhes gsungs so// lha rgyud rin po che spungs pa las/ ngo sprod gnad kyi le'u ste nyer gcig pa'o//// de nas yang bka' stsal pa// gsang ba'i bdag po khyod nyon cig/ ngo sprod bzhi dang dus bzhi mnyam sbyor dang// sems dang ye shes dbye ba dang// rig pa'i ye shes ngo sprod pa// 'bring gi gdams pa yin par bshad// gsang lam bzhi yi ngo sprod dang// 'od gsal 'khor lo'i gzer gdab pa// snang ba 'od gsal 'khor lo bskor// gnad dang log gnon shes par bya// tshogs drug 'od gsal 'khor lo bskor// tshogs drug rang grol dbang po yin// 'gyu ba 'od gsal 'khor lo bskor/ gzung 'dzin dngas pa dbang po yin// shes rab rig pa'i ngo sprod bstan// 'khor 'das ru gcod dbang po yin// ye shes dngos 'dzin dbang po ni// ye shes spyan gyis byed pa yin// spyan gsum </text>
</item>

<item><p>296</p><section>1</section>
<text>dbang bskur byed pa la// gnas tshal bzhugs tshul rtogs tshul dang// bskur tshul 'char tshul grol tshul gyis// spyan gyi dbang bskur thob pa yin// drug gsum bco brgyad dag gis mig phye nas// chos dang shes rab spyan gyi dbang// rang dbang rang gis thob pas rgyal po yin/ ye shes gsal 'grib med pa de/ zab dang 'gags med 'gag pa med// ye shes dbang gi bskur thabs yin// shes rab thogs pa med pa de// myur dang drag dang skad cig la// bzung ste dbab dang phyir ldog pa// shes rab dbang gi bskur thabs yin// chos nyid rang grol myur ba de// myur dang gsal de skad cig la// chos kyi dbang gi bskur thabs yin// ye shes spyan gyi gnas tshul dmigs// bzhugs tshul zang thal// rab dang 'bring dang tha ma gsum// snang ba rgya yan rig pa rang grol dang// chos nyid 'od gsal chen po gsum// dbye dus phyed dus byed pa'i tshad// ma phyed skyon yon 'bras bu rnams// gdeng ldan bla ma slob ma yin// 'di 'dra rgya mtsho'i pha bong bzhin// bskal pa 'khrugs kyang khar 'byung min// rus sbal gre bar nor bu chud pa bzhin du sdoms// zhes gsungs so// lha rgyud rin po che spungs pa las// dmar khrid dmar byang dang/ don skor sangs rgyas ngo sprod kyi le'u ste nyer gnyis pa'o//// de nas yang bka' stsal pa// gsang ba'i bdag po khyod nyon cig/ 'chi ba 'chi ltas 'chi rtsis su// rlung dang thig le rtsa dang gsum// nad dang gdon dang rnam smin gsum// 'byung ba 'khrugs pa'i nad yin te// dkar na grang ba chu yi dug/ dmar na tsha ba me yi dug/ mthing na bad kan nam mkha'i dug// ser na mkhris pa sa yi dug/ ljang nag 'du ba rlung gi dug/ dkar na chu yi rlung la rgyal po'i gdon// mthing nag nam mkha'i rlung la bdud kyi gdon// dmar nag me yi rlung la btsan khams gdon// ser nag sa yi rlung la dmu tshogs gdon// ljang nag rlung gi rlung la sna tshogs 'dre kun gdon// rkang mthil du dkar nag yin nam drod stor na// dmyal bar 'gro ba'i snga ltas yin// gsang bar pre dmar drod stor na// yi dwags 'gro ba'i snga ltas yin// lte bar su mthing drod stor na// byol song 'gro ba'i snga ltas yin// snying gar nr-i ser drod stor na// mi ru 'gro ba'i snga ltas yin// mgrin pa a ljang drod stor na// lha ma yin du skye ba'i lnga ltas yin// spyi bor a ljang dkar yin nam drod stor nas// lha ru skye ba'i snga ltas yin// de yang dmyal ba la sogs snang ba bsgyur// mi lus thob pa'i snang ba thams cad bshad// dbang po rgyu ltar 'khor bar byed// rlung ni lnga gsum bco lnga brtags// thig le mig gi ba thag yal// bla rtsa stor na 'chi bar bshad// gnam gyis </text>
</item>

<item><p>297</p><section>1</section>
<text>re thag chad pa dang// chos kyi dbyings kyi rnga sgra chad// shes rab spyan gyis shes par 'gyur// ye shes spyan gyi thig le nub// rta mchog sngon po'i ga phur stor// ti tshe gangs kyi rlangs pa yal// glog lcam dmar po'i sbrang rtsi yal// rgya mtshor chu bran thams cad 'dus// dbus kyi ka ba btsan chen 'chus/ khol po bzhi po ka bzhin rengs// dpag bsam shing gi me tog yal// zhes gsungs so// lha rgyud rin po che spungs pa las// 'chi ba 'chi ltas 'chi rtsis dang rtags kyi le'u ste nyer gsum pa'o//// de nas yang bka' stsal pa// gsang ba'i bdag po khyod nyon cig/ 'chi ga'i gdams pa bstan pa ni// mthun pa'i dpe dang 'gal ba'i rkyen// rkyen gnyis dag gis 'chi ba yin// mthun rkyen 'du dus 'char ba'i dus// grol ba'i dus dang rnam pa bzhi// dbang po rab 'bring tha ma gsum// bar do yod dang bar do med// rgyal thabs spyi blug tshul du bstan// bar do yod dang 'bring dang tha ma gsum// chos nyid bar do 'khrul pa lnga// rang rkyen mthun pa'i grogs su 'char// chos nyid rang snang don gyi me long yin// mthun rkyen rang snang ngo sprod bla ma'i gdams par 'char// de ni rang snang rkyen du 'char zhes bya// 'gal rkyen 'od la chags sdang skye// de yi 'bras bu gzhan rkyen 'gro drug 'khrul// 'khor ba rnam bzhir 'khyams pa 'gal rkyen yin// rgyu ltar 'khor ba ma rig dug lnga yin// nag po ltar 'khor las kyi rnam smin yin// dkar po ltar 'khor las kyi 'bras bu yin// 'bras bu ltar 'khor grags chen sangs rgyas yin// 'khor ba rnam bzhi srog gcod snang chen sangs rgyas yin// snang ba gzhan dbang ma gyur dbang bskur rgyal po yin// zhes gsungs so// de nas yang bka' stsal pa// 'khor ba rnam bzhi'i 'bras bu bstan pa ni// rgyu ltar 'khor ba dang po'i las dang ni// rgyu dang rkyen gyis 'gro ba drug skyes so// las dang 'phro dang mthun pa'i 'bras bu ni// las ni dge dang mi dge lung ma bstan gyi las// dge ba'i las la mtshan bcas mtshan med do// mtshan bcas rnam pa gnyis yin te// 'og ma'i dge ba bcu po dang// sngags dang yi dam bsgom bzlas bya// de ni las kyi rnam grangs yin/ bsdu pa dge dang mi dge gnyis su 'dus// de yang chos dang spyod pa yin par bshad// las med lus mi len pas 'phro med pa// de ni thig le chos min yin// 'od lus yid lus sha khrag lus dang gsum// 'khor ba'i lus la bsam mi khyab// bsdus pas lus gsum dag par 'dus pa yin// las ni da lta 'phro ni bar dor mthud// mthud pa'i 'bras bu gnas skabs rang sor sbyar// zhes gsungs so// lha rgyud rin po che spungs pa las/ bar do bstan pa'i le'u ste </text>
</item>

<item><p>298</p><section>1</section>
<text>nyer bzhi pa'o//// de nas yang bka' stsal pa/ gsang ba'i bdag po nyon cig/ mi lus chags lugs bstan pa ni// skye ba rgas pa na ba dang// 'chi ba dang ni rnam pa bzhi// skye ba rnam pa lnga yin te// mngal dang sgo nga las skye dang// drod las skye dang gsher las skyes// rdzus te skye ba rnam pa lnga// mngal nas skye ba sha khrag lus// yid lus 'od lus rdzus nas skye// drod gsher skye ba sha khrag lus// skye ba 'byung bas 'chi ba 'byung// de yang lus kyi chags lugs pa// pho dang mo dang ma ning dang// pho mo rgod dang ma ning tshan po che// de yang ji ltar chags zhe na// rten gyi gnad ni rtsa yin te// de ltar rlung na rlung yin no// de la rten gyi rtsa bstan pa// dang po gzhi la lhun gyis grub// phra ba'i rtsa dang rlung dang ni// rags pa'i rtsa dang rlung dang gsum// de nas dngos po'i rtsar 'khrul te// dngos po pha ma'i thig le dkar dmar te// rags pa'i rtsa ru mthong ba las// rags pa rtsar gyur dngos por smin// thig le rtsa yi rgyal po de// de las spu tsam tsar gyis byung// rkyang ma zhes bya'i rtsa ru grags// de nas yang cig zla ru byung// ro ma zhes bya gnyis su byung// de yi dbus su gsum du byung// de gsum 'dus pas snying du byung// a wa d+hu ti zhes kyang bya// de nas sprul gnas lte bar byung// ma yi srog rtsa yal ga bu yi lte bar 'brel nas gnas// lte ba'i rtsa nas thams cad skyed// mas zos bu yi lte bar 'khor// de nas lus la 'khor bas na// lte ba sprul pa'i 'khor lo yin// de nas thur du byung ba la// ma yis zos pa bu la thim// bu yis zos pa gsang sgor 'khor// gsang ba'i 'khor lo zhes kyang brjod// snying gar pha yi thig le'i rtsal// dmar mo ma ye shes rab rtsal// mthing ga rig pa sems kyi rtsal// de yis thams cad tshang bas na// chos kyi 'khor lo zhes kyang bya// snying la chos nyid rtsa yis bskor// zhi ba la sogs chos sku'i rten// chos kyi 'khor lo zhes kyang brjod// 'gyu ba mdzod spur 'khyil ba'i lam// mgrin pa'i rtsa la longs spyod byed// longs spyod 'khor lo zhes kyang bya// gsang ba'i rtsa la thams cad 'dus// bde ba gsal ba mi rtog pas// chos kyi 'khor lo zhes kyang bya// mdzod spur ye shes rtsa gnas pa// rten gyi 'byung gnas zhes bya'o// ro ma rkyang ma gnyis po'i kha// sna la zug pas pho yi rten// gsang bar zug pas mo yi rten// yar mar snol mar 'byung ba ni// ma ning zhes su bshad pa yin/ kha la gang 'grib 'phel ba ni// pho mo rgod ces 'gyur pa yin/ kha gnyis zum nas ma phyed pas// ma ning tshan po che zhes brjod// de ltar spyod pa rlung yin no// pho rlung drag la mo rlung dal// dal bar rgyu bas thur du byung// drag par rgyu bas gyen du byung// lung du ma bstan rlung </text>
</item>

<item><p>299</p><section>1</section>
<text>dag las// pho mo rgod dang ma ning tshan po che// de ltar grub par shes par bya'o// de nas rus pa'i gnad bstan pa// mdzod spu'i rten du smin rus chags// de las gyes pas dpral rus byung// de las mur gong rus pa byung// de las za ba'i za 'gram byung// de nas ya thod ma thod byung// de gnyis 'brel pas rus srub byung// snying dang 'brel bas srog rus chags// de rnams 'tshogs pas sog pa chags// de rnams tshigs su bcad pas tshigs pa chags// rus pa thams cad khyab pas rtsib ma chags// rus pas lus kyi stobs skyed brla rus chags// de rnams ma 'gags pa skyod pas rkang lag yin// de nas mjug rus 'phong rus chags// de nas gzhug gu chung du chags// de ni rus pa'i chags lugs rdzogs// de ni sha yi chags lugs ston// smin ma pags pa'i sha yang smin// dang po de la smin pas smin ma yin// de bzhin rim gyis cha mnyam mo// de la rtsa yi mtshan nyid kyang// rtsa ba gcig tu 'dus pa yin// gcig po rang 'byung gnas pa'i rtsa// de las gyes pa'i pho rtsa dang/ mo rtsa dang ni ye shes rtsa// ma ning pho mo rgod dang ni// ma ning tshan po che yi rtsa dang gsum// de las gyes pas 'khor lo lnga// de la brgya dang rtsa bzhi yod// de las gyes pa'i rtsa rnams ni// stod na brgyad khri bzhi stong yod// smad nas brgyad khri bzhi stong yod// de las gyes pas bsam mi khyab// dper na kha sho ba yi lo ma 'dra// dper na sha mo'i sul bzhin no// rlung dang thig le yang ni de dang 'dra// rtsa dang khrag dang drod dang rlung// sha dang sa rnams brten pas na// brten pa rtsa zhes brjod pa yin// de la 'byung ba brten pas na// 'byung ba'i nad rnams 'khrugs nas ni// de las bgegs rten gdon du che// de la dbugs rten chad pas 'chi// 'byung ba cha ma snyoms pas 'phel 'grib 'byung// de las rgas shing 'khogs pa 'byung bar 'gyur// zhes gsungs so// lha rgyud rin po che spungs pa las// lus kyi man ngag bstan pa'i le'u ste nyer lnga pa'o//// de nas yang bka' stsal pa// gsang ba'i bdag po khyod nyon cig/ phyi rtsa lus la gnas pa ni/ kha sho'i lo ma 'dra ste spel bar gnas// de la bshad na bsam mi khyab// nang rtsa rus pa dag la gnas// de ni gser gyi me tog 'dra ste yon tan rgyas// gsang rtsa snying la gnas te 'khor lo 'dra// de 'dra skyon yon 'byed pa'i rtsa// gdams pa'i rtsa ni rna ba mig la gnas// gnad kyi man ngag rab tu gces// tshad mas 'jal ba'i srang dang grub mtha' skyong ba'i srang// lag phrad byed pa'i srang dang gsum du 'dus// tshad mas 'jal ba'i srang ni brgyud pa yin// grub mtha' skyong ba'i srang ni 'bras bu yin// lag phrad byed pa'i srang ni gdams pa </text>
</item>

<item><p>300</p><section>1</section>
<text>yin// snang ba dbang du 'dus pas rig pa gcer bur thon// rig pa dbang du 'dus pas sangs rgyas yul med mthong// rang grol dbang du 'dus pas chos min tshad las grol// brgyud pa tshad dang mi ldan na// gnad med phyi ba rko ba 'dra// gdams pa tshad dang mi ldan na// rgyus med tshon skyong med pa 'dra// bka' rgyud tshad dang mi ldan na// be'u thag sbrel nas lhung ba 'dra// byin rgyud tshad dang mi ldan na// grog po skam por nya bsgug 'dra// snyan brgyud tshad dang mi ldan na// sgo nga rul pa gnod pa 'dra// thugs rgyud tshad dang mi ldan na// rmig pa'i tshang nas chu 'tshol 'dra// nyams myong tshad dang mi ldan na// smyon pa'i lag tu mdung bskur 'dra// de rnams tshad dang ldan pa ni// nor bu rin chen 'chang ba 'dra// zhes gsungs so// lha rgyud rin po che spungs pa las/ rtsa dang tshad ma'i le'u ste nyer drug pa'o//// de nas yang bka' stsal pa// gsang ba'i bdag po khyod nyon cig/ byin rgyud tshad dang ldan pa ni// mkha' 'gro ma ni rab gnas te// rang bzhin ngo bo sprul pa gsum// rang bzhin mkha' 'gro rnam pa lnga// rdo rje mkha' 'gro rin chen dang// pad+ma'i mkha' 'gro las 'gro dang// de bzhin rigs kyi mkha' 'gro dang// rnam pa lnga ru shes par bya// ngo bo'i mkha' 'gro rnam pa gsum// 'byung ba rnam lnga'i mkha' 'gro lnga// dbyings kyi mkha' 'gro rnam lnga yin// 'byung ba lus kyi mkha' 'gro lnga// dam tshig dri snom mkha' 'gro yin// rnam shes sgo lnga mkha' 'gro lnga// lus kyi mkha' 'gro rnam lnga yin// sprul pa'i mkha' 'gro rnam pa gsum// kun gzhi ye shes mkha' 'gro yin// yid ni rdo rje'i mkha' 'gro yin// rnam shes sha za mkha' 'gro yin// rna ba mkha' 'gro glog phreng ma// mig g.yon nyi ma'i 'od zer can// mig g.yas zla ba'i 'od zer can// lce ni mkha' 'gro mtsho skyes ma// sna ni mkha' 'gro dri ma med// lus ni mkha' 'gro dung skyong ma// de ni mkha' 'gro'i brgyud pa yin// mkha' 'gro'i byin rgyud bstan pa ni// mkha' ni rig pa'i snang ba'o// 'gro ba 'gyu ba thogs med do// de gnyis 'dus pa'i dbang bskur bas// byin rlabs phyogs ris med par 'char// byin rlabs nang nas shar tsam na// nyams myong tshad ldan skye ba yin// nyams myong ye shes rang shar bas// ye shes tshad dang ldan pas na// sangs la mi rgya'i rang dbang med// sangs rgyas sa la grol tsam na// thugs rje mi 'byung rang dbang med// thugs rje phyogs med shar tsam na// byin rlabs mi 'jug rang dbang med// ces gsungs so// lha rgyud rin po che spungs pa las/ mkha' 'gro ma dbang bskur ba'i le'u ste nyer bdun pa'o//// de nas yang bka' stsal pa// gsang ba'i bdag po khyod nyon cig/ theg (21)</text>
</item>

<item><p>301</p><section>1</section>
<text>pa'i khyad par bstan pa ni// nyan thos 'bras bu dgra bcom pa// bskal pa grangs med bdun na 'dod// dug lnga dgra bzhin spang ba yin// theg chen dbu ma stong par 'dod// gcig dang du bral la sogs pa// gtan tshigs gzhig nas stong par 'dod// de yang dug dang sbyor ba yin// shes rab pha rol phyin la sogs// mdo rgyud sngags kyi khyad par gang// mdo rgyud dbang gi gdams pa med// sngags la rnam pa gnyis yin te// phyi pa dang ni nang pa'o// phyi pa'i dbang las nang pa'i dbang// phan pa'i dbang bcu khyad par 'phags// nang gi rgyud ni dbang lnga dang// bdud rtsi lnga yis khyad par 'phags// de bas rdzogs chen khyad par che// sngags ni bsgrub bsgyur 'bras bur 'dod// rdzogs chen rtogs pas sangs rgyas pa// tshig dbang gcig gis rtogs par 'dod// dbang bskur rdzogs pa dbang lnga yin// de ni 'og ma rnams la med// mchod pa rnam lnga lta sgom pa// de ni kri ya yin par 'dod// mchod pa rnam lnga sku lnga bsgom// de ni yo ga yin par 'dod// bdud rtsi lnga mchod rigs lnga bsgrub// de ni ma hA a nur 'dod// gsang sngags dbang gis khyad par 'phags// rdzogs chen thams cad chos skur rtogs// rig pa rtsal gyi dbang chen thob// des na khyad par rab tu che// snyan brgyud rin chen sbyangs pa 'di// thams cad ngo sprod pa la 'god// dus bzhi mnyam sbyor khyad par che// gzhi las grol bas khyad par 'phags// zhes gsungs so// lha rgyud rin po che spungs pa las// theg pa'i khyad par mtshon pa'i le'u ste nyer brgyad pa'o//// de nas yang bka' stsal pa// gsang ba'i bdag po khyod nyon cig/ rdzogs pa'i rdzogs lugs bstan pa ni// nyon mongs dug lnga'i dgra bcom nas// 'das pa lnga ru grol bas na// nyan thos grub mtha'i 'bras bu rdzogs// ngo bo gsal bas sems tsam rdzogs// rang bzhin stong pas dbu ma rdzogs// 'das pa gsum gyis kri ya rdzogs// sku lnga rigs lnga dbyings dang ye shes kyis// yo ga ma hA a nu'i theg pa rdzogasapa// 'das pa lnga yis thams cad khyab// rdzogs pa chen po'i lta ba rdzogs// phyogs su ma lhung rgya ma chad// mtshan ma rang sar grol ba ni// snyan brgyud byin rgyud grub mtha' rdzogs// lta sgom spyod pa 'bras bu rdzogs// ye shes lnga dang sku lnga rdzogs// 'gro ba rigs drug mu stegs rtag chad rdzogs// 'gag pa med pa'i shes rab rang byung bas// mtshan ma sna tshogs dag pa'i zhing du sangs// chos min 'byed pa med pa'i klong du rgyas// ma bsgribs yongs la gsal bas na// cir yang mi 'gag phyogs ris mi mnga' bas// thams cad ma lus lus med rang snang yin// shes rab yongs gcod ma 'gags </text>
</item>

<item><p>302</p><section>1</section>
<text>pas// nges pa'i tshig ni mkhyen pa'i ye shes yin// dbye ba phyi nang gsang ba yang gsang yin// shes rab ldang tshad chos kun rang grol yin// 'ub chub ye shes shes pas shes rab yin// rang snang rang 'byung shes pas sbyin pa rdzogs// rig pa rang grol shes pas tshul khrims rdzogs// gnyis med zang thal shar bas bzod pa rdzogs/ chos min zang thal shar bas brtson 'grus rdzogs// thams cad thig ler shar bas bsam gtan rdzogs// snang srid lhag mthong shar bas shes rab rdzogs// chos sku rang la shar bas thabs chen rdzogs// mtshan ma rang grol stobs kyang rdzogs// snang ba rgya yan smon lam rdzogs// 'du 'bral med pas ye shes rdzogs// 'od lnga 'byung bas rin chen sna lnga rdzogs// rdzogs pa'i gdams ngag ma shes na// bong bus seng lpags gon pa 'dra/ zhes gsungs so// lha rgyud rin po che spungs pa las/ rdzogs lugs kyi ngo sprod dbang bskur chen po'i le'u ste nyer dgu pa'o//// de nas yang bka' stsal pa// gsang ba'i bdag po khyod nyon cig/ de ni spyi yi mtshan nyid yin// rang gi mtshan nyid 'di lta ste// mig ni yul las 'das par rdzogs// rna ba sku las 'das par rdzaugs// lce ni gnyis med 'das par rdzogs// sna ni ye shes zang thal rdzogs// 'og sgo gzhi las 'das par rdzogs// tshogs brgyad thig le ye shes brgyad du rdzogs// phung po lnga ni 'das pa lnga ru rdzogs// dug lnga khong khro 'das pa lnga ru rdzogs// 'byung lnga sha khrag drod sems dbugs// 'das pa lnga ru rdzogs pas dbang chen thob// snying stod sku las 'das par rdzogs// dbus ni yul las 'das par rdzogs// smad ni gnyis med 'das par rdzogs// bub ril chos las 'das par rdzogs// rtsa rnams thams cad mkhyen par rdzogs// zur brgyad ye shes brgyad du rdzogs// thel brgyad thig le brgyad du rdzogs// shel gyi sbu gu thugs rje'i rol par rdzogs// ngo bo sku las 'das par rdzogs// rang bzhin yul las 'das par rdzogs// thugs rje gnyis med 'das par rdzogs// yon tan ye shes zang thal rdzogs// phrin las thams cad mkhyen par rdzogs// sa rnams ma lus bgrod med rdzogs// snang ba 'od gsal phyi yi tshogs lam rdzogs// tshogs drug rang grol nang gi tshogs lam rdzogs// 'gyu ba lam khyer gsang ba'i tshogs lam rdzogs// snang rig dbyer med shar bas sbyor lam rdzogs// ye shes zang thal shar bas mthong lam rdzogs// gnyis med zang thal shar bas bsgom lam rdzogs// thams cad mtshan ma rang sar grol// mthar phyin lam ni rdzogs pa'o// zhes gsungs so// lha rgyud rin po che spungs pa las/ dbang rdzogs rang chas su bstan pa'i le'u </text>
</item>

<item><p>303</p><section>1</section>
<text>ste sum cu pa'o//// de nas yang bka' stsal pa// gsang ba'i bdag po khyod nyon cig/ gzhi dang lam dang 'bras bu rnams// de yi ngo sprod bstan par bya// nyan thos dug lnga spangs lam yin// byang chub sems dpa' spyod lam yin// sngags kyi theg pa bsgyur lam yin// rdzogs chen gzhi lam dbyer med yin// bka' rgyud gzhi lam rang grol yin// thugs rje bkrag mdangs nyi ma 'bum gyi gzi// bdag blo 'khrul pa'i blo yi mun pa bsal/ thugs rje spyan can ye shes khong nas shar// 'khor ba rnam bzhi'i srog bcad pas// th-ig le ye shes zang thal thob// gzhi dang rgyud dang lam dang 'bras bu chod// sad pa bzhi dang bdud bzhi choms pa yin// ye shes nyi ma thugs kyi klong las shar// sku bzhi rang sar grol bas bdud bzhi'i sgrib pa dag/ 'od lnga lam du shar bas 'khor ba'i rtsa ba smin/ khams gsum rtsa ba chod pas srid gsum rtse nas 'gyel// gzhi dang 'od snang bar na gnyis med shar bas yon tan ye shes lnga// yid dang 'gyu ba 'od dang gsum// rang byung rang la shar bas sku gsum lam du bslang// 'byung lnga rang byung 'od las grol ba na// lnga ldan ye shes mig gcig dri ma med// thugs rje byin rlabs mkha' la nyi shar 'dra// bskal pa bar pa'i sangs rgyas 'od srungs dang// thog ma'i sangs rgyas 'od dpag med pa dang// tha ma'i sangs rgyas mar me mdzad dang gsum// bka' bgros rgyud du byin brlabs nas// sangs rgyas bka' bgros rgyud ces bya// gzhi yi chos lnga lhun grub yin// de ma shes pas 'khrul pa yin// lam gyi 'od lnga rang snang yin// de ma shes pas 'khor ba yin// 'bras bu 'khor ba rnam bzhi yin// de ma shes pas dngos po yin// gzhi shes pas ni grol pa de// thams cad mkhyen pa thob pa yin// lam shes pas ni rang byung ba// 'khor ba'i g.yang sa chod pa yin// 'bras bu 'das pa sngar grol bas// 'khor ba'i 'bras bu chod pa yin// ye shes spyan gsum gcig tu dril/ sangs rgyas spyan zhes rab tu brjod// sangs rgyas kun gyi dgongs pa ni// gos dkar mo zhes brjod pa yin// dgongs pa phyogs med khyab pa yin// nam mkha'i dbyings phyug ma zhes brjod// thugs rje'i rlan dang mi 'bral bas// mA ma ki zhes rab tu brjod// thugs rje kun la snyoms par 'char// dam tshig sgrol ma zhes bya'o// thig le'i rang bzhin shes rab snying rje ste// phyi yi khyad par theg pa che chung bstan// 'og ma rnams ni rang don spyod pa yin// sngags kyi theg pa gnyis ka spyod pa yin// rdzogs pa chen po dbye ba med pa yin// bka' rgyud 'di ni bdag don gzhan don gnyis// rang grol dbang po'i khyad par ston pa yin// thabs dang shes rab </text>
</item>

<item><p>304</p><section>1</section>
<text>nyan thos nyid du ltung// snying rje dang ni shes rab kyis// 'gro don ma lus byed pa po// snying rje chen po cir mi mdzad// che ba'i ye shes rnyed dka' ba// shes rab thabs kyis 'gro don byed// grol nas grol ba'i lam yang staun// lam rnams kun gyi mchog tu bshad// thun mong khyad par mchog dang gsum// log lta ma dad le lo dang// ma rig pa de lam du slong// ngo sprod sangs rgyas sa la 'god// lam gyi mchog ces bya ba'o// zhes gsungs so// lha rgyud rin po che spungs pa las/ ngo sprod kyi lta bsgom las grol ba'i le'u ste so gcig pa'o//// de nas yang bka' stsal pa// gsang ba'i bdag po khyod nyon cig/ rtsa dang rlung dang thig le dang// ye shes rnam pa bzhi ru 'dus// thun mong khyad par mchog dang gsum// thun mong 'khor lo lnga la gnas// brgya dang nyi shu rtsa bzhi yod// de yang bsdus pas gsum du 'dus// de yang a ba d+hU tir 'dus// a ni tshig dbang rin po che// wa ni gsang ba'i ye shes dbang// 'a ni shes rab dbang yin no// d+hU ni thabs kyi dbang yin no// ti ni bum pa'i dbang zhes bya// thams cad 'dus pas bum pa'i dbang// tshig tu mtshon pas ming gi dbang// brgyud pa ma chad chu yi dbang// rang chos ston pas dbu rgyan dbang// zung du 'brel bas rdo rje dril bu'i dbang// rig pa'i dbang lnga zhes kyang de la bya// de ni khyad par dbang zhes bya// da ni mchog gi rtsa bstan pa// zag pa med pa'i dbang bskur te// gzhi la rtsa rlung lhun gyis grub// phra ba'i rtsa dang rig pa'i rtsa// dngos po 'khrul pa'i rtsa dang gsum// dang po'i rtsa ni zag bcas yin// de la sbyangs na bde ba skye// bde ba skyes nas lam du 'jug/ zag med rtsa ni bka' brgyud yin// gzhi yi rtsa dang rlung dang ni// thig le lhan skyes ye shes dang// lam du da lta bar do la// zag pa med pa'i ngo sprod yin// 'bras bu rang sar grol ba'o// ngo sprod shin tu gces pa yin// de yang bka' brgyud byin brgyud dang// thugs su brgyud pa'i rtsa yin pas// bskal pa 'khrugs kyang khar ma 'byin// sems can las 'phro med pa dang// 'og ma'i grub mtha'i sgor zhugs pas// dngangs shing skrag nas skur ba 'debs// de yi rnam smin 'bras bu yin// rdo rje'i dmyal bar ltung bar 'gyur// des na bskal par khar ma 'byin// dus ngan tha ma byung ba'i tshe// mar me 'chi kar gsal ba yin// bstan pa nub kar dam chos dar// gsal ba rang gis 'chi ba yin// dar ba rang gis nub pa yin// zhes gsungs so// lha rgyud rin po che spungs pa las// rtsa rlung thig le ye shes rlung gi le'u ste so gnyis pa'o//// de nas yang bka' stsal pa// gsang ba'i bdag po khyod nyon cig/ lha rgyud rin po </text>
</item>

<item><p>305</p><section>1</section>
<text>che spungs pa 'di// ngo sprod dbang bskur rgyud yin te// byin gyis brlabs kyis bshad pa yin// 'khor ba dong sprug rgyud du zung// ye shes spyan gsum rgyud du zung// dbang bskur rgyal po'i rgyud du zung// ye shes rten rdzogs rgyud du zung// ye shes 'khor lo'i rgyud du zung// ngo sprod chen po'i rgyud du zung// zhes gsungs so// rdo rje sems dpas gsol ba// legs so rdzogs sangs rgyas pa'i mchog/ de ltar gsungs par rjes yi rang// 'khor rnams rab tu dgyes pa'o// byang chub sems dpa' thugs rje che// zhes gsungs so// lha rgyud rin po che spungs pa las/ rjes su yi rang ba'i le'u ste so gsum pa'o//// lha rgyud rin po che spungs pa'i rgyan zhes bya ba rdzogs so// bi ma la'i gdams pa/ bod rgyal khams yongs la btsad po che na khrims kyis che// bod 'bangs yongs la dkon mchog mnyan na bde// sngags pa kun gyis ngan sngags thub na btsun// rnal 'byor rnams kyis tshul 'chos spangs na bzang// bla ma'i gdams pa bsgrubs na grub// gtso bo rnams kyis chad las mi 'gal bzang// mo btsun rnams kyis lus khrims dam na btsun// chos skyong srung mas bstan pa bsrungs na btsun// gdams ngag srog las gces pa byas na phyi phyir btsun// slob dpon bi ma las de skad gsungs so//// rgya gar skad du/ Ar+ya many+dzu shrI b+hA Sha tan+t+ra rat+na mA lA nA ma/ bod skad du/ 'phags pa 'jam dpal gyi bshad rgyud rin po che'i phreng ba zhes bya ba// 'phags pa 'jam dpal ye shes sems dpa' la phyag 'tshal lo// 'khor ba'i sems can thams cad kun// ma rig pas ni rgyu byas nas// las dang nyon mongs rkyen dbang gis// sdug bsngal rgya mtshor chud pa rnams// sdug bsngal mtsho las bton pa ni// byang chub bde la bkod pa'i phyir// gsang dbang lag na rdo rje yis// 'jam dpal don gyi mtshan brjod pa'i// rgyud kyi snying po lhun rdzogs 'di// rdzogs pa'i sangs rgyas bcom ldan 'das// thub pa'i dbang po nyid la zhus// de don phyin ci ma log par// rjes 'jug rnams kyis rtogs bya'i phyir// gsal byed sgron ma lta bu zhus// e ma chos rnams kun staun cing// zab cing rgya che'i don ston pa// 'jam dpal don gyi mtshan brjod pa'i// rgyud kyi snying po lhun rdzogs 'di// mar me 'chi ka'i 'od bzhin du// bstan pa 'jig ka'i dus dag tu// rgyal ba'i thugs rje'i byin rlabs kyis// 'dzam bu gling gi dbus su dar// skal ldan rnams kyi sgron me byed// las dang nyon mongs gnyen po byed// dang po'i 'og min chos dbyings su// gsang sngags glu 'di rang sgrar bshad// sangs rgyas rdo rje 'chang chen gyis// sangs rgyas dpag med rnams la </text>
</item>

<item><p>306</p><section>1</section>
<text>gsungs// de nas lha gnas gsum du grags// sprul sku 'khor lo bsgyur rgyal gyis// lha rnams dang ni drang srong dang// rig 'dzin tshogs la bshad pa yin// tha ma 'dzam gling dbus su grags// bya rgod phung po'i ri yi 'gram// bya rkang ri yi rtse dag la// sangs rgyas bcom ldan shAka thub kyis// lag na rdo rje khro bo'i rgyal/ khro tshogs lnga brgya dang bcas la// zab cing rgya che'i mtshan don bshad// gsang ba'i bdag po nyid kyis bsdus// 'phags pa 'jam dpal gyi bshad rgyud rin po che'i phreng ba las// byung tshul bstan pa'i le'u ste dang po'o//// de nas gsang dbang lag na rdo rje yis// ston pa la ni dri ba dris// 'jam dpal don gyi mtshan brjod pa'i// rgyud kyi snying po lhun rdzogs 'di// bshad pa'i tshul ni ji ltar bshad// rgyud kyi don ni ji lta bu// rgyud kyi mtshan nyid ji ltar lags// le'u'i skabs rnams du zhig mchis// le'u drug ye shes 'chang ba yi// rim gyis go rim ma mthun gang// rgyas bsdus rim pa du zhig gsungs// sgrub thabs lha ni du zhig mchis// zab mo rdzogs pa'i rim pa yi// gdams ngag gnad ni ji ltar lags// tshig gi bka' tshoms ji ltar bshad// dri ba rnam pa bcu yi don// bcom ldan 'das kyis bshad du gsol// de skad zhus pa'i tshig don rnams// 'khor gyi rtog pa bsal ba'i phyir// bcom ldan 'das kyis bka' stsal mdzod// 'phags pa 'jam dpal gyi bshad rgyud rin po che'i phreng ba las// 'khor gyis zhus pa'i le'u ste gnyis pa'o//// de nas bcom ldan shAkya thub// rdzogs pa'i sangs rgyas rkang gnyis mchog// 'khor la zhal gzigs 'dzum pa mdzad// ljags brkyangs nas ni tshig gsungs pa// 'jam dpal don mtshan brjod pa yi// rgyud kyi snying po lhun rdzogs 'di// bshad tshul rnam pa bzhi yin te// chos rnams zab cing rgya che ba'i// bdag nyid du ni sangs rgyas dang// 'gro bas de ma rtogs tshul dang// thugs rje bskyed tshul nyid dang ni// de las dam chos gsung tshul lo// dam chos gsung tshul rnam bzhi ste// rgyas par gsung dang 'bring bsdus 'jug/ de las rgyas par gsungs pa ni// dug gsum nyon mongs cha mnyam pa'i// gnyen po brgyad khri bzhi stong ngo// theg pa sna tshogs thabs tshul gyis// 'gro ba'i don la ston pa'o// 'bring ni rnam la bcu gnyis te// mdo dang dbyangs dang lung du bstan// tshig bcad ched brjod gleng gzhi'i sde// rtogs brjod de byung skyes pa'i rabs// rgyas dang rmad byung gtan la phab// yan lag bcu gnyis srid rtsa bton// bsdus pa sde snod gsum dag ste// mdo sde 'dul ba chos mngon no// de yang rnam pa bzhi yin te// gang gsung gang du gang gi </text>
</item>

<item><p>307</p><section>1</section>
<text>phyir// tshul ni ji ltar bsdus pa'o// gang ni bcu dang gnyis bshad pa'o// gang du sde snod gsum du'o// gang phyir rim pa gsum yin te// gnyen po'i don phyir gsum nyid dang// bslab gsum rgyud la skye phyir gsum// chos dang chos phyir bsdu ba gsum// bsdu tshul la ni rnam gnyis te// don dang tshig gi sgo nas so// don la rnam pa gsum bshad de// bsgom pa gtsor ston mdo yi sde// bsrung sdom gtsor ston 'dul ba yin// lta ba gtsor ston mngon pa yin// tshig bsdu rnam pa gsum yin te// theg pa che chung thun mong gsum// mdo sogs rim lnga mdo yi ste// de rjes rnam bzhi 'dul ba ste// tha ma gsum ni mngon pa'o// de ni theg pa chung ngu yin// rgyas dang rmad byung mdo yi sde// mdo sogs rgyu ni 'dul ba la// gtan la phab pa mngon pa ste// de ni theg pa chen po'i gzhung// dang po lnga ni mdo yi ste// de rjes drug ni 'dul ba yin// tha ma mngon pa thun mong gzhung// theg pa mchog gsum ston pa po// gang zag blo yi rim pa gnyis// theg chen thun mong ma yin pa'i// dbang du byas te bshad pa la// mtshan nyid rgyu yi theg pa dang// 'bras bu rdo rje theg pa'o// theg pa gsum gyi nges 'byung la// theg pa gcig gi 'bras bur gnas// de la yang ni lnga yin te// sku gsung thugs dang yon tan las// 'di ni 'jam dpal sku yi rgyud// zab dang rgya che'i lam dang 'bras/ khyad par bshad lugs bzhi yis bshad// thun mong bcu gnyis lugs kyis bshad// ston pa gnas 'khor dus la sogs// phun tshogs lnga yis gzhi bzung la// bshad tshul bdun gyis gnas skabs sbyar/ khyung chen nam mkhar lding ba ltar// rgyud kyi spyi khog phub te bshad// stag gi mchongs stabs lta bu yis// rgyud kyi gzhung tshogs sa rnams bcad// ngang mo gzhib pa'i 'gros lta bus// gong 'og tshig gi 'brel par sbyar// che 'gran rtsod pa lta bu yis// brgal ba lan gyis bsnyad par bya// drang dka' dbang po lta bu yi// lung gis gang zag yid ches bya// bya glag gzan 'jum lta bu yis// gdams ngag gnad phyung skal ldan dang// ru sbal nur 'gros lta bu yis// yi ge'i 'bru 'joms tshig mtha' bskyal// 'phags pa 'jam dpal gyi bshad rgyud rin po che'i phreng ba las// bshad thabs kyi yan lag bstan pa'i le'u ste gsum pa'o//// lag na rdo rje khyod nyon cig/ gsang ba'i rgyud kyi don bstan pa// ngo bo nges tshig dbye ba'o// ldang tshad mthun dpe dgos 'brel lo// dbye ba rnam bzhir shes bya ste// tshig don sgo nas dbye ba dang// gzhi lam 'bras bur dbye ba dang// rtsa ba dang ni yan lag dang// lta spyod sgo nas dbye ba'o// ngo bo dbye las shes par bya// nges pa'i tshig ni drug yin te// phun sum </text>
</item>

<item><p>308</p><section>1</section>
<text>tshogs lngas 'chad phyir dang/ 'brel dang ma tshad med phyir dang// 'khrugs pa'i phyir dang rag lus phyir// gsang sngags bslab pa ston phyir ro// ldang tshad dag ni bzhi yin te// gleng gzhi dang ni gleng bslang dang// yongs su shes bya dngos po bcu// mjug tu yongs su gtad dang bzhi// de la dngos po rnam bcu ni// lta ba dkyil 'khor dbang dam dang// bsgrub pa phrin las sngags phyag rgya// ting 'dzin mchod dang rnam bcu yis// gsang sngags rgyud kyi dbye ba bstan// lta ba'i don la rnam bcu ste/ ngo bo mtshan nyid nges tshig dbye// mthun dpe rtogs thabs phan yon dang// rtogs pa'i rtags dang rtogs pa'i tshad// ma rtogs nyes dmigs sgrub byed do// skye 'gag med dang mtshan nyid gzhi// chos kyi dbyings la lta phyir dang// ming tsam snang phyir gzhir bzhengs dbye// mthun dpe rnam pa bdun du sbyar// nyi ma rdo rje rin po che// nam mkha' rgya mtsho pad+ma gser// lung dang gdams ngag rtogs pa'i thabs// rdzogs sangs rgyas dang sgrib las grol// chags sdang kun bral phyogs zhen med// 'khor ba mi spang lung dang rigs// shes rab chen pos skad cig la// chos kun khong du chud pa po// dkyil 'khor don la rnam gnyis te// zab pa chos nyid dkyil 'khor dang// rgya cher rtags kyi dkyil 'khor ro// chos nyid don gyi dkyil 'khor ni// dkyil 'khor chen po yangs pa yin// skye med chos de sna tshogs don// ci yang min las cir yang 'char// dkyil 'khor chen po mchog chen po// rgya chen rtags la dgu yin te// gzhi dang ngo bo nges tshig dang// dbye ba snang lugs sgom thabs dang// tshad dang phan yon nyes dmigs so// gzhi ni sa gzhi phung po sems// phyi nang gsang bar shes par bya// rgyal ba'i pho brang 'khor dang bcas// rig pa chos nyid snying po la// rigs bzhi lha dang lha mo'i 'khor// dkyil 'khor zhes ni de phyir brjod// dbye ba gzugs brnyan dkyil 'khor dang// ting 'dzin rang bzhin dkyil 'khor gsum// goms dang ma goms bye brag gis// dngos dang ting 'dzin yul du snang// yang na dbang po rab 'bring gsum// chos sku longs sku sprul sku'o// bsgom pa rim mam cig car ro// rdul tshon 'dom gang gru bzhi la// ting 'dzin lcogs tshad tshad yin no// bris pas rtogs pa bskyed byed cing// bsgom pas tha mal zhen pa bzlog/ 'khor ba mi grol nyes pa'i skyon// dbang la rnam gnyis der shes bya// zab don gyi ni dbang mchog dang// rgya che rtags kyi dbang nyid do// zab pa don gyi dbang nyid do// rig pa'i rtsal dbang thob pa ste// chos nyid rtogs pa'i dbang ces bya// ye shes dbang bskur cod pan can// rgya cher rtags kyi dbang bskur la// rnam pa bcu </text>
</item>

<item><p>309</p><section>1</section>
<text>bzhir shes bya ste// rgyu dang ngo bo nges tshig dang// dbye ba rnam grangs bskur tshig dang// thob rkyen las dang dbang bskur thabs// dus dag dang ni 'dzin byed rten// dpe dang phan yon nyes dmigs so// rgyu ni sa bon sa bon bcas// go 'phang gzhan gyi rgyud la dgod// gsang sngags kyi ni bslab pa dang// yon tan dag la dbang phyir dbang// dbye ba rnam pa bzhi yin te// bum pa'i dbang dang gsang ba'i dbang// shes rab ye shes dbang nyid dang// dbang bzhi par ni bstan pa ni// bum pa'i dbang la bcu gsum ste// dang por bzhag pa'i 'thad pa dang// dbang bskur snod du rung mi rung// skye rgyu sa bon de rnams rtags// ma thob rtags dang bskur ba'i dus// snod ngan sbyang dang nges tshig dbye// dbang skur slob dpon mtshan nyid dang// dkyil 'khor dbang gi bye brag go/ bum pa dang por bzhag pa yang// bum pa bzang po che ba'i mchog/ bum pas dri ma 'khrud byed cing// snod du rung bar byed phyir ro// dbang bskur snod du rung ba ni// gsang sngags la mos ngang rgyud bzang// bla ma la gus dam tshig ldan// de la dbang rnams rim bzhin sbyin// snod du mi rung gang zag ni// dad chung dam med rgyal po dang// rang gi bu dang chung ma la// dbang ni bskur bar mi bya'o// bum dbang skye ba'i rgyu gsum ste// rgyu yi chos kyis mi ngoms shing// 'bras bu'i chos la mos pa skye// bla ma la gus dam la gnas// thar pa thob 'dod skyes mchog des// bum pa'i dbang thob dang po yin// sa de thob pa'i rtags dag kyang// rang sems lhar gsal dam tshig ldan// byams dang snying rje rab tu 'phel// slob dpon spyir len nyon mongs chung// dbang nyid ma thob rtags dag kyang// gsang ba'i man ngag 'chal bar sgrog/ rnyed pa 'dod phyir ci yang byed// rdo rje slob dpon la smod byed// slob ma dad ldan dbang la mos// dgos pa'i rdzas tshogs bskur ba'i dus// snod ngan byung na sbyang ba'i thabs// slob dpon gyis ni sbyin bsreg dang// tsha tsha la sogs mdo yang gdon// slob mas sgrib pa rgyun gcod gdon// phyi bshags nang bshags ci nus bya// bum pa'i dbang gi nges tshig kyang// dbu rgyan la sogs rdzas rnams kun// gcig pa'i phyir dang 'dus phyir dang// spros med mtshon phyir bum pa smos// dbye ba phyi nang gsang ba gsum// rang shar brda yi bum pa phyi// rang lus rtags kyi bum pa nang// gsang ba chos kyi bum pa'o// dbang bskur slob dpon mtshan nyid ni// lta ba ma nor gdong ldan zhing// ting 'dzin lha gsal rgyud la mkhas// las dang bya ba'i thabs la mkhas// grub pa brnyes pas dbang bskur bya// 'di la dkyil 'khor du zhe na// bsdus dang 'bring dang </text>
</item>

<item><p>310</p><section>1</section>
<text>shin tu rgyas// bsdus pa ye shes sems dpa'o// 'jam dpal ye shes sems dpa' yi// ming ni yang dag brjod pa'i mchog/ 'br-ing ni rigs lnga 'khor dang bcas// phyag rgya bzhi bcu tham pa'o// sangs rgyas sku lnga'i bdag nyid can// rgyal ba rigs lnga yab yum dang// sems dpa' sems ma sgo ba dang// nyan thos 'jig rten gtso bo dang// dkyil 'khor rgyal po 'di ru 'dus// de la dbang gi bye brag ni// dkyil 'khor gang blang bskur thabs gang// sgrib pa gang dag gdams ngag gang// lta ba spyod pa dam tshig dang// 'bras bu dag dang brgyad yin no// dkyil 'khor rdul tshon nyid las blangs// bskur gnas slob ma'i spyi bor bskur// sgrib pa las kyi sgrib pa dang// gdams ngag skyed rim gdams ngag ston// lta ba sngags kyi nyan thos rtogs// spyod pa dam rdzas lnga la spyod// dam tshig rtsa ba gcig nyid dang// yan lag dang ni bcas pa'o// 'bras bu mi dang lha gnas su// 'khor los bsgyur ba'i rgyal po thob// gsang ba'i dbang la brgyad yin te// rgyu dang gang zag dgos ched dang/ thob pa'i rtags dang ma thob rtags// srid pa'i 'dod chags spangs ma spangs// nges pa'i tshig dang bye brag go/ dka' thub sdom pas mi gdung zhing// gsang ba'i don mos skye ba'i rgyu// gang zag snod du mi rung ba// dge slong bram ze rgad po dang// dad med dam med 'dir ma yin// dgos ched mos dang gsang thub dang// gsang ba sngags kyi byin rlabs 'byung// gsang mchog rgyal po 'di thob na// gang zag rnams la mi brten cing// rgyud rnams gtsor len bsgrub la gus// dgon pa la dga' bzlas brjod grims// theg pa dman yang gtong par byed// 'di ni gsang mchog thob pa'i rtags// dman pa'i sbyor ba dang du len// gsang ba'i don la skur pa 'debs// gsang ba'i gsang mtshan sgrogs shing gshe// 'di ni gsang dbang ma thob rtags// gsang ba'i dbang mchog 'di thob pas// pad ltar srid pa'i 'dod chags spang// dngos grub 'byung ba'i gsang dbang de// kun la gsang phyir gsang zhes bya// gsang dbang bye brag dgu yin te// dkyil 'khor bskur gnas dag pa'i tshul// gdams dang sa dang blta ba dang// spyod pa dam tshig 'bras bu'o// dkyil 'khor yab yum mkha' las blang// bskur gnas slob ma'i lce la blang// sgrib pa ngag gi sgrib pa dag/ gdams ngag rang byung ye shes ston// skal pa sa brgyad non dang mtshungs// blta ba theg pa sems tsam rtogs// spyod pa sbyor sgrol la sogs pa// gsang ba'i mdzad spyod rnams la spyod// dam tshig nyi shu rtsa brgyad bsrung// 'bras bu tshe dbang rig 'dzin 'thob// gsang sngags don kun bskyed pa'o// shes rab ye </text>
</item>

<item><p>311</p><section>1</section>
<text>shes dbang mchog la// rnam pa bcu gcig shes bya ste// rgyu dang snod du mi rung tshad// snod du rung ba'i tshad dang rten// de la chos ni du ldan dang/ zung du 'brel dang thob rtags dang// ma thob rtags dang bskyar chog dang// nges pa'i tshig dang bye brag go/ theg chen mchog la rab mos shing// bum dang gsang ba rnam gnyis thob// thabs dang shes rab zung du 'brel// de ni thob par byed pa'i rgyu// shes rab ye shes ngo bo ni// kun gyi thun mong ma yin pas// smod dang 'phya dang yal bar dor// snod du mi rung bstan mi bya// bcud mchog seng ge'i 'o ma ni// snod mchog rin chen gser snod blug/ mchog la mos shing dbang gnyis bgrod// shes rab ldan zhing dam tshig ldan// 'di ni snod du rung ba'i tshad// rten ni rang byung ye shes la// sgron mun bsal ba ji bzhin no// lus dang ngag la brten pa'i dbang// bgrod pas rnam gnyis mi rtag 'gyur// shes rab la ni chos bzhi ste// ngo bo nyid dang gsang don rtogs// ma bsgribs pa dang rnam bzhi yin// ye shes la yang rnam bzhi ste// byed pa med par rang byung dang// ye don nges par shes pa dang// rkyen gyis mi 'gyur shes bya gsal// gang gis rang byung rtogs gyur na// thabs dang shes rab zung du 'brel// snang ba mi 'gog thabs yin no// zhen chags med pa shes rab yin// gang gis gsang chen rtogs pa'i rtags// 'khor ba'i chos la zhen pa log/ mnyam pa'i rjes su gzhol ba'o// snying rje byang sems rab tu 'phel// dbang mchog ma thob rtags dag kyang// dbul po phyug por khas 'che 'dra// nor 'dod phyir na ngan las byed// theg pa chen por khas 'ches kyang// tha snyad 'dod phyir mi phyir 'brang// dbang ma thob ste bskur 'dod na// dad ldan tshul shes ngan song sbyong// tshul dang ldan par byin brlabs te// yang dang yang du snyoms 'jug gsal// bla ma dpe ru nam mkha' gsal// lung dang man ngag rig pas skyor// shes pa rab yin ye shes yin// de phyir shes rab ye shes so// bye brag la ni rnam pa brgyad// dkyil 'khor bskur gnas 'dag tshul dang// gdams ngag blta spyod dam tshig dang// 'bras bu bstan pa nyid dang brgyad// dkyil 'khor bla ma'i zhal las blang// gnas ni slob ma'i sems la bskur// sgrib pa sems kyi sgrib pa dag/ gdams ngag ye shes ngos bzung ston// blta ba gnyis med ye shes rtogs// spyod pa rang shugs dgag bsgrub med// dam tshig mnyam pa chen po bsrung// 'bras bu sku gsum ye shes lnga// shes rab ye shes me po che// bcu drug phyed phyed thig le can// yan lag med pa'i rtsis las 'das// dbang bzhi pa ni de dag la// rgyas 'debs pa yi man ngag ste/ gnyis med gnyis su </text>
</item>

<item><p>312</p><section>1</section>
<text>med par ston// yang dag mtha' la rnam par gnas// rang rig 'gag med 'dus ma byas// bde chen rang bzhin dngos med ston// ma skyes gsal ba ye shes sku// de yi gnas la goms par bya// dbang bskur ba dang rab tu gnas// go 'phang bsgom dang ring du sbyin// byin brlab ces bya rnam grangs so// de la dbang 'di bskur tshul dang// slob ma'i snod dang mos sbyar la// ting nge 'dzin ni rdul tshon la// brten te rim mam cig car bskur// dbang thob rkyen la rnam bzhi ste// bla mas dbang thob nus ldan dang// slob ma dad ldan yod pa la// bla ma mnyes par byas pa dang// dbang gi cho ga legs pa'o// dbang gi las ni slob ma yi// dri ma dag par byed pa'o// bskur thabs rnam pa bzhi yin te// phyi ltar rdzas la brten nas bskur// nang gi rdzas gzungs brtan te bskur// gsang ba ting nge 'dzin la bskur// mthar thug gdams ngag brten te bskur// dus ni sdig pa las log pa// gsang sngags chos la mos dus so// dbang rnams 'dzin pa'i rten dag ni// dam tshig yin te nyams na yal// dpe ni gyang dang ri mo ltar// dbang rnams bskur ba'i phan yon ni// gsang sngags snod du rung ba dang// dus 'di tshun chad rgyal ba'i sras// dbang ma bskur pa'i nyes dmigs ni// nyan pa la sogs brtsam pa rnams// 'bras bu med cing brlag par 'gyur// dam tshig don la rnam gnyis te// zab mo don gyi mtshan nyid dang// rgya che bsrung ba'i dam tshig go/ zab pa don gyi dam tshig ni// rang sems mnyam pa chen po rtogs// dam tshig kun gyi mchog tu gsungs// de yi ngang las mi 'da' bar// blo dang ldan pas gnas par bya/ rgya che bsrung ba'i dam tshig la// don ni bco lngar shes par bya// rgyu dang ngo bo nges tshig dang// dbye ba dpe dang rnam grangs dang// las dang che ba bsrung thabs dang// nyams rgyu nyams rtags spyod pa dang// bskang thabs phan yon nyes dmigs so// rgyu ni rtsa ba byang chub sems// ngo bo bsrung bar bya ba rnams// sems pa rgyun ma chad pa'o// nges tshig dam pas gsung rnams la// 'da' bar bya ba ma yin la// 'das na tshig phyir dam tshig go/ dbye ba gsum ste spyi dang ni// khyad par lhag pa'i dam tshig go/ khyad par la ni rtsa ba dang// yan lag dag tu shes par bya// dpe ni so mkhar lta bu'o// dam tshig sdom pa tha tshig ste// yal gam zhes bya rnam grangs so// las ni sdig pa spong byed cing// legs pa'i yon tan 'dzin par byed// dam tshig dag gi che ba ni// bla med dam tshig 'di nyid du// bsrung bya kun 'dus rnam par dag/ bsrung thabs g.yo sgyu med pa yis// dran dang shes bzhin bya ras bsrung// 'khor ba'i chos la chags </text>
</item>

<item><p>313</p><section>1</section>
<text>sdang che// chos la sgro skur phyogs 'dzin rags// dad brtson shes rab snying rje chung// gnyid dga' chang dang rang 'dod che// gsang mi thub pa nyams pa'i rgyu// 'khor dang longs spyod mi rtag dang// mdze sogs nad mang tshe tshad thung// ma nyes dgra lha mkha' 'gro'i chad// brtsam pa'i las la 'bras bu med// yid du mi 'ong sna tshogs 'byung// 'di rnams dam tshig nyams pa'i rtags// dam tshig nyams pa'i spyod pa ni// rgyu la ma 'bad 'bras bu la// re ba nyams pa'i spyod pa yin// ma sbyangs mkhas par 'dod pa dang// lta ba phyogs ris nyon mongs rags// slob dpon khyad gsod sgro skur che// dam tshig nyams pa'i bskang thabs ni// yan lag dam tshig nyams gyur na// phyi bshags nang bshags 'bad de bya// rtsa ba'i dam tshig nyams gyur na// bla ma la ni 'bul ba bskyar// sku la rgyal ba'i gzugs sku bya// gsung la mdo 'don bzlas brjod bya// thugs la mtshan bcas mtshan med bsgom// mchog tu lha bsgom don la 'bad// dam tshig bsrungs pa'i phan yon ni// mchog dang thun mong dngos grub bo// nyams pa'i nyes dmigs rnam gnyis te// 'di dang phyi mar sdug bsngal 'grub// dam tshig chen po de nyid mkhyen// khyab bdag tshig chen de nyid mkhyen// gal te gsang sngags bsgrub 'dod na// dam tshig la ni gnas par bya// dam tshig dag dang mi ldan na// phyi nang sde snod kun mkhas kyang// 'dab gshog med pa'i bya bzhin te// dmyal ba'i gnas su the tshom med// bsgrub pa'i don la gnyis yin te// zab pa don gyi bsgrub pa dang// rgya che ba yi bsgrub pa'o// gnyis med don la bsgrub pa ni// zab pa don gyi bsgrub pa yin// rgya chen bstan pa bcu gcig ste// rgyu dang ngo bo nges tshig dang// dbye dang bsgrub tshul rnam grangs dang// cha rkyen gang zag dmigs pa dang// phan yon dang ni nyes dmigs so// rgyu ni rang la gnas pa yi// byang chub sems kyi yon tan bsgrub// ngo bo dngos grub gnyis 'grub par// byed pa'i thabs kyi rim pa'o// nges pa'i tshig ni thabs 'di yis// dgos don bsgrub phyir bsgrub pa'o// dbye ba la ni rnam bzhi ste// bsnyen pa dang ni nye bsnyen dang// sgrub pa dang ni sgrub chen po// sgrub pa'i tshul la rnam gnyis te// shes rab sgo nas cig car du// 'jug pa'i tshul gyis bsgrub pa dang// thabs kyi sgo nas rim pa yis// 'jug pa'i tshul du bsgrub pa'o// sgrub pa'i tshul gyis bsgrub pa dang// bsgrub pa nyams su len pa dang// tshul bzhin spyod dang lam la gnas// rnal 'byor brtson zhes rnam grangs so// de la sgrub pa'i cha rkyen ni// gnas dang grogs dang 'khor yo byad// phun sum tshogs pas rten pa'o// sgrub pa rten gyi gang zag ni// dad brtson dam </text>
</item>

<item><p>314</p><section>1</section>
<text>tshig ldan pa dang// shes rab rnying rje che ba dang/ dbang thob man ngag can gyis bsgrub// dmigs pa mchog dang thun mong ngo// phan yon 'dod pa'i don rnams kun// ji lta bar ni 'grub pa'o// ma bsgrubs nyes dmigs bstan pa ni// 'khor ba'i 'khor lor 'khyams pa'o// phrin las la ni rnam gnyis te// zab pa don gyi phrin las dang// rgya che don gyi phrin las so// zab pa don gyi phrin las ni// mnyam nyid rtogs pa'i dang nas ni// las bzhi phrin las kun kyang 'grub// rgya che rtags kyi phrin las la// don ni bcu gcig shes bya ste// rgyu dang ngo bo nges tshig dang// dbye ba ming gi rnam grangs dus// yul dang rtsom pa'i gang zag tshul// phan yon ma brtsams nyes dmigs so// rgyu ni tshad med rnam bzhi po// shes rab dang ni bcas pa'o// ngo bo bdag nyid chen po yi// thugs rjes 'gro ba phan 'dogs pa'o// nges tshig bya bar 'os pa'o// mdzad spyod bya phyir phrin las so// dbye ba bzhi la sogs pa yis// phrin las dang ni mdzad spyod dang// bya ba zhes bya rnams grangs so// dus ni 'dul ba la sogs pa// skabs la bab pa'i dus nyid do// phrin las brtsam yul bstan pa ni// spyir ni sems can thams cad la// khyad par gnod sdig dbul phongs dang// log lta can dang dregs pa can// nad dang gdon gyis nyen pa'o// bsnyen pa rdzogs shing nus par ldan// mos pa'i gang zag yin par gsungs// phrin las brtsam tshul rnam gnyis te// nang dang phyi ru shes par bya'o// nang ni shes rab ting 'dzin dang// bzlas pa dag la brten pa'o// phyi ni sbyin bsreg phur bu dang// thun dang gtor ma dkyil 'khor dang// mnan gtad spyod la sogs pa bstan// phrin las brtsam pa'i phan yon ni// bdag gzhan don ni 'grub pa'o// las ma brtsams pa'i nyes dmigs ni// bdag gzhan bar chod don mi 'grub// byed pa sems can kun don byed// sngags la rnam pa gnyis yin te// zab pa'i sngags dang rgya che'i sngags// zab pa'i sngags ni gnyis med do// gsang ba sngags zhes bshad pa yin// rgya che'i sngags la don bcu ste// sngags kyi don la bcu yis bstan// rgyu dang dbye ba ngo bo dang// nges tshig bzla thabs byed pa'i las// rtags dang mtshan nyid phan yon dang// sngags dang mi ldan nyes dmigs so// rgyu ni byang chub sems nyid de// skye 'gag med pa'i bdag nyid do// dbye ba la ni rnam gnyis te/ don nyid ye shes sgo nas dang// rtags nyid bzlas pa'i sgo nas so// don gyi sgo nas dbye ba gsum// gsang sngags rig sngags gzungs sngags so// bzla thabs dbye na bzhi yin te// rgyu ni ma nor rtsa ba'i sngags// bskyed pa rkyen dang bzlas pa </text>
</item>

<item><p>315</p><section>1</section>
<text>las// skul ba'i phrin las sngags dang bzhi// de la sngags kyi ngo bo ni// chos nyid ma nor ji bzhin gnas// thabs dang shes rab bdag nyid can// de ni gsang sngags ngo bo yin// de don phyin ci ma log rtogs// de ni rig sngags ngo bo'o// rtogs pa'i don la ma yengs nas// de ni gzungs sngags ngo bo yin// bzla ba sngags kyi ngo bo ni// gsang ste ngag tu brjod ba'o// nges tshig man tra zhes pa'i sgra// shes pa skyob phyir sngags zhes bya'o// bzla ba'i thabs la rnam gnyis te// don gyi sngags kyi bzla thabs ni// rtogs shing lha bsgom yid la gsal// rtags kyi sngags la yang ni gnyis// rdo rje zhi ba'i zlas pa dang// rdo rje khro bo'i bzla thabs so// zhi ba shin tu mer chags bzlas// khro bo drag cing dar chags bzlas// de la yang ni rnam gsum ste// bsnyen pa chu bo'i gzhung ltar 'dren// bsgrub pa phu chu 'brub pa ltar// las sbyor nam mkha'i thog 'bab ltar// sngags kyi byed pa'i las bshad pa/ gsang sngags bzlas pas 'khrul rtog sel// rig sngags kyis ni ma rig sel// gzungs sngags kyis ni dran nyams sel// bzlas pa'i sngags kyis 'jig rten dang// 'jig rten 'das pa'i srog bskul te// dngos grub myur du 'byung bar byed// sngags kyi rtags ni rnam gsum ste// gsang sngags rtags ni lha pho dang/ rig sngags rtags ni lha mo dang// gzungs sngags yab yum zung du 'brel// mtshan nyid bstan pa rnam bzhi ste// shes rab dang ni snying rje nyid// gsang sngags dag gi mtshan nyid yin// shes rab dang ni ye shes nyid// rig sngags kyi ni mtshan nyid de// shes rab dang ni dran pa nyid// gzungs sngags kyi ni mtshan nyid yin// bzlas pa sngags kyi mtshan nyid ni// brjod pa sgra yi bdag nyid do// dngos grub gnyis po 'grub pa ni// de ni sngags kyi phan yon no// sngags dang mi ldan nyes dmigs ni// 'dod pa'i don rnams mi 'grub bo// sngags mchog sngags bdag rig sngags rgyal// gsang sngags rgyal po don chen byed// phyag rgya'i don la rnam gnyis te// zab mo'i don dang rgya cher bshad// sna tshogs snang ba'i chos rnams la// skye ba med pa'i rgya yis btab// de ni don zab phyag rgya'o// rgya cher bshad pa don brgyad de// ngo bo nges tshig dbye ba dang// mtshan nyid dpe dang phyag rgya'i rgyu// phan yon ma ldan nyes dmigs so// ngo bo bdag nyid chen po'o// mtshan ma'i gzugs su gyur pa'o// sems kyis sprul pa'i mchod rdzas so// mtshan med pa yi bdag nyid do// nges tshig mu dra zhes pa'i sgra// mtshon par byed dang mdzad pa sgrub// bcings grol byed dang rgyas 'debs phyir// phyag rgya zhes ni bshad pa yin// dbye na bsdus dang rgyas pa dang// bsdus pa la ni (22)</text>
</item>

<item><p>316</p><section>1</section>
<text>gnyis yin te// mtshan mar bcas pa'i phyag rgya dang// mtshan ma med pa'i phyag rgya'o// rgyas par dbye ba rnam bzhi ste// phyag rgya che dang dam tshig rgya// chos dang las kyi phyag rgya'o// phyag rgya'i mtshan nyid bshad bya ba// mtshan bcas phyag rgya'i mtshan nyid ni// rang rang don las mi 'da' dang// bdag nyid chen po'i rtags su ston// mtshan med phyag rgya'i mtshan nyid ni// cir yang ma grub ngo bo nyid// phyag rgya chen po'i mtshan nyid ni// yongs su rdzogs pa stong bdag med// dam tshig thugs mtshan mtshan ma'o// chos ni chos kyi mtshan ma'o// las ni 'gro don mtshan nyid do// dpe ni rnam pa bzhir bshad de// mtshon dpe me dang du ba'o// mdzad pa blon po'i pho nya'o// bcing grol gar mkhan phu dud do// rgyas 'debs rgyal po'i bka' rtags so// rgyu ni byang chub sems nyid dang// rdo rje thal mo nyid yin no// phan yon bdag dang gzhan don 'grub// phyag rgya mi ldan nyes dmigs ni// bdag gzhan don min ngan song 'khyams// phyag rgya bzhi yi don ston pa// phyag rgya 'di ni bla na med// ting 'dzin bstan pa bcu gnyis te// rgyu dang ngo bo nges tshig dang// dbye ba bsgom thabs bsgom pa'i dpe// mi mthun phyogs dang skyon bcos thabs// drod tshad rtags dang phan yon dang// nyes dmigs bstan par shes par bya// rgyu ni rig pa byang chub sems// ngo bo gang dmigs don dag la// bsam pa rtse gcig gnas bya'o// nges tshig dran pas zin phyir ro// dbye ba gnyis su shes bya ste// zab mo mtshan med ting 'dzin dang// rgya chen mtshan bcas ting 'dzin no// sgom thabs rim dang cig car ro// dpe na rgya mtsho ri dbang dang// 'ja' tshon ri mo lta bu'o// mi mthun phyogs ni bying rgod gnyis// bcos thabs gseng dang rgod zhi la// drod tshad phyi nang gsang ba'o// rtags kyang rmi lam 'byung ba dang// dngos su 'byung ba gnyis yin te// chags sdang chung zhing mdon shes 'char// de sogs rtags ni rim gyis 'byung// ting 'dzin bsgoms pa'i phan yon ni// mtshan ma can gyis mtho ris dang// tshe la dbang ba'i rig 'dzin dang// phyag rgya chen po'i rig 'dzin thob// zab mo mtshan med dgongs pa yis// kun bzang dbyer med sa chen non// ting 'dzin med pa'i nyes dmigs ni// 'khor ba ngan song las mi grol// ting 'dzin lus can lus kyi mchog/ ting 'dzin 'di ni mchog tu bsngags// mchod pa'i bye brag rnam gnyis te// zab pa don gyi mchod pa dang// thun mong spyi bshad mtshan nyid che// zab mo gnyis med ngang gnas pa// rgyal ba ngang gis mnyes pa'i phyir// mchod pa zhes ni bshad pa yin// rgya chen dbye ba don bcu ste// ngo bo nges tshig dbye ba dang// dbul pa'i thabs dang gang zag </text>
</item>

<item><p>317</p><section>1</section>
<text>las// rdzas dang yul dang dgos ched dang// ma phul nyes dmigs bstan pa'o// de la mchod pa'i ngo bo ni// 'phags pa mnyes par byed pa yi// lus ngag yid gsum rdzas dang bcas// dmigs pa las kyi bdag nyid do// nges tshig 'phags pa mnyes byed phyir// mchod pa zhes su bshad pa yin// dbye ba rnam pa gsum yin no// rnam lnga phyi la dam rdzas nang// sbyor sgrol gsang bar shes par bya// rgyas par dbye ba brgya shes bya// dbul thabs mos pa'i tshul dang ni// sgyu ma lta bu'i blo yis dbul// dbul ba'i rten gyi gang zag ni// dad pa gsum ldan lhag sems can// las kyi tshogs gsog sgrib pa sbyong// dge ba las kyi mngon 'gro ba'o// rdzas ni yon chab sogs bdun dang// bdud rtsi lnga la sogs pa dag/ drang srong che dgu mchod cing brjod// mchod pa'i yul ni 'jig rten dang// 'jig rten 'das pa'i dkon mchog gsum// mchod pa phul ba'i dgos pa dag/ dngos grub rnam gnyis 'byung ba'o// mchod pa lnga ni ma phul ba'i// nyes dmigs 'dod don 'grub mi 'gyur// mchod 'os bstod 'os phyag gi gnas// drang srong che dgus mchod cing brjod// 'phags pa 'jam dpal gyi bshad rgyud rin po che'i phreng ba las// gsang bcu rgyud kyi lus bstan pa'i le'u ste bzhi pa'o//// bcom ldan 'das kyis bka' stsal pa// lag na rdo rje khyod nyon cig/ slad du rgyud kyi mtshan smos pa// dbang po rab kyi don 'gyur phyir// 'phags pa'i don dang 'jam dpal don// mtshan gyi don dang brjod thabs don// rnam pa bzhi yis bshad pa yin// 'phags pa'i don la rnam gsum ste// byed pa'i tshig bzhi dbye sgo bzhi// thabs kyi khyad par rnam bzhi 'phags// de la byed pa'i tshig bzhi ni// gang 'phags gang las gang gis 'phags// gang dang 'dra bar 'phags pa'o// dbye sgo rnam pa bzhi dag ni// brjod bya rjod byed sgrub pa lam// mthar thug 'bras bus 'phags pa'o// thabs kyi khyad par bzhi dag ni// 'jam dpal don gyi mtshan brjod pa'i// rgyud kyi rgyal po lhun rdzogs ni// thabs mang pa dang mkhas pa dang// de bzhin slad dang myur ba yis// sngags kyi bstan pa khyad par 'phags// de yang rgyud rgyal lhun rdzogs 'di// thabs mang ba yi rgyud yin pas// ji ltar bsgrubs kyang 'bras bu 'byung// theg pa sna tshogs thabs tshul gyis// 'gro ba'i don la rtogs pa po// thabs mkhas pa yi rgyud yin pas// ma yeng ye shes rgyun du 'char// mkhas pa chen po 'dod chags che// sems can thams cad dga' bar byed// thabs sla ba yi rgyud yin pas// bka' thub sdom pas gzir mi dgos// shes rab chen pos skad cig la// chos kun khong du chud </text>
</item>

<item><p>318</p><section>1</section>
<text>pa'o// thabs myur ba yi rgyud yin pas// bskal pa du mar bgrod mi dgos// skad cig gcig gis rdzos sangs rgyas// 'jam dpal don la rnam drug ste// rang bzhin rgyu dang bsgom pa lam// mthar thug 'bras bu rnam pa dang// gdul bya las dag snang ba yang// grub mtha' so so la grags dpal/ de la mtshan gyi don bshad pa// zag bcas zag med la sogs pa// 'khor 'das thams cad 'jam dpal mtshan// ci'i phyir 'thad pa drug yin te// khyab pa'i phyir dang sprul pa'i phyir// rang bzhin phyir dang mkhyen pa'i phyir// gsang ba'i phyir dang mnga' brnyes phyir// chos kun 'jam dpal mtshan du 'dod// mtshan gyi brjod thabs rnam gnyis te// zab pa'i don dang rgya che'i tshig/ zab pa'i don gyi brjod lugs ni// gnyis med ngang la 'jog pa'o// tshig la yang ni rnam gsum ste/ gnyis med tshul dang gnyis sngags tshul// yon tan gsum dang rnam pa gsum// 'phags pa 'jam dpal gyi bshad rgyud rin po che'i phreng ba las// rgyud kyi mtshan bstan pa'i le'u ste lnga pa'o//// bcom ldan 'das kyis bka' stsal pa// lag na rdo rje khyod nyon cig/ 'jam dpal don gyi mtshan brjod pa'i// gsang ba rgyud kyi snying po 'di// le'u'i grangs ni bcu gcig ste// zhus dang slar gsung rigs la gzigs// sgyu 'phrul dra ba'i man ngag rim pa dang// ye shes drug dang rnam pa bcu// 'dud rnams kyis ni bstod pa dang// phan yon sngags dang rjes yi rang// rnam pa bcu bzhir bshad pa yin// de nas dpal ldan zhes pa nas// spyan sngar yan chad zhus pa'i le'u// de nas bcom ldan zhes pa nas// legs zhes gsol pa lan gyi le'u// de nas bcom ldan zhes pa nas// gtsug tor cher gzigs gzigs pa'i le'u// tshig gi bdag po zhes pa nas// yang dag sgyu 'phrul mngon byang le'u// 'di ltar sangs rgyas zhes pa nas// theg pa chen po'i tshul gyis mchog/ rtsa ba byang chub sems kyi le'u// sangs rgyas rnam par snang zhes nas// zhags pa yan chad chos dbyings le'u// rdo rje 'jigs byed ces pa nas// sgra dang ldan pa me long lta bu// yang dag bdag med ces pa nas// ye shes me lce kun rtogs le'u// 'dod pa'i don grub ces pa nas// rin chen gtsug tor mnyam nyid le'u// sangs rgyas rtogs bya ces pa nas// dpal dang ldan mchog bya grub le'u// mchog sbyin rdo rje zhes pa nas// ye shes sku nyid bstod pa'i le'u// lag na rdo rje zhes pa nas// chos kyi rgyal po phan yon le'u// A+oM sarba d+harma zhes pa nas// dz+nyA na gar+b+ha sngags kyi le'u// de nas dpal ldan zhes pa nas// kun bshad yan chad rjes su yi rang le'u// de yang bsdu na rnam pa gsum ste// dmigs par bya ba'i yul dang </text>
</item>

<item><p>319</p><section>1</section>
<text>ni// nyams su blangs pa'i thabs dag dang/ nyams su blangs pa'i 'bras bu'o// dmigs pa'i yul la rnam gsum ste// sdud pa'i 'khor la dmigs pa dang// ston pa nyid la dmigs pa dang// rigs drug 'bras bu la dmigs pa'o// nyams su blangs thabs le'u dgu// nyams su blangs pa'i 'bras bu la// rnam pa gnyis su shes bya ste// bsgrub dang bshad pa'i 'bras bu'o// bsgrub pa'i 'bras bu phan yon le'u// bshad pa'i 'bras bu rjes yi rang ba'i le'u'o// 'phags pa 'jam dpal gyi bshad rgyud rin po che'i phreng ba las// le'u'i skabs phye ba'i le'u ste drug pa'o//// bcom ldan 'das kyis bka' stsal pa// gsang ba'i bdag po yang nyon cig/ ye shes drug gi le'u bstan pa ni// de yi 'thad pa bshad bya ba// 'khor 'das lam dang 'bras bu'i chos// kun gyi rtsa bar gyur pa'i phyir// rtsa ba byang chub sems kyi le'u bshad// gti mug chos dbyings ye shes te// rab tu phye ba'i rnam grangs kun// gti mug gnyen po yin pa'i phyir// chos dbyings ye shes le'u bshad// zhe sdang me long ye shes te// rtogs pas nyon mongs ma lus 'joms/ 'joms phyir drag po'i sgra yis bshad// 'dod chags kun rtogs ye shes te// spyi dang rang gi mtshan nyid rnams// mkhyen tshad gtso cher bshad pa'i phyir// so sor rtogs pa'i le'u bshad// nga rgyal mnyam nyid ye shes te// rin chen yon tan rigs yin pas// yon tan che ba gtsor ston phyir// mnyam nyid ye shes le'u bshad// phrag dog bya grub ye shes te// sems can kun gyi don byed pas// mdzad pa rgya cher ston pa'i phyir// bya grub ye shes le'u bshad// 'phags pa 'jam dpal gyi bshad rgyud rin po che'i phreng ba las// le'u drug gi ye shes kyi 'thad pa bstan pa'i le'u ste bdun pa'o//// de nas bcom ldan 'das kyis bka' stsal pa// gsang ba'i bdag po da nyon cig/ rigs dang ye shes go rim ni// rigs drug la ni gzigs skabs su// thog mar las kyi rigs bstan pa// theg chen gzhan don gtso cher byed// sngags drug bstan pa'i skabs dag tu// thog mar pad+ma'i rigs smos la// chos kyi sbyin pa mchog yin no// gsung gis 'gro ba 'dren phyir ro// ye shes drug gi le'u'i skabs// rigs lnga ye shes lnga rnams kyi// bzhi pa'i rtsa bar gyur ba'i phyir// thog ma nyid du bstan pa yin// 'dud kyis bstod pa'i skabs dag tu// de bzhin gshegs pa'i rigs bdag nyid// chos dbyings ye shes bstan pa yin// rtog par bya ba'i yul dang phyir// thog mar chos dbyings ye shes bshad// rdo rje rnams ni rten 'brel sbyar// de las gzhan pa'i ye shes lnga// rtogs bya rtogs byed dag tu sbyar// bsdus dang </text>
</item>

<item><p>320</p><section>1</section>
<text>rgyas pa'i rim pa dag/ rnam pa bzhi ru shes bya ste// dbu zhabs rdzogs pa rgyas pa yin// 'dud kyis bstod pa 'bring yin te// sngags rigs dag ni bsdus pa'i don// a zhes pa ni shin tu bsdus// bsgom mam ston yang mchog yin no// 'phags pa 'jam dpal gyi bshad rgyud rin po che'i phreng ba las// rigs dang ye shes kyi go rim gyi le'u ste brgyad pa'o//// bcom ldan 'das kyis bka' stsal pa// gsang bdag rdo rje 'chang ba nyon// 'di la dkyil 'khor rnam grangs ni// bsdus dang 'bring dang shin tu rgyas// rnam pa gsum du shes par bya// bsdus pa ye shes sems dpa'o// 'jam dpal ye shes sems dpa' yi// ming ni yang dag brjod pa'i mchog/ 'bring ni rigs lnga 'khor dang bcas// phyag rgya bzhi bcu tham pa'o// sangs rgyas sku lnga'i bdag nyid can// rgyal ba rigs lnga yab yum dang// sems dpa' sems ma sgo ba dang// nyan thos 'jig rten gtso bo kun// dkyil 'khor rgyal po 'di ru 'dus// 'phags pa 'jam dpal gyi bshad rgyud rin po che'i phreng ba las// dkyil 'khor lha'i bye brag bstan pa'i le'u ste dgu pa'o//// bcom ldan 'das kyis bka' stsal pa// gsang bdag rdo rje 'chang ba nyon// zab mo'i gdams ngag bshad bya ba// rnam pa dgu ru shes bya ste// rten gyi gang zag rtogs pa'i rkyen// rtogs thabs rtogs pa'i lta ba dang// bsgom dang sa mtshams rgyu mtshan dang// 'bras bu thugs rje'i mdzad pa'o// 'di la 'jug par byed pa yi// gang zag mtshan nyid bcu gcig ste// dad brtson shes rab snying rje dang// the tshom med dgus 'chi ba dran// gtong phod sgyu med dang tshul bzang// byang chub mchog gi rigs yin pas// dad cing gus la man ngag sbyin// lung rigs man ngag rtogs pa'i rkyen// thabs ni thos bsam rnam pa gnyis// lta ba bshad sgom sngar bshad mtshungs// de yang chos sku'i rang bzhin te// skye 'gag med pa'i mtshan nyid can// kun tu bzang po'i ngo bo nyid// dge mi dge las grub pa min// mi 'gyur kun 'gro khyab pa'o// mtshan nyid yongs su dag pa'i rgyu// gsal bar snang ste brtags na stong// rang ga rang rig 'dus ma byas// skyon bral bde ba chen po'i ngang// rang bzhin dngos med stong pa'i dbyings// yon tan ma 'gags cir yang yin// chos nyid nam mkha' chen po ste// thogs pa'i reg bya kun dang bral// thog ma med pa spros med bdag/ de bzhin nyid bdag dag pa'i bdag/ cho 'phrul sna tshogs cir yang snang// thabs kyi thugs rje 'gag pa med// sangs rgyas kun gyi rang bzhin 'chang// snang tshad thams cad 'jam dpal sku// grag tshad thams cad 'jam dpal gsung// dran </text>
</item>

<item><p>321</p><section>1</section>
<text>rtog thams cad 'jam dpal thugs// sangs rgyas kun gyi thugs che ba// sangs rgyas kun gyi thugs la gnas// sangs rgyas kun gyi sku che ba// sangs rgyas kun gyi gsung yang yin// bsgom pa'i thabs la rnam lnga ste// gnas lugs shes bya la brten nas// skye med don la bsgom pa dang// snang ba yul la brten nas ni// rang grol nyams su blang ba dang// brtol skyes yid la brten nas ni/ thug phrad lam du bya ba dang// dkyil 'khor dag la brten nas ni// lha snang lam du khyer ba dang// rtsa rlung dag la brten nas ni// bde ba lam du bya ba'o// mngon sangs rgyas pa'i sa mchis kyang// phal cher srid pa bar ma dor// dbang po rab la bar do med// 'bring ni srid pa'i bar dor grol// tha ma la ni las 'phro 'thud// de yang rgyu mtshan drug yin te// snying po kun la khyab phyir dang// ma nor rtogs nyid bya phyir dang// rnal 'byor goms par bya phyir dang// 'da' kar nyon mongs ma dkrugs phyir// lus gnyis sgrib g.yogs bral phyir dang// khyad par dran pas gsal phyir ro// mthar thug 'bras bu bshad bya ba// sku gsum dang ni ye shes lnga// thugs rje mdzad pa'i khyad par ni// rgyun chad med par chu bo ltar// byed pa sems can kun don byed// ngag don bkod pa'i tshogs dag kyang// dang po gzhal bya dgod pa dang// bar du zhi ba tshogs rnam par bshad pa dang// tha ma rjes bzlas bdag don rig/ 'phags pa 'jam dpal gyi bshad rgyud rin po che'i phreng ba las// zab mo gdams ngag gi gnad bstan pa dang bka' tshoms bshad pa'i thabs kyis mjug bsdu bar bstan pa'i le'u ste dgu pa'o//// le'u dgu yis bstan pa'o// mtshan yang dag pa'i bshad rgyud rin po che'i phreng ba zhes bya ba rdzogs so//// 'phags pa 'jam dpal gyi mtshan yang dag par brjod pa'i bshad rgyud rin po che'i phreng ba zhes khog don bka' tshoms rnam par bshad pa// rgya gar gyi mkhan po bi ma la mi tra dang// bod kyi lots+tsha ba gnyags dz+nyA na ku mA ras bsgyur cing zhus te gtan la phab nas bod kyi yon bdag rje rgyal po la gtad pa'o// des nyang ting 'dzin la gtad pa lags so//// rgya gar skad du// many+dzu shrI A sha ya sa mu da ya ma hA man+t+ra tan+t+ra nA ma// bod skad du// 'jam dpal dgongs pa 'dus pa gsang sngags chen po'i rgyud ces bya ba// bcom ldan 'das rdo rje sems dpa' la phyag 'tshal lo// 'di skad bdag gis thos pa'i dus gcig na// me ri 'bar ba'i rtse mo sri la mu kha la sogs pas rnam par spras pa'i gnas na// pad+ma kha dog kun tu 'bar ba'i gdan la// sku gsung thugs 'jam dpal bdag nyid can du gyur pa'i rdo rje sems </text>
</item>

<item><p>322</p><section>1</section>
<text>dpa' bzhugs te// lag na rdo rje mkha' 'gro la sogs pa// 'jig rten pa dang// 'jig rten las 'das pa'i rigs kyis bskor te// thabs gcig tu 'khod pa ni// nges pa'i don gyis tshogs pa dang// nges pa'i don sgrogs pa'i phyir// 'khor gnyis su 'dus so// de nas lag na rdo rjes 'khod pa rnams kyis bsam pa mkhyen te// lus btud rnams dang lhan cig tu// rdzogs sangs rgyas la phyag 'tshal nas// thal mo sbyar bar byas nas ni// spyan sngar 'dug ste 'di skad gsol// rdzogs pa'i sangs rgyas bcom ldan 'das// 'gro ba'i bla ma ston pa po// dam tshig chen po de nyid mkhyen// dbang po bsam pa mkhyen mchog gis// bcom ldan 'das kyi ye shes sku// gtsug tor chen po tshig gi bdag/ ye shes sku ste rang byung ba// 'jam dpal ye shes sems dpa' yi// ming ni yang dag brjod pa'i mchog/ don zab don ni rgya che zhing// don chen mtshungs med rab zhi ba// thog ma bar dang mthar dge ba// 'das dang ma byon da ltar gyis// glur blangs pa ni gang lags pa// dgongs pa 'dus don gsung du gsol// gsung 'dzin ci nas bdag gyur phyir// nges par 'byung ba'i bar du 'di// bdag gis bsam pa brtan pos gzung// nyon mongs ma lus bsal ba dang// mi shes ma lus spang pa'i phyir// sems can rnams la bshad par 'tshal// zhes zhus pas// bcom ldan 'das rdo rje sems dpa'i thugs nyid kyi gsang mdzod sgo phye ste// ye shes rlung gi bum pa dril// ljags kyi rtse nas gsung gi 'od 'phro ba// ring zhing yangs pa brkyang mdzad de// 'jig rten gsum po snang byed cing// bdud bzhi'i dgra rnams 'dul byed pa// sems can rnams kyi ngan song gsum// sbyong bar byed pa'i 'dzum bstan nas// tshangs pa'i gsung ni snyan pa yis// rdo rje 'dzin la 'di skad gsungs// 'jam dpal ye shes sems dpa' yi// ming ni yang dag brjod pa'i mchog/ dag par byed cing sdig sel ba// de yi dgongs pa 'dus pa'i don// nga las nyan par brtson pa ni// legs so dpal ldan rdo rje 'chang// 'jam dpal dgongs pa ngas bshad do// zhes gsungs so// 'jam dpal dgongs pa 'dus pa las// gleng gzhi dang mtshan gyi le'u ste dang po'o//// de nas ston pas bka' stsal pa// rdo rje 'dzin pa legs zung zhig/ gsang sngags phyi nang bskyed rdzogs gnyis// mtshan brjod nyid du 'phro zhing 'du/ 'di ru de yi dgongs pa 'dus/ gsang sngags 'bras bu lam khyer lnga// sku gsum ye shes lnga yi bdag/ ye nas lhun grub ma shes par// so so'i yan lag yig 'bru bskyed// mtshan ma'i chos la blo zhen pas// yang dag lam mchog de ma bskyed// de yang zag bcas 'jig rten </text>
</item>

<item><p>323</p><section>1</section>
<text>la// lhun grub sku yi don bstan pa// chos sku dngos med zang thal la// dri ma mi gnas rnam par dag/ de yi mtshan nyid rnam pa lnga// stong dang mi 'gyur yon tan 'byung// rtsal 'byin thogs pa med pa las// ting 'dzin rig dang rgyud rig pa// ting 'dzin lus can lus kyi mchog/ shes rab rig pa'i sku lnga gsal// de la gdul bya rnam gnyis pa// gcig las mi g.yo sku gnyis snang// so sor mi gnas gcig gi ngang// so so rang rig mi g.yo ba// mchog gi dang po sku gsum 'chang// ye shes gnyis med tshul 'chang ba// rnam par rtog med lhun gyis grub// zhi ba'i thabs kyi gdul ba la// ye shes bum pa'i klong yangs su// ye shes lnga yi bdag nyid can// ye shes sku ste rang byung ba// sangs rgyas rnam par snang mdzad che// gdong lnga gtsug phud lnga dang ldan// ye shes snang ba lam me ba// 'od chen rnam par snang bar byed// gzi brjid chen por lta na sdug/ sum cu rtsa gnyis mtshan 'chang ba/ kha dog sna tshogs 'bar ba'i 'od// rdo rje skyil krung rdzogs sangs rgyas// bcu drug phyed phyed thig le can// dkyil 'khor chen po yangs pa yin// ye shes gdangs kyi phung po lnga// lnga yi bdag nyid bcu ming can// sangs rgyas sku lnga'i bdag 'dzin pa// dri med dag pa'i mkha' la gsal// byad dang me long dus mtshungs kyang// g.ya' dang dri ma ma dag pas// byad bzhin rnam pa gsal mi nus// me long g.ya' dang bral ba la// byad kyi dri ma dag pa gsal// chos nyid rig pa ma bral yang// 'byung ba phra rags rnam pa dang// sems rtog phra rags rnam pa gsum// chod pas sku dang dngas ma gsal// gnyis po phra rags lnga dag nas// btsal dang 'ong ba med bzhin du// rtog med ye shes snang ba gsal// rdul med rdul bral dri ma med// rnam par dag pa bdag med chos// rdzogs pa'i sangs rgyas a las byung// a ni yig 'bru kun gyi mchog khong nas 'byung ba skye ba med// tshig tu brjod pa spang ba ste// brjod pa kun gyi rgyu yi mchog/ tshig kun rab tu gsal bar byed// mchod pa chen po 'dod chags che// sems can ma lus dga' bar byed// mchod pa chen po zhe sdang che// nyon mongs kun gyi dgra che ba// mchod pa chen po gti mug che// gti mug blo ste gti mug sel// mchod pa chen po khro ba che/ khro ba chen po dgra che ba// mchod pa chen po chags pa che// chags pa thams cad 'joms pa po// med pa las byung khyod la 'dud// nam mkha' las byung khyod la 'dud// ye shes las byung khyod la 'dud// ces gsungs so// 'jam dpal dgongs pa 'dus pa las/ sku yi cha lugs bstan pa'o// de nas yang gsang ba'i bdag pos bka' stsal pa// gdul bya khro bor snang ba la// thugs rje </text>
</item>

<item><p>324</p><section>1</section>
<text>rang byung dkyil 'khor shar// don la tha dad yod pa min// gnyis med gnyis su med par ston// sprul sku mthun par snang ba'o// rig pa chos nyid dbyer med pas// dri ma drug bral chos kyi sku// de nyid phra rags dri ma dag/ phra zhing zag med sa bon bral// de yi mtshan nyid rnam pa lnga// rig pa shar ba rigs lnga'i sku// gdul bya la snang 'byung ba bzhi// 'byed med shes rab sku gsal bas// mtshan ma'i phyag rgya mi gnas pa// mkhyen pa'i ye shes phyag rgya gsal// lus med lus te lus kyi mchog/ lus kyi mtha' ni rtogs pa po// gdul bya la snang ye shes sku// nam mkha' las byung rang byung ba// shes rab ye shes me bo che// ye shes kyi ni dngas ma la// yon tan sku lngas rab tu brgyan// 'di ni rtags dang cha 'dzin sku// chos sku ye nas gzhi nyid la// longs sku mkhyen pa'i shes rab ste// sprul skus phyir gsal don byed nus// mthing ga'i bum pa me long ye shes snang// snang mdzad bud+d+ha he ru ka/ smug nag dbu gsum 'jigs pa'i gzugs// phyag drug zhabs bzhi gdangs shing bsgrad// mthing ga bum pa me ri mthing nag snang// mi bskyod badzra he ru ka/ mthing nag dbu gsum 'jigs pa'i gzugs// phyag drug zhabs bzhi gdangs shing bsgrad// ser po bum pa me ri ser nag snang// rin chen 'byung ldan he ru ka/ ser nag dbu gsum 'jigs pa'i sku// phyag drug zhabs bzhi snga ma bzhin// dmar po bum pa me ri dmar nag snang// snang ba mtha' yas pad+ma he ru ka/ dmar nag dbu gsum 'jigs pa'i sku// phyag drug zhabs bzhi snga ma bzhin// ljang gu bum pa me ri dmar nag gsal// don yod grub pa karma he ru ka/ ljang nag bum pa dbu gsum 'jigs pa'i sku// phyag drug zhabs bzhi gdangs shing bsgrad// kun gyi phyag mtshan rnam pa gsum// ye shes rang rtags phyag mtshan dang// gdul byed dpa' rtags phyag mtshan dang// phra men rbod gtong phyag mtshan rnams// so so'i rtags dang cha 'dzin pa// ye shes rang rtags so sor snang/ khro bo'i lus kyi gzugs ldan pa// gzugs che lus kyang che ba ste/ kha dog che zhing lus bong che// ral pa mun dza cod pan thogs// shes rab mtshon chen 'chang ba ste// ye shes me lce 'od 'bar ba// dpa' bo gdul dka' 'dul ba po// bdud bzhi'i 'jigs pa sel bar byed// bdud kyi dpung rnams pham byed pa// byams dang snying rje'i dkyil 'khor can// dpal ldan pad+ma gar gyi bdag/ brtan po mi sdug gzugs 'chang ba// lag pa brgya po kun bskyod cing// gom pa'i stabs kyis gar byed pa// dpal ldan lag pa brgyas gang ba// nam mkha' khyab pa'i gar byed pa// rdzu 'phrul rkang pa'i stobs chen ldan// rdo rje 'jigs byed </text>
</item>

<item><p>325</p><section>1</section>
<text>'jigs par byed/ khro bo rgyal po gdong drug 'jigs// mig drug lag drug stobs dang ldan// keng rus mche ba gtsigs pa po// ha la ha la gdong brgya pa// gshin rje gshed po bgegs kyi rgyal// rdo rje shugs can 'jigs byed pa// rdo rje grags pa rdo rje snying// sgyu 'phrul rdo rje gsus po che// rdo rje las skyes rdo rje'i bdag/ rdo rje snying po mkha' 'dra ba// mi g.yo ral pa gcig gis bsgyings// glang chen ko rlon gos su gon// drag chen ha ha zhes sgrogs pa// hi hi zhes sgrogs 'jigs par byed// gad mo chen mo gang rgyangs che// rdo rje gad mo cher sgrogs pa// rdo rje hU~M ste hU~M zhes sgrogs// mtshon du rdo rje'i mda' thogs pa// rdo rje ral gris ma lus gcod// rdo rje kun 'chang rdo rje can// rdo rje 'bar ba mig mi bzad// skra yang rdo rje 'bar ba ste// rdo rje 'bebs pa 'bebs pa che// mig brgya pa ste rdo rje'i mig/ lus ni rdo rje'i ba spu can// sen mo skyes pa rdo rje'i rtse// rdo rje'i snying po pags pa mkhregs// rdo rje'i phreng thog dpal dang ldan// rdo rje'i rgyan gyis brgyan pa ste// gad rgyangs ha ha nges par sgrogs// 'di ni thugs rje rang byung ste// zhi ba'i sku las ma g.yos par// gdug pa can la de ltar snang// lhun grub sku ni dung khang du// ma bskyed rdzogs pa'i klong na gsal// gcig ni rin chen klong na gsal// gnyis ka ye shes sgo bzhir rgyu// sems can don la sgo gsum rgyu// ye shes dbang bskur cod pan can// rdzogs pa'i sangs rgyas rgyan du thogs// rdo rje rin chen dbang bskur dpal// zhes gsungs so// 'jam dpal dgongs pa 'dus pa las/ sku zhi khro gnyis su bstan pa'i le'u ste gnyis pa'o//// skye med don rtogs rab tu dga'// blo yi the tshom kun dang bral// des na gnyis pa dri ma med// thun mong thugs rjes don mdzad pa// ji bzhin rnam bzhi ma nor ston// 'di ni gsum pa 'od 'phro'i sa// gdul bya la snang mngon sum pas// rang shar thugs rjes don mdzad pa// de ni bzhi pa 'od byed sa// ye shes gdangs dang yon tan sku// gnyis pa dag tu snang ba yin// de ltar don mchog nges thob pas// snod bcud mi gnas rang grol te// rnam rtog dri med sa la gnas// lnga pa sbyang dka'i sa non pa'o// dri med sku dang ye shes rnams// rlung dang bral ba'i mar me ltar// ji bzhin gsal ba mngon gyur pas// zag bcas 'bras bu las 'phags nas// lhun grub mngon du gyur pa'i tshe// bdun pa ring du song ba'i sa// don chen de la 'gyur med pa// ja log rnam gsum don gnas pas// 'gyur med zang thal brgyad pa'i sa// chos nyid dri ma gsum dag pa'o// lnga dag drug gi mtshan nyid la// rig pa dri med snying por shar// 'bras bu dri med sku gsum </text>
</item>

<item><p>326</p><section>1</section>
<text>gsal// shes rab sku yis mtshams sbyar nas// dri med sku gsum 'du 'bral med// gdul bya 'od kyi sku mi 'gag/ sku gnyis bdag dang gzhan don mdzad// 'di ni dgu ba legs pa'i blo gros sa// 'khor rnams chos la rig dbang bskur// 'di ni sa bcu non pa ste// de dag 'gyur med zang thal la// chos kyi sku ste bcu gcig pa'o// mgon po sa bcu'i dbang phyug ste// sa bcu rnam dag bdag nyid can// zhes gsungs so// 'jam dpal dgongs pa 'dus pa las/ sbyang du med pa'i sa bcu bstan pa'i le'u ste gsum pa'o//// de nas ston pas bka' stsal pa// lag na rdo rje nges zung zhig/ gsang sngags mthar phyin pha rol phyin pa bcu// mi gnas phyogs lhung med pa'i shes rab las// phyogs med yon tan 'khor 'das gnyis su shar// nyi ma'i snying po rin chen bzhin// chos nyid phyin par chos can sna tshogs snang// rgyan dang rol par snang ba'o// bzhi gsum mtshan nyid dang ldan pas// 'byung bzhi ma 'gags sa gzhi bzhin// de las lhan cig skyes pa dang// kun tu brtags gnyis snga phyi'i tshul// 'khrul pa'i rgyu ste sa bon bzhin// rkyen bzhis mthun pa'i phan rkyen byas// dper na chu dang lung bzhin no// 'khrul gsum 'bras bu'i rtsi thog bzhin// sprul pa'i sku yi zhing khams so// de ni 'khor ba spyi sar shar// gzhi gsum dag pas 'bras bu rnam pa gsum// rgyu dang rkyen gyi pha rol phyin pa yin// chos sku gnyis med 'gyur med pas// longs sku shes rab sku lngar shar// gdul bya dag la ye shes sgyu ma'i sku// rang la med par gzhan ltar snang ba gdul byar sku// byad dang me long ji bzhin du// sku gsum 'du 'bral med par shar// de ni myang 'das spyi sar shar// chos can spyi sar btang ba chos can nyid du grol// rgyu rkyen gnyis kyi pha rol phyin// mi gnas dmigs med shes rab klong du btang// sbyin bdag chen po gtso bo yin// chos nyid 'byung ba'i dri ma dag/ rig pa sems kyi dri ma dag/ chos sku mtha' yi dri ma dag/ shes rab mtha' yi dri ma dag/ ye shes sku la yid dang mtshan ma dag/ sprul pa'i sku la reg bya nyon mongs dag/ zhi ba'i sku la phyogs ris dag/ nyag gcig don la phyogs ris dag/ zang thal don la skye 'gag med// rang byung don la 'dus byas dag/ lhun grub don la re dogs dag/ dag pa'i de dag kyang ni logs na med// de nas yang ston pas bka' stsal pa// rdo rje 'dzin pa nges zung zhig/ nyan thos rang rgyal byang chub sems// mchog tu gyur ba sems dpa' nyid// de yi 'dod pa shes rab pha rol phyin pa'i chos// dus gsum bde gshegs kun gyi yum// sems dpa' sems ma tshogs kyi mes// rang rdzogs lhun grub dus gsum 'gyur ba </text>
</item>

<item><p>327</p><section>1</section>
<text>med// 'du 'bral med pa'i lam chen ma rtogs par// mtho ris bgrod pa'i lam des nyon mongs sdug bsngal 'gyur// 'gyur med sa bcur rang rig ma rtogs par// rtsol sbyangs sa bcus rtsol bsgrub mtha' lhung ste// a ti bya bral don dang 'gal bas gol// pha rol phyin bcu rang shar ma rtogs par// byang chub 'dod pa de la byang chub ga la yod// bde ba 'dod pa de la rgyab kyis phyogs// gnas skabs bde bas mi bslu mthar thug 'bras bu med// de phyir mthar thug gsang sngags pha rol phyin pa'i don// ye nas lhun grub rang rdzogs chen po yi// tshogs gnyis tshogs ni ma btsal bsags pa po// 'phral la ma bsags ye bsags chen po la// sku gnyis phyir dang bar du snang// bsod nams tshogs zhes de la bya// chos sku zang thal 'gyur med la// ye shes tshogs zhes de la bya// de ni tshogs lam nges pa'i don// sbyor ba'i lam ni 'di lta ste// sku dang ye shes rang rig nyid// gnyis su med pa'i de nyid yod// ji bzhin rtogs pa phra ba yis// rang las shar zhing rang las grol// snang ba sum sbyor dbyer med pas// mthong lam ye shes rtogs pa shar// rang bzhin dag pa'i nam mkha' la// phra rags gnyis pos ma bsgribs pas// chos nyid dag gsal snang ba mthong// sems nyid rang snang nam mkha' la// phra rags gsum pos mi bsgribs pas// dri med rig pa'i snying po mthong// de nyid dbyer med zang thal la// mtha' bzhi phra rags dri ma gsum// ma bsgribs chos sku ji bzhin mthong// de ni chos sku mthong ba'i lam// de yi mtshan nyid sngar grags pa// dngos mtshan yid kyis ma bsgribs pas// rig pa dag la ma 'gags par// shes rab ngo bo skur gsal mthong// des ni longs sku nges mthong lam// stong pa reg bya ma bsgribs par// gdul bya la snang sku lnga mthong// sprul sku nges par mthong ba'i lam// glo bur ma rig ma bsgribs par// de ltar gsum nyid ye shes lnga// lnga nyid dri med sku gsum 'dus// ye nas ji bzhin gnas lugs mthong// de ni ye shes nges mthong lam// de ltar don mthong 'du 'bral med// dbang po rab la dgongs pa gsal// 'bring la bsgom pa'i thabs mchog gsal// lta bsgom stobs kyi khyad par gyis// lta ba'i gdengs gnas bsgom lam gnas// bsgoms pas dngos po de bzhin nyid// de ni bsgom pa zhes bshad na// dri med sku dang ye shes mngon 'gyur bas// de ni 'bras bu+u rang rdzogs te// mthar phyin lam te ja log gsum// des ni bgrod med lam chen lnga// nam mkha'i lam la rab tu gnas// zhes gsungs so// 'jam dpal dgongs pa 'dus pa las/ gsang sngags kyi don lam bstan pa'i le'u ste </text>
</item>

<item><p>328</p><section>1</section>
<text>bzhi pa'o//// de nas ston pas 'gyur ba med pa'i sa bcu bka' stsal pa// rdo rje 'dzin pa nges zung zhig/ rang bzhin dag pa'i nam mkha' la// dri med dag pa'i chos sku mthong// ye shes sgrib pa'i dri ma la// gdul bya las snang sku gnyis snang// bar du shes rab sku lnga mthong// mtshan nyid lnga ldan ye shes mthong/ khyad par 'phags pa'i don chen po// rang la mthong bas rab tu dga'// chos nyid mthong bas 'byung ba'i dri ma med// rig pa'i don mthong mtha' bzhi dri ma dag/ shes bya'i sku mthong yid dang mtshan ma dag/ sprul pa'i sku mthong stong pa reg bya'i dri ma dag/ ye shes don mthong glo bur ma rig dag/ don rnams nges mthong blo yi the tshom bral// don phyir rang gi rig pa rang gis rig/ lus kyis ma bsgribs ye shes sgo nas mkha' la 'char// shar yang dngos po med de spros med thig le'i don// nyams shar ba dang goms pa ka nas dag/ tshul khrims chen po 'chang ba'i mchog/ gong ltar sbyin pa rnam gnyis cir rtsal yang// dri med snying po rang snang mtshan ma med// dri ma med pas tshul khrims mchog/ zhes gsungs so// tshul khrims kyi le'u ste lnga pa'o//// rang rig dri med chos sku la// rig pa'i sku dang 'od kyi sku// ma btsal ye nas lhun grub pas// bya byed 'bad rtsol mi gnas par// 'bras bu sku dang ye shes smin// rgyu nyid ma bcos 'bras bu rdzogs// brtson 'grus chen po brtul ba yin// byar med rang byung ye sangs rgyas// brtson 'grus kyi le'u// 'gyur med rdo rje'i gdan la 'byung zhing zad// phra rags dri ma dag pas sangs rgyas yul med de// rig pa dri med zang thal shes rab gsal// rang snang ye shes gzhan snang rtog pa med// gzung 'dzin rtogs pa bde chen chos kyi sku// bzod chen ma lus 'chang ba brtan pa po// bzod pa'i le'u// dgongs pa bsgom du med par rang lugs chen por gnas// bsgom bya sku dang ye shes rig pa'i ye shes nyid// dus gsum dus med rang bzhin mnyam pa nyid// sgo lnga'i rtog pa skye 'gag 'char zhing nub// snying po zang thal nyid de skye 'gag med// dus gsum 'das dang ma byon da ltar gyi// tha snyad ming yang mi gnas 'gyur med de// nam mkha' gud bcad ma phub zang thal ltar// spros med thig le shes rab sgo nas shar// 'o ma'i snying po rtsi mar khyab pa ltar// nam mkha'i rang la chos skus khyab pa dang// gdul bya la snang ye shes sku dang chas// dri med chu la snang ba rang bzhin med// snang stong dbyer med bdag nyid chen po yin// bsgom zhing bsgrub pa'i chos min ye gnas pa// lhun grub nyam nga med pa'i bsgom pa dengs// thabs kyis bying rgod gsal du med pa ste// ngang gis mtshan nyid zhi bas bgrod pa </text>
</item>

<item><p>329</p><section>1</section>
<text>med// rang bzhin don la bying rmugs med par gsal// bying rgod blo la snang ba chos kyi dbyings// sems las 'das pa'i sangs rgyas kyang// gsal 'grib skye 'gag med pa'i don// g.yeng ba 'phro 'du mi gnas par// rgod pa rags pa bying ba 'phra ba gnyis// gdod nas rnam dag sangs rgyas dgongs pa yin/ de bzhin pas ni bcos shing bsgrim pa dang// rig pa'i rtsal sbyang ched du 'phro ba med// 'di ltar snang ba kho yi rtsal yin mod// lus la 'char ba'i sgo ni rnam pa gnyis// 'dod pa'i sgo nas shes rab 'char du med// ye shes sgo nas sku dang ye shes 'char// 'dod pa mi 'byung rang bzhin shugs kyis snang// bsam gtan chen po ting 'dzin gnas// de ltar ma rtogs blo zhan bsgom pa'i tshe// thun mong khyad par lus ngag bya ba btang// rkyen gyis bying pa de yis sel bar 'gyur// yid kyi bya ba btang ba'ang de bzhin te// rkyen gyis rgod pa zhi ba'i thabs// nad khams shes pa'i khyad par rang bzhin gyis// bying dang rgod pa byung na gang na gyi na bya// de yis mi sel bying rgod skyon ma bstan// yon tan lus pas de nyid rang la rlabs// rlung gi rta la yid kyi sgra gsum bskyon// skar mda' bzhin du chos nyid mkha' la 'phang// thog dang 'dra ste seng ge 'bru tshugs lta// 'gul dgus gcod dang bral nas dus mtshungs gnad// nam mkha' dag la khyung lding dang 'dra ste// rtsol bral mkha' la klod la bzhag/ gzer btab 'dra ste yang yang goms par bya// tshad phyin dgongs pa gangs la nyi ma shar ba bzhin// blon po btson du bzung ba 'dra ste blo yi rtog pa zhi// sgo lnga yul la mi 'phro dgongs pa mtha' bzhir gnas// dngos po blo ltar snang ba slob pa'i thabs// don dang mthun par gyur pas dngos po blo yi thog tu grol// blon pos dmangs grol dmangs kyi bya ba bral// ngang dngas rang bzhin bdag nyid chen por lhun gyis grub// sku dang ye shes bsgom par gsal ba'i don// ting 'dzin blo ltar snang ba rang gsal rig dang rgyud rig pa// ma bcos ting 'dzin lus can lus kyi mchog/ rang byung bsam gtan bsam bya blo ldan pa// ye nas bsam gtan bzhi yi rtse mo can// de ni bsam gtan pha rol phyin pa'o// rang byung shes rab ye shes 'gag med rang shar bas// dbyer med shes rab gzhi la gnas pas 'byung// thos pa'i don rig rnam par 'byed pa dang// bsam pa'i don rig so sor phye ba dang// 'dus pa las byas ma byung don chen rig/ bsgom pa shes rab mi rtog shes rab gsal// bsgom pa'i don la mi gnas so sor 'byed pa dang// dgongs pa'i don la mi gnas shes rab thog tu bab// thos pas shes rab rgyud la skye ba'i thabs// ngo sprod rtogs pa thob 'gyur </text>
</item>

<item><p>330</p><section>1</section>
<text>pas// mi bslu nges pa'i bden pa bzhi// sku gsum 'du 'bral med par gnas// sprad pa'i yul de rang la gnas// bden pa mthong ba'i thabs chen bzhis// don gyi sku gsum ngo sprad pas// lhun grub sangs rgyas nyid du shar// rtags kyi sku gsum ngo sprad pas// 'bras bu tshe 'dir bden pa mthong// sku gsum ja log ngo sprad pas// 'bras bu grub pa tshad du phyin// dpe yi sku gsum ngo sprad pas// don gyi sku gsum nges pa rnyed// shes pa brgyad po rtog pa 'chang// ji bzhin gzhi la mtshon pa'i thabs// ji bzhin rnam gnyis brda dang ngag/ gnyis po gzung 'dzin ya brgyad de// rtogs pa'i ye shes shar ba ni// bden don rnam pa bcu gnyis ldan// de nyid rnam pa bcu drug rig/ rtog pa'i ye shes rnam bzhir shar// dgos ched 'bras bu+u ji bzhin no// rnam pa nyi shus byang chub pa// rnam pa sangs rgyas kun rig mchog/ rgyas dang bsdus pa'i bye brag gis// dpe don rtags dang rnam pa gsum// don gsum the tshom med pa yin// shin tu bsdus na gdams ngag nyid// de rnams shes rab ldan mig yin// bsam pa'i don 'byung de dag las// spyi dang rang gi mtshan nyid rtogs// de mthun shes rab nges pa rnyed// goms pa'i shes rab gong du bstan// shes rab chen po'i don rig na// chos kun 'gyur ba med pa'i don// longs sku shes rab rig pa'i sku// mkhyen pa'i ye shes la dbang bskur// sprul sku gdul bya la snang don byed nus// de gsum phyogs lhung med pa'i shes rab la// dbyer med shes rab rang gsal na// shes rab pha rol phyin pa'i don// dang po'i chos sku rig par shar// rig pa'i ye shes 'od du gsal// de las sku dang lus 'byung bzhi// srid pa'i gzhi ni mi gnas gzung// chos sku ye shes gdangs dang bcas// phyi nang med pa'i ye shes gsal// de la rtsa gnyis las shar bas// gcig tu mkhregs te lte bar 'gyur// de las lus byings rnam pa bskyed// 'byung ba chen po rgyu gcig po// mi 'gyur 'byung ba rnam pa lnga// rang gsal ye shes 'byung ba shar// dang po'i 'byung ba de las 'byung// snyigs ma rags phra'i dngas mas skyed// ma rig sbubs 'thum bag chags smin// sku gsum thugs rje sbubs kyi thog tu shar// shes rab bzhi ni so sor rtog pa'i don// shes rab dri med ngos bzung ba// gzung la sgrib pa nyon mongs yod// yid kyi rnam shes shes rab gcod la sgrib// de ni shes rab dri ma can yin te// dri med shes rab zag 'khrul rnam par dag/ zag pa zag byed ma 'khrul zag med rtogs// ma rig sgo nga lta bu'i sbubs 'byed pa// ma bcos shes rab mtshon chen 'chang ba ste// shes rab ral gri mda' gzhu thogs nas 'dzoms// nyon mongs mi shes (23)</text>
</item>

<item><p>331</p><section>1</section>
<text>g.yul ngo sel// shes pas srid 'byung skye gnas med// rdul med rdul bral dri ma bral// shin tu sad pa sad pa'i bdag/ kun shes kun rig dam pa'o// rnam par shes pa'i chos nyid 'das// srid pa'i ri bo chen po 'joms// sbyor ba'i dgon pa las byung ba// nyon mongs nye ba kun nyon mongs// bag chags bcas pa gtan spangs pa// grol ba thar pa rnam grol lus// rnam grol zhi ba zhi ba nyid// shes rab chen po lus 'chang ba// skad cig gcig gis rdzogs sangs rgyas// skad cig thams cad bye brag byed// ces gsungs so// gsang sngags thabs kyi rgyal po ni// bya btsal mi mnga' rtogs thob thabs// spangs pa med dang nyung zab ste// mkhas pa chen po thabs che ba'i le'u'o// stobs kyi 'khor rnams sna tshogs snang// sna tshogs gnyis med ngang du sbyor// rdzu 'phrul chen po stobs dang ldan// shugs chen mgyogs pa chen po ste// rdzu 'phrul chen po cher grags pa// stobs chen pha rol gnon pa po// sku dang ye shes rang la 'bar// rang shar rang la rnam par brgyan// de ni 'bras bu rang rdzogs yin// yid bzhin 'bras bu chen po 'chang// dpag bsam shing chen rgyas pa ste// bum pa bzang po che ba'i mchog/ byed pa sems can kun don byed// theg pa sna tshogs thabs tshul gyis// 'gro ba'i don la ston pa po// rgyud kun gyi ni bdag po mchog/ mi gnas ye shes gsal la rtog pa med// rnam dag ye shes zang thal gdangs dang bcas// chos sku zang thal chos dbyings ye shes nyid// rig pa ma 'gags me long ye shes nyid// shes rab gsal bas ye shes kun rtogs lnga// chos sku longs sku ye shes gnyis su snang// gdul bya la snang sku dang ye shes chos// bya ba grub pa'i ye shes yin// sku gsum dbyer med mnyam pa nyid/ ye shes ye shes khyad par che// ye shes ldan pa yod med shes// ye shes gnyis med tshul 'chang ba// zhes gsungs so// ye shes kyi le'u'o// 'jam dpal dgongs pa 'dus pa las// spyad du med pa pha rol tu phin pa bcu bstan pa'i le'u'o// 'jam dpal dgongs pa 'dus pa'i rgyud las/ gsang sngags kyi don shes rab kyi pha rol tu phyin pa bstan pa'i le'u ste lnga pa'o//// de nas yang ston pas bka' stsal pa// rdo rje 'dzin pa nges zung zhig/ sku yi don dang shes rab kyis// sngags dang mtshan nyid dgongs pa la bzla'o// de yi bskyed pa'i rim pa ni// rim pas rtsol ba sbyong 'dod pa// ma skyes lhun gyis grub pa des// rtsol bral 'du 'bral med par bstan// 'di ru rdzogs rim mthar thug don// la bzla thugs kyi dgongs pa bshad// chos sku zang thal dngos po med shes pas// rdzogs rim skye ba med pa khas blangs kyang// wa sprel seng ger brdzus pa </text>
</item>

<item><p>332</p><section>1</section>
<text>bzhin// dngos med zang thal chos sku ma rtogs par// blo yi zhe 'dod tshul 'chos lha la blta// 'di ni gsang sngags phyi nang gnyis dang ni// mthar thug a ti'i don mchog ma rtogs par// mu stegs rtag pa'i cha mthun gol sar lhung// 'jig rten bzhin bzang gzugs khams lha ru skye// gzugs sku rnam gnyis 'du 'bral med par ma shes par/ sangs rgyas sku gsum ye shes khas 'ches pas// spre'u bzhin ngan rgyal por brdzus pa bzhin// sku gsum 'du 'bral med pa'i don shes pas// blo yi ye shes rgyun sbubs phyogs su gzhol// chos nyid ye shes gdangs chen ma shes pas// cha mthun gol sa mu stegs chad ltar lhung/ lam mchog 'bras bu gzugs med lha ru skye// phyogs re gang 'dzin sems nyid dgongs pa yin// ma bsgoms ye nas lhun grub ma shes par// bsgom pa'i bag chags brtas pa 'bras bur 'dod// nyon mongs dri ma dag pas ngan song rnam gsum med// shes bya'i dri ma dag las 'bras bu sangs rgyas yin// kun gyis rang snang sa dang lam la 'jug/ sangs rgyas nyag gcig gnas lugs ma shes pas// thar pa'i dus med 'jig rten gsum las yongs mi 'da'// nyag gcig rang snang sku gsum 'du 'bral med// shes rab sku yi don chen ma rtogs par// mtshan bcas lha la ltos pas 'ching bar gyur// gdul bya la snang sku mdog ma rig par// shes rab sku yis gzhan don nus pa min// kye kye rdo rje 'dzin pa ma nor zung// dus gsum bde gshegs thugs dgongs ma nor bar// chos kyi sku ste 'bras bu'i sku mi 'gag/ chos nyid rang gsal dri ma gsum dang bral// dri ma rnam gsum 'byung ba ma yin te// rig pa sangs rgyas zhing khams gzhan mi bsgrib// phra bas 'dul te ye shes rang gdangs 'od mi 'char// phra ba'i phra ba bag ste gdul bya la snang sku mi 'char// chos nyid mi mthong yon tan 'char mi nus// chu dang me long g.ya' dang rnyog mas bslad cing bsgribs pa bzhin// sbyang zhing dgag dang sbyang bsgyur mi dgos par// rtogs pas mi gnas rang dbang chen por 'gyur// nyi ma shar nas mun pa mi gnas bzhin// rig pa'i ye shes gsal la mi rtog sems kyi dri ma med// rig pa sgo lnga yin te du+u ma mang pas rang rig gcig tu bslad// mtshan ma dang bcas skye 'gag bcas pas dngos med skye 'gag med pa bsgrib// phra ba yin te phyi nang med pas yid kyi rnam shes dag gis bslad// gzung 'dzin bral bas rig pa'i don ma mthong// 'dzin med rang gsal nyon mongs yid kyis bslad// ye shes rang snang dgongs pa des ma mthong// de yang rtog pas mi rnams mun khang mar me bzhin// dri ma drug la drug bral khyab gdal 'ub chub </text>
</item>

<item><p>333</p><section>1</section>
<text>pas// phyi nang mtha' dbus med pa'i gnyis med bde chen chos sku zang thal yin// mtha' bzhi dri ma phrad dang rags pa gnyis po yin// rags pa yod na rtag mtha' dngos med spros bral bsgrib// phra ba med mtha' chad mtha' gnyis// snying po rig pa'i ye shes don ma mthong// phra ba'i phra ba dngos med bag chags yin// de gsum dri mas chos sku bsgribs// de gsum bral na dri med rnam dag chos sku yin// da lta ngo sprad nam mkha'i snying po dang// ye shes snying po dbyer med chos sku ste// cer gyis bltas mthong bar na chos sku gnas// ye shes go na chos kyi sku// de nyid stong pa don gyi snang ba la// gdul bya la snang 'byung zhing 'gyur bas rig pa yin// ngo bo dngos po mi gnas ji bzhin mkhyen gsal ye shes sku// de nyid 'gyur med don gyis mi bskyed pa// gdul bya'i ngo la snang bzhin gyur pa rig pa yin// shes rab ngo la kha mig rna ba can du ma grub kyang// shes rab gsal chas dngos med dngos ltar mkhyen// shes rab ma bcos ting 'dzin lus kyi mchog tu gsungs// de nyid yon tan 'byung ba'i rin chen 'byung ldan yin// rtags dang chu 'dzin 'byung ba bzhir grub ma 'gags rig pa yin// de ltar gsal bas shes rab sku// dri mas ma gos don gyi snang mtha' yas// de ltar ma 'gags rig pa yin// snang ba mtha' yas dngos su ma grub par// dngos ltar snang zhing gsal ba shes rab sku// de nyid thogs pa med pas don grub yin// sgyu ma'i sku ru ma 'gags rig pa la// dngos med dngos ltar mkhyen pas shes rab sku// da lta ngo sprod snying gi dkyil na gnas// shes rab rig pas blo yi ngang nas gcod// yid dang 'grogs pas snod bcud zag bcas yin// chos sku'i mtshan ma ma 'gags rig pa la// sku lnga wa le gsal ba shes rab sku// shes rab ngo la de las med bzhin du// gdul bya rang snang rnam dag sku snang ste// ye shes gdangs las yon tan sku lngar brgyan// me long chu zla 'ja' tshon ji bzhin te// ye shes lus can sgyu ma tsam du ni// da lta ngo sprad ye shes sgron ma ste// sku yi rnam pa thugs kyi klong na gsal// rten dang bral bas bsgrib med zang thal dang// de nyid ye shes lnga ste gong bstan bzhin// mi mngon mi snang gsal byed min// mi 'gyur kun 'gro khyab pa po// rdo rje'i gdan ni ma lus ldan// ye shes sku rnams ma lus 'chang// rnam dag phung po lnga 'chang ba// nges 'byung kun gyi mtha' la gnas// rnam par rtog med lhun gyis grub// sangs rgyas thog ma tha ma med// dang po'i sangs rgyas rgyu med pa// ye shes mig gcig dri ma med// 'od bzang 'bar ba dpal gyi be'u// sangs rgyas kun gyi sku 'chang ba// sangs rgyas kun gyi rnal 'byor can// rin </text>
</item>

<item><p>334</p><section>1</section>
<text>chen kun bdag dbang phyug ste// sangs rgyas kun gyi thugs chen po// sangs rgyas kun gyi thugs la gnas// don gcig gnyis med chos kyi don// dam pa'i don te 'jigs pa med// grub pa mthar phyin 'khrul pa med// nor ba thams cad rnam par spangs// bdag med seng ge'i sgra dang ldan// mu stegs ri dwags ngan 'jigs byed// mchog sbyin rdo rje mchog khyod 'dud// yang dag mthar gyur khyod la 'dud// sangs rgyas thugs la phyag 'tshal 'dud// sgyu 'phrul drwa ba khyod la 'dud// ye shes sku nyid khyod la 'dud// ces gsungs so// 'jam dpa' dgongs pa 'dus pa las/ 'jam dpal thugs kyi le'u zab mo bstan pa ste drug pa'o//// de nas ston pas bka' stsal pa// rdo rje 'dzin pa legs par zung// sku dang gsung dang thugs dang gsum// dgongs pa ma nor de bzhin no// sku gsung thugs kyi rdo rje yang// yul med 'byung bar mi 'gyur te// spyir na zhing khams gsum na yang// sku gsum rgyal ba'i zhing khams yin// chos sku'i zhing khams rnam dag stug po bkod pa'i sa// longs sku'i zhing khams mtshan rdzogs rdo rje 'chang gi sa// sprul sku'i zhing khams khams gsum 'khor ba'i rgyu// gdul bya gsum yang de bzhin te// nyid las mi gzhan sku lnga dang/ sems dpa' sems ma'i sa pa dang// rigs drug du ma snang ba'o// de dag la yang gnyis yin te// sprul pa'i sku dang rang rgyud dang// rang rgyud 'khrul zhing 'khor ba ste// yan lag bcu gnyis srid rtsa bton// brten nas 'khor lo bcu gnyis 'chang// snang ba chen po gsal ba ste// nor bu chen po rin chen tog/ 'od chen rnam par snang bar byed// ye shes sku ste rang byung ba// sems can kun gyi y-id ltar mgyogs// sna tshogs gzugs can yid las skyes// gzugs rnams sna tshogs kun tu ston// de ltar 'khrul snang shar ba'o// de ni sprul sku'i zhing yin te// chos sku'i zhing khams thugs gyi le'u bzhin// longs sku'i zhing khams sku yi le'u bzhin// thugs rje dag pa'i byung tshul yang// sku yi 'od dang gsung zer las// rdo rje nyi ma snang ba che// rdo rje zla ba dri med 'od// sku gsum dri med thugs rje 'byung// chos sku'i gnas lugs gong bstan bzhin// thugs rje rgyal ba rig pa ste// gong bshad bzhin du shes par gyis// longs sku thugs rje sprul pa ste// longs spyod rdzogs sku sku yi rgyal// mngon shes drug ldan rjes dran drug/ yi ge drug pa rdo rje'i sgra/ sprul pa'i sku ste sku yi mchog/ sangs rgyas sprul pa'i rgyud 'chang ba// phyogs bcur sprul pa sna tshogs 'gyed// ji bzhin 'gro ba'i don bgyid pa// lha yi dbang po lha yi lha// lha yi dbang po lha min bdag/ 'chi med dbang po lha yi bla ma// 'joms byed 'joms </text>
</item>

<item><p>335</p><section>1</section>
<text>byed dbang phyug po// rdo rje sems dpa' sems dpa' che// ston pa gcig pu 'gro ba'i bla// sprul pa'i 'khor lo sna tshogs 'chang// 'jig rten phyogs bcur rab grags pa// chos kyi sbyin bdag che ba po// byams pa'i go cha chas pa ste// snying rje yi ni ya lad bgos// sangs rgyas 'gro ba'i chos 'dzin pa// dpal ldan sangs rgyas pad+ma skyes/ kha dog sna tshogs 'bar ba'i 'od// rdo rje skyil krung rdzogs sangs rgyas// shes rab chen pos skad cig la// chos kun khong du chud pa 'chang// chos kun mngon par rtogs pa ste// rdo rje dbang phyug gsang ba'i rgyal// rdo rje blo gros don chen byed// kun tu bzang po blo gros bzang// 'gro kun dga' ba'i mig dang ldan// shes rab ral gri mda' gzhu thogs// nyon mongs mi shes g.yul ngo sel// rdo rje lcags kyu zhags pa che// rdo rje ral gris ma lus gcod// chos kyi gaN+Di sgra bo che// phyogs bcu'i chos kyi rnga bo che// chos kyi dung ste sgra chen ldan// chos kyi rgyal mtshan legs par 'dzugs// 'gro na gdugs gcig yangs pa ste// byams dang snying rje'i dkyil 'khor can// sman pa che mchog gtso bo ste// zug rngu 'byin pa bla na med// nad do cog gi dgra che ba// sman rnams ma lus ljon pa'i shing// 'gro ba'i mar me ye shes sgron// snying rje chen po shes rab thabs// don yod 'gro ba'i don byed pa// 'du shes kun gyi don spangs shing// sems can kun yid yul dang ldan// sangs rgyas kun gyi thugs la gnas// sems can kun gyi yid la gnas// de dag sems dang mthun par 'jug/ sems can kun yid tshim par byed// mya ngan 'das zhi mya ngan 'das// legs par mya ngan 'das dang nye// bde sdug sel ba mthar gyur pa// chags bral lus las 'das pa po// lus can kun las rnam par grol// zhes gsungs so// de nas lag na rdo rjes sna drangs nas// bskor ba lan gsum byas nas su// dga' zhing mgu nas thal mo sbyar// rdzogs sangs rgyas la phyag 'tshal nas// lag na rdo rje khro bo'i rgyal// sna tshogs gzhan dang lhan cig tu// gsang bstod nas ni tshig 'di gsol// mgon po bdag cag yi rang ngo// legs so legs so legs par gsung// de yi nges don zab mo'i don// rnam grol 'bras bu 'tshal ba yi// 'gro ba mgon med rnams dang ni// bdag cag yang dag rdzogs pa yi/ byang chub thob pa'i don chen mdzad// 'gro ba'i mgon po rjes yi rang// zhes gsol to// theg pa kun gyi yang rtse/ gsung rab ma lus pa'i nying khu/ 'jam dpal dgongs pa 'dus pa zhes bya ba/ gter gyi snying po rdzogs so//// gter chen gsum gyi srung mas mel tshe gyis shig/ dam med lag tu shor na chad pa </text>
</item>

<item><p>336</p><section>1</section>
<text>chod/ sku gsum gyi snang ba ngo sprod bzhi'i rgyud 'dir 'jug// rgya gar skad du/ sh+ma sha na skan+d+ha dz+wa lo pa de sha tan+t+ra nA ma/ bod skad du/ dur khrod phung po 'bar ba man ngag g-i rgyud ces bya ba/ dpal rdo rje 'chang chen po la phyag 'tshal lo// 'di skad bdag gis thos pa'i dus gcig na/ dur khrod chen po'i rdzong/ keng rus kyi ri rab/ lcang lo can gyi pho brang/ gsang ba'i sgo bzhi btod pa na/ nyi zla zung cig gsal ba na/ bcom ldan 'das brjid pa'i khro gnyer can/ rang rig pa'i rgyal po ye shes chen po bzhugs te/ nang gi 'khor chen mkha' 'gro lnga/ phyi'i 'khor dag khye'u lnga/ gsang ba'i 'khor ni lha mo lnga dang thabs gcig tu bzhugs so// de'i tshe gsang ba'i bdag pos zhus pa/ kye kye bcom ldan gtum khro 'bar// nyi zla 'bar ba'i gdan steng nas// rgya mtsho'i nang nas sku bzhengs nas// chos nyid klong nas gdangs bskyod la// bdag cag 'dus pa'i 'khor tshogs la// phung po 'bar ba'i gsang rgyud 'di// thugs kyi klong nas rab bkrol la// mgur gyi bum par chos nyid dril// ljags kyi pad+mo dag la bkram// shangs kyi rlung sgrom dung gi tshems par dag nas ston mdzod la// yon tan sgo lnga khye'u lnga la brda sprad nas// mos pa'i 'khor la gsung du gsol// zhes zhus so// dur khrod phung po 'bar ba'i rgyud las/ gleng gzhi'i le'u ste dang po'o//// de nas bcom ldan 'das brjid pa'i khro gnyer can gyis zhu ba'i 'khor gsang ba'i bdag po dang/ sdud pa'i 'khor dga' rab rdo rje/ mos pa'i 'khor mkha' 'gro lnga la sogs te bsam gyis mi khyab pa rnams la/ dur khrod phung po 'bar ba'i gsang rgyud 'di/ nga yis bshad kyis yid la zung// zhes bka' stsal to// sngon dur khrod phung po 'bar ba'i ri rab na// dpag bsam gyi ljon shing lcang lo can gyi pho brang na// rlung nag mun ltar gtib pa'i nang shed na// 'dod chags chu ltar 'khrugs pa'i dkyil shed na/ khye'u shel gyi sgron me thogs// res 'ga' ri rab rtse la gnas// res 'ga' dur khrod 'dam du rgyu// res 'ga' 'khor ba'i chu bos khyer// res 'ga' rlung nag 'tshubs mas khyer/ khyer yang kho la shi ba med// yang gsang ba'i bdag pos zhus pa// kye kye bcom ldan khro gnyer can// bdag cag 'dus pa'i 'khor tshogs la// de yi don rnams gsung du gsol// zhes zhus so// ston pas gsungs pa// brda yi don rnams ma go na// ngas bshad yid la nges par zung// dur khrod phung po 'bar ba ni// da lta'i dus na me ri 'bar ba ste// phyis kyi dus na gzugs kyi phung po'o// dpag bsam ljon shing bstan pa ni// srog tu gyur pa'i rlung bzhin te// lcang lo'i pho brang bstan pa ni// phyi ltar bstan na </text>
</item>

<item><p>337</p><section>1</section>
<text>'og min gnas// nang ltar bstan na thod pa ste// 'dod chags chu ltar brub pa ni// nyon mongs 'dod chags chen po ste// rlung nag mun ltar gtibs pa ni// phrag dog gti mug bdud kyis khyer// khye'u sgron me thogs pa ni// rig pa'i rgyal po rang snang ste// ri rab rtse la gnas pa ni// rgya mtsho'i mdangs la gnas pa yin// dur khrod 'dam du rgyu zhes pa ni// tsit+ta'i nang du rgyu ba yin// 'khor ba'i chu bos khyer ba ni// rnam rtog chu bos khyer ba yin// rlung nag 'tshubs mas khyer ba ni// dug lnga'i dbang du gyur pa yin/ kho la shi ba med ces pa ni// rig pa rdo rje lta bu'i sku// cir yang shar yang kho yi sku// zhes gsungs so// dur khrod phung po 'bar ba'i rgyud las/ 'dus pa brda'i le'u ste gnyis pa'o//// de nas yang gsang ba'i bdag pos zhus pa// kye kye bcom ldan rdo rje 'chang// phung po 'bar ba'i don rnams gsung du gsol// ston pas bka' stsal pa/ ngas bstan 'khor rnams yid la zung// phung po zhes su bstan pa ni// du ma 'dus pas phung po'o// 'jig pa'i phyir na phung po'o// rten pa'i phyir na phung po'o// 'dus pa'i phyir na phung po'o// phung po dag la brten pa ni// klad pa dung khang gzhal yas ni// he ru ka yi bzhugs gnas yin// thugs rje 'byung ba'i sgo bzhi ni// rig pa 'gyu ba'i gsang bzhi yin// b+h+r-i gu tsak+Shu'i sgo yis ni// rig pa'i ngo bo gdangs gsal bstan// mngon du 'gyur ba'i ye shes yin// 'byed pa med de zang thal lo// de yi ngang las ma g.yos na// dgongs pa zin pa'i tshad yin no// sal le sang nge rtog med gsal// dug lnga skye yang 'phel 'grib med// dper na nyi ma'i snying po bzhin// dus gsum rgyun gyi mun pa sel// thugs rje 'byung ba'i sgo yis ni// sgron ma rig pa'i rtsa ru 'gyus// lus kyi bcud dang thig ler bcas// sgal tshig gsang ba'i rta brgyud nas// rdo rje'i lam du bde bar thon// yum gyi pad+ma'i rdzing bur 'khyil// zla dgu ngo dang bcu ru gnas// ngo bo nyid kyi dge slong de// chos nyid rang sgra a haM zlos// sprul pa'i sku ru rab tu smin// thugs rjes gzigs snang don dam bcad// chos nyid shes rab sgo yis ni// shes rab dpyod pa'i rig pa ste// so sor rtog pa'i ye shes so// shes rab skyes pa'i rlung zhes bya// chos rnams kun gyi thog mtha' bcad// skye med ngang du bsgom par shes// sgo bzhi mtha' yi slob dpon ni// skye med nam mkha' sgo yin te// thos bya ma 'gags sna tshogs ldan// sgo gsum 'dan la sgo gnyis phye// sgo gsum chod la sgo gcig sdom// spyir na sgo rnams ma bcad kyang// chos nyid sgo la yengs pa med// chu bo gzhung chen dgongs pa yin// dus gsum rgyun gyis rtog pas te// rgyal pos sa 'dzin blon </text>
</item>

<item><p>338</p><section>1</section>
<text>pos byas// rig pa 'byed med rang gsal ni// rgyal po blon po dmangs kyi tshul// rgyal po rig pa'i ngo bo nyid// mi 'gyur ma bcos rang bzhin gnas// ma bcos ji bzhin lhun grub gnas// stong pa chen po rdo rje'i sku// snying po rang gsal 'dzin med de// chos nyid rang gi gdangs la bzhugs// 'du 'dzis g.yengs kyang g.yos pa med// rA dza zhes ni de la bya// blon po sems kyi ngo bo ste// phyi blon nang blon gzung 'dzin gcod// rnam rtog sna tshogs yul las skye// dran pa phyogs med zhen par gcod// gzung 'dzin rgyud la rab tu bsags// rnam rtog phyin ci log la spyod// dug lnga ngar 'dzin khong du bcas// byan mo mdzangs ma'i mdzod bzhin du// dge sdig rtog pa sna tshogs bsags// ma rtogs blon pos dbang bsgyur te// ngan song gsum du the tshom med// rtogs na chos nyid rang rtsal te// shar yang rig pa'i ngang las shar// skye yang rig pa'i ngang las skye// grol yang rig pa'i ngang du grol// sna tshogs shar yang rig pa'i rtsal// dper na nam mkha'i klong nyid nas// sprin dang na bun khu rlangs shar// shar yang nam mkha'i klong du thim// de bzhin rig pa'i rgyal po la// blon pos las rnams rtsal du 'gyur// rig pa'i rtsal du shes tsam na// rgyan dang rol pa thugs rje'o// rig pa'i ngang nas ma g.yos na// stong gsum 'jig rten bsgral gyur kyang// ston pa'i thugs rjes bsgral ba las// sdig ces bya ba'i ming yang med// rtog pa gdeng du ma gyur na// skad cig sems kyi 'khu 'phrigs kyang// ngan song gsum po dag dang 'dra// des na rA dzas sa zin na// blon pos las rnams ci spyad kyang// rA dza'i ngang las g.yos pa med// rtogs pa rab kyi mtshan nyid do// dbang po 'bring gi mtshan nyid ni// rA dzas gdan sa ma zin na// blon po'i dbang du rA dza byas// blon po btson du bzung ba dang// rA dza gdan sa zin te mi bskyod do// rA dza gdan sa zin pa'i mtshan nyid ni// rgya mtsho ar la gtad de mi bsgul har por bzhag/ shes rab gser yi thur mas rig pa rang dbang bskur// des ni mnyam bzhag ma yin rjes thob bo// nyams su blang ba'i tshad yin no// zhes gsungs so// dur khrod phung po 'bar ba'i rgyud las/ phung po bshigs nas rigs pa ngos bzung ba'i le'u ste gsum pa'o//// yang zhus pa/ kye kye bcom ldan khro gnyer can// phung po'i nang du rgyal blon dngos bstan te// dmangs dang grol lugs ji ltar lags// mnyam pa'i ngang nas gsung du gsol// yang gsungs pa/ ngas bstan 'khor rnams nges zung zhig/ rig pa mi 'gyur rgyal po bzhin// blon pos sna tshogs gzung 'dzin byed// dmangs kyis gzhan snang yul la spyod// gsog pa'i dmangs dang </text>
</item>

<item><p>339</p><section>1</section>
<text>mchod pa'i dmangs// ma rtogs pa yi dus nyid na// sgo lnga'i rnam shes rnam pa lnga// sna tshogs rkyen gyis yul la spyod// sdug mi sdug gi yul gsum skye// sna tshogs spyad kyin yul la 'phyo// gzung 'dzin rnam rtog rgyun du bsags// sgrib pa gnyis kyis yun du bsgribs// ma rig bdag tu nges par gzung// rgyud drug dag tu rtag tu 'khor// ma rtogs dus na de ltar snang// gsog pa'i dmangs te yul la spyad// yid kyi rnam shes bdag tu bzung// rgyal po mun pa'i nang na 'khyams// yang gsungs pa/ mchod pa'i dmangs ni 'di lta ste// sgo lnga'i rnam par shes pa ste// byang chub sems kyi khye'u lnga// mig ni sa yi snying po ste// snang ba'i yul la shes pa shar// mthong ba'i gzugs ni sna tshogs spyad// rig pa'i ngo bo 'dzin med de// 'dzin med ngang las rtsal du shar// snang ba rnams la rgya yis btab// mi 'gyur ngang du rang sar grol// shar ba'i dus na thugs rje'i rgyan// grol ba'i dus na rgyal po mnyes// sa yi snying po 'gro ba 'dzin// rna ba phyag na rdo rje ste// thos bya ma 'gags yul la spyad// sgra yis rol mo'i mchod pa ste// rig pa skye med ngang du thim// rig pa rang gsal brda yin te// gdangs ni rang gsal dag tu thim// skye med chen po'i mchod pa'o// sna ni nam mkha'i snying po ste// bsgom bya'i rig pa'i rtsal yin te// snang ba'i dri ma rang bzhin gsal// dri nyid rig pa'i gdangs yin te// dri yi rang bzhin dngos po med// shar yang rig pa'i ngang las shar// thim yang rig pa'i ngang du thim// mnyam nyid thugs kyi klong du thim// lce ni khye'u spyan ras gzigs// ro mchog rig pa'i ngang nas gsal// sna tshogs ro yi mchod pa ste// ro ni gnyis med rig par thim// rig pa chos kyi sku nyid la// gzugs ni sku yi mchod pa yin// bde chen thugs kyi mchod pa yin// dri ni gsung gi mchod pa yin// ro ni yon tan mchod pa'o// lus ni sgrib pa rnam sel te// reg bya sna tshogs yul la spyad// bde ba chen por nyams myong ste// bde chen gnyis med ngang du thim// reg ni phrin las mchod pa'o// rig pa rang grol shes tsam na// rig pa'i rgyal po rang dbang thob// rig pa gnyis med chos sku la// mchod dang mi mchod mi mnga' ste// rtogs pa bde chen rnyed tsam na// don gyi ngo la mchod mi mnga'// mtshon pa'i ngo nas btags pa tsam// cir snang ci srid rig pa'i rtsal// rgyal po'i ngang las ma rtogs pa// blon po dmangs ni yod mi srid// ming du btags kyang rig pa'i rtsal// rol pa mdzad spyod thugs rje 'char// de ltar rtogs na dgongs pa'i mchog/ ces gsungs so// dur khrod phung po 'bar ba'i rgyud las/ dmangs kyi bshad pa'i le'u ste bzhi pa'o//// yang zhus pa/ kye kye brjid </text>
</item>

<item><p>340</p><section>1</section>
<text>pa'i khro gnyer can// phung po'i nang nas ji ltar 'byed// rtsa yi lam ni ji lta bu// zhes zhus so// ston pas bka' stsal pa/ ngas bstan 'khor rnams nges zung zhig/ phung po'i nang du dbye ba ni// rgya mtsho nyi ma can na rig pa nyid// rig pa'i snying po til 'bru'i cha dang mtshungs// de yi rang lus mtshon pa spu ris tsam// de yi rang gdangs nam mkha'i mtha' dang mnyam// rig pa dngos med nam mkha' nyid la gsal// snang med mkha' la 'ja' tshon te// dus gsum 'gyur med ye nas gnas// gtang bzhag med par klod la bzhag/ chos kyi sku zhes bya'o// rig pa chos sku'i dbye ba ni// chos nyid snang ba'i sgo nas ni// shes rab 'gag med gsal dus su// shes rab longs spyod sku yin te// thogs med cir yang mkhyen par spyod// des mtshon shes rab sku lnga ste// mi 'gyur rdo rje lta bu'i sku// de nyid yon tan 'gag med las// rin 'byung chen po'i sku ru shar// de nyid skyon gyis ma gos te// ma chags snang ba mi 'gag ste// pad+ma'i rigs chen sku ru gsal// de nyid thogs med mtha' bzhi grol// sna tshogs rig pa'i ngang du grub// don grub chen por rang snang ngo// de nyid thogs med kun tu snang// kun gyi gzhi mor rnam snang gsal// rnam snang chen po de nyid do// dngos su mi snang mkhyen pa mi 'gag ste// don gyi ngo la dbyer med kyang// mtshon pa'i sgo nas sna tshogs snang// thugs mchog rig pa'i ngang nas dbye// rig pa gnyis med chos sku la// sprul sku tsam du shar ba ni// lam gyi sgron me'i thig le ste// dngos med dngos gsal 'dzin med de// drug ni thub pa zhes su bstan// de ni rig pa'i rang lugs so// de shes nas ni rang sa zin// sprul sku dag gi dbye ba'o// chos sku'i ngo bo 'gag med la// longs sku shes rab 'gag med spyod// sprul sku gdul bya'i yul snang ba// mtshon pa'i dpe ni nyi ma'i snying po bzhin// nyi ma'i snying po chos sku'i dpe// de las 'od zer sna tshogs shar// des ni 'gro drug mun pa sel// de bzhin chos sku rtog med gsal// longs sku shes rab 'gag med spyod// sprul sku thugs rjes nyon mongs sgrol// de gsum mtha' dag gcig gi ngang// chos sku'i bzhugs gnas rgyang zhags te// longs sku'i bzhugs gnas tsit+ta yin// sprul sku'i bzhugs gnas sgo lnga'o// phung po'i nang du de ltar dbye// zhes gsungs so// yang gsungs pa/ rtsa yi lam zhes bstan pa ni// rgyang zhags dag nas rtsa shar ba// chos nyid rang byung rtsa zhes bya// nam mkha'i mthong khung sgo nas rtsa shar ba// gsang ba 'gag med rtsa zhes bya// rtsa gnyis chad pa yin nam/ de bzhi tsit+ta dag la zug/ tshad med sgo bzhi'i rtsa zhes so// tsit+ta rin chen gur phub nas// gzung 'dzin </text>
</item>

<item><p>341</p><section>1</section>
<text>rtog pa'i rtsa zhes te// rtsod pa'i sgo gsum dag tu zug/ de la ming du mtshon pa na// shes rab myur byed mi bo che// rnam shes rlung gi rta la zhon// gzung 'dzin lcags kyu lag na thogs// rtsod pa'i sgo gsum dag tu phyin// snang ba'i yul la gzung 'dzin spyad// rnam shes tshim byed ces su bya// rig pa'i rtsal ni gzhi ru 'dzin// snying rje med pa bskal pa'i rlung zhes bya// de dang bdud langs rtsa ru 'brel// rtsa de 'dus na 'chi rtags so// srog tu 'dzin pa'i rtsa dag gnas// mdud pa dar shog rtsa zhes bya// de dang bdud langs rtsa ru 'brel// sdud byed rlung chen brtags pa'o// nag po sdig med rtsa de nas// dpag bsam ljon shing rtsa zhes te// de ni bshad pa rang byung rtsa ru rtag/ des ni lus kyi dbang po bzung// thugs rje 'byung ba'i dus nyid na// rtsa ni mdud pa'i ltag sgo zhes// rtsa chen de rnams dag tu ni/ khrag dang chu ser mi rgyu ste// rig pa'i rtsal ni rlung du rgyu// ngo bo 'gag med gsal ba la// rtsa ni de rnams dag tu rgyu// rtsa las thugs rje sprul sku 'byin// la las shes rab chen por 'char// la las mi bskyod gzhi ru 'dzin// la las dus zad 'chi rtags ston// phung po'i nad du de ltar dbye// zhes gsungs so// dur khrod phung po 'bar ba'i rgyud las/ rig pa'i gnas lugs dang/ rtsa'i dbye ba bstan pa'i le'u ste lnga pa'o//// de nas yang zhus pa/ kye kye bcom ldan khro gnyer can// sems su dbye ba ji ltar dbye// ye shes zhes ni gang la bgyi// zhes zhus so// bka' stsal pa/ ngas bstan yid la nges zung zhig/ ngo bo dpe dang rnam grangs dang// gnas dang lam dang sgo dang ni// skyon dang yon tan 'bras bu'o// phyed tshad dbye ba'i dus bstan pa'o// sems kyi mtshan nyid bstan pa ni// rlung can dag tu rtsal 'gyus te// dbugs ni brnyan ma dag dang 'dres// rig pa rkyen dang phrad pa yis// gzung 'dzin rtog pa cher song ngo// de la sems zhes bya ba ni// dbye ba rnam pa gsum yin te// don la sems pa sna tshogs pa// gsog pa'i phyir yang sems zhes bya// ngo bo dbugs ni brnyan mas te// ye nas med de 'phral la byung// dper na tshong dus 'o ma bzhin// je lad je lad song ba'o// grangs ni rnam pa brgyad du bstan// gnas ni rlung can grong na gnas// lam ni mgrin pa dag tu rgyu// sgo ni 'dod pa'i sgo gsum shar// skyon ni rtog pa sna tshogs byed// 'bras bu bag chags phung po len// phyed pa'i tshad ni rgyu srang tshad// dbye ba'i dus ni phung po bor// zhes gsungs so// yang gsungs pa/ ye shes zhes bya bstan pa ni// dbye ba rnam grangs nges tshig dang// ngo bo gnas dang lam dang sgo// las dang yon tan 'bras bu dang// byed tshad dbye ba'i dus bstan no// dbye ba </text>
</item>

<item><p>342</p><section>1</section>
<text>rnam pa lnga yin no// rnam grangs dag ni brgyad du bstan// nges tshig ye nas shes pas ye shes so// glo bur min pas ye shes so// ye nas yod pa'i rig pa de// bla ma dam pas mtshon nas ni// rang rig rtogs pas shes tsam na// ye shes zhes ni de la bya// ngo bo lam gyi sgron ma de// ma bu rnams la rang chas gnas// lam ni chos nyid rtsa ru brgyud// sgo ni b+h+r-i gu ta ru shar// las ni shes rab thogs med spyod// yon tan gzung 'dzin rtog pa med// 'bras bu sku gsum rang la rdzogs// phyed pa'i mtshan nyid bstan pa ni// rgyu srang gcad la kha la gdon// rang gsal 'dzin med ngang la bzhag/ dbye dus phung po bor ba'o// gzung 'dzin nam mkha'i mtha' la dngas// phung po sa dang rdo dang 'dra// ye shes zhing khams rnam par dag/ sgrog ni gsum sbrel gyes pa bzhin// zhes gsungs so// dur khrod phung po 'bar ba'i rgyud las/ sems dang ye shes dbye ba'i le'u ste drug pa'o//// de nas yang gsang ba'i bdag pos zhus pa/ kye kye bcom ldan khro gnyer can// sbubs gsum rgyud la ci 'dra mchi// sku gsum 'du 'bral yod dam med// ces zhus so// yang gsungs pa/ ngas bstan yid la nges par zung// rat+na 'gyur med sbubs bstan pa// chos nyid rang sgor gsal ba la// rig pa rang gdangs 'gyur med shar// chos su ngo bo 'gag med la// rang bzhin 'od kyi snang ba shar// dang po srid pa zhi nas ni// tha ma phung po ma bor bar dag tu// chos nyid rang sgo'i ngang na gnas// thog ma'i lhun grub sangs rgyas te// da lta gsal ba'i sgron mar gnas/ yon tan 'byung ba'i rin po che// sku gsum ye shes lnga ru shar// 'gyur ba med pas rdo rje ste// rig pa gnas pas sbubs zhes bya// phung po dag la mtshon gyur na// chos nyid rang byung sgo yin no// ye shes sgyu ma'i sbubs zhes ni// byang chub lam gyi sgron ma ste// rtogs kyi ye shes nyid la bzung// chos nyid bar do zhes kyang bya/ rig pa rang lus 'od du gnas// sangs rgyas rnams kyi rang lus te// brtags na med la bzhag na 'byung bas legs pa che// tshon gang 'od kyis kun tu khyab// ye shes snang ba zhes bya ste// sgyu ma sbubs kyi ngos bzung ngo// rnam rtog bag chags sbubs zhes ni// gzugs kyi phung po nyid yin te// de ma rdzogs na rtsal mi rdzogs// rtsal ma rdzogs na sgo mi rgyas// sgo ma rgyas na mtha' mi chod/ mtha' ma chod na don mi rtogs// lus ngag rdzogs na dgongs sangs rgyas// rtsal rdzogs chos rnams kun gyi rtogs mtha' chod// yang dag mtha' las rnam par grol// dus gsum 'gyur med dgongs pa chod// rtogs pa rgyud la rab tu smin// lta ba'i thag ni yongs su bcad// bsgrub pa'i dgongs pa phul du dbyung// chu </text>
</item>

<item><p>343</p><section>1</section>
<text>bo rgyun gyi rnal 'byor te// dus gsum 'pho 'gyur med par gnas/ khyung chen gnam 'phang gcod pa la// nyam nga bag tsha ka nas dag/ ces gsungs so// yang gsungs pa/ sku gsum 'du 'bral med pas te// gang zag rgyud la mtshon pas te// dbang pos mthong ba ma 'gags pa// shes bya ye shes med pas te// rig pa chos kyi sku zhes bya// mthong ba nges par mkhyen pas te// shes rab rang grol thogs med 'char// gsal la rtog med ngang du shes// mkhyen pa longs sku zhes su bya// mig gi de nyid kho na ste// rnam shes ma yin 'od lngar gsal// snang la rang bzhin med pas te// drug ni thub pa kho nas te// sprul pa'i sku zhes de la bya// ngo bo rang bzhin thugs rje ste// dper na rma bya'i sgo nga bzhin// dbyibs su grub pa chos sku ste// chos nyid 'od lngar shar ba na// longs sku mtshon pa'i dpe ru bstan// rma bya'i phru gur byung ba'i tshe// sprul pa sku yi dpe ru bstan// de gsum 'du 'bral yod dam med// 'du 'bral med de gcig gi ngang// de gsum sku gsum ye shes lnga// sna tshogs bgrangs kyang tha dad med// mtshon bya'i yul du bgrangs pa tsam// don ni dngos med gcig las med// ces gsungs so// dur khrod phung po 'bar ba'i rgyud las/ sku gsum sbubs gsum rgyud la brtse ba bstan pa'i le'u ste bdun pa'o//// de nas yang gsang ba'i bdag pos zhus pa// kye kye bcom ldan khro gnyer can// gang zag gzugs kyi phung po la// grong khyer gsum po ji ltar brtse// bdag cag 'dus pa'i 'khor tshogs la// brjid pa'i khro gnyer gsung du gsol// zhes zhus so// yang ston pas bka' stsal pa// 'khor ba'i grong khyer sdug bsngal mtsho// phung por ro smad dag yin te// 'dod pa'i 'dod chags sdug bsngal rgyu// mi gtsang pa la longs spyod nas// nyon mongs dug lnga sna tshogs bskyed// don ni dngos med ma rtogs par// log srid 'dod pa sna tshogs spyad// chos sku gnyis med don rtogs na// thugs rje bde ba'i rang bzhin bskyed// rgyu nyid rdo rje dbyings nyid de// 'bras bu ye shes dkyil 'khor rdzogs// zhes gsungs so// mya ngan 'das pa'i grong khyer ni// mngon par dga' ba'i zhing khams te// mkhyen pa longs sku'i gnas yin no// shes rab 'byed med rang sar shar// thugs rje ma 'dres so sor mkhyen// shes rab srog tu gyur pa ste// rlung lnga las ni tha dad med// rlung chen mi bskyod bzhi ru gnas// zhes gsungs so// srid pa'i grong khyer rje blon bya ra'i sa// rje ni rig pa chos sku la// blon po 'gyur med sems zhes bya// rgyal po mi 'gyur chos sku ste// sa 'dzin blon po zhes su grags// grong khyer gsum brtsegs man ngag </text>
</item>

<item><p>344</p><section>1</section>
<text>ni// gzugs kyi phung po nyid la'o// de gsum rig pa'i bzhugs gnas yin// zhes gsungs so// dur khrod phung po 'bar ba'i rgyud las/ gang zag gi rgyud la grong khyer gsum brtsegs bstan pa'i le'u ste brgyad pa'o//// de nas yang gsang ba'i bdag pos zhus pa/ kye kye bcom ldan khro gnyer ldan// bdag cag 'dus pa'i 'khor tshogs la// nyams su blangs lugs gsung du gsol// zhes zhus so// ston pas bka' stsal pa/ 'dus pa'i 'khor rnams nges zung zhig/ nyams su blang lugs bstan pa ni// yang rab nyams su blang lugs ni// spyod lam rnam bzhi gar spyod kyang// lta ba'i ngang las g.yos pa med// rgyun chad med pa'i dgongs pa'o// rkang med mkha' la 'gro ba ni// lta ba 'gyur med rgyab shar bshad// grogs med gcig pur gnas pa ni// dgongs pa nyag gcig rgyab shar bshad// 'gro nyal spyi tshugs ci byed kyang// snying po'i don las g.yos pa med/ de ltar snying po'i don rtogs na/ ma rig pa nyid rtsad nas bcad// rang rig dang po'i so la bzhag/ shes bya'i sgrib pa ka nas dag/ 'khrul pa'i snang ba rgya yis btab// sku gsum 'du 'bral med pa'i ngang na gnas// zhes gsungs so// yang gsungs pa/ dbang po 'bring gi nyams blangs ni// blon po btson du zin pas rgyal pos gdan sa zin// ma yengs mnyam par bzhag pas byang chub skye// shes pa chu yi rgyun dang 'dra// brtags kyin brtags kyin rang dbang thob// shes rab chen po'i rang dbang thob// spros med dbyings nas rang byung gsal// lhun grub yongs su rdzogs zhes bya// de ltar dgongs pa'i don shes na// nyin mtshan med pa'i ye shes te// rig pa rgyun gyi rtogs pa'o// glang chen chur zhugs dgongs pa ste// nyam nga bag tsha'i shes pa med// ces gsungs so// dbang po tha ma'i nyams blang ni// sems gzung rig pa ar la gtad// bying ba mi gseng rang sar bsgom// de ltar bsgoms na rig pa zin// bar dor rtogs pa gdod skye'o// zhes gsungs so// dur khrod phung po 'bar ba'i rgyud las/ dbang po rab 'bring tha ma gsum gyis nyams su blang lugs bstan pa'i le'u ste dgu pa'o//// de nas yang gsang ba'i bdag pos zhus pa/ kye kye bcom ldan khro gnyer can// phung po'i don la ji ltar sbyang// dur khrod ces ni gang la bgyi// mthong snang rim gyis ji ltar 'char// rig pa'i rgyal pos gsung du gsol// zhes zhus so// yang gsungs pa/ phung po'i don ni 'di bzhin te/ da lta'i bag chags rnam rtog la// rtogs pa'i ye shes ma skyes pas// ma rig rang gar gzung 'dzin spyad// nyon mongs dug lnga'i dbang du gyur// rig pa'i ye shes phung zhes bya// po ni rang sa ma zin 'jig </text>
</item>

<item><p>345</p><section>1</section>
<text>pa'o// 'bar ni nyon mongs dug lnga 'bar// brgyud ni 'khor ba rang gar brgyud// dur khrod mi gtsang nang na gnas// ma rig ma rtogs dus na'o// skyon gyi mthar gsum sel gyur na// ma rig sems kyi gdar sha bcad// dug lnga rang grol ye shes te// de ltar rig pa'i don shes na// rig pa ma yin gzhan snang med// skye med chen po'i ngang du gol// thams cad mngon sangs nyid du rgyas// de ltar thams cad rgyas thebs na// phung ni ma rig dug lnga phung// po ni rig pa 'gyur ba med// 'bar ni bde chen rtogs pa 'bar// dur ni chos kyi dbyings yin te/ khrod ni rig pa'i ye shes nyid// rang gis rang snang zin pa'o// chos nyid zhing khams dag gsal la// rig pa'i ye shes rang gsal thim// dbyings dang ye shes rig pa gnyis med de// rang sa zin te mi 'gyur ba'o// zhes gsungs so// dur khrod phung po 'bar ba'i rgyud las/ phung po rgyud la sbyar zhing snang ba go bzlog pa'i le'u ste bcu pa'o//// de nas yang gsang ba'i bdag po dang// sdud pa'i 'khor dga' rab rdo rje dang/ 'khor mkha' 'gro ma lnga ste/ ye shes mkha' 'gro ma/ las kyi mkha' 'gro ma/ gtsug gi rgyan gcig ma/ rdo rje khro gdong ma la sogs te mkha' 'gro ma'i tshogs dang/ byang chub sems dpa' khye'u lnga dang/ gsang ba'i 'khor dug lnga dbang du sdud pa'i ye shes lnga dang/ nye ba'i 'khor sprul pa'i sras bdun la sogs te/ gsang ba'i bdag pos sna drangs te/ skor ba lan gsum byas nas/ e ma ho/ bdag cag 'dus pa'i tshogs rnams la// dur khrod phung po 'bar ba'i gsang rgyud de// thugs kyi dkyil 'khor sgo phye nas// shes rab rlung gi lha mos bskyod// 'gyur med gsung gi bum par dril// ljags kyi pad+ma dag la bkram// tshems dkar bzhi bcu'i nang nas bton// phung po 'bar ba'i gsang rgyud 'di// bdag cag 'dus pa'i 'khor la gnang// ma rig mun pa'i blo gsal nas// rang rig 'byed med ngang du bskyal// rtogs pa'i sangs rgyas mngon du 'gyur/ rang bzhin spros pa'i mtha' bcad nas// 'gyur med dgongs pa'i ngang du bskyal// zhes bstod do// dur khrod phung po 'bar ba'i rgyud las/ mjug rjes su yi rang ba'i le'u ste bcu gcig pa'o//// dur khrod phung po 'bar ba'i man ngag gi rgyud rdzogs so//// slob dpon bi ma las mnga' bdag la gdams pa/ gzhan la bstan par gyur na/ sgrol byed chen pos snying khrag 'jibs so//// </text>
</item>

<item><p>346</p><section>1</section>
<text>rgya gar skad du/ badzra prA gra tan+t+ra nA ma/ bod skad du/ rdo rje yang rtse'i rgyud ces bya ba/ bcom ldan 'das rdo rje 'chang chen po la phyag 'tshal lo// 'di skad bdag gis thos pa'i dus gcig na// snying po rdo rje 'chang chen po// chos sku kun tu bzang po de// rang byung 'phrul gyi rdo rje'i sku// gnyis med mnyam par rang byung gnas// gnyis med snang ba rang byung 'khor// brjod gsung med pa rang byung chos// snga phyi med pa snying po'i dus// mi nub rgyal mtshan rdo rje'i sku ru gsal// phyi med nang med 'og min kun tu nang// snga phyi dus mnyam snying po sprul pa'i 'khor// zhing khams rang gsal rig cha kha dog gsal// gdul bya med pa'i chos rnams rang byung chos skur bzhugs// de nas kun byed rdo rje 'chang// rdo rje sems dpas rang byung 'phrul gyi me tog phul// sprul pa'i sprul pas rang byung du bskor te// kye kye ston pa rdo rje 'chang// 'khor bar 'khrul 'khor sems can la// thugs rje chen pos mi gzigs sam// nyid kyi sngon gyi thugs dam btsan// sems can sangs rgyas thob bya'i phyir// sku gsung thugs dang yon tan las// snying po ngos bzung cha rkyen las// nyid kyis rdzogs par bstan du gsol// de nas kun bzang rdo rje 'chang// rang byung 'phrul gyi skur bzhengs nas// sprul pa'i 'khor dang yang sprul 'khor// 'dus pa'i tshogs la bka' stsal pa// rang byung snying po byang chub sems// rgyal bar gyur pa'i snying po yin// stong pa'i chos nyid dam pa yin// snang ba ma 'gags lhun gyis grub// gnyis su med pa'i dam pa yin// 'khor ba'i bcud phyung bde gshegs rgyud// sku dang gsung dang thugs dang ni// yon tan dang ni phrin las kyi// snying po gsum du bsdu ba dang// de yi cha rkyen bstan par bya// zhes gsungs so// rdo rje yang rtse'i rgyud las/ zhus pa dang lan gyi le'u ste dang po'o//// rdo rje 'chang bas bka' stsal pa// nyon cig rdo rje sems dpa' khyod// rang byung 'phrul gyi snying po'i sku// rang byung snying po gsum las byung// pha dang ma dang rang dang gsum// pha ni thabs chen kun tu bzang// ma ni shes rab kun bzang yum// bu ni gnyis med rang byung hUM// rdo rje 'chang ba nyid kyi sku// zhes gsungs so// yang bka' stsal pa// nyon cig sems dpa' rdo rje 'chang// dkyil 'khor chen po yangs pa yin// bum pa bzang po che ba'i mchog/ ye shes sku ste rang byung ba// snying po sku bzhir rang byung bsgrags// skye med 'phrul gyi rang byung sku// rin chen 'phrul gyi rang byung sku// rdo rje 'phrul gyi snying po'i sku// rang byung 'phrul gyi snying po'i sku// rang byung hUM du lhun grub yin// sgom spyod rtogs pa bskyed rdzogs las// de nas kun grol dgongs pa'i mchog/ 'gyu dran 'dzin chags gdeng du gyis// 'gyu dran </text>
</item>

<item><p>347</p><section>1</section>
<text>'dzin chags goms byed na// rtsa rlung thig le gsal bar byed// pha rtsa ma rtsa rang rtsa gsum// thabs dang shes rab ye shes gsum// ro ma rkyang ma kun 'dar gsum// la la ra sa d+hU ti gsum// rtsa dang rlung dang thig le gsum// dkar dang dmar dang mthing dang gsum// hUM dang snying po rang byung rtsal// thams cad 'dus pa gcig med ston// a ti yo ga yul med khrol// zhes gsungs so// rdo rje yang rtse'i rgyud las/ rang byung sku'i mtshon pa'i le'u ste gnyis pa'o//// rdo rje 'chang bas bka' stsal pa// nyon cig rdo rje sems dpa' khyod// brjod pa kun gyi rgyu yi mchog/ hUM zhes ma bslabs rang byung skad// sangs rgyas gsung la sems can sku// ye nas rang byung 'phrul gyi sgra// gzhi nas 'bras bu lam gyi rgyu// ming gi snying po 'phrul gyi tshig/ ngo mtshar chen po rmad du byung// zhes bka' stsal pas// kye kye ston pa rdo rje 'chang// snying po gang lags nye snying gang// yang snying gang lags bstan tu gsol// kun byed rdo rjes bka' stsal pa// tshig kun rab tu gsal bar byed// 'bru lnga ma hA sku lnga'i sngags// rigs lnga phyogs dang dug lnga byung// lnga ldan don gyi snying po yin// 'bru gsum nye ba'i snying po yin// gsum sgrol a nu'i dgongs pa bstan// sku gsum dug gsum pha mar rang// gsum sgrol rig sngags gzungs sngags yin// 'bru gcig a ti yul med sgra// gcig med yul dang 'brel ba'i sngags// bla na med pa'i rang byung snying// yang snying 'phrul gyi snying po yin// 'byung lnga sku lnga phyogs lnga ye shes lnga// 'bru brgyad snying po dag tu bzla// hUM dang ru lu sbrel ba'i glu// srod dang tho rangs dus drug blangs// 'bru gsum srog rtsol gnas pas bzlas/ u nan dbang bskur spro bsdu a// gsang sngags gzungs sngags rig sngags bsdebs// sngags rnams gang yang mgo bo gnon// 'bru gcig yid la rang byung sngags// 'gyu dran 'dzin chags kun dang 'grogs// rgyu rtsa gzhi nyid 'dzin pa'i sngags// ma btags kun gyi rang sgra yin// phyi ltar brda ru mig la ston// nang ltar rtag tu lus la sbyor// gsang ba yid tshogs sgra ru sgrogs// don du chos nyid snying po hUM// zhes gsungs so// rdo rje yang rtse'i rgyud las/ gsung mtshon pa'i le'u ste gsum pa'o//// kun byed rgyal pos bka' stsal pa// nyon cig rdo rje sems dpa' khyod// gnyis med gnyis su med par ston// rdo rje hUM ste hU~M zhes sgrogs// ngo bo stong pa blta ba yin// yul med phyogs lhung med pa yin// hUM du 'dzin pa ting 'dzin yin// 'gyu dran 'dzin chags yengs pa med// log lta gcod pas 'khor lo yin// rang byung ngos 'dzin 'khor lo gnyis// rang sems bsgrub pas dam rdzas yin// de </text>
</item>

<item><p>348</p><section>1</section>
<text>dang mi ldan dam rdzas yin// yid la skyob pas sngags kyang yin// gsang sngags rig sngags gzungs sngags so// dbugs kyi 'phro 'du bzla lugs yin// 'gro 'ong gnas pa hUM gi stobs// na ru son na phrin las yin// grub rtags mngon du 'di ka rang// sems la dbang thob mngag pa yin// 'gyus dran dbang thob dbang gi mchog/ hUM du dngos thon mngon rtags yin// sku dang gsung dang thugs sogs hUM// ma grub ting 'dzin spog pa yin// brtson 'grus brtson med yengs pa med// a la thim pas gzir ba yin// rang byung skye ba med par shes// dgongs par skyol na shi sa yin// gcig med gang yang yin pa'i hUM// ci yang yin no gang yang rung// su zhig thugs kyi dkyil 'khor du// rten dang ldan no khyad par che// rang byung skye med snying po yin// zhes gsungs so// rdo rje yang rtse'i rgyud las// thugs mtshon pa'i le'u ste bzhi pa'o//// rdo rje 'chang bas bka' stsal pa// nyon cig badzra sa twa khyod// nor bu rin chen 'od 'bar bshad// sa yi snying po 'gro ba 'dzin// sangs rgyas kun gyi snying po che// dper na nor bu rin chen gling// sa rdo mi gnas rin po che// rang byung snying po sus rtogs pa// 'khrul snang dge sdig gang yang med// chos nyid chos dbyings snying po'i klong// gang ltar byas kyang snying po'i grogs// dper na me la shing bsnan 'dra// gang zhig rang byung ngo shes pa// zhi rgyas dbang drag phrin las 'grub// nang 'jil lus bde 'byung ba lnga// 'du bas mi tshugs rdo rje 'dra// srog snying rang byung ngo shes na// lha dang klu dang gza' dang bdud// gnod sbyin srin po dmu dang btsan// rgyal po ma mo lha srin kun// khrims la gnas kyi rgyal po 'dra// rang byung snying po sus 'chang ba// bsod nams longs spyod 'khor rdzas 'phel// dgra med sus mthong pha dang ma// nor bu rin chen 'chang ba 'dra// lo zla gza' skar dus tshod med// sprin med mkha' dkyil nyi ma 'dra// gang la snang sngags rang byung sngags// 'byung ba 'khrugs pa'i glog dang 'dra// zhes gsungs so// rdo rje yang rtse'i rgyud las/ thams cad yon tan du mtshon pa'i le'u ste lnga pa'o//// rdo rje 'chang gis bka' stsal pa// nyon cig badzra satwa khyod// las rnams ldan par tshogs pa ni// snying po sgyu ma'i rdzas dang 'dra// gcig la mthong snang 'char lugs yang// dper na nor bu rin po che// 'chang bas yon tan 'byung ba 'dra// dpa' bo gcig pa rin po che// zhi dang rgyas pa drag po'i las// gang la bya ba de nyid snang// thogs pa med par 'grub par 'gyur// rnam smin 'byung ba 'khrugs pa'i gdon// de yi yon tan mngon du snang// dper na nyi mas khyab pa 'dra// rnam smin sgrib pa'i nad dang gdon// snying po rtogs </text>
</item>

<item><p>349</p><section>1</section>
<text>pa'i gang zag la// de yi don rtags bstan pa ni// dper na rmi lam sad pa 'dra// goms rtags brtan par 'byung ba yin// sgrib pa sbyong ba drag zhan yin// dge sdig gnyis po mnyam nyid na// rnam par smin pa'i 'bun pa dengs// nam mkhar khu rlangs dengs pa 'dra// nad ni 'byung ba'i rang bzhin 'gyur// lus kun thig le rgyas pa 'dra// gdon kun rgyal po zin pa yin// dmangs dang me lam rtsi sbur 'dra// snying po rang byung sus rtogs pa// rin chen gser gling phyin pa 'dra// zhes gsungs so// rdo rje yang rtse'i rgyud las/ phrin las mdor bstan pa'i le'u ste drug pa'o//// rdo rje 'chang bas bka' stsal pa// nyon cig badzra sa twa khyod// ma bu gnyis kyi sbyor sgrol gyis// snying po chos kyi sku ru sgrol// phyir mi ldog pa phyir mi 'ong// 'dren pa'i thugs rje rgyun mi chad// 'gyu dran chos kyi dbyings su sbyor// chags pa rang byung klong du grol// gnyis su med pa'i mchod pa yin// 'gyu dran 'dzin chags dbang du gyis// rig pa rtsal gyi dbang bskur yin// lha dang bum pa rig ma dang// gzhan la ltos 'gyur chos ma yin// rang byung ngos zin 'khrul pa med// 'gyu dran rang sbyang rang sgrol dbang// 'dzin chags do chad snying po'i yul// 'dzin med 'gyu ba rang byung dbang// bdag med yul grol ye shes dbang// dbang gi rgyal po rang byung dbang// sangs rgyas re med dbang mchog yin// zhes gsungs so// rdo rje yang rtse'i rgyud las/ dbang sbyor sgrol rtsa ba mtshon pa'i le'u ste bdun pa'o//// rdo rje 'chang bas bka' stsal pa// nyon cig badzra sa twa khyod// ci yang yin ni gang yang rung// mdun dang rgyab dang phyogs bcu ru// gang ltar snang yang snying po nyid// snying po snang ba rang byung yin// ci yang med do gang yang snang// med btags 'khrul pa rdzun pa'i chos// ming tsam 'di zhes mtshon na ni// rdo rje sems dpa' mtshon du med// gcig ni kun gyi rang bzhin yin// gcig po rang yang gang du 'dug/ ming med yul dang bral bar gyis// yul snang gzugs ni srog gi gzhi// yul du bden pa gang na 'dug/ rdul tsam 'dug na srog la shor// srog gi la shan phyed par gyis// ming btags chos kun snying po'i gzhi// ming yig sgra bsgrags gang la bden// gcig tsam bden na ming la 'khor// tshig gi sgro 'dogs chod par gyis// gnyis med gnyis su med par ston// bstan pas yul med mtshon tshig gang// bden par sus smra 'khrul pas chog/ dngos po dngos med gnyis ka gcig/ stong nyid smra ba'i khyu mchog yin// rang byung 'phrul gyi snying po'i sku// gang ltar snang ba snying po'i brda'// 'dren pa'i thugs rje 'gag pa med// ye shes sku ste rang byung yin// zhes gsungs so// rdo rje yang </text>
</item>

<item><p>350</p><section>1</section>
<text>rtse'i rgyud las/ lta ba la bzla ba'i le'u ste brgyad pa'o//// de nas rdo rje 'chang kun tu bzang po nyid// mtshon pa'i lam gyi ting nge 'dzin la snyoms par zhugs nas// rdo rje sems dpa' la bka' stsal pa// gcig ni kun gyi rang bzhin te// byed pa sems can kun don byed// phan 'dod sems can gnyes gshin pa// rang byung 'phrul gyi snying po'i sku// ting 'dzin gsum gyi sgo nas bskyed// sku gsal gdul bya la dmigs la// mchod sbyin tshogs sogs rgyun du bya// tshogs gnyis tshogs ni bsag par bya// mchod rten sku gdung gdab par bya// rang byung snying po'i tsha tshwa dang// rgyu rkyen 'byung lnga'i tsha tshwa gdab// gtor ma phyi nang gnyis ka bya// chu gtor klu gtor dmar gtor dang// rdo rje tshogs kyi 'khor lo bskor// 'byor bshams dngos po bsam pa tshogs// 'gyu dran 'dzin chags za tshogs bya// gtsang ma khrus kyi las byed na// rin chen gang ldan bum pa der// srod dang tho rangs chu blangs la// snying pos byin brlab dag par bkru// me dang rlung dang sa dang bdud rtsi kun// khrus su rnal 'byor gang bde bya// bsrung ba gsang ba'i rdzas dang sngags// dpa' bo gcig pa'i las rim bya// mdze nad gdug pa'i las gso na// zhi drag gnyis kyi las la 'jug/ klu rigs nad rigs mchod gsad dgrol// nad kyi gnod lugs bcos ka bya// bsgrub la bar chod dgra byung na// lan gsum 'pham blang 'gyod med bya// de nas dkon mchog dpang btsugs la// rlung ldog pa yi dus su bsgral// rang gis ma nges rbod gtong na// snying po 'phrul gyi sku bsgom la// hUM la b+h+yo bzlog rbad btags na// skye ka sdom sdig ji bzhin 'gyur// 'byung ba 'khrugs pa'i nad 'don na// yi ge drug pa'i gnad kyis gdon// stod smad bar gyi gdon lugs yin// tsha grang spyod pa bsams pas sbyangs// 'khor lo lnga yi rtsa sgo la// drod gdon grang ba pho mo'i nad// bcud len zas ni grogs yin no// rnam smin las kyang sbyangs par nges// 'byung 'khrugs gdon la the mi tshom// bar chod gdon gyi nad byung sems 'khrugs na// gdon ngos bzung ba shin tu gces// srog snying gsal ba rab tu gces// gang yin de la gtad pa gces// lus nyams mtshan ma 'byung bar 'gyur// 'khor lo srog gnad snying pos gtems// rjes med mchod pa'i bye brag bya// byang chub chen po'i grogs su 'gyur// kho yi cho 'phrul nga ru khrol// nga ni cir snang cir 'dug ltos/ 'gyu dran 'dzin chags yul dang bral// ming med tshig gi rtog pa zad// rtogs shig rtogs shig skal ldan bu// zhes gsungs so// rdo rje yang rtse'i rgyud las/ las thams cad pa'i skabs kyi le'u ste dgu pa'o//// rdo rje 'chang bas </text>
</item>

<item><p>351</p><section>1</section>
<text>bka' stsal pa// nyon cig badzra sa twa khyod// dus gsum bde gshegs gsang chen ni// 'bum las 'ga' yis rtogs par dka'// 'gyur med rang byung snying po 'di// gang du gyur kyang rang byung nyid// gcig ni kun gyi rang bzhin te// sprul pa'i 'khor lo sna tshogs 'chang// mi 'gyur ba yi snying po dang// sku gsung thugs dang rgyas pa lnga// re re la yang gsum gsum ste// ting 'dzin 'phro 'du rdzas dang gsum// sprul pa yin pas cir yang 'gyur// rang byung gdeng dang ldan par gyis// rang byung snying po srog dang ming// zung du gzhug pas rang gshed bya'o// thabs dang shes rab gnyis med do// dpa' bo gcig pa'i 'khor lo ni// yul med ming dang bral ba las// rang byung snying po gcig pur rtogs// gcig pu rang yang phyogs dang bral// gang yang yin no ci yang rung// rang byung snying po'i 'khor ba lo/ gdeng chen rtogs pa'i 'khor lo yin// sku gsung thugs kyi 'khor lo ni// sku srog 'khor lo yul la bskor// gsung ming 'khor lo tshig la bskor// thugs kyi 'khor lo rtogs pas bskor// gsum tshan sku gsung thugs shes bya// thabs dang shes rab ye shes gsum// de la yon tan nor bu 'dra// sna tshogs thugs rje las su mdzad// yon tan phrin las 'khor lo yin// re re la yang gsum gsum du// cha ldan phr-in las sgo nas bstan// 'jig rten dregs pa gzhom pa dang// 'byung ba 'khrugs pa gzhom pa'o// 'di ni phyag na rdo rje dang// khro bo la sogs gshin rje las// dpa' bo gcig pa rang byung thugs// rgyu dang snag tsha smyu gur ldan// thig bskor rim pa lnga ru bskor// 'khor lo rtsibs bzhi brgyad cu drug/ sum cu rtsa gnyis drug cu bzhi// dpa' bo gcig pa sum bsgril bri// g.yas dang g.yon dang rang byung gzer// lha dang yig 'bru mtshon cha me// dug lnga 'byung ba skabs dang sbyar// bsam pa spro 'bar rdzas gsum bya// dpa' bo gcig pa'i 'khor lo yin// zhes gsungs so// rdo rje yang rtse'i rgyud las/ thugs kyi 'khor lo'i le'u ste bcu pa'o//// de nas yang ni bshad bya ba// nyon cig badzra sa twa khyod// rdzas ni rgya shog ro ras dang// gro ga sa lnga las dang sbyar// bsam pa ting nge 'dzin gyi las// rin chen 'phrul gyi snying po bsgom// sems dpa' gsum ni gsal bar bya// ting 'dzin rnam gsum sems dpa'i mkhar// yi dam zhi khro dus dang sbyar// de nas spro bsdu dbugs la bskyon// ba spu la sogs kun nas spro// re re'i sgo nas grangs med spro// spro bsdu dbugs kyi 'khor lor 'dod// 'khor lo'i rnam pa grangs mang yang// g.yas bskor g.yon bskor cho lu gsum// steng gcod 'og gcod phyogs gcod gsum// dkrug dang bzlog dang rnal ma </text>
</item>

<item><p>352</p><section>1</section>
<text>dgu/ rkyang pa dang ni bcu ru bshad// 'khor lo bskor ba'i man ngag yin// pha bskor ma bskor rang bskor gsum// 'khor lo mdo yis bsdu bar bya// rang byung dmigs pa snying po'i klong// yul med ming dang bral tsa na// 'gyu dran 'dzin chags 'khor ba la// zhes gsungs so// rdo rje yang rtse'i rgyud las/ 'khor lo'i gdams pa'i le'u ste bcu gcig pa'o//// de nas yang dag bshad bya ba// nyon cig badzra sa twa khyod// sku gsum 'khor lo bstan pa ni// mi skye chos can a yi bskor// rdzas tshogs rgyu ni ldan pa la// thig skor rim pa lnga'am drug/ lte ba rtsibs bzhi brgyad bcu drug/ sum cu rtsa gnyis drug cu bzhi/ a ni skye med a sbyor bkod// shi sa bstan pa'i 'khor lor bshad// dbyangs yig drug cu brgyad pa la// bcu drug 'jam dpal yi dam sngags// bcu gnyis shi sa bstan pa dngos// drug pa 'khor lo lnga rdzogs nyid// skye med 'gag pa med pa'i chos// a ni chos kyi dbyings su gnas// sa ni chos nyid 'gyur ba med// ha ni 'gag med a ha chas// a ni skye med gnas su ldog/ skye 'byung med pa a ha ma// zhes gsungs so// rdo rje yang rtse'i rgyud las/ gsung gi 'khor lo'i le'u ste bcu gnyis pa'o//// de nas yang dag bshad bya ba// sku yi 'khor lo bstan pa ni// rdzas dang snag tsha tshogs pa la// thig le skor rim gong dang 'dra// lte ba rtsibs bzhi dpa' bo lnga// brgyad pa tshogs brgyad sems dpa' brgyad// gang bsgrub 'khor gyi lha tshogs so// bcu drug khro bcu thub pa drug/ sum cu gnyis la dbang mo mkha' 'gro bzhi// sku yi 'khor lo yin par 'dod// 'bru lnga gtso byas 'khor lo lnga// yon tan phrin las de bzhin shes// rin chen lta bur yon tan 'byung// sa tshon gang bsgrub yi dam sngags// 'khor lo gang 'dra de la dgod// yon tan 'khor lo yin par 'chad// thugs rje'i byin rlabs cir yang ston// gang brtsam las de 'grub par 'gyur// has mtshon gang bsgrub gsang ba'i gnas// phrin las 'khor lo yin par 'dod// thig bskor lnga ru rdzogs par bris// lte ba hUM la bzhi brgyad hUM// bcu drug ha la so gnyis hi// nad gdon thugs kyi 'khor lo yin// zhes gsungs so// rdo rje yang rtse'i rgyud las/ 'khor lo rdzogs pa'i le'u ste bcu gsum pa'o//// de nas ston pas bka' stsal pa// nyon cig rdo rje sems dpa' khyod// thugs rjes 'gro ba 'dzin pa na// dam tshig can gyi slob bu la// thugs rje can gyi slob dpon gyis// dam bsre gnang ba sems bskyed bya// dad ldan bus kyang yid 'thad nor gyis bslu// bla ma mchod dang chos skyong bskang// sbyin pa dge ba tshogs gsog bya// sdig sbyangs chos ni chags pa'i rten// de ltar </text>
</item>

<item><p>353</p><section>1</section>
<text>tshul dang ldan par bya// bla ma thugs rje byams ldan des// brda dang ngag gis slob bu bsral// brda bstan yul du dmigs pa bstan// ngag brjod lce rtses rna bar dkrugs// shes rab can gyis bu la bstim// phyi ltar snying po brda ru ston// nang ltar lus dang rtsa rlung sprod// gsang bar yi ge snying po khrol// don du chos nyid snying por 'dus// lnga bskor gsum sgrom 'phrang du chug/ rang thog zangs kyi wa nas drongs// 'thor ba thams cad de la sdus// sku dang bum pa dkyil 'khor dang// dbyibs dang phyag mtshan sna tshogs gzugs// pad+ma dang ni rdo rje dang// rin chen rgya gram ral gri mda'// kha TAM phur pa zhing dbyug dang// gzhu dang dril bu zhags pa dang// lcags kyu zhags pa dgra s+t+wa dang// zlum po gru bzhi zla gam dang// gru gsum la sogs sna tshogs pa// kha dog la sogs de dang mtshungs// snang ba sna tshogs snying po nyid// snang ba yod med de la brtags// gcig po kun tu snang bas chog/ ces gsungs so// rdo rje yang rtse'i rgyud las/ snang ba snying por bstan pa'i le'u ste bcu bzhi pa'o//// kun byed rgyal po kun bzang gis// sems dpa'i 'khor la bka' stsal pa// nyon cig rdo rje sems dpa' khyod// srid pa lus kyi grub tshul ni// rang byung rgyu rkyen snying po 'di// rang byung rgyu ba sna tshol tshe// 'khrul pa'i lus rten 'od las len// 'gyu ba rgyu la dkar dmar rkyen// rgyu ba bar dor rkyen dang 'dzom// pho mo'i 'du 'phrod gzhal yas 'od// bar do de la snang log 'dzin// bdun phrag zla dgu ngo bcu ni// lus su rdzogs te ma las phrul// nang nas shes pa phyir mi gsal// zhag dang zla ba lo yis 'grib// gzung 'dzin shes pa je rags song// dug lnga chags ldang gzung 'dzin spyod// shes rab rtog dpyod dge sdig go/ de ltar snying po lus kyi rgyu// ha gnyis kha sprad lus kyi rgyu// byang khog stod du brda sprad gsal// 'a dang zhabs skyed ro smad rkang// gu gu thig le zla tshes mgo/ 'greng bu+u na ro rtsa dang skra// de ltar snying po nyid las grub// brda ru snying gi bu la ston// pha rtsa ma rtsa rang rtsa gsum// lus dang sems kyi gzhi ma yin// rgyu ba rlung gi rtsal rdzogs tshad// tha ma thig le rang gi sems// dang po rgyu las 'bras bu smin// pha rtsa shel gyi chu 'bab 'dra// tshad du smin pas smin dus yin// thod pa dbang mo sgal tshigs sbubs// rus pa'i rtsal rdzogs sen mo yin// rkang dang rkang mar klad gzhung nas// thig le nya mig bcud kyi mchog/ la la rtsa ste sgal tshigs sbubs// ro ma dkar mo thabs rtsa ba// bde ba gsal ba rags pa g.yas// ma rtsa btsod kyi thag pa 'dra// tshad du smin pa mdzod spu yin// don snying nang rol sha yi sbubs// dngas snyigs rlung rgyu rgyus mang bsgrags// rtsal </text>
</item>

<item><p>354</p><section>1</section>
<text>rdzogs pags pa ba spu skra// sha dang don snying rtsa las khrag/ thig le dmar po zla tshigs 'dzin// ra sa rkyang ma dmar ser srog pa rtsa// don snying 'khor lo lnga dang 'brel// 'gag med rlung bzung shes rab mchog/ stong pa ma rtsa rags pa g.yon// de nyid zung 'brel sgrog rus lpags// de ltar lus po 'byung ba lnga las grub// snying po hUM gi sgra 'di rtags// sems can kun gyi sgra ru hUM// sangs rgyas kun gyi thugs su hUM// stong pa gsal ba 'gag med hUM// chos min snying po rang 'byung hUM// rang byung rtogs na grol bar 'gyur// mi 'gyur mthing ga rang gi rtsa// a wa d+hU tI kun 'dar ma// ye shes lnga rgyu tshon gyi sku// 'od lnga 'ja' tshon nyi zer 'dra// pha ma gnyis kyi par na rgyu// rdo rje pad+ma tshangs bug sgo// 'khor lo lnga dang 'brel ba'i rtsa// bzhi brgyad bcu drug sum cu gnyis// drug cu rtsa bzhi lte ba'o// nyi khri chig stong rgyas pa'i rtsa// byang sems thig le rgyu ba rlung// rdo rje hUM gi rtsal du bshad// ces gsungs so// rdo rje yang rtse'i rgyud las/ snying po lus kyi grub tshul gyi le'u ste bco lnga pa'o//// kun byed kun tu bzang pos bka' stsal pa// nyon cig rdo rje sems dpa' khyod// sangs rgyas gsung la sems can sgra// snying po sgra yi gdams pa 'di// snying po yin par gzhi ru bcas// gang snang ming du btags pa kun// snying po'i chos su bsgrub par bya// tshig tu yi ge ming du btags// btags sgra gang brjod snying po'i sgra// gzhi dang sgrub byed gzhan 'phrang bsdam// yi ge'i tshogs sogs grogs su 'gyur// ka kha ga g+ha nga/ tsa tsha dza dz+ha nya/ Ta Tha Da D+ha Na/ ta tha da d+ha na/ pa pha ba b+ha ma/ ya ra la wa/ sha Sha sa ha/ k+Sha/ a A/ i I/ u U/ e A+ai/ o A+au/ ri r-I/ li l-I/ aM AH/ de dag snying po hUM gi grogs// sku gsum khyab byed rgya ma chad/ nga ni rang byung snying po'i chos// gcod byed cha ldan 'joms par byed// 'khor ba mya ngan 'das pa nya// gtan 'bebs thig le dus la babs// yod med gnyis la 'jug pa na// rig pa gnas lugs 'khor ba'i rgyu// skyed par byed pa chos nyid ma// rtsa ba nyams myong 'dzin pa yin// gnas lugs snying po wa nas drongs// zha 'a za byed stong pa'i dbyings// sku gsum mya ngan 'das pa nya// thugs rje gnas lugs shes rab shugs// sa ni 'gyur ba med par brtan// ha ni 'gag med snying po'i dbyings// skye ba med pas snying po aH// mgo 'dren bod bde skabs su 'byed// 'dzin pa mkhyen byed gcod pa dang// 'brel khyab sdud pa snying po'i grogs// snying po med pa gang zhig brjod// yi ge med pa srog snying gang// yig 'bru med pa gzugs snang ci// srog dang snying po'i gdams pa yin// srog ni gzugs la snying po ming// gzugs nas </text>
</item>

<item><p>355</p><section>1</section>
<text>gzung na snying pos bod// ces gsungs so// rdo rje yang rtse'i rgyud las/ gsang ba sgra dang srog gi le'u ste bcu drug pa'o//// de nas ston pas bka' stsal pa// nyon cig sems dpa' rdo rje che// rdo rje hUM ste hUM zhes sgrogs// thig le nyag gcig man ngag ni// bsgom du ci yang med pa la// yengs pa med pa'i man ngag bstan// rdo rje 'phrul gyi snying po'i sku// rdo rje skye med 'gag med thugs// rdo rje bzhi bskor ma yengs bzlas// rdo rje rdo rje shub bu dang// gnod pa 'gog byed a tir bzlas// sems dpa'i sku gsal bla ma dran// rdo rje'i bzlas pa rang sor bzlas// rdo rje shub bu'i bzlas pa ni// so dang mchu ni mnyam sbyar la// lce yi rtse mos cung zad bskul// tshig gi sgra ni bskyung pa'i glu// rdo rje shub bu'i bzlas pa'o// 'gog pa dag gi bzlas pa ni// nad dang gdon ngos bzung ba las// stod 'phang smad bskyur bar nas gdon// bsreg gsad char dbab mchod par dbul// 'gyu dran 'dzin chags rnam rtog 'gog/ 'gyu dran 'dzin chags gang snang la// yod med gang 'dug ci 'dug brtags// nga dang snying po rang byung chos// gzugs med srog chod snang ba med// tshig med ming bral snying po rig/ a ni skye med bzlas pa'o// gsang sngags rig sngags gzungs sngags kun// gang bzlas snying po hUM gi rta// yi ge 'bru yi sgra ltar ro// chen po 'thug po ring po thung// drang po bzlog pa rnal ma rnams// kun kyang snying po hUM gi sgra// gsang bar bzlas dang 'brug ltar sgrogs// rang sor tshig gsal chod pa bzla// zhes gsungs so// rdo rje yang rtse'i rgyud las/ bzla lugs kyi le'u ste bcu bdun pa'o//// de nas ston pas bka' stsal pa// nyon cig badzra sa twa khyod// ngo bo'i rgyud dang tshig gi rgyud// rgyud kun gyi ni bdag po dang// lta ba phyogs dang bral ba'i chos// ma bris dkyil 'khor snang ba'i mchog/ dbang mchog snying po rang byung dbang// 'gyu dran 'dzin chags yengs med sgrogs// dam tshig 'khu 'phrigs spangs pa'i gdeng// spyod pa shugs 'byung tshul 'chos med// phrin las 'gro don rdzogs pa yi// gsang sngags snying po hUM gi rgyud// 'brel dang ma tshang med pa yin// yongs su rdzogs pas ma tshang med// bsnyen pa nye bsnyen bsgrub pa las// bskyed dang rdzogs dang rdzogs pa che// 'di ni a ti snying po'i rgyud// gsang sngags bstan pa dar ba'i dus// dus kyi snyigs ma las ngan byed// rgyal po mnga' bri dmangs kun rang dgar spyod// de dus nga yi rgyud 'di dar bar 'gyur// ma nyams gsang thub re dogs bral// grol bar 'gyur te the tshom med// chos kyi zong byed slob dpon 'phrag tshong byed// sdig la mi 'dzem tshul 'chos dge ba byed// mched kyi khrel med slob </text>
</item>

<item><p>356</p><section>1</section>
<text>dpon mnyes mi byed// dngos gsum rjes 'brel ngan song dmyal ba'i gnas// zhes gsungs so// rdo rje yang rtse'i rgyud las/ rgyud kyi don bsdus pa dang dar dus kyi le'u ste bco brgyad pa'o//// kun byed ston pas bka' stsal pa// 'khor tshogs badzra sa twa khyod nyon cig/ snying po gang du gyur pas sangs rgyas thugs// rtsa ba 'dus pas sems can gzhi// myang 'das thugs la 'khor ba'i dbugs// gong du gyur dang gong na med// rtse mo zang thal rin chen tog/ sangs rgyas thams cad dgongs pa gcig/ sems can kun gyi yid du gnas// 'khor ba'i gsham du 'dus pa yin// 'gro drug khams gsum hUM gi skad// mi mthun pa dang ga la srid// stong pa sems kyi rang rtsal yin// rtse mo gar 'gyur rtsa ba gsham du 'dus// dus kyi tha mar snying po dar bar nges// gces pa'i man ngag bla med snying po'i rgyud// snyigs ma'i dus su chos 'di 'byung bar 'gyur// zhes gsungs so// rdo rje sems dpas 'di skad zhus// de ltar chos 'di 'byung ba ni// byin gyis rlabs kyis 'byung mi 'byung// gang gi sa phyogs dar bar 'gyur// gang zag gang gis 'dzin pa lags// zhes zhus pas// rdo rje 'chang bas 'di skad gsungs// byin gyis rlabs kyis 'byung bar 'gyur// nga nyid sprul pa rdo rje sems// rdo rje 'chang ba bar ma khyod// khyod nyid sprul pa rdo rje'i rigs// pad+ma'i ming la rdo rje'i sku// rgyal rigs o rgyan rdo rje 'chang// rdo rje 'chang ba tha ma des// sa 'dul bod yul rgyal po dang// blon po sprul sku gcig la gtod// de nas skal ldan rim brgyud nas// gsang sngags bka' 'chol dus su dar// zhes gsungs so// rdo rje yang rtse'i rgyud las/ chos kyi dar sa 'byung dus kyi le'u ste bcu dgu pa'o//// yang ston pas bka' stsal pa// nyon cig rdo rje sems dpa'i tshogs// snying po chos min rang byung 'di// dper na nor bu rin chen 'dra// thams cad mi 'byung gang yang med// 'gyur ba med pas gser dang 'dra// gang ltar dpyad kyang snying po nyid// rang byung rang bzhin nam mkha' 'dra// stong pa dngos por snang bar byed// sgyu ma mkhan gyi dpe dang 'dra// gcig las thams cad sprul par snang// rgya mtshor gza' skar shar ba 'dra// zab la ma 'dres kun gsal chos// nam mkhar sprin 'dus thog dang 'dra// dngos po'i rdzas kun rlag par byed// sman gyi rgyal po dze ta 'dra// gang la reg pa sman du 'gyur// 'khor los sgyur ba'i rgyal po 'dra// log lta dgra bgegs 'dul bar byed// nam mkhar nyi ma shar ba 'dra// ma rig sdig sgrib sbyong ba'o// sman gyi rgyal po ga bur 'dra// rtogs dang ma rtogs khyad par che// thang khad mnyam po'i chu dang 'dra// gang dang gang yang </text>
</item>

<item><p>357</p><section>1</section>
<text>gdul bya'i chos// snying po 'di ni kun gyi las// zhi rgyas dbang dang mngon spyod ston// 'di ni srung ba bla na med// hUM brjod dpa' bo gzhan gyis min// hUM bsgom rdo rje 'jig 'dral med// hUM rtogs nam mkha' gcad du med// dri chen dri chu byang sems bzang// gla ba tshil chen gu gul dang// rta bon mu zi bsku zhing brtag/ sman drug bu+u ram ka ra ni// tsha grang gnyis la sbyar zhing btang// rtsa chu gnyis kyis nad ngos bzung// srin bya 'ug pa pho rog mig/ mig mthong gdon ngos bzung ba'i rdzas// gu gul rta bon tshil chen ni// gdon bsreg yi dwags kha chings rdzas// 'o ma can dang tsher ma can// sbyin bsreg zhi drag gnyis kyi rdzas// ro g.yam thod pa ming dang gzugs// rgya gram dpa' bo bco lngas bris// mnan pa rdo rje kha gnon rdzas// khrag dang dug sna sngo dang chu// lo thog rlung la bskur pa'i rdzas// nyung dkar nyung nag mda' phur khrag/ srog la zor thun gsad pa'i rdzas// hUM bsgom hUM brjod me dpung mtshon// thog ris sdigs mdzub ser ba bzlog/ ces gsungs so// rdo rje sems dpas 'di skad zhus// ston pas gsungs pa'i rgyud 'di la// mtshan du ji skad gzung bar bgyi// 'khor tshogs 'di la nges par gsung// zhes zhus pas// kun tu bzang pos bka' stsal pa// ngas bshad snying po don gyi rgyud// sangs rgyas dgongs pa 'dus pa'i chos// dgongs pa 'dus pa'i rgyud du zung// gsang ba'i snying po chos min ston// gsang ba snying po'i rgyud du zung// rang byung snying po rdo rje ston// rang byung snying po'i rgyud du zung// 'og min gnas kyi dang por gsungs// rdo rje yang rtse'i rgyud du zung// zhes gsungs nas bka' stsal pa// gsang sngags 'di bab chol la spyod// dam tshig nyams pa'i chos byed kun// na rag yi dwags dkrugs par shog/ mi bzad srin po bdud mo yis// grogs dang bu tsha 'khor du shog/ yid 'ong grogs dang bral bar shog/ ming btags lha srin sde brgyad kyis// rtag tu 'tshe zhing snying 'byin shog/ byams pa'i gnyen med mi rnams kun// rtag tu dgra yi las byed shog/ bu dang slob bu bslabs 'gying ste// srin bya'i skad bzhin snyan med shog/ 'byung ba 'khrugs pas 'du ba'i nad// rtag tu lus la 'byung bar shog/ gdug pa klu dang dgras yar dang// rtag tu lus sems bde med shog/ bla ma mnyes byed lus srog nor// rig pa dam tshig gtsang mar bsrung// 'khor drug yang phyir mi ldog par// dge spyod grogs rnyed 'khor rnyed shog/ lha srin 'khor byed bar chad sel bar shog/ mgo nag byams nas rgyal po'i bka' bzhin shog/ nad med lus bde nyams myong rang 'bar shog/ klu 'go bsod nams dge rgyas shog/ ces gsungs </text>
</item>

<item><p>358</p><section>1</section>
<text>so// rdo rje yang rtse'i rgyud las/ dpe dang srung rdzas rgyud mtshan smon lam gyi le'u ste nyi shu pa'o//// de nas ston pa kun byed rdo rje 'chang// 'od gsal kha dog snying po'i 'od// hUM las kha dog lngar bstan nas// rdo rje 'chang ba dang po'i sku ru bzhugs// hUM las ha 'byung a ru rtogs// zhes gsungs so// rdo rje sems dpa' 'khor dang/ mkha' 'gro ma rdo rje drag mo la sogs pa rigs lnga'i mkha' 'gro ma dang/ rdo rje rigs kyi lha brgya stong gis/ me tog dang mchod pa'i tshogs kyis mchod cing mngon par bstod pa/ ston pa'i ston pa rdo rje 'chang// kun tu bzang po kun byed sku// snying po'i chos 'chang rdo rje'i thugs// snying po skye med sku la bstod// 'dus pa'i 'khor la rgyud bshad ngo mtshar che// rang byung snying po hUM de rdo rje'i rgyud// gsang ba mngon du ston pa man ngag chos// 'khor tshogs 'di la gnang ba yi rang ngo// zhes gsungs so// ston pa nyid mya ngan las 'das so// de nas rdo rje sems dpas// kye ma kyi hud kyi hud ces gsungs shing// mi snang mi 'khor rdo rje 'chang// phyir mi ldog pa kun tu bzang// snying po chos dbyings rdo rje'i sku// byin gyis rlabs kyis gzung bar zhu// zhes gsungs nas rgyud 'di bsdus nas sprul pa'i sku pad+ma 'byung gnas la gsungs so// rdo rje yang rtse'i rgyud las/ rjes su yi rang ba'i le'u ste nyer gcig pa'o//// rdo rje yang rtse'i rgyud rdzogs so//// rgya gar skad du// badzra pra ke tu tan+t+ra nA ma// bod skad du// rdo rje yang tog gi rgyud ces bya ba/ dpal rdo rje 'chang chen po rang rig pa la phyag 'tshal lo// 'di skad bdag gis thos pa'i dus gcig na// ston pa rdo rje 'chang chen sku// chos dbyings snying po rang byung gnas// snga phyi med pa snying po'i dus// rang byung sprul pa nyid kyi 'khor// rang byung snying po rtogs pa'i chos// gcig las thams cad 'byung bar rtogs// yang dang bral ba'i thig le ni// cir yang yin pa thams cad grol// de nas rdo rje sems dpa' dang// rdo rje dbyings kyi mkha' 'gro ma// rdo rje drag mo nyi zla'i gdong// sems dpa' rnal 'byor la sogs kyis// ston pa nyid la 'di skad gsol// kye kye ston pa rdo rje 'chang// snying po'i nyi zla gsal ba de// 'khrul pa log ltas 'gro drug bsgribs// thugs rjes snying po mi sel ba// sngon gyi thugs dam chen po ci// zhes zhus pas// de nas kun bzang rdo rje 'chang// byin gyis rlabs kyis 'khor rnams la// chos sku'i snying po skur bzhengs nas// rang byung snying po kun gyi gzhi// 'khor tshogs khyed la legs par bstan// de bzhin nyid la ming med de// 'khor ba'i sems can drangs pa'i phyir// tshig lam rkyen gyis mtshon te bstan// zhes gsungs </text>
</item>

<item><p>359</p><section>1</section>
<text>so// rdo rje yang tog gi rgyud las/ phun sum tshogs pa zhus lan gyi le'u ste dang po'o//// de nas rdo rje sems dpa' yis// rdo rje 'chang la 'di skad gsol// kye kye ston pa kun tu bzang// snying po'i don 'di ji lta bu// zhes zhus pas// kun tu bzang pos bka' stsal pa// nyon cig rdo rje rnal 'byor ma// snying po lhun grub kun gyi gzhi// rang byung du ma snying po'i rtsal// nga ni rang byung snying po yin// thams cad nga las byung ba yin// nor bu rin chen yon tan 'dra// nga ni snying po kun gyi gzhi/ nga rtogs pas ni grol ba de// chos sku yul med phyogs dang bral// yul snang sangs pas rtogs pa rgyas// ming tshogs grol bas ye shes rgyas// skyes 'gyur ming med nga yi sku// nyi ma'i snying po 'od zer 'byung// chos sku'i snying po thugs rje 'byung// byin gyis brlab phyir snang ba yin// nga nyid sprul pa rdo rje sems// sa bcu'i byang chub sems dpa' dang// de nyid sprul pa thub pa drug/ 'gro drug sems can rnams la snang// ma rig 'khrul pa rigs drug nga// bde gshegs snying po 'khor ba'i rgyu// 'gro drug sems can snying pos khyab// nga las 'byung ba ma shes 'khrul// sa chu me rlung snod rten dang// nam mkhas khyab pa'i rang byung nga// gling bzhi gling phran ri rab dang// snod bcud snang ba gzung 'dzin nga// nga ni snying po hUM gi rtsal// 'khor 'das gnyis ka nga yi rtsal// 'gag pa med pas gnyis ka nga// rigs lnga sangs rgyas nga yi sku// de yi yul lnga nga yi gdangs// ye shes rnam lnga nga yi rtogs// spyan lnga nga rang mthong bas spyan// rigs lnga sku lnga ye shes nga// hUM las 'og min sems dpar snang// rigs drug thub drug gdul bya nga// dug lnga phung po 'byung lnga nga// phyogs lnga 'dre lnga sde brgyad nga// phyogs skyong rgyu skar gza' brgyad nga// lha klu nor bu rin chen nga// nad lnga lo zla zhag grangs nga// phyogs lnga kha dog dbang po nga// don snying sha rus yan lag nga// da ni don gyi snying po hUM// gzhi rtags kun gyi dbugs dang skad// gzhi ni snying po chos kyi dbyings// zhes gsungs so// rdo rje yang tog snying po'i rgyud las/ chos nyid 'byung sa bstan pa'i le'u ste gnyis pa'o//// de nas rdo rje sems dpas yang// kye kye ston pa kun tu bzang// de ltar chos nyid snying po 'di// 'khor 'das gyes pa ji lta bu// de yi dus 'di gang las byung// zhes gsol pas// rdo rje 'chang bas bka' stsal pa// nyon cig sems dpa' mkha' 'gro khyod// snying po gnyis med gzhi ma las// rang byung rang rlung 'gag pa med// snying po 'gag med ha rlung rtsal// de nyid rang gdangs 'od du 'byung// snying po hUM gi rang byung yin// kha dog sna tshogs gzhal ltar gsal// 'gyu dran </text>
</item>

<item><p>360</p><section>1</section>
<text>'dzin chags rnam shes dengs// 'od mthong de rang rang 'byung rtogs// phar bltas pas ni tshur la gsal// ye shes snying po 'khrul rtsa chod// srog la mi 'khor tshig mi dgos// rang byung ye shes snying po grol// 'gyu dran 'dzin chags bag chags med// dge ba ma bsags sangs rgyas ngas// chos min snying po chos kyi sku// srog snying la shan de dus phye// dang po'i sangs rgyas rgyu med pa// rang byung snying po kha dog las// 'gyu dran 'dzin chags sgyu mar snang// rang byung ma rtogs bag ma chags// sgyu ma ma chags chags sdang med// dug lnga ma rgyas ye ma shes// sgyu ma stong pa rgya yis thebs// khyod nyid sa bcu'i byang chub sems dpar snang// rigs lnga sku lnga bar ma dor// yar gzigs mar mthong so mtshams las// sgyu ma rang grol snying po rtogs// rdo rje sems dpar chos sku yin// sgyu ma sgyu mar spyod pas longs sku yin// sgyu ma 'gag med cir yang ston// sprul sku thub drug cir yang ston// rdo rje 'chang ba tha ma des// thugs rjes dbang po theg pa rim// blo dang sbyar te snying po ston// zhes gsungs so// rdo rje yang tog snying po'i rgyud las/ 'khor 'das 'khrul pa gyes pa las sku gsum sangs rgyas lugs kyi le'u ste gsum pa'o//// de nas rdo rje sems dpa' yang// kye kye ston pa rdo rje 'chang// sku gsum de ltar sangs rgyas na// 'gro drug khams gsum sems can 'di// ci las 'khor ba ji ltar lags// zhes gsol pas// kun tu bzang pos bka' stsal pa// nyon cig sems dpa' mkha' 'gro ma// snying po rang byung 'od du shar// snying po'i rang rtsal rang byung yin// 'gyu dran 'dzin chags bag tu chags// gzung 'dzin dug lnga chags sdang gis// srog dang snying po gnyis su 'khor// sangs rgyas ye shes 'khor ba'i skyon// nyon mongs rang gis rang bcings byung// dper na srin gyi bal rlangs des// srin rang yan lag dbang po bcings// bde ba 'dod pas sdug bsngal byung// sdig pa ma bsags 'khor bar 'khor// las dang las kyi 'bras bu byung// 'gyu dran 'dzin chags bzhi yi sgrogs// phung po khams dang skye mched brtas// mtho ris ngan song dge sdig las// bde gshegs snying po 'khor ba'i rgyu// lus dang sems gnyis rtag tu sbyong// dgra gnyen gnyis kyi las la spyod// snying po rang byung ma rtogs pas// snod bcud gnyis su 'dzin pa brtas// hUM nyid snying po rang byung 'di// goms rtogs ngo shes 'dris gnad gcun// zhes gsungs so// rdo rje yang tog snying po'i rgyud las/ sems can 'khrul tshul gyi le'u ste bzhi pa'o//// de nas rdo rje sems dpas yang// kye kye ston pa rdo rje 'chang// srog snying gnyis la 'khor ba yi// ma rig 'gro ba nyon re mongs// snying po'i don (25)</text>
</item>

<item><p>361</p><section>1</section>
<text>la ji ltar sbyar// 'gro ba'i gnas nas gang du bsgral// zhes gsol pas// rdo rje 'chang bas bka' stsal pa// nyon cig rdo rje mkha' 'gro ma// ma rig mig 'byed gdams pa'i sa// rdza bcag nang gi mar me bzhin// snying po rang byung rang rig 'di// yul med yul du 'dod pas rdza lta bu// snying po rang chas mar me 'dra// rang la yod de rang gis bsgrib// gzugs phung shig dang rang byung mthong// yul snang gzir dang rang byung 'char// 'gyu dran gtems dang rang byung mthong// 'dzin chags spongs dang rang byung shes// 'gyu dran ma bu'i gdams ngag ni// 'gyu ba ha rtsal rang byung rlung// kyus kyi 'gyus pas ha rtsal zin// 'gyu ba'i rta la dran pa'i srab// glang chen lcags kyus bsgyur ba 'dra// rta rgod srab kyis btul ba yin// 'gyu ba dran pas btul pa yin// dran pa sangs pa'i ye shes ni// 'gyu ba'i rtsal gyis dran pa grol// yul snang sangs pa'i rang byung nyams// dran pas zin pa'i ting 'dzin nyams// chu yis chu ded rgya mtsho'i klong// nyams las 'das pa'i ye shes yin// 'gyu dran sangs na nyams las 'das// 'dzin pa gang na gang la gtad// gcig la las su rung bar gyis// chags pa sangs pa'i rang nyams yin// yul rten bral ba'i rang byung nyams// dran pas 'gyu ba grol te rtse chod nyams// 'dzin pa chags pas bltas te rtse chod nyams// bu gnad dran pa che ste ma yi nyams// ma gnad 'dzin pa'i gnad de rang byung nyams// rlung gnad 'gyu ba dran pas so// dran gnad 'dzin pa chags pa gang yang med// ri dwags khyis ded thar sa med// ta la mgo bcad skye ba med// ces gsungs so// rdo rje yang tog snying po'i rgyud las/ 'khrul pa rtsad bcad kyi le'u ste lnga pa'o//// de nas rdo rje sems dpas yang// ston pa nyid la 'di skad zhus// kye kye ston pa rdo rje 'chang// snying po bsgrub pa'i rnal 'byor pas// bsnyen bsgrub phrin las dam tshig dang// mchod pa byin rlabs gsang sngags gang// lta spyod dbang dang ting nge 'dzin// bsgrub pa khyad par grub mtha' rnams// 'khor tshogs nyid la gsung bar zhu// zhes gsol pas// rdo rje 'chang gis bka' stsal pa// nyon cig rdo rje sems dpa' dang// rdo rje drag mo mkha' 'gro'i tshogs// de la gdung bzhi phrin las bzhi// sngags kyi yan lag dam tshig gsum// mchod pa'i bye brag bsgrub pa yi// khyad par grub mtha'i snying po bstan// zhes gsungs so// yang bka' stsal pa// rjes 'jug phrin las gzhung bsrangs te// dpa' bo gcig pa'i gzhung 'jug na// dur khrod brag gi ri khrod dam// grog po lung stong nags kyi gseb// dben gnas yid dang 'thad ba ru// lha 'dre gdug pa mi med der// bla ma yi dam maN+Dal </text>
</item>

<item><p>362</p><section>1</section>
<text>dang// chos skyong maN+Dal legs bshams la// chu gtor gser skyems dkar gtor btang// bden pa bdar zhing dam tshig dbog/ spang skong bklags shing ci rigs brjod// tho gzug mtshams bcad phyi nang bar// bla ma yi dam skyabs gsol bas// ci 'byor yo byad byin gyis brlab// gtor tshogs dza gad rak+ta dgod// tshe bum mchod rdzas ci 'byor dgram// de nas rnal 'byor can de yis// sku gsung thugs kyi mtshams gcod bya// lha dang bla mar mjal phyag 'tshal// byin dbab rtags gdab dam bca' bya// phyi bshags nang bshags gsang bshags bya// dpa' bos mchod rdzas byin gyis brlabs// de nas ting 'dzin rnam gsum bsgom// spyan drangs phyag 'tshal bzhugs su gsol// mchod 'bul sman gtor rak+ta dang// longs spyod tshogs kyi 'khor lo bskor// tshul dang mthun phyir dngos grub blang// mchod bsham sbyor sgrol phrin las bya// 'jig rten mchod cing gtor ma gtong// dkyil 'khor bsdu zhing rnal 'byor bya// zhes gsungs so// rdo rje yang tog snying po'i rgyud las/ phrin las gzhung gi le'u ste drug pa'o//// de nas rdo rje sems dpas yang// rdo rje 'chang la 'di skad gsol// kye kye ston pa rdo rje 'chang// rmongs pa gsar bu grol phyir du// gzhung ltar bsgrub pa'i khyad par gsung// zhes gsol pas// nyon cig rdo rje sems dpa' khyod// dpa' bo gcig pa'i rnal 'byor des// sny-ing po rang byung gsal byas te// sems dpa' rnam gsum sku yi mtshams// rang byung snying po thugs kyi mtshams// hUM zhes brjod pa gsung gi mtshams// gzhi yi hUM las spro zhing bsdu// 'di skad tshig gis gsal de gdab// hUM steng yang hUM gi rang bzhin la// 'og kyang hUM gi rang bzhin 'og/ phyogs mtshams hUM gis rab tu gang// rdo rje khro bo 'jigs pas gtams// mtshon cha sna tshogs gshog pa can// sku yi mtshams las ma 'da' zhig/ hUM steng yang hUM gi rang bzhin la// 'og kyang hUM gi rang bzhin 'og/ phyogs mtshams hUM gis gtams pa la// thams cad yig 'bru sngags kyi sgra// gsung gi mtshams las ma 'da' zhig/ hUM sku gsum snying po rang byung hUM// rnam par rtog pa nga rang hUM// nga rang hUM du thams cad gcig/ mi rtog snying po'i mtshams las ma 'da' zhig/ hUM snying po rang 'byung bla ma lha// rang byung snying po'i sgo phyes shig/ hUM mos shing dngas pa'i dam tshig gis/ gnyis su med par phyag 'tshal lo// hUM lta ba hUM du ma rtogs shing// yengs pas snying po sgom yun thung// brtson 'grus bsgrub pa'i gzhung ma tshugs// ma rig rang ma rtogs pa bshags// de nas gtor ma dza gad khrag/ 'byor ba'i tshogs dang mchod rdzas rnams// hUM brjod 'od zhu spro bsdu </text>
</item>

<item><p>363</p><section>1</section>
<text>yis// phyi nang gsum du byin gyis brlabs// rig 'dzin la sogs byin dbab dang// yi dam mkha' 'gro byin dbab bya// rnal 'byor brtag tshe khrag tshil byug/ dam bcas bla ma lha dang bdag/ 'gro don byed par sems pa bskyed// dam bsre sems bskyed sdom pa gzung// zhes gsungs so// rdo rje yang tog snying po'i rgyud las/ sngon 'gro mtshams kyi le'u ste bdun pa'o//// de nas yang bka' stsal pa// nyon cig rdo rje mkha' 'gro ma// gzhung spyod dam gtsang skyes bu des// de bzhin nyid dang kun tu snang// rgyu yi ting 'dzin bsgom par bya// ngo bo nges tshig dbye ba des// de bzhin nyid dang kun tu snang// rgyu yi ting 'dzin rnam gsum sbyar// sems dpa' rnam gsum gsal phyir ro// zad sar bskyal ba gdams ngag yin// de don gsal gdab 'di skad brjod// hUM ma nor ma bcos snying po nyid// rgyu rkyen skye med stong pa hUM// hUM yongs la khyab pas dbri bkol med// 'dod pa'i longs spyod nam mkha' hUM// hUM rang byung snying po'i klong yangs nas// thams cad bskyed par rang byung hUM// hUM las b+h+ruM 'phros 'og min gnas// phyi med nang med gzhal yas khang// hUM thabs dang shes rab skyon med steng// mi 'jigs 'dul ba dregs pa'i gdan// hUM rang byung snying po 'phrul gyi sku// sku gsung thugs dang yon tan las// gang snang phrin las yi dam lha// hUM 'og min chos dbyings snying po'i mkha'// rdo rje 'chang chen rdo rje'i rigs// rdo rje mkha' 'gro sprul pa'i 'khor// 'gro ba'i don la gshegs su gsol// hUM snying po chos sku rang byung lha// rdo rje 'chang dang rin chen pad// rdo rje mkha' 'gro karma mkha' 'gro dang// phyag 'tshal lha la skyabs su mchi// hUM sems can nyi zla pad+ma'i steng// rdo rje de bzhin rin chen pad// karma rigs kyi yum dang bcas// gnyis su med par bzhugs su gsol// hUM rang byung gdod nas dag pa ste// rtsa brgyad snying po nyid kyi smin// bla ma rdo rje 'chang ba dang// mkha' 'gro sprul pa'i tshogs la 'bul// thugs rjes brtser dgongs dbang dang dngos grub stsol// hUM gu ru badzra a mr-i ta khA hi/ hUM hUM hUM oM/ hUM hUM hUM AH/ hUM hUM hUM hUM/ phyi nang gsang gsum tshogs kyi las// phyi yi mchod pa rin po che// 'dod yon dbang po lnga por 'bul// gzugs sgra ro sogs mchod par bzhes// hUM nang gi mchod pa rin po che// dbang po rnam shes rnam shes yul// thugs dam skong gyur rin po che// mthong snang dag par bzhes su gsol// hUM gsang ba'i mchod pa rin po che// 'gyus dang dran dang 'dzin dang chags// srog dang snying po sbyor sgrol 'di// snying po skye 'gag med par bzhes// hUM snod kyi 'jig rten gtor ma'i snod// bcud kyi sems can bcud dang </text>
</item>

<item><p>364</p><section>1</section>
<text>khrag/ 'dod yon gtor ma tshogs su 'bul// bdud rtsi 'dod yon mchod pa bzhes// hUM lus kyi 'jig rten gtor ma'i snod// sha khrag rus pa tshil bu rkang// dbugs chen gtor ma sman rag tshogs// phung po yan lag mchod pa bzhes// hUM gsang ba dbang po yul drug snod// rnam shes dbang po 'gyu dran 'dzin// chags pa gtor ma rak+ta khrag/ bdud rtsi tshogs chen mchod pa bzhes// hUM gu ru ba ling ta khA hi/ hUM badzra ba ling ta khA hi/ hUM rak+ta khA hi/ hUM a mr-i ta khA hi/ hUM tsit+ta khA hi/ hUM go ro tsa na khA hi/ hUM ma hA mAM sa khA hi/ hUM ba su ta khA hi/ hUM hUM hUM/ ha ha ha/ hi hi hi/ hUM hUM hUM/ ye nas snying po chos kyi sku// gdod nas skye 'gag rang byung hUM// thams cad rdo rje 'chang ba'i sku// 'gyur med rdo rje'i sku la phyag 'tshal bstod// hUM rang byung skye med drang po'i gsung// thams cad gsung du sgrogs mdzad hUM// snying po rtsa sngags mdo rgyud mchog/ kun kyang gdams par sgrogs la bstod// hUM nyag gcig zang thal chos las 'das// gcig tu mi rtog du ma med// 'gyu dran med par 'dzin chags med// gnyis med rdo rje'i thugs la bstod// rdo rje yang tog snying po'i rgyud las/ gzhung mchod pa'i le'u ste brgyad pa'o//// de nas yang dag bshad bya ba// nyon cig rdo rje mkha' 'gro ma// de nas rjes 'jug slob ma la// gsang sngags hUM gi dbang bskur bya// sku gsung thugs kyi dbang dang ni// gtor ma zhal zas tshogs dang phud// rak+ta mar me tshe yi dbang// rdzas dang d+ha ma chags shing dbang// lta sgom spyod pa'i dbang bskur bya// rdo rje rgyal po rjes 'jug kyis// zhus gnang dbang yon gdams pa bstan// dang po dbang la 'jug tsa na// dkyil 'khor dbang rdzas lta ba zhu// yon 'bul dbang bskur gdams pa zhu// de don zhu ba 'di skad gsol// hUM bde chen snying po'i pho brang du// thugs rjes gnang 'tshal bstan par zhu// bdag lta nyon mongs snying rje la// ma rig mig 'byed gsal bar zhu// sngon gyi mig mkhan rgyal po yis// ma rig ling tog bsal bar zhu// 'jug khrid gdams pa chos bstan hUM// sbas pa'i man ngag bstan par zhu// hUM skal ldan rigs kyi bu khyod kyis// bla ma rdo rje'i bka' drin gyis// gsang ba'i snying po'i dkyil 'khor ltos// hUM rang byung snying po'i dkyil 'khor 'di// gcig bltas pas ni thams cad mthong// rig pa'i me tog 'di dor la// mig 'di dbye yis legs par ltos// hUM badzra pra we shA ya phaT// thugs kyi maN+Dal pho brang ngo// de nas rigs kyi bu de la// rdo rje rgyal po'i dbang bskur bya// hUM gtor ma ye shes phyag rgya che// gang mos lha ru byin brlabs nas// skal ldan khyod la dbang bskur bas// snying po hUM don rtogs par shog/ hUM hUM hUM ba liM dz+nyA na a b+hi Shiny+tsA </text>
</item>

<item><p>365</p><section>1</section>
<text>mi hUM// hUM skal ldan rigs kyi bu khyod la// dza gad a mr-i ta yi dbang bskur bas// 'gro ba'i nad sel ye shes lnga// 'gro ba 'bangs su 'du bar shog/ hUM a mr-i ta a b+hi Shiny+tsa mi hUM// hUM skal ldan rigs kyi bu khyod la// dmar chen rak+tas dbang bskur bas// thugs rje chags pa rang grol nas// shes rab rang byung me 'bar te// mkha' 'gro dbang du 'du bar shog/ hUM rak+ta a b+hi Shiny+tsa mi hUM// hUM skal ldan rigs kyi bu khyod la// zhal zas tshogs kyi dbang bskur pas// thams cad yongs su rdzogs pa yi// bza' btung longs spyod tshogs rdzogs shog/ hUM b+hun dza a b+hi Shiny+tsa mi// hUM skal ldan rigs kyi bu khyod la// zhun mar snang bas dbang bskur bas// rang gsal snying po rang rig sgron// ye shes rang 'byung rang snang shog/ hUM A lo ke ab+hi Shiny+tsa mi// hUM skal ldan rigs kyi bu khyod la// snying po mi 'gyur tshe yi dbang bskur bas// bar chod rkyen med tshe dang dbang thang rgyas// rdo rje hUM gi tshe dbang thob par shog/ hUM badzra A yu She a b+hi Shiny+tsa mi/ hUM badzra ab+hi Shiny+tsa mi/ hUM bud+d+ha a b+hi Shiny+tsa mi/ hUM rat+na trAM a b+hi Shiny+tsa mi/ hUM pad+ma d+h+r-i ka a b+hi Shiny+tsa mi/ hUM karma hA a b+hi Shiny+tsa mi/ de ni sku gsung thugs kyi dbang// rig pa 'dzin la dbang bskur gyis// hUM phyag rgya rang byung 'phrul gyi sku// bden pa rang byung hUM gi sngags// ting 'dzin snying po rang byung hUM// skye med sku gsung thugs su shog/ oM AHhUM dz+nyA na a b+hi Shiny+tsa mi// hUM mtha' 'bral ma yengs rgyun du spyod// mi 'phrigs mi rtsol re dogs med// rdo rje 'chang ba'i chos nyid ni// skal ldan khyod kyis rtogs par shog/ hUM d+harma d+hA tu a b+hi Shiny+tsa mi// hUM rig pa rtogs pa rang gi dbang// rang chas snying po sdig sgrib grol// srog snying yul ming gnyis las grol// chos min snying po rtogs par shog/ hUM dz+nyA ba d+h-Ika a b+hi Shiny+tsa mi// hUM chos rnams thams cad gzhi po'i hUM// brda rtags bstan pas de nyid rig/ rang byung 'gyu drin lam du slongs// 'dzin chags rang grol 'bras bu hUM// des na 'chad pa'i dbang bskur bya// hUM rdo rje 'chang ba rigs kyi bu// snying po 'gro ba yongs la khyab// de nyid rang byung hUM du gnas// de nyid khyod kyis tshig rgyud ston// zhes gsungs so// rdo rje yang tog snying po'i rgyud las/ dbang bskur gyi le'u ste dgu pa'o//// de nas yang dag bshad bya ba// nyon cig sems dpa' mkha' 'gro ma// phrin las bcol ba'i rim pa ni// dpa' bo gcig pa'i cha lag ste// hUM rdo rje 'chang ba nga yi sku// rdo rje zhi khro nga las byung// lha mo mdzes ma sna tshogs dang// gtum chen mtshon thogs nga nyid hUM// hUM las gyur pa bde chen hUM// rbad phaTaHhUM ya yang byung dang b+h+yo yi dzaH/ ru lu ki la ya yang nga// snying po thams cad nga yi sngags// hUM zhi </text>
</item>

<item><p>366</p><section>1</section>
<text>'gyur tshe dang dbang thang rgyas// dbang sdud thams cad rlag par byed// srog snying gzir ba dgra dang bgegs// ming med srog dang bral bar mdzod// hUM raM las me byung me chen lnga// dug lnga 'dre lnga'i phung po bsreg/ sna tshogs dmigs te 'od kyis bsreg/ rang byung me ni nga rang hUM// hUM khaM las chu byung rgya mtsho'i klong// klung chen klung phran sa bdag gnyan// nyon mongs snang min sgrib pa 'khru// rang byung chu rdul nga rang hUM/ hUM yaM las rlung byung dang po'i rlung// rgyu ba rlung chen spro bsdu rlung// snang med rang byung dngos med hUM// hUM ri rab chen po dpa' bo hUM// rab brtan rdo rje rgya gram gser// lcags ri pho brang lha yi 'og/ khro bo chen po 'khor bcas hUM// hUM rdo rje phur pa mtshon cha hUM// nyung dkar nyung nag ske tshe rdo// khrag dang dug kun thun zor dpal// mA ra ya dang snying po hUM// de nas gtor ma 'khor la mchod// phud dang rak+ta spo bzhin du// hUM mkha' 'gro'i rigs sogs rnal 'byor ma// skyes bu ging dang ging phran tshogs// dbang phyug nyi shu bran mo brgyad// ma bdun sring bzhi pho nya rnams// 'bar ma brtan ma mtha' skyong hUM// hUM bka' yi gtor ma 'di bzhes la// gal te gtor ma ma blangs na// sngon gyi dam bca' 'gal la re// nyams pa'i chad pa byung nga re// de bas gtor ma 'di longs la// dam tshig skyongs shig 'gal byed sgrol// de nas dngos grub blang dang gtor ba'o// rbad dang gtor ma gta' ru bzung ba'o// zhes gsungs so// rdo rje yang tog snying po'i rgyud las/ phrin las yongs su mdzad pa'i le'u ste bcu pa'o//// de nas yang dag bshad bya ba// nyon cig badzra mkha' 'gro ma// 'dzab 'di ma yengs snying po bzla// hUM hUM b+hUM badzra hU~M/ oM bud+d+ha hUM hUM hUM/ oM pad+ma hUM hUM hUM/ swA rat+na hUM hUM hUM/ hA karma hUM hUM hUM/ hUM hUM hUM badzra ta gi ni hUM te te te na hUM/ hUM hUM hUM rat+na ta ki ni hUM te te te na hUM/ hUM hUM hUM pad+ma ta ki ni hUM te te te na hUM/ hUM hUM hUM karma ta ki ni hUM te te te na hUM/ hUM hUM hUM bud+d+ha ta ki ni hUM te te te na hUM/ skabs su pho mo'i snying po bzlas/ oM AHhUM swA hA/ oM AHhUM hUM/ gcig dang gsum dang lnga yi sngags// dus med rgyun du bzlas pa yin// gces pa'i gsang sngags snying po'o// sngags kyi grong khyer sbrel pa ni// dpa' bo rang byung 'di ltar gdags// hUM dang ri rab can du sbrel// phaTaHdang rlung spud can du sbrel// rbad dang gri gug can du sbrel/ yaM dang mtshon cha can du sprel// b+h+yo dang g.yab dar can du sbrel// dzaHdang lcags kyu can du sprel// ri bo chen po'i mgul lam rtser// mnan dang sbrel te rgya gram mo// gdug pa tsher ma 'o ma can// rno dpal raM dang sbrel pa'o// nyung dkar rdo lcags khrag thun dang// mA ra ya b+h+yo thun sbrel ba ni// las kha rdzogs pa'i hUM skor ro// kA ya wAkra </text>
</item>

<item><p>367</p><section>1</section>
<text>dang tsit+ta hUM// dngos grub dbang dang A li sbrel// zhes gsungs so// rdo rje yang tog snying po'i rgyud las/ sngags dang sbrel so'i le'u ste bcu gcig pa'o//// de nas yang dag bshad bya ba// nyon cig sems dpa' mkha' 'gro ma// dbab bcad sbyor ba rdzogs par gyis// rang byung snying po hUM la bya// 'di ni phrin las yongs kyi rgyud// rtsa ba nor bu rin chen no// 'gyu dran 'dzin chags las kyi mtha'// rdo rje yang tog las kyi khrigs// lag len dmar byang yang tog rgyud// kun dang 'brel pa snying po'i rgyud// rtsa ba thabs kyi rgyud du zung// 'di ni mjug tu lag tu gtad// des kyang snying dang mig tu rtsis// sbas pa'i snying po gsang dbang 'di// dam tshig gzhung bsrang yul khams dgra// bdag gis ma nyes pham gsum blangs// bstan pa 'jig na las 'di bya// snying po 'phrul gyi sku bsgom la// ngag kyang mi bsdad hUM drag bgrang// yid kyang mi bsdad pho nya bsgom// yul khams gsal ba byas la dbang// mdze thod sha khrag sngo sna tshogs// bong nga nyung dkar mu zi nag/ gu gul rabs chad gri bo'i khrag/ hUM nA ga tsa pa ni rA hu la sa ha/ hUM nA ga tsa ba ni rA hu la phrom phrom/ hUM nA ga tsa ba ni rA hu la chu dril phrom phob phob/ yul khams phung bar the tshom med// zhag brgyad bsnyen la bzhi ru bsgrub// zhag gsum las sbyor dbab pa'i las// gtor ma 'od sa'i dkyil du bskyal// khrag dang nyung dkar 'od mtha' bskor// bong nga mu zi gu gul gyis// yul lha ser srung srung ma mnol// thod pa brdab la khrag kyang gtor// ri rtser phyin la gos brdab thod pa bsgril// rgya 'jug ldog par shes par gyis// lha srin kun la gtor ma thong// 'dis ni thams cad cham la phebs// zhes gsungs so// de nas bsrung ba'i las bya na// dpa' bo gcig pa'i skur gsal te// rdo rje 'chad pa khro chen des// seng ldeng zhir rtsib hUM bris la// gang dmigs yul phyogs bskor bar bya// rdo rje khro bos gtams bsam la// yul sde la sogs phyogs bcu la// me 'bar 'od zhug gzhan 'byol bsam// hUM hUM hUM/ pa shang ling ling bzlog bzlog sa ma ya/ 'dis ni gang 'dod me tog 'ong// 'bras bu smin par the tshom med// byol te 'gro bar rgyal bas gsungs// rdo rje yang tog snying po'i rgyud las/ dbab bcad kyi le'u ste bcu gnyis pa'o//// de nas yang dag bshad bya ba// nyon cig sems dpa' mkha' 'gro ma// rjes su 'jug pa dam bsre na// bdud rtsi byin gyis brlabs byas la// de nas phyag 'tshal 'di skad zhu// bla ma rdo rje 'chang ba nyid// rdo rje sku yi dkyil 'khor du// bdag kyang rab tu 'jug lags na// thugs rje chen pos dgongs nas ni// bdag la gnang bar mdzad du </text>
</item>

<item><p>368</p><section>1</section>
<text>gsol// rdo rje gsung gi dkyil 'khor du// bdag kyang rab tu 'jug lags na// thugs rje chen pos dgongs nas ni// bdag la gnang bar mdzad du gsol// rdo rje thugs kyi dkyil 'khor du// bdag kyang dad pas 'jug lags na// thugs rje chen pos dgongs nas ni// bdag la gnang bar mdzad du gsol// de nas rdo rje rgyal po yis// gnang ba sbyin zhing sman thogs la// yi dam rdo rje bla ma dang// rdo rje mched dang lcam dral la// lus dang srog la babs gyur kyang// zhe sdang mnar sems mi bskyed do// 'di ni sku yi dam tshig ste// dam tshig 'di las ma 'da' zhig/ oM i dan na ra kan// zhes lce steng du bzhag go/ lung dang ldan pa'i bla ma yis// snod dang ldan pa'i rjes 'jug la// yi dam snying po gsal phog la// sngags dang phyag rgya rgyun mi gcad// 'di ni gsung gi dam tshig ste// dam tshig mchog las ma 'da' zhig/ A+oM i dan na ra kan// hUM thun mong ma yin gsang chen ni// gzhan la nam yang bstan mi bya// 'di ni thugs kyi dam tshig ste// dam tshig mchog las ma 'da' zhig/ hUM -i dan na ra kan/ bdud rtsi lce la bzhag ste/ lce yi dam tshig 'bog go/ sku gsung thugs kyi dam tshig 'di/ ma nyams bsrungs na yon tan ni// bdud rtsi lce la bzhag pa yis// snying gi dkyil du babs nas kyang// rdo rje sems dpa'i dngos grub 'thob// dus la mi ltos da ltar thob// rtsa ba'i dam tshig gsum nyams na// sman mchog bdud rtsi a mr-i ta// lce la bzhag kyang snying la babs// lcags kyi sdig pa mgo dgu yis// rwa rtse bco brgyad gcig 'gyur nas// srog rtsa bcad de na rag gnas// de bas dam tshig ma nyams srungs// de nas yon phul bla ma mnyes// sdom pa bzung ste smon lam gdab// lus srog gces pas mchod byas la// dam bca' smon lam 'di skad do// snga rabs 'das pa'i sangs rgyas kyang// snying po rtogs nas sangs rgyas pas// 'bras bu grol ba ji bzhin du// bdag kyang snying po'i g.yar dam len// rjes 'jug brlabs nas rjes su sgrub// 'das pa'i rgyal bas byin gyis rlobs// ma byon pa yi sangs rgyas kyang// snying po brgyud nas grol thar nas// ting 'dzin snying po g.yar dam len// rjes 'jug brlabs nas rjes su sgrub// ma byon rgyal bas byin gyis rlobs// da ltar bzhug pa'i sangs rgyas kyang// snying po ngo shes rtogs nas grol// ting 'dzin snying po g.yar dam len// rjes su brlabs nas rjes su sgrub// da ltar rgyal bas byin gyis rlobs// de nas gzhung bsrang dbang bskur bya// gtor ma gtang zhing dkyil 'khor bsdu// zhes gsungs so// rdo rje yang tog snying po'i rgyud las/ sems bskyed sdom pa'i le'u ste bcu gsum pa'o//// de </text>
</item>

<item><p>369</p><section>1</section>
<text>nas ston pas bka' stsal pa// nyon cig rdo rje sems dpa' dang// rdo rje drag mo khro gnyer ma// gzhi cha ngos 'dzin thabs re che// 'gyu dran 'dzin chags pa ded kyis// skad cig ma 'di thabs myur bas// dran pa ting nge 'dzin gyi gnad// gcun thabs lus ngag yid gsum gces// srog rtsol bsdam pa thabs che na// rang byung 'khrul pa bshig pa'i chos// yul ming gnyis dang bral ba gces// skad cig ma la blta ba yin// mthong bas kun gyi rtsa pa chod// tshogs chung man ngag bstan pa gces// 'phrang du chug la gcig la bsdus// gzhi nyid snying po rtogs 'dris kyis// gdeng dang ldan par ma gyur na// gol ba'i sa dang ldan pa'i ro// ldog pa'i dus dang sleb pa'i tshad// srog snying man ngag med pa ni// dmag dpon med pa'i dmag mi 'dra// grogs kyi yi ge med pa ni// dmags mi med pa'i dmag dpon 'dra// rgyan gyi yi ge med pa ni// go mtshon med pa'i dmag mi 'dra// snying po'i gnad dang srog gi gnad// gcig ni srog la gnyis ni ming// gsum ni grogs la bzhi ni rgyan// mgo ni chod la gzhug la thogs// rked pa chod la stod smad khyer// khog tu tshang la khong du dkrugs// zhes gsungs so// rdo rje yang tog snying po'i rgyud las/ nyams blang srog snying gi le'u ste bcu bzhi pa'o//// de nas rdo rje sems dpa' dang// rdo rje mkha' 'gro drag mo yis// rdo rje 'chang la 'di skad gsol// kye kye ston pa rdo rje 'chang// 'bras bu sangs rgyas grub mtha' gang// rgyud kyi dpe mtshon ji ltar lags// tha ma su yi lag tu gtad// ces gsol pas// rdo rje 'chang gis bka' stsal pa// nyon cig sems dpa' mkha' 'gro ma// 'bras bu gser dang de nyid sku// snying po rang grol chos kyi sku// yul snang sangs pa'i ming bral yin// sangs rgyas sa nas 'di ltar mthun// chu dang chu nyid 'dres pa'am// ma 'dres mtsho yi gza' skar 'dra// nam mkha'i mtha' bzhin tshad las 'das// thugs rje 'byung ba nyi ma 'dra// rang rang yul mthun thabs kyis 'dren// snying po rang chas kun la yod// ye shes gdams pa zur gyis gtod// ngo bo'i rgyud dang bka' rgyud dang// don gyi rgyud dang gsum du yod// ngo bo nges tshig dbye ba dpe// 'di ni gdams pa lag len rgyud// dper na nor bu rin chen 'dra// snying po thams cad 'byung ba yin// dper na za 'og ber khyim 'dra// snying po ma 'dres yongs su gsal// mu tig rtsar la brgyus pa 'dra// go rim 'brel pa rgyud na gsal// dper na nyi ma mun pa 'dra// thams cad 'gal byed ma rig sel// snying po gsang ba mngon du ston// sbas pa mig 'byed rgyud du zung// chos nyid snying po bla med rdzong// 'gyu dran 'dzin chags hUM gi 'phrang// bla med rdzong 'phrang rgyud du </text>
</item>

<item><p>370</p><section>1</section>
<text>zung// kun gyi lag len gsal bar ston// snying po gsal byed rgyud du zung// gces pa'i man ngag mdzub khrid ston// gces pa dmar khrid rgyud du zung// rtse mo rtse mo 'og min gsungs// rdo rje yang tog rgyud du zung// 'bras bu rdo rje sems dpa' dang// rdo rje mkha' 'gro 'khor bcas kyis// sprul sku rim par brgyud tshul la// rgyal blon rig pa can dang sprod// de nas brag dang chu gzhung gi/ gcig tshig chad song ngam/ dus kyi tha ma sngags 'chal tshe// bstan pa 'dzin par the tshom med// zhes gsungs so// ston pa nyid mya ngan las 'das so// de nas rdo rje sems dpa' dang/ mkha' 'gro ma kun gyis mngon par bsdus nas/ sprul pa'i sku pad+ma 'byung gnas nyid la gtad de/ sprul pa'i lha ma srin sde brgyad rnams/ rjes su yi rang ste mngon par bstod do// rdo rje yang tog snying po'i rgyud las/ rjes su yi rang ba'i le'u ste bco lnga pa'o//// rdzogs so//// gser la mtho sems mi bdog ste// zong med lag tu gser mi 'khor// chos la mtho sems mi bdog ste// snod med lag tu chos mi 'khor// don gyi snying po gsung rgyud 'di// snying gi bur gtad gcig rgyud re// khog gi snying bton snying po rdo rje'i rgyud// yang rtse yang tog gdams pa'i ma bu rnams// snying gi snying bton snying po hUM gi bskor// skal ldan skyo ngal med pa'i bu la gtod// kun gyi gzhi ma byed de nam mkha' khab mig 'dra// sa ni gser gyi gzhi ma byed de rdo dang gseg mas bsgrib// mig gis thams cad blta ste rang ma mthong pas long// snying po nyid dang rtag tu 'grogs te grub mthas bsgribs// e ma rang gis rang bslus rang ka snying re rje// shin tu dkon pa'i rin chen gser yang byin pa'i rdo// nor bu rin chen snying po ma bu gdams pa rnams// sbyin pa'i snod med sgro skur sgrib pa'i rten la gsang// zhes pad+ma 'byung gnas kyis/ nam mkha'i snying po la gdams nas/ lho nub gling phran du gshegs so// bar 'dir sku gsung thugs rdo rje rtsa ba thams cad rdzogs pa le'u so lnga pa ma byung//// rgya gar skad du// hr-i da ya badzra rat+na sarba e ka ka tan+t+ra nA ma/ bod skad du/ snying po rdo rje rin po che thams cad gcig pa'i rgyud ces bya ba/ dpal rdo rje 'chang chen po chos sku ye shes nyag gcig la phyag 'tshal lo// chos sku rdo rje 'chang ba de// snying po rang byung nyag gcig gnas// snga phyi med pa snying po'i dus// rang byung rang shar rang snang 'khor// gcig po kun snang gnyis med chos// ye med nyag gcig rdo rje'i sku// nam mkha'i dbyings kyi nyi ma bzhin// 'og min rigs brgyad nyag gcig snang// de nas rdo rje sems dpa' sogs// mkha' 'gro rdo rje drag mo yis// rdo rje 'chang la bskor phyag 'tshal// spyan sngar 'dug </text>
</item>

<item><p>371</p><section>1</section>
<text>ste thal mo sbyar// rdo rje 'chang la 'di skad gsol// kye kye ston pa rdo rje 'chang// snying po theg pa nyag gcig kyang// ris kyang rigs drug gzung 'dzin du mar 'khrul// thugs rje chen pos gzigs su gsol// 'og min rdo rje 'khor 'dus la// thams cad gcig pa'i rdo rje rgyud// gcig las du ma med par gsungs// zhes gsol pa dang// rdo rje 'chang gis bka' stsal pa// 'og min dbyings su 'dus pa yi// rdo rje rigs kyi mkha' 'gro khyod// rjes 'jug don du zhus pa legs// snying po nyag gcig rin po che// thams cad gcig pa nga yis bstan// chos can thams cad chos nyid gcig/ dbang dang dam tshig dkyil 'khor gcig/ phrin las mchod pa rnal 'byor gcig/ sngags dang phyag rgya bsnyen bsgrub gcig/ rgyud dang lung dang man ngag gcig/ lta ba sgom pa spyod pa gcig/ 'bras bu sku gsung thugs kyang gcig/ dge bcu rnam grangs du ma gcig/ ces gsungs so// snying po rin po che thams cad gcig pa'i rgyud las/ phun sum tshogs pa zhus pa lan sdom gyi le'u ste dang po'o//// de nas rdo rje drag mo yis// rdo rje 'chang la 'di skad gsol// kye kye ston pa rdo rje 'chang// de ltar snying po'i chos gcig kyang// bdag cag 'og min dkyil 'khor dang// mkha' 'gro'i tshogs la gsal bar zhu// zhes gsol pa// rdo rje 'chang gis bka' stsal pa// nyon cig dkyil 'khor rang byung dang// mkha' 'gro 'dus pa'i 'khor tshogs khyed// chos can chos nyid ro gcig phyir// don gyi snying po chos nyid gcig/ gcig po kun gyi rang bzhin yin// nor bu rin chen yon tan 'dra// du ma gang snang gcig yin no// rnam grangs brgya stong phrag brgyas sangs rgyas kyang kyang// chos nyid snying po'i dbang po ni// gcig po rang snang rang byung bas// gcig po nyid kyang gang na 'dug/ yul med pas ni ming bral yin// 'byung ba me chu sa rlung yang// nam mkha'i ngang du ye nas gcig/ sangs rgyas sems can chos nyid gcig/ bde gshegs snying pos 'gro kun khyab// sangs rgyas sems can gnyis su med// gnyis med gnyis su med par ston// zhes gsungs so// snying po rin po che thams cad gcig pa'i rgyud las/ chos can dang chos nyid gcig par bstan pa'i le'u ste gnyis pa'o//// de nas yang dag bshad bya ba// ye nas snying po rang byung bas// rang chas yod pas gzhi ma gcig/ rtogs pas rdo rje 'chang ba'i dbang// sku gsum rim par khyad par med// dbang gi chu bo lhun grub gcig/ 'gro drug khams gsum thams cad la// til la mar gyis khyab pa bzhin// bde gshegs snying po dbri bkol med// rang byung rang la bstan thob pas// ye nas ye shes </text>
</item>

<item><p>372</p><section>1</section>
<text>rang dbang gcig/ dbul mo ye nas gser stan can// rig pa can gyis bstan pas gser// ye nas rang dbang rang gis thob// skad cig ma la longs spyod bdag/ 'gro dag ye nas snying po bzhi// bla ma'i gdams pas rang chas bstan// rang byung rang dbang ye nas thob// dbang gi rgyal po ye shes gcig/ snying po rang byung chos bzhi ldan// 'gyus dran 'dzin chags dbang gi chu// snying po ye shes rang byung rtsal// phyi nang drang bcad gang 'gyu ba// dran pa'i ting nge 'dzin pa chad// 'dzin pa rtsol ba'i rgya thag grol// chags pa rang snang ye shes shar// rig pa rtsal gyi dbang gcig po// dbang gi ngo bo lhun gyis grub// nges tshig 'khor 'das gnyis kar dbang// dbye ba rang rang 'dod gzhung la// dpe ni rgyal bu 'khyams pa 'dra// snang ba sna tshogs gcig gi dbang// brjod sgra sna tshogs chos gcig dbang// dran rtog thams cad snying po gcig/ bum pa thams cad shes rab dbang// gsang dbang tshig dbang rnam grangs rnams// rig pa rtsal gyi dbang du gcig/ ces gsungs so// snying po rdo rje rin po che thams cad gcig pa'i rgyud las/ dbang gi le'u ste gsum pa'o//// de nas yang dag bshad bya ba// dam tshig snying po bstan pa ni// ye shes rang bzhin snying po bzhi// gang snang ming du btags pas kyang// snying po dbyings las 'das mi srid// snying po hUM gi rang bzhin gcig/ gdeng la yang ga yang sa med// dgongs la khu 'phrigs dgos pa med// spyod pa chags sdang gzigs snang med// re dogs bral ba'i snying po la// dam tshig 'du bsrung ye nas med// nyams pa med pas dam tshig gcig/ snying po chos sku yul med la// 'gyur bas gzigs snang 'das pa med// snying po 'gag med rang sgra la// 'gyu ba'i ming btags smras pa med// snying po 'gyur med chos nyid la// gnyen pos bcos shing bsgyur du med// sku gsung thugs dam bcas pa la// nyon mongs dug gsum 'tshig par nges// ye shes me lnga rang 'bar lnga// nyon mongs dug lnga 'tshig par nges// dam tshig nyi shu rtsa brgyad la// dug gsum dam na sku gsum 'tshig/ dug lnga dam na ye shes 'tshig/ de ltar gcig gis gcig 'tshig kyang// snying po 'gyur dang 'tshig pa med// ces gsungs so// rdo rje rin po che thams cad gcig pa'i rgyud las/ dam tshig gi le'u ste bzhi pa'o//// de nas yang dag bshad bya ba// nyon cig rdo rje rnal 'byor ma// snying po rang byung dkyil 'khor ni// dkyil 'khor bum pa gcig yin no// snying po brda yi dkyil 'khor dang// sems dpa'i ting 'dzin dkyil 'khor dang// rang bzhin snying po'i dkyil 'khor gsum// rang byung hUM gi dkyil 'khor </text>
</item>

<item><p>373</p><section>1</section>
<text>gcig/ phyi ltar mtshon pa'i dkyil 'khor ni// phyi nang dkyil 'khor gang bris kyang// sems dpa'i dkyil 'khor gsal 'debs yin// sems dang ting 'dzin gang bsgoms kyang// snying po 'od kyi gsal 'debs yin// snying po chos nyid rang byung hUM// dkar dang dmar dang mthing dang ljang// ser dang 'od gsal kun gyi gzhi// sku gsum sku lnga ye shes hUM// dkyil 'khor rnam gsum snying po gcig/ bum pa dkyil 'khor rtsa ba ste// brda dang bum pa mtshon pa'i chos// rtags kyi bum pa snying po rten// don gyi bum pa snying po hUM// dkyil 'khor bum pa'i snying po hUM// chos med bskyed dang rdzogs pa med// ye nas dkyil 'khor rang bzhin yin// snying po dkyil la 'gyur 'dod hUM// chos las ma byung rang byung hUM// dkyil 'khor chen po yangs pa yin// zhes gsungs so// snying po rdo rje rin po che thams cad gcig pa'i rgyud las/ dkyil 'khor gyi le'u ste lnga pa'o//// de nas yang dag bshad bya ba// nyon cig rdo rje rnal 'byor ma// bsnyen pa'i dkyil 'khor sbrel ba ni// snying po rig pa chos min la// brda rtags sgra don bshad pa ni// snying po rang byung nye bar bsnyen// dad ldan lus srog gtong phod can// snying po nyid la bsnyen pa yin// lta sgom spyod pa dge ba bcu// snying po'i don la bsnyen pa yin// rtsa rlung thig le stong pa bde// snying po bsnyen pa'i bsnyen pa yin// 'gyu ba dran pas rang byung shes// dran pa 'dzin pas yengs pa med// chags pa nyams la 'phel 'grib med// nye bar bsnyen pa snying po gcig/ rang byung snying po chos nyid hUM// brda' bstan snang ba'i zhen pa log/ yul la snang med spros dang bral// rtags bstan tshogs drug rang sar grol// las rlung ngo sprad ye shes shes// sgra ru bstan pas ming med sgra// gang snang ming btags snying po'i dpe// chos nyid don dang rtag tu 'grogs// bsnyen pa'i bsnyen pa nye bar bsnyen// rang byung rang shar bsnyen pa gcig/ rang snang rang 'bar bsnyen pa gcig/ ngo bo nges tshig dbye ba des// bsnyen pa dag gi bsnyen gcig po// zhes gsungs so// snying po rdo rje rin po che thams cad gcig pa'i rgyud las/ bsnyen pa'i le'u ste drug pa'o//// de nas yang dag bshad bya ba// nyon cig rdo rje rnal 'byor ma// sgrub pa sgrub chen snying po gcig/ snying po don gyi gzhi ma la// gtan la phebs pa bsgrub pa yin no// brda' bstan snang ba phebs pa yin/ rtags bstan rang lus gtan la phebs// sgra bstan thos pa gtan la phebs// de ltar snying po don du gcig/ rang byung ye shes bsgrub pa yin// chos nyid rang byung snying po hUM// brda rnams bstan pas snang ba rtogs// rang byung rang snang yul med stong// rtags su bstan pas gang </text>
</item>

<item><p>374</p><section>1</section>
<text>zag rtogs// rnam shes chos kyi bdag las grol// sgra ru bstan pas tshig tshogs grol// thos pa'i grub mtha' ming med rtogs// sgrub pa chen po zhes bya yin// rtsol ba'i re dogs hUM gis chod// snying po chos min rang byung 'grub// bsgrub pa'i bsgrub pa chen po gcig/ ces gsungs so// snying po rdo rje rin po che thams cad gcig pa'i rgyud las/ bsnyen pa bsgrub pa'i le'u ste bdun pa'o//// de nas yang dag bshad bya ba// nyon cig rdo rje mkha' 'gro ma// dpa' bo gcig pa'i phrin las ni// dpa' bo gcig pas las kun byed// bya ba thams cad 'grub pa'i hUM// snying po las bzhi gcig gis byed// zhi rgyas dbang dang drag po rnams// snying po ma 'gags 'gyu bas byad// 'gyu ba rtsal gsum rang chas gcig/ 'gyu ba yid rtsa snying por chod// nyon mongs chags sdangazhi bar byed// nyon mongs dug lnga rang zhi bar// rig pa ye shes rgyas par byed// rang byung 'gyu ba dran pas thul// rang byung rig pa rang rtsal dbang// rang dbang thob pas thogs chags med// drag po mngon spyod bya ba grub// phrin las bzhi po snying por gcig/ las kun snying po hUM gis byed// sangs rgyas kun gyi snying po che// chos sku dngos med rtsol bral hUM// rtogs pas 'khor ba thams cad zhi// zhi ba'i phrin las snying po gcig/ snying po 'od gsal longs spyod sku// yon tan ye shes sku lnga rgyas// rgyas pa'i phrin las snying po gcig/ rig pa rang rtsal sprul sku hUM// mdzad pa'i las kun snying po'i dbang// dbang gi phrin las snying po gcig/ snying po 'gag med thogs med hUM// 'byung ba rlung chen thogs chags med// yid snang tshig kun sbyor sgrol byed// drag po'i phrin las dpa' bo gcig/ 'gyus dran 'dzin chags zhi rgyas dbang// drag po zang thal dpa' bo gcig/ bya ba'i las grub ye shes gcig/ zhes gsungs so// snying po rdo rje rin po che thams cad gcig pa'i rgyud las// phrin las kyi le'u ste brgyad pa'o//// de nas yang dag bshad bya ba// nyon cig rdo rje rnal 'byor ma// mchod pa snying po gcig po ni// 'dres shing dbyer med gnyis su med// snying po 'gro kun sangs rgyas la// til la mar bzhin dbye ru med/ gzhi gcig snying po'i mchod pa gcig/ gzhi dang rang gdangs gnyis su med// 'khrul pa las kyi mchod pa gcig/ snying po 'gyus dran 'dzin chags dang// 'khrul pa rang ldog mchod pa gcig/ rtsa rlung thig le rang byung hUM// gsal stong 'gag med mchod pa gcig/ sku gsung thugs dang yon tan las// snying po ye shes mchod pa gcig/ bla ma yi dam mkha' 'gro hUM// snying po chos min bla na med// bla ma gu ru mchod pa gcig/ snying po yi dam sku lnga gsal// yi dam </text>
</item>

<item><p>375</p><section>1</section>
<text>rang byung mchod pa gcig/ snying po rang byung 'gyu ba grol// snying po mkha' la 'gyu ba grol// gnyis su med pas mchod pa gcig/ chos min snying po'i klong du gcig/ chos can chos nyid snying por gcig/ 'khor 'das kun rdzob don dam gcig/ 'di ni mchod pa chen po gcig/ ces gsungs so// snying po rdo rje rin po che thams cad gcig pa'i rgyud las// mchod pa'i le'u ste dgu pa'o//// de nas yang dag bshad bya ba// nyon cig rdo rje rnal 'byor ma// rnal 'byor snying po'i dpa' bo gcig/ bla med snying po chos min la// blo dngos rnal ma snying por 'byor// bla med rnal 'byor chos sku gcig/ snying po ye shes rnal ma la// rang byung longs sku rnal 'byor gcig/ 'gyu ba ye med rnal mar 'byor// 'gag med sprul sku rnal 'byor gcig/ snang ba tshig tshogs rnal mar 'byor// srog dang snying po'i rnal 'byor gcig/ rgyu las gnyis med 'bras bu gcig/ snying po'i don la 'byor na 'byung// chos min chos kun rnal mar 'byor// snying po hUM gi rnal 'byor yin// gcig ni kun gyi rang bzhin te// du ma rang byung gdams ngag yin// du ma ro gcig ma rtogs na// rnal ma'i don la 'byor mi srid// ming gi rnal 'byor grangs med do// don gyi rnal 'byor shin tu dka'// chos min klong du chos can sbyor// don dam klong du kun rdzob sbyor// gcig med klong du du ma sbyor// ming med klong du tshig tshogs sbyor// sku med klong du snang gzugs sbyor// rgyu med rkyen med snying po rnal// 'khor 'das gnyis med ye shes 'byor// snying po rang byung rnal 'byor gcig/ ces gsungs so// snying po rdo rje rin po che thams cad gcig pa'i rgyud las// rnal 'byor gyi le'u ste bcu pa'o//// de nas yang dag bshad bya ba// nyon cig rdo rje rnal 'byor ma// snying po chos min sngags gcig ni// mngon du gyur pas sngags don no// snying po rang chas rang 'byung gsang// sngags pa'i don de gsang bas na// gsang sngags zhes su+u nga 'chad do// snying po kun khyab rgya chad kyang rgyun chad med// 'das dang ma byon da ltar dang// 'gro drug 'khrul pa rigs gcig ste// rig sngags zhes su+u nga 'chad do// snying po 'khor 'das ma chad pa// dper na gser dang gzugs brnyan 'dra// bder gshegs snying pos 'gro kun khyab// gzungs sngags zhes su+u nga yi bshad// snying po don gyi sngags gcig yin// gsang sngags dag gi ngo bo ni// shes rab snying rje gnyis su med// rig sngags dag gi ngo bo ni// shes rab ye shes gnyis su med// gzungs sngags dag gi ngo bo ni// shes rab ting 'dzin gnyis su med// snying po don du sngags gsum gcig/ shes skyob phyir na sngags zhes bya// snying po rang byung sngags (26)</text>
</item>

<item><p>376</p><section>1</section>
<text>las ni// gzhi nas bag chags sel ba dang// ma rig rtog pa sel ba dang// 'phral byung nyon mongs sel bar gcig/ rang byung chen po sngags gcig yin// zhes gsungs so// snying po rdo rje rin po che thams cad gcig pa'i rgyud las// snying po don gyi sngags bstan pa'i le'u ste bcu gcig pa'o//// de nas yang dag bshad bya ba// nyon cig rdo rje drag mo khyod// snying po rin chen phyag rgya ni// snying po dus gsum 'gyur ba med// phyag rgya chen po'i ngo bo gcig/ snying po 'chos pas 'das pa med// phyag rgya chen po'i nges tshig gcig/ phyag rgya bzhi dang rtsa la hUM// chos dang bral ba'i snying po sku// chos sku phyag rgya chen po gcig/ rang byung rang gdangs ye shes lnga// dam tshig longs sku'i phyag rgya gcig/ rang byung rang sprul 'gags pa med// sprul sku chos kyi phyag rgya gcig/ snying po rang byung rang 'gyu snang// sna tshogs las kun de yis byed// ma rig ye shes 'khor 'das las// snying po las kyi phyag rgya gcig/ snying po phyag rgya kun gyi gzhi// nam mkha'i bdag po sna tshogs ston// snying po'i dpe ni nam mkha' bzhin/ phyag rgya'i dpe ni rgyal po'i bka'// rgyas btab de las 'da' mi srid// gsang sngags snying po ye shes yin// des na 'gag med shes pa shes rab yin// snying po chos min 'gyur med kyang// thugs rje phyag rgya 'gag med gcig/ 'gyu ba rlung gi ye shes na// ma rig nyon mongs chags sdang phyag/ chos min rgya las ma 'das so// 'gyur ba rlung gi gti mug na// rang rig ye shes rang grol phyag/ snying po'i chos can rgya yi 'thums// de bas chos can chos nyid gcig/ gcig la las su rung bar gyis// zhes gsungs so// snying po rdo rje rin po che thams cad gcig pa'i rgyud las/ phyag rgya'i le'u ste bcu gnyis pa'o//// de nas yang dag bshad bya ba// nyon cig rdo rje drag mo khyod// snying po don gyi gsang rgyud ni// don gyi rgyud dang tshig gi rgyud// snying po rang byung klong na gcig/ sangs rgyas kun gyi snying po che// bde bar gshegs pa'i thugs rgyud des// khams gsum snying po 'gro drug khyab// don gyi rgyud chen khyad par med// snying po rang byung gsung tshig bzhi/ rdo rje hUM ste hUM zhes sgrogs// sangs rgyas kun gyi gsung yangayin// sems can kun gyi skad du hU~M// tshig rgyud snying po khyad par med// sangs rgyas sems can 'brel pa hU~M// hU~M gi klong du chos kun rdzogs// rdzogs pa'i klong du kun ka tshang// snying po'i klong du chos kun 'khrungs// rang byung hU~M la phun sum tshogs// lta sgom spyod pa dbang la sogs// snying po rgyud kyi ldang tshad gcig/ chos sku longs sku sprul skur brgyud// rdo rje 'chang gsum brgyud ma chad// sangs rgyas sems can gnyis su med// gnyis med gnyis </text>
</item>

<item><p>377</p><section>1</section>
<text>su med par ston// 'khor 'das gnyis po rgyun ma chad// rgyud chen snying po kun gzhir gcig/ ces gsungs so// snying po rdo rje rin po che thams cad gcig pa'i rgyud las// rgyud kyi le'u ste bcu gsum pa'o//// de nas yang dag bshad bya ba// nyon cig rdo rje drag mo khyod// spyi lung snying po rang byung bstan// bla med snying po spyi gzhi 'di// lung chen kun gyi lung du gcig/ lung ni zin sla bkyer bar bde// rang byung snying po spyi chos hUM// gang gi sgo nas 'jug spyod kyang// spyi chos 'di la brten te spyod// lung ni yid ches tshig yin te// tshig sgo thams cad hUM las byung// nges par smra ba rdzun gyi tshig/ gcig las thams cad smra ba hUM// smra bar mi byed rgyu med phyir// gang snang 'phrul pa yin pas chog/ ming med yul dang bral ba na// nyes zad lung du de zad do// don gyi lung dang tshig gi lung// don gyi lung ni snying po bzhi// mi 'gyur chos min gnyis med hUM// tshig gi lung la bsam mi khyab// drang don nges don mdo rgyud sogs// theg pa phyi nang ston pa'i bka'// zhal nas gsungs pa dam pa'i chos// rang byung snying po bkye ba bde// rang byung dpa' bo kun nas 'brel// zin par sla la bkyer bar bde// rgyal po'i bka' dang snod spyad lung// mtshon pa'i dpe ru shes par gyis// don mtshon yid ches lung zhes bya// bde gshegs dgongs pa thugs rje nas// 'gro drug sdug bsngal nyon mongs kun// las dang rnam smin cir snang yang// snying po don gcig 'gyur pa med// brgyal dang ra ro bag med kyang// snying po'i rang bzhin 'gyur ba med// dper na gser dang gzugs brnyan 'dra// snying po lung gcig gang yang yin// zhes gsungs so// snying po rin po che thams cad gcig pa'i rgyud las// lung gi le'u ste bcu bzhi pa'o//// de nas yang dag bshad bya ba// nyon cig rdo rje drag mo khyod// snying po don gyi man ngag 'di// lo rgyus rtsa ba tshig don dang// yo ga dgos ched lnga po gcig/ rdo rje 'chang ba dang po bar// rig 'dzin bla mas mdzub tshug bstan// lo rgyus yid ches snying po gcig/ rtsa ba snying po rang byung ba// chos can chos nyid 'khor 'das dang// phyi pa nang pa theg pa'i sgo// snying po gzhi las gyes mdo gcig/ tshig don snying po'i byin rlabs de// rdo rjai 'chang gsum bshad lugs la// mtshon byed tshig gi snying po bstan// rang byung snying po gdams ngag gcig/ yi ge don gyi snying po bstan// rang rang theg pa la shan dbye// snying po 'di ru chos nyid gcig/ rtsa ba snying por rang byung gcig/ dgos ched snying po spyi gzhi 'di// 'gro drug theg pa kha 'thor nas// 'byung ba'i don du rang byung hUM// 'khrul pa bzlog pa snying po gcig/ don gyi chos nyid spyi gzhi </text>
</item>

<item><p>378</p><section>1</section>
<text>'di// khong nas gab sbas don 'byin pa// nyag gcig snying po bstan pa yin// rdo rje 'chang ba'i gsung gi mdzod// tshig gi don gyis don la sbyar// zhal nas gsung pa'i rgyud lung kun// ma nor khrigs su don la btab// gsal 'debs yi ge'i ris su bkod// tshig don gsal bar byed pa yin// tshegs chung don che snying po 'di// gang dang ci yang las rung bas// nges tshig gtan tshigs snying po hUM// bla ma slob bu ma bu 'dra// spyir na rgyud lung man ngag gsum// rje dang blon po 'bangs gsum 'dra// bla ma'i brgyud pa bar ma chad// de yi lung thob bka' bzhin bsgrub// bum pa'i chu bzhin man ngag thob// de la de bstan de yang thob// snying po don gyi man ngag gcig/ ces gsungs so// snying po rdo rje rin po che thams cad gcig pa'i rgyud las// man ngag gi le'u ste bco lnga pa'o//// de nas yang dag bshad bya ba// nyon cig rdo rje drag mo khyod// snying po don gyi lta ba ni// ci yang yin no gang yang rung// phyogs dang bral bas nam mkha' 'dra// snying po rang byung klong yangs pas// dgag sgrub med pa'i chos min yin// yul med ming med gcig kyang med// rang byung rang snang rtsol bsgrub med// gsal med stong med chos las 'das// snying po hUM gi lta ba yin// thig le nyag gcig snying po dang// gang snang grogs su lhongs bar bya// rin chen 'phrul gyi snying po bsgom// ma yengs gnad du hUM dang 'grogs// phyi rlung sdom la nang rlung zung// lus srog yan lag snying ga 'khal// dkar dmar rlung bsdam tshangs bug gtod// mkha' la 'bru tshugs btsan thabs gnad// rdo rje pad+ma rtsa kha nas// dkar dmar rtsa rab d+hU ti rtsi// bdud pa lnga ni sgo thebs lnga// phyed par phyi la 'dris par gyis// gyen dang thur dang thad ka gsum// lta stangs zhi khro sems dpa'i gnad// ma tshud gzhung dang thag pa ste// ya nga g.yang nga bcas pas tshud// 'gyus dran 'dzin chags yengs pa med// gang snang gar 'gyus lam slongs shing// gnyid dang ra ro g.yeng ba kun// khyad par med na bsgom pa gc-ig/ rang rang nyams myong nga rgyal gnod// dge sdig 'khrul chos lam du slongs// bar med 'phro med 'bral ba med// log rdug 'dod pa'i ro mi ldan// dgra sdang chags gnyen ngos mi 'dzin// skyes bu nad kyis gzir ba 'dra// bu shi ma yi sems las bzhin// yengs pa med na spyod pa gcig/ snying po rgyun chags spyod pa gcig/ ces gsungs so// snying po rdo rje rin po che thams cad gcig pa'i rgyud las// lta sgom spyod pa'i le'u ste bcu drug pa'o//// de nas yang dag bshad bya ba// nyon cig rdo rje drag mo khyod// snying po chos min grub mtha' gcig/ sku gsum chos sku'i ngang du </text>
</item>

<item><p>379</p><section>1</section>
<text>gcig/ 'byung lnga nam mkha'i ngang du gcig/ sangs rgyas thams cad dgongs pa gcig/ dper na rgya mtshor chu bran 'dus pa 'dra// gdul bya'i don du skur bstan pa// rgya mtshor gza' skar shar ba 'dra// rdo rje 'chang gsum chos min sku// snying po chos min chos kyi sku// thams cad 'dus pa'i 'bras bu gcig/ yul snang yangs pa ye shes rgyas// rang rig ye shes chos kyi sku// dang po rdo rje 'chang du grags// rig pa chos min chos kyi sku// mdzad pa med pa'i byin rlabs ni// rtsol ba med pa sku nyid 'byung// thig le chos min longs spyod sku// so so'i rigs kyi 'bras bur snang// sku lnga ye shes sgyu ma lnga// 'od gsal rigs lnga mtshan rdzogs sku// rdo rje 'chang ba mtshan ma yin// don nyid gzigs kyang shes bya 'phrang// 'od zer dpag med yum dang sras// ma bskyed dkyil 'khor yongs rdzogs gcig/ sna tshogs chos min sprul pa'i sku// sku gsung thugs kyi 'bras bur snang// rang byung rang snang ye shes sku// sna tshogs sprul pas sna tshogs 'dul// rdo rje'achang ba tha ma ste// mdzad pa'i las rnams 'gro don byed// gang la cis 'dul sprul pa 'gyed// sna tshogs theg pa'i blo dang sbyor// snying po rang byung dpa' bo hUM// snying po til dang mar bzhin du// yongs su khyab pa'i sgra sgrogs te// rtsa rlung ye shes rang byung ston// snying po grub pa'i mtha' gcig yin// zhes gsungs so// snying po rdo rje rin po che thams cad gcig pa'i rgyud las// grub mtha'i le'u ste bcu bdun pa'o//// de nas yang dag bshad bya ba// nyon cig rdo rje drag mo khyod// snying po chos min sku gsum las// thugs rje ye shes rang byung bstan pa ni// dper na ston ka'i nyi ma sprin dang char// byin gyi rlabs kyis 'byung ba yin// lus dang yan lag nying lag bzhin// lus dang dbang po rnam shes 'dra// chos sku nam mkha' lus dang nyid// chos sku chos min rdo rje 'chang// g.yos pa med pa'i mya ngan 'das// mdzad pa med pa'i byin rlabs 'byung// longs sku 'od dang sprin dang yin// sprin 'dus 'od gsal yan lag lnga// thig le chos min rdo rje 'chang// sprul sku char dang zer dang nying lag 'dra// gang la gang mos ci la cis 'dul bzhin// mdzad pa'i phrin las 'gro don sna tshogs mdzad// theg pa sna tshogs rdo rje 'chang// lus ngag yid gsum dge bcur 'dzud// yi ge 'bri klog la sogs te// rgyu dang ye shes tshogs la bskul// dbang po rab 'bring tha ma la// rang rang blo dang sbyar te 'khrid// bla med snying po yang gsang 'di// de la gdung bzhin bsnyen bsgrub bzhi// dam tshig rnam gsum sku gsung sku// yan lag bcu gnyis gsang sngags don// phrin las rnam bzhi 'gro ba'i don// mchod pa'i bye brag phyi nang </text>
</item>

<item><p>380</p><section>1</section>
<text>gsum// sgrub pa'i khyad par theg pa'i khyad// snying po rnam gsum bsdus rgyas dang// sku gsum grub mtha' 'bras bu dang// lnga ldan gsum tshan gcig ngo sprad// srog dang snying po'i mthar thug yin// sprul pa'i 'khor lo sna tshogs 'chang// sku gsum 'gro don mtha' la skyel// zhes gsungs so// snying po rdo rje rin po che thams cad gcig pa'i rgyud las/ thugs rje dge bcu rang gzhung gi le'u ste bco brgyad pa'o//// de nas rdo rje drag mo dang// mkha' 'gro'i tshogs dang sems dpa' bzhis// rdo rje 'chang la 'di skad gsol// kye kye ston pa rdo rje 'chang// 'og min 'dus pa'i 'khor rnams la// snying po dpa' bo gcig bsgrub dang// mkha' 'gro ma mor rgyud mtshan dang// bstan pa 'char dus gtad pa gsungs// rdo rje 'chang gis bka' stsal pa// nyon cig 'dus pa'i 'khor tshogs khyed// dpa' bo gcig bsgrub nga yis bstan// maN+Dal gcig dang bum pa gcig/ gtor ma gcig dang rak+ta gcig/ bdud rtsi gcig dang me mar gcig/ shes rab can gyis sgrub par gyis// bkra shis dben pa'i sa phyogs su// dang po bla ma mnyes byas la// maN+Dal khrag gis chag chag gdab// zlum po sgo bzhi pho brang gcig/ rang byung hUM bris tshon lngas bskor// rdo rje 'chang gi dkyil 'khor chags// bum pa mthing ga 'o ma dang// sman dang dri dang rin chen dang// snying po 'bru dang bcas pa gcig/ kha rgyan rtsa gcig lo ma yang// lnga sgril gzungs thag gcig btags te// gtsang ma'i ras kyis mgul bcings la// maN+Dal pho brang dbus su bzhag/ mtshan ldan ya rabs thod pa ru// 'bru bshos sha chen gtor ma gcig/ khrag chen me tog mthing gas brgyan// dkyil 'khor de yi g.yas su bzhag/ bud med mtshan ldan thod pa ru// na chung rdol ba'i mngal khrag dang// skyes pa dar ma'i khrag dang ni// ce spyang khrag ni rab yin te// khrag sna rnyed tshad tha ma'o// maN+Dal de yi g.yon du bzhag/ thod pa rin chen bum pa ru// gsum bsil 'bru yi khu ba yi// bdud rtsi sman mchog stsal ba ni// sgrub po dag gi mdun stegs bzhag/ drag po lcags gyi kong bu ru// pho mo dar ma'i zhun blugs la// ro ras dri med sdong bu gzug/ stegs mthor bum pa'i rgyab tu bzhag/ tshogs dang mchod rdzas ldan pa bsgrub// thams cad 'dus pa kun gyi las// chos min snying po rang byung 'di// chos sku'i zhal gzigs longs skur gsal// sprul sku'i lung ston 'byung bar nges// dpa' bo gcig sgrub de ltar bsgrub// ces gsungs so// snying po rdo rje rin po che thams cad gcig pa'i rgyud las/ rang byung gcig bsgrub kyi le'u ste bcu dgu pa'o//// de nas yang dag bshad bya ba// nyon cig rdo rje drag mo </text>
</item>

<item><p>381</p><section>1</section>
<text>khyod// pho bsgrub mo bsgrub sngags kyis dbye// sngags ni pho mo rang rang 'dzab// dpa' bo gcig 'dzab pho ltar bsgrub// mkha' 'gro'i glu lnga mo ltar bsgrub// phyi ltar dkyil 'khor brda' ru brtag/ nang ltar rtsa rlung thig le'i chos// gsang ba 'gyu ba tshig des byed// rang byung lus kyi dkyil 'khor la// pho mo yab yum mtha' dag rdzogs// snying po'i 'gyu ba rang byung la// 'khor 'das ye shes nyon mongs 'byung// nyon cig mkha' 'gro ma mo khyed// nam mkha' stong pa'i klong yangs la// 'byung ba bzhi po 'gro bar byed// kun gyi gzhi ma nam mkha' yin// don gyi snying po 'di la sbyor// spyi gzhi lus kyi khog pa las// yan lag dbang po rnam shes 'gro// kun gyi gzhi ma rtsa dang rlung// snying po 'gag med rang la sbyor// spyi ti snying po'i mkha' klong la// gzhi rlung 'gyu ba 'gag med grogs// gar yang thogs med ma thogs grogs// yang dag la bzla mkha' 'gro yin// 'byung ba ma mo mkha' 'gro yin// sa chu me rlung ma bran 'dra// spyi gzhi mkha' la kun gzhi mo// 'byung ba lnga ni ma mo yin// lus ni ma la yan lag mo// dbang po nying lag ma bran 'dra// ri rab lus dang phyi nang rtsi// srid pa'i rgyal mo ma mo che// ma mo 'bum sde grangs med kyang// dman mo lnga bcu rtsa brgyad 'dus// de yang mkha' 'gro sum cu gnyis// de yang dbang phyug nyi shu brgyad// rje mo bcu bzhi yum chen drug/ mkha' 'gro sde bzhi srid rgyal mo// srid pa'i rgyal mo zhal mthong na// snang srid ma mo thams cad gzigs// phyi ltar ri rab gling bzhi mtshon// nang du rtsa rlung thig le'o// dman mo lnga bcu rtsa brgyad kyang// 'khor lo rtsa mdud rnam lnga la// rtsa 'dab brgyad brgyad steng 'og gnyis// mtha' gnyis med pas lnga bcu brgyad// lus kyi 'khor lo spyi bo mkha'// gyes pa'i rtsa 'dab sum cu gnyis// mkha' 'gro sum cu rtsa gnyis rlung// mkha' 'gro ma yi cha 'dzin no// sgal tshig nyi shu rtsa brgyad ni// pha rtsa thig le zhugs pa dbang// dbang phyug nyi shu rtsa brgyad tshogs 'khor te// ma dang b+h+yo yi tshul du gnas// mgrin pa longs spyod thabs shes bzhag/ bzhi bcu rtsa dang rtsa bran hUM// ye nas snying po kun skyed byed// rje mo bcu bzhi'i tshul du gnas// rnam shes tshogs drug rtsa ba'i tshul// mtshan nyid 'dzin pa hUM las ma// yab las yum ni dgyes byed 'dra// dbyings kyi yum drug tshul du gnas// snying nas rtsa bzhi yig 'bru bzhi// dngas ma 'od kyi gdangs su gnas// thig le hUM dang snying po ma// rlung bzhi 'od dang chas nas 'gro/ snying po rang byung hUM las srid// srid pa'i rgyal mo kun 'dul ma// spyi gzhi snying po hUM gi gzhi// sna tshogs chos rnams srid pa yin// zhes gsungs so// snying po rdo rje rin po </text>
</item>

<item><p>382</p><section>1</section>
<text>che thams cad gcig pa'i rgyud las/ mkha' 'gro ma'i le'u ste nyi shu pa'o//// de nas yang dag bshad bya ba// nyon cig rdo rje drag mo khyod// sde brgyad lha srin snying po'i rtsal// 'byung ba 'byung phran nam mkha'i klong// chos sku snying po kun gzhi la// longs sku rang byung 'gag med gdangs// sprul sku rang snang tshogs gnyis ston// thub drug srid pa'i bon chos sman// mo bzo lha srin drug tu sprul// gdul bya re res mngon rtags bstan// skul 'debs lha srin sde brgyad ni// gling bzhi ri rab rgya mtsho kun// phyi rten rang rang chos mthun rten// brda' ru phyi rabs rjes 'jug la// yang dag snying po yin phyir bstan// gdul bya phyi ltar dgye ba yin// lus dang rnam shes don snying dang// yan lag rtsa rlung nying lag la// nang rten rang rang chos mthun yod// rigs drug thub drug lus la gnas// spyi bo'i rtsa gyes nye dbang lha// sum cu rtsa gnyis brgya byin gtsug/ lha dang thub pa bsam pa ste// lus kyi ri rab steng dang mthun// mgrin pa rtsod pa'i sgo ldan nas// lha min thags bzang bcas pa yin// snying ni ri rab rtsa bzhi gling// nga rgyal dge sdig shAkya'i ming// lte ba srid pa'i rgya mtsho na// sna tshogs byol song seng ge brtan// gsang ba 'dod chags sgrib pa'i yul// yi dwags kha 'bar chos mthun yod// yan lag dbang po rnamashes la// zhe sdang rang sbyor rang sreg yul// 'dod yon chags sdang tsha grang dang// rang la rang gsod glang mgo srid// lha dang klu dang gshin rje klu// gza' dang rgyal po bdud dang btsan// srin po gnod sbyin ma mo rnams// ming du tha snyad don du hUM// spyi gzhi snying po rang byung ngo// mig dang rna ba sna dang lce// lus dang yid dang rnam shes dang// kun gzhi rnam shes tshogs brgyad ni// mtshan 'dzin rang gnas sde brgyad do// brten pa lus ni spyi gzhi la// don snying dang ni rtsa rlung khrag/ sde brgyad dngos por yod pa ste// mkhal ma glu yi mkhar yin te// chu rtsa rgya mtsho chen po gnas// mtsher pa bdud kyi gnas yin te// ltag pa'i bdud rtsa nag por 'brel// mchin pa btsan dang gshin rje'i mkhar// khrag mtsho sdog po rtsa dang 'brel// glo ba gnod sbyin ma mo'i mkhar// las rlung dbugs dang 'brel pa'i rtsa// snying ni gza' dang rgyal po'i mkhar// kun khyab rgyal po 'gyu ba'i rtsa// rgyal po dkar nag gnyis yin te// snying stod dkar mthing gnyis la gnas// snying rtsa gza' yi rlung rtsar 'brel// lha dang khyab 'jug klu dang ma// dbang du bsdu ba shin tu gces// lha ni dbang phyug chen po ste// 'gyu ba dbang phyug dbang du gyis// dran pas dbang du 'dus pa yin// gza' ni tshangs pa khyab 'jug ste// yid dang 'gyu+u bas khyab cing 'jug/ rang byung snying po ngo shes </text>
</item>

<item><p>383</p><section>1</section>
<text>tshangs// tshangs pa'i bu ga 'byongs na 'char// klu rgyal nor bu rin chen ni// 'dod pa'i yon tan thams cad 'byung// snying po nor bu rin chen 'dra// rang byung 'od kyi ngo shes na// 'dod pa'i don 'grub rin po che// rdo rje pad+ma 'byongs na phan// gzhi ma snying po hUM yin pas// srid pa'i rgyal mo ma mo'i gtso// mkha' 'gro bzhi ni rtag tu 'khor// 'khor bzhi dbang du bsdu ba gces// chos nyid gzhi ma snying po mkha'// nam mkha'i klong bzhin 'gyu ba 'gro// nam mkha' shugs 'gro dran pa sogs// 'dzin pa gzung 'dzin ting 'dzin gnad// chags pa rang 'dod nyams myong gnad// dran pa yengs med spyod pa'i gnad// 'gyu ba rang byung lta stangs gnad// gnad bzhi shes pa lta sgom gzer// gzer bzhi thebs pas mkha' 'gro dbang// dbang bzhi thob pas 'phrang bzhi sol// 'phrang bzhi sol bas 'khor bzhi grol// 'khor bzhi grol bas bdud bzhi btul// bdud bzhi thul pas ye shes bzhi// ye shes rang byung chos kyi dbyings// srid pa'i rgyal mo'i zhal dngos gzigs// dbang phyug chen po dbang du 'dus// tshangs pa chen pos lung ston gnang// dga' bo 'jog po'i nor bu thob// rigs drug g.yang sa de ru chod// 'da' ka'i gcan 'phrang de ru bsgral// 'jigs pa'i bdud bzhi de ru choms// sde brgyad cho 'phrul de ru zad// srid pa'i bon la gyer sa med// dam pa'i chos la bshad sa med// 'tsho byed sman la bcos sa med// mthong byed mo la blta sa med// so nam bzo la bya sa med// sde brgyad 'dre yi gnod sa med// shes pa brgyad po rtogs pa 'chang// bdag rig gzhan rig thams cad rig/ 'byung ba snying po chos las grol// zhes gsungs so// snying po rdo rje rin po che thams cad gcig pa'i rgyud las/ sde brgyad rang grol gyi le'u ste nyer gcig pa'o//// de nas yang dag bshad bya ba// nyon cig rdo rje drag mo khyod// nga yi gdams pa'i chos rgyud 'di// 'byung ba'i rgyal po nam mkha' 'dra// rgya chad phyogs su lhung ba med// rgya mtsho chen po'i dpe dang 'dra// zab pas gting mtha' chod pa med// za 'og ber khyim rgya mtsho 'dra// gcig la ma 'dres kun ka gsal// sgyu ma mkhan gyi rtsed mo 'dra// med par sna tshogs ston par byed// nor bu rin chen 'chang ba 'dra// thams cad mi 'byung gang yang med// rin chen gser gyi gzugs dang 'dra// gzhi la 'gyur med sna tshogs gzugs// rin chen gser gling phyin pa 'dra// bor du rung ba gang yang med// 'phrul gyi me long g.ya' dag 'dra// yod dang med pa snga phyir gsal// ga pur tsan+dan dug nyid 'dra// mkhas na sman de ma rig dug/ brda' rtags sgra dang don bzhi yis// chos nyid shig thog mdzu gu 'dra// gcig par bstan pa'i </text>
</item>

<item><p>384</p><section>1</section>
<text>gdams ngag ni// zangs kyi sbugs su chung cug 'dra// gshor gyi nang du rlung btsud 'dra// thigs pa bzhin du gcig steng gcig/ bya brgya thal mo gcig gis 'phur// rol brgya bshal ba gcig gis bsub// brgyad khri bzhi stong chos nyid gcig/ gcig tu bstan gyis legs par rtogs// gcig par bstan pa'i gsang rgyud 'di// chos can thams cad chos nyid gcig/ gcig po 'khor 'das snying po gcig/ snying po khyab chen rgyud du zung// dpa' bo gcig pa rdo rje hUM// gcig pu 'gyur med thams cad 'joms// rdo rje gcig pa'i rgyud du zung// gcig ni sna tshogs kun gyi gzhi// snying po thams cad 'byung ba rin po che// rin chen rang byung rgyud du zung// 'jug sgo theg pa bsam 'das kyang// snying po chos min chos nyid gcig/ thams cad hUM la 'dus pas na// 'thor ba sdud pa'i rgyud du zung// sangs rgyas thams cad 'dus pa gcig/ dgongs pa gcig pa'i rgyud du zung// de yi dgongs pa de la bstan// dgongs pa brgyud pa'i rgyud du zung// de yi lung blangs de dang ldan// lung blangs zab mo'i rgyud du zung// tshegs chung bar ni don gcig bstan// man ngag zab mo'i rgyud du zung// de la de bstan de yang thob// thob pa gcig pa'i rgyud du zung// gnas kyi dang po'i 'og min du// mkha' 'gro drag mo khyod kyi zhus// ma rgyud ma mo'i rgyud du zung// thams cad snying po'i ma las gcig/ thams cad gcig pa'i rgyud du zung// zhes gsungs so// snying po rdo rje rin po che thams cad gcig pa'i rgyud las/ dpe dang rgyud kyi mtshan don du bkrol ba'i le'u ste nyer gnyis pa'o//// de nas yang dag bshad bya ba// nyon cig mkha' 'gro'i ma tshogs khyed// byin gyis brlabs kyi rgyud 'di zung// phyi rabs rnal 'byor las can la// snying po don gyi tshig rgyud 'di// pha rol phyin drug snying por bstan// snying po'i don shes shes rab mchog/ shes rab pha rol phyin par smros// de yi don la g.yengs pa med// bsam gtan pha rol phyin par smros// rnal 'byor snying po'i tshul dang ldan// tshul khrims pha rol phyin par smos// de rtogs bde sdug gang yang bzod// bzod pa'i pha rol phyin par smros// snying po zab mo de sbyin pa// sbyin pa'i pha rol phyin par smros// don la gzhan don de longs brtson// brtson 'grus pha rol phyin par smros// pha rol phyin pa'i don bsdus pa// yi ge gcig pa'i mdo gsum bstan// de ltar 'di ni gcig pa'i skor// thams cad gcig pa'i don rgyud 'di// rdo rje drag mo khyod la gtad// khyod kyis mkha' yi rigs la gtod// rgyal po'i sras mo la rung gi// de la gtad pas nga yi tshang dang 'phrad// rdo rje 'chang ba tha ma des// las 'phro gcig pa'i mkha' 'gro gcig/ bod yul </text>
</item>

<item><p>385</p><section>1</section>
<text>mun pa'i rgyal khams su// gtod du 'gro bar the tshom med// de nas rim par brgyud byas nas// lnga brgya dus kyi nye ba na// thos chung shes rab can dag ni// thos pa rdzogs par spyod par nges// gzhan dag sgro skur sgrib pa sogs// 'di shes dus kyi gsang la spyad par bya// zhes gsungs so// ston pa nyid mya ngan las 'das so// rdo rje drag mo dang/ rin chen drag mo dang/ pad+ma drag mo dang/ las kyi drag mo dang/ b+hud+d+ha drag mo la sogs pa/ mkha' 'gro ma rnams rjes su yi rang nas mngon par bsdus te/ mngon par bstod pa/ ston pa'i ston pa rdo rje 'chang// snying po chos min chos kyi sku// byin rlabs 'gag med sku gnyis 'byung// rdo rje 'chang la phyag 'tshal bstod// ces bstod de/ mkha' 'gro ma'i rang skad la phyag mtshan lnga yis brgyan/ don dril te dril bu'i sgra yi mchod pa phul lo// kun tu mi spel bar mkha' 'gro ma'i rang glus mna' bskyal lo// rdo rje drag mo zhu sdud kyi bdag mo'i mna' med do yod do yin nam// snying po rdo rje rin po che thams cad gcig pa'i rgyud las/ yongs su rdzogs pa'i le'u ste nyer gsum pa'o//// rdzogs so//// i ti// rdo rje drag mos sras mo go ma de byi la gnang ngo// des pad+ma la'o// des rje 'bangs grogs gsum la'o//// </text>
</item>

</etext>