
<etext>

<item><p>1</p><section>1</section>
<text>bai ro'i rgyud 'bum bzhugs so// 
bcom ldan 'das dpal rdo rje sems dpa' la phyag 'tshal lo// chos nyid kyi skabs 'chad de// rang bzhin gyis gnas pa'i don ston te/ rdo rje sems dpa' nam 
mkha' che/ zhes pa ni/ nam mkha'i rang bzhin ni/ dpe yungs 'bru mar gyis khyab pa dang 'dra bar/ kun tu khyab par gnas te/ rdo rje ni 'dus ma byas pa'i don/ sems dpa' ni 
snying po byang chub la dgongs pa nges par 'grel te/ che ba rnam pa lnga dang ldan nas bzhugs so// lnga gang zhe na/ mngon pa'i sangs rgyas pa'i che ba dang/ bdag nyid chen po sangs rgyas 
pa'i che ba dang/ chos kyi dbyings su sangs rgyas pa'i che ba dang/ de yin pa'i sangs rgyas pa'i che ba dang/ thams cad nas thams cad du sangs rgyas pa med pa'i che ba'o// kun bzang yangs pa chos </text>
</item>

<item><p>2</p><section>1</section>
<text>kyi dbyings// ma 'dres pa dang/ yongs su rdzogs pa ni/ chos kyi dbyings te kun tu bzang po'o// de yang bya ba thams cad dang bral ba'i phyir// mi gnas pa'i dbyings 
la rnam par gnas so// rnam dag lam chen kun sgrol phyir// zhes pa ni/ rtsol ba thams cad dang bral ba'i lam ste/ rnam par dag pas sgrol ba'i phyir ro// mi skye mi 'gag cing mi 
dgongs// zhes pa ni/ ji bzhin pa mi gnas pa'i mnyam pa nyid la/ dmigs pa'i yul med pas skye ba med de// de bzhin du bzung ba dang// 'dzin pa'i mtha' spangs pas// yul 
gang la mi gnas pa'i phyir// cir yang mi dgongs pa yin no// byams pas don nyid rnam sbyangs phyir// zhes pa ni/ bdag dang sems can du ma mthong ba ni/ byams pa chen po'i don 
to// phyi nang gi yul thams cad la mi dmigs pas/ rnam par sbyangs pa ste/ mngon du bya ba'i chos thams cad dang bral bas// chos thams cad la mi gnas pa ni snying rje chen po'o// gang ltar yang bdag dang 
gzhan gyi don du mi dmigs pas// snying rje chen po cir mi mdzad// ces bya'o// che bas che ba'i zab mo yis// zhes pa ni/ che ba ni chos nyid do// sems can thams cad ni zab mo byang chub kyi rang bzhin pas// 
de yang 'khor ba dang mya ngan las 'das pa'i// mnyam pa nyid kyi snying po yin pa dang/ yon tan rgya mtsho la legs pa dang/ sa'i rim pa la sogs par sgro mi 'dogs pas na// yon tan cir yang bsngags pa 
med// ces 'byung ba yin no// don rnams ji bzhin mi bskyod de// zhes pa ni/ chos thams cad nam mkha' dang 'dra ba la// bya ba dang tha snyad med de// ji bzhin pa la mi gnas pa'i phyir// bya ba'i yul thams 
cad dang bral ba'o// bya ba med pas/ grol bas dgrol/ zhes pa ni/ zhing chen po la bya ba med de// 'gro ba thams cad zhi ba'i rang bzhin bas na// rang las 'byung ba'i mthu des grol la// thob pa med pa'i 
dbyings mngon du gyur pas na dgrol ba yin no// rang 'byung ye shes brtsal med pas// zhes pa ni/ gzhan gyi mthu la mi brten cing rang 'byung bas brtsal ba med pa'o// grol bas grol ba'i lam yang ston// </text>
</item>

<item><p>3</p><section>1</section>
<text>zhes pa ni/ de ltar rig pa'i rgyal po rang dbang du gyur pas na grol ba ste// mngon sum pa'i chos nyid des dgrol ba nyid du snang ba'i phyir ro// chos nyid kyi skabs so// da ni rang bzhin gyis 
gnas pa'i skabs 'chad de// ji ltar sems can thams cad la sangs rgyas pa rang bzhin gyis gnas pa'i don ston to// 'byung ba chen po bcom ldan 'das/ zhes pa ni/ 'byung ba chen po lnga ste/ ci lta zhe na/ sa 
rdo rje/ chu rdo rje/ me rdo rje/ rlung rdo rje/ nam mkha' rdo rje ste/ de la nam mkha' rdo rje ni snang ba ston pa'i sangs rgyas so// sa rdo rje ni chos nyid ye nas gnas pa'i gzugs 'dzin pa'i sangs rgyas so// me rdo rje ni 
chos nyid rin po che sangs rgyas pa'i rang bzhin no// chu rdo rje ni mtha' yas pa'i sems can rnams la/ snying rje chen pos brlan par mdzad pa'i sangs rgyas so// rlung rdo rje ni/ gti mug chen pos khebs pa 
rnams// shes rab chen pos bskyod de// 'dod pa chen po las sgrol ba'i sangs rgyas so// de ltar 'byung ba lnga po 'di ni// sangs rgyas kyi sku dang/ gsung dang/ thugs so/ 'gro ba phal gyi ni/ lus dang ngag dang 
yid gsum ste/ chub par gnas pas/ 'byung ba chen po bcom ldan 'das// 'gro ba kun la rang bzhin gnas// zhes gsungs pa yin no// de la phyin ci log du bslad pas khrid kyang gzhan las mi 'byung gi 
rang gi rig pa las byang chub 'byung bas na/ phyin ci log du rnam bslad kyang// grol ba rang 'byung gzhan las min// zhes 'byung ba yin no// da ni rang bzhin gyis che ba la gnas pa'i skabs 'chad de// de yang 
yongs su rdzogs pa dang// gzhan gyi dbang las mi 'byung gi/ rang bzhin gyis che ba la gnas pa'i don ston to// che ba'i ye shes rnyed par dka' bas/ zhes pa ni/ sangs rgyas kyi chos nyid ni shin tu zab cing phra/ 
rtogs par dka' ste/ mi rnyed pa'i rnyed pa la sgyu mar gnas te/ mngon du rnyed par ni shin tu dka' ba'i phyir ro// shes rab thabs la brten pas 'grub/ ces 'byung ba yin te/ mi dmigs pa'i klung las/ chos 
nyid rang bzhin du 'char ba ni shes rab/ de la kun tu bzang po longs spyod rdzogs par sbyor bas thabs yin te/ mnyam pa nyid du bdag med pa'i bde ba la/ dus gsum du gnas pas grub pa yin// de ltar sgyu 
ma'i spyod pas/ de la ming tsam du gnas shing sbyor gyis kyang/ rang bzhin gyi ye shes bde ba chen po rang gi rig pa las 'byung ba'i phyir/ ming tsam gzhan la brten 'dra yang// mngon sum bde ba rang las 
'byung// zhes gsungs pa yin no// da ni rtsol ba dang bral ba'i skabs 'chad de// rtsol ba sgrib pa nyid du 'gyur ba'i don ston to// cho 'phrul chen po dka' ba min/ zhes pa ni/ ji bzhin pa la mi g.yo bar </text>
</item>

<item><p>4</p><section>1</section>
<text>gnas pa ni cho 'phrul 'phel lo// yon tan kun dang stobs kyi rnams/ yon tan ni sangs rgyas kyi che ba dang/ stobs dang ma 'dres pa dang/ gzungs dang rnam par thar pa dang/ sgyu ma ming du 
grags pa rnams la dmigs pa ste sgrib pa'o// mi dmigs pa'i shes rab la brten nas/ rang gi shes rab kyi mar me byung bas/ de bzhin nyid du rtogs pa'i mthus sgyu ma'i 'jig rten sbyong ba dang/ sgyu mar ston 
pa dang/ bde ba dang sdug bsngal du snang ba rnams/ ji lta bar ston pa'i thabs des 'chad par mdzad pas na// ji bzhin rtogs pa phra ba yis// de ma thag du rang las 'byung// zhes gsungs pa yin te/ phra ba ni 
dmigs pa'i yul ma yin te// nam mkha'i rang bzhin no// snang ba med pa'i chos nyid ni// ma brtsam bzhag pas bsgoms pa yin/ zhes pa ni/ chos nyid gdod ma nas ma gsungs pas rgyu'i rang bzhin dang// 
rkyen gyi rang bzhin med pa'i phyir snang ba med pa yin// bya ba med pa'i chos rnams la byed par rtsol ba ni// sdug bsngal chen po'i rgyal mtsho mtha' med pa la 'bogs pa ste/ de ni rgal bar shin tu dka'o// de 
bas na chos ji bzhin pa la gnas nas/ mnyam pa nyid kyi rgyal sa bzhugs shing/ kun tu bzang po'i rol pa la mi nyams par gnas pa ni// sgom pa chen po'o// de dang der ni rnam rtsal na// de las de bzhin de 
mi 'byung// zhes pa ni/ de ni de bzhin nyid do// de dang brtsad pa ni nam mkha' la khang bu 'bubs pa dang 'dra ste// phyi ci log du gyur pas// de las de bzhin de mi 'byung// zhes gsungs pa yin no// da ni 
brjod pa dang bral ba'i skabs 'chad de/ byang chub sems kyi rang bzhin mi brjod pas tha snyad dang bral ba'i don ston to// mchog du gsang ba'i chos nyid ni/ zhes pa ni/ ci yang mi dmigs pas rang bzhin 
med// mtshan ma thams cad dang bral bas bza' ba'i yul med de// brjod du med pa'i phyir phal gyis mi rtogs pas// gsang ba yin no// de bas tshig 'bru thams cad dang bral te/ chos nyid du gnas shing 
nam mkha'i rgya dang 'dra bar gyur pas na/ bdag dang gzhan mi 'grub ste/ brnyed pa med cing thob par 'gyur ba'i mthu mi 'byung bas/ rna dbang gzhan las thob mi 'gyur/ de bzhin lce'i dbang pos kyang/ de la 
brjod du rdul tsam med/ ces 'byung ba yin no/ da ni 'gro ba las kyis mi 'khol ba'i skabs 'chad de// byang chub sems kyi rang bzhin la/ gzhan gyis mi 'khol ba'i don ston to// 'gro ba'i sdug bsngal byang 
chub sems/ kun tu chub pas rnam par rol/ zhes pa ni/ 'gro ba thams cad kyi rgyu ni byang chub sems kyi rang bzhin no// bslad pas na sdug bsngal yin no// de la yang bde bas kun tu chub pa dang/ sdug </text>
</item>

<item><p>5</p><section>1</section>
<text>bsngal gyis g.yen bcos te/ 'khor ba rtsed mo dang 'dra bar gnas te/ chos thams rang bzhin kun tu chud par rol/ de yang bdag med pa dang mnyam pa nyid la mi bskyod par gnas pa'i bde ba 
len pas na/ de la bskyod pa med bzhin du// nam mkha'i mtha' ltar mnyam par gnas// zhes 'byung ba yin no// khyad par cir yang mtshungs pa la// las so zhes ni rnam par brtags// zhes pa ni/ las zhes 
bya ba ni phyin ci log du mthong ba'i ming bla dgas te de yang yod pa ma yin no// sems can byang chub kyi zhing la kun tu bzang po'i bde bas mtshungs par gnas te// las kyis mi 'khol lo// de yang ci'i phyir zhe 
na/ ma bltas pa'i phyir ro// gal te las kyi mthu brtan zhing rdo rje dang 'dra ba yin na ni/ las ni snga la sems can ni 'phyi bas/ 'gro ba las kyis 'khol zhes bya ba'i dbang du 'gyur te/ grol thar ba med par 
gyur ro// de la sems can ni snga la las ni 'phyi ba'i phyir/ las nyid byang chub kyi rang bzhin yin te/ nyon mongs pa'i dbang du mi 'gyur ba'i phyir/ ci ste de'i dbang gyur na/ rang byung ye shes yod ma yin/ 
zhes gsungs pa yin no// rgyu nyid rdo rje rkyen dang 'dra/ zhes pa ni/ rgyu ni mi gnas pa'i byang chub kyi sems so// de las mi skye ba'i chos kun tu bzang po'i rnam par rol pa 'byung bas na rkyen yin te/ chos thams 
cad kyi rang bzhin ni mi skye ba chen po'i mthu dang ldan pa'i phyir/ ma bsgrubs pas grub pa'i byang chub chen po'i snying po las mi g.yo bas na/ ma skyes pas na 'jigs pa med// gdod nas snying po byang chub la// 
zhes bstan te/ de yang don dam pa'i brtsal ba dang/ 'dus byas kyi re ba thams cad dang bral ba'i phyir/ chos nyid kyi gnas chen por 'gyur te/ mnyam pa nyid la gnas bas na/ rtsal ba'i bsam pas dbyings 
mi bskyod/ ces 'byung ba yin no// da ni brtsal sems dang bral ba'i skabs 'chad de/ re ba 'jog pa dang smon lam la gnas pa dang/ skye ba khyad par du gyur pa'i don ston to// yon tan chen po'i bsam gtan 
ni/ zhes pa ni/ 'jig rten 'di'i nyon mongs pas zin pa la/ sems kyi rang dbang bde ba skad cig mas// bsod nams dang ye shes kyi tshogs bsags pas// bsam gtan chen po'i gnas bzung nas spyod pa 
rnams so// bsam gtan nyid pas bsam du med/ ces pa ni/ bde ba'i bgrod pa'i bsam gtan de/ gang de la 'gog pa'i yul de bsam du med par blta/ ma bsams ma sbyangs chos bzhin du/ zhes pa ni/ ma 
bsams pa'i cha dang/ ma sbyangs pa'i cha gnyis ka rnam par rtog pa'i mthus 'khrul pa'i shes pa skye ste/ skyon yin pa'i phyir/ rnam rtog nyid las ye shes skye/ zhes 'byung ste/ bgrod cing sbyong ba la mi bltos par/ </text>
</item>

<item><p>6</p><section>1</section>
<text>rig pas ji bzhin pa'i ye shes rang las 'byung bar 'gyur ro// phra ba'i sgo mor ming brtags nas/ zhes pa ni/ yul med pa la yod par rtog pa ni phra ba'i sgo mo'o// sems kyi dben pas lam 
tshol zhing// zhes pa ni/ 'khrul pa'i phra bas sems bslad de/ dben zhing dgon pa la chags shing lam du mthong bas// dgon pa'i rgyud du dben 'dzin te/ brtags na rnam par rtog rgyu sgom/ zhes 'byung ba yin 
te/ rgyu dang 'bras bur ming 'dogs shing// dge sdig gnyis ka rnam par sel// zhes pa ni/ rnam par ma byang ba'i chos thams cad rgyur blta/ de las nyon mongs pa 'byung ba ni 'bras bur ming btags pa'i phyir 
ro// dge ba dang sdig pa'i rgyu gcig pa'i las rnam par phye ste/ nam mkha' la bgo bsha' byed pa dang 'dra bar 'gyur ro// 'jig rten 'di las 'byung ngo zhes// blang dor brod pa mchod du skyed// zhes 'byung ba 
yin no// chags dang ma chags tshig gi lam// dbu ma yin te brag cha 'dra// zhes pa ni/ gong ma'i skyon dang bral ba'i don ston to// chags ni rang dbang med pa'i mthu'o// ma chags pa ni de nyid 'jil ba'i 
thabs kyi snying po yin no// de ltar thabs dang shes rab zung du 'brel ba'i phyir/ tshig gi lam ltar snang ngo// chags pa'i mi gnas pa dang mi chags pa'i mi gnas pas/ chos kyi dbyings su ro cig pa'i phyir/ 
khyad par du gnang gis kyang/ gang ltar yang ma grub pa'i phyir brag cha dang 'dra'o// bde dang sdug bsngal rgyu mthun zhes// 'gro ba'i mgon po sems dpas gsungs// zhes 'byung ba yin te/ byang chub chen por 
rtsol ba na sdug bsngal lo// zhi ba mnyam pa chen po ni bde ba ste// mi dmigs pa'i thun mong ba'i phyir// rnam par mi 'gyur ba'i dbyings la gdon mi za bar gnas pa yin pas/ gzhan las ma byung gi/ 'gro 
ba'i mgon po sems dpas gsungs/ zhes 'byung ba yin no// da ni ye shes rang las 'byung ba'i skabs 'chad de// byang chub sems kyi rang bzhin bdag nyid chen po'i don ston to// 'dod chags zhe sdang gti 
mug kyang// byang chub chen po'i lam las 'byung/ zhes pa ni/ 'dod chags su grags pa thams cad kyang/ sku'i rgyan bde ba chen po kun tu bzang po'i rol pa las/ mtha' yas gdon mi za ba'i ting nge 'dzin 
pad ma rigs kyi gtso bo sems can gyi zhing yongs su sbyong ba'i rang bzhin no// de bzhin du zhe sdang dang gti mug kyang/ snying rje chen pos rgyun du 'dul ba dang/ sgrol ba'i thabs su gnas pas che ba'i sku ste// 
byang chub kyi yan lag bde ba chen po mi dmigs pa'i rang bzhin/ de las byung bas lam yin pa'i phyir ro// kun spyod yon tan rnam lnga yang/ chos nyid dbyings kyi rgyun zhes gsungs/ zhes pa ni/ zhi ba chos kyi </text>
</item>

<item><p>7</p><section>1</section>
<text>sku ste mnyam pa nyid du gnas pa'o// rnam par mi rtog pa ni thabs kyi rol pa'i byang chub kyi sems te/ kun bza' ba dang/ kun spyad pa'i rkyen du 'gyur ba'i chos 'dod pa'i yon tan lnga yang mi 
'gog la/ rang bzhin gyi dmigs su med pa'i snying rje chen po las byung ba'i bdud rtsi/ byang chub kyi sems yongs su 'bar bar byed pa dang/ 'khor gsum sku gsum du rdzogs par 'gyur ba'i phyir// chos nyid 
dbyings kyi rgyan zhes gsungs/ zhes 'byung ba yin no// nam mkha' rtog pa skye med cing// rtog pa de nyid nam mkha' 'dra// zhes pa ni/ nam mkha' mi skye ba'i rang bzhin skye bar rtog pa ni/ mtshan nyid mi 'gyur 
bas skye ba med de/ rtogs pa snga ma dang/ rjes bzhin du 'byung ba'i rtog pa la yang yul med pas nam mkha' dang 'dra'o// mi chags pa nam mkha'i bsngo ba la/ zhes pa ni/ mi chags pa ni byang chub kyi sems don 
chen po la gnas pa'o// thams cad kyi rgyu gcig pa'i phyir bsngo ba med de// rang rig pa'i rgyal po nang nyid du 'char ba ni// rang byung gi don chen po ste/ rang don chen po nam mkha' 'byung/ zhes gsungs pa yin 
no// da ni mngon bar byang chub pa las bzhengs te/ rdo rje dbyings kyi snying po nas sems can 'dul bar dgongs nas/ shin tu bde ba chen po thams cad mnyam pa nyid du spyod pa chos nyid// rang gi yul la 
'dus ma byas kyi rang bzhin zla gsang thig le'i dkyil nas/ gzungs kyi rang bzhin don mi gtong ba dang/ don du mdzad pa dang/ don ltar ston pa dang/ don kyi rjes su 'jug pa'i thabs kyi rang bzhin/ yi ge
a li ka li zhes bstan te/ gzungs kyi rol pa'i skabs 'di gsungs so// rtog med mnyam nyid chos kyi sku// gzung bas mi zin chu zla 'dra// zhes pa ni/ rnam par mi rtog pa ni mnyam pa nyid de/ de la bya ba dang
btsal ba'i yul med pas chis nyid de/ ji bzhin pa'i sku ni mtha' med par khyab pas chos kyi sku'o// de la dus gsum gyi de bzhin gshegs pa mi tsam du gnas la/ 'dul ba'i dbang gis rju 'phrul chen po dang
mthu bsam gyis mi khyab pa yang med pa ma yin te/ gzugs thams cad dang bral bas gzung bas mi zin/ sgyu mas dbang bsgyur zhing don mdzad pa yang med pa ma yin pa'i phyir/ chu zla dang 'dra ste/ de ltar thabs
kyi rol pas kun tu bzang po'i rgyal la dgongs par mdzad pa'i phyir/ gzungs kyi rang bzhin/ kun tu bzang po'i rol pa'i gzungs/ a li ka li zab du bstan/ zhes 'byung ba yin no// da ni chos thams cad kyi
rang bzhin mi dmigs pa'i dpe bstan pa/ yi ge a zhes pa bstan par bya ste/ byed pa thams cad dang bral bas bya ba'i don mi 'grub pa la/ thabs dang shes rab tz bstan te/ re shig yi ge ma skyes pa bstan</text>
</item>

<item><p>8</p><section>1</section>
<text>de nas gzungs kyi rang bzhin bstan par bya'o// de la a ni a A nud pa/ ba pa na swa b+ha ba ste/ chos thams cad ma skyes pa'i rang bzhin la ni chos kyi dbyings mi 'gyur ba'i rang bzhin/ gu gu 
ni snying rje chen po ste mi stong ba'o// ka ni thams cad byed pa'i don la mnga' brnyes pa'o// la ni zab mo'i gsang ba ste don thams cad byed pa'o// de la a ni snying rje chen po ste shes rab po// li mi thabs kyi rang 
bzhin te gzungs so// ka ni gnas nas gnas su bskyod pa'i rang bzhin gyi mthu'o// li ni thams cad du thun mong ba'i don no// de la don mdzad pa'i ma thabs ston te// de ni a dang mdzes pa'i ta/ ba dang 
yan lag spros pa bzhin/ zhes pa ni/ a ni bdag nyid chen po'i rang bzhin bde ba chen po la rol pa'o// mdzes pa'i ta zhes pa ni/ shes rab kyi rang bzhin zla ba'i dkyil 'khor la gnas pa ste/ thabs kyi rgyal 
po shes rab kyi rang bzhin la gnas pa'i don to// pa zhes ba ni grol thar ba'i don te/ pad+ma'i rang bzhin/ de la 'gro ba thams cad skye ba dang gnas pa/ bde ba dang sdug bsngal gyi yan lag du gyur pa'i chos 
rnams la kun tu spros shing gnas te/ de lta bas na gzhan gyi 'dod chags kyang bdag gi la/ bdag gi 'dod chags kyang gzhan gyi'o zhes 'byung la// kun tu bzang po'i rang bzhin ni thams cad bde bar gnas 
so zhes 'byung te// mi dmigs pa'i zab mo la/ bslad pa'i rnams dgrol ba'i phyir// spyod yul thun mong yang rang gi rkyen gyis gsang bar gyur pas/ 'jig rten yongs kyi spyod yul la/ sangs rgyas gsung gi 
zab mo 'byung// zhes gsungs pa yin no// e ma'o sangs rgyas spyod yul 'di btsal bas rnyed pa'i gnas med de// zhes pa ni/ chos kyi rang bzhin dngos po ci yang med cing shin tu phra ba'i phyir// btsal kyang 
rnyed par mi 'gyur te/ ci phyir zhe na sangs rgyas kyi spyod yul mtha' klas shing rnyed par dka' ba'i phyir ro// drug gi chos bzhin yul med pas// mdongs pas nam mkha' brnyab pa bzhin zhes pa ni/ chos drug ni/ 
gzugs/ sgra/ dri/ reg chos so/ 'di na thams cad sgyu mar ston pa'i gzhi ste/ sangs rgyas thams cad kyi che ba nyid do// gang gis chos 'di drug phyin ci log du mthong ba ni/ mdongs pa ste/ bdud rtsi spangs nas 
dug phyir 'breng ba ni// mdongs pas nam mkha' brnyab ba bzhin/ zhes gsungs pa yin no// gong nas gong du tshangs pa'i la/ bral chos dang mthun ba min/ zhes pa ni/ 'jig rten las 'byung ba'i bsam pa/ 
bsod nams dang ye shes kyi tshogs bsags te/ rim pas bgrod pa/ byang chub kyis dang/ tshangs pa dang brgya byin gyi gnas dang/ 'khor lo bsgyur ba'i rgyal po la sogs te/ gang ci tsam du bgrod pa'i yul </text>
</item>

<item><p>9</p><section>1</section>
<text>can ni nyon mongs pa ste 'ching ba'o// bya ba thams cad dang bral ba nam mkha' dang 'dra ba yongs su zhi ba/ kun tu mnyam zhing mtha' yas pa'i bde ba/ rang bzhin gyis yongs su rdzogs pa chen 
po// ma bsams/ ma spyad/ ma bsgoms te/ rang bzhin gyis gzhan la rag lus pa med de/ dper na yid bzhin gyi nor bu rin po che rgyal po ltar// chos dang chos ma yin ba'i gter thams cad 'byin nus pa'i 
phyir/ mnyam par bzhag pa ste/ ci ste lam la bgrod 'gyur na/ nam mkha'i mtha' bzhin thob pa med/ ces 'byung ba yin no// da ni yongs su rdzogs pa'i skabs 'chad de/ byed pa med pa'i don ston to// de ltar 
de bzhin de'i phyir/ de la de bstan de dang thob/ ces pa ni/ de bzhin nyid ni 'gro ba thams cad la mnyam ba'i dbyings cig du gnas pa'o// de ltar gnas pa de yang ci'i phyir mngon sum du mi 'gyur zhe na/ de 
bzhin nyid ni rtog pa'i chos thams cad dang bral ba yin te/ rang las 'byung ba'i chos nyid dang/ de bzhin nyid du nang du bstan pas thob par 'gyur ro// de ni snying po de bas na/ de las de 'byung ngo mtshar che/ 
zhes pa ni/ de bzhin nyid ni byang chub kyi sems te/ byang chub kyi sems de ni chos thams cad kyi snying po yin pa'i phyir ro// snying po de las mngon sum pa'i bde ba kun tu bzang po 'byung bar 'gyur la// de dang 
dus thams cad du mi 'bral ba'i yon tan dang ldan pa'i phyir/ de las de byung ngo mtshar che/ zhes 'byung ba yin no// sngon gyi de dang da ltar de// de bzhin de'i gnas su che/ zhes pa ni/ 'das pa dang ma 'ongs pa 
dang da ltar 'byung ba'i de bzhin nyid ni/ gnas gyur pa'am 'pho ba med pa'i che ba nyid de/ sngon zhes pa'i tshig ni phyi ma'i mtha' med pa'i don ston te/ de bzhin ni sems can thams cad sangs rgyas kyi zhing du 
'gyur ba'i dbyings cig pa'i phyir/ de'i gnas su che'o// de ltar de'i lam 'dra bar/ zhes pa ni/ de la bgrod pa thams cad dang bral ba'i lam ni rnam par grol ba chen po'o// rnam par grol ba ni ma yin te cig 
pa'i phyir// 'gro ba thams cad chos mnyam pa nyid kyi dbyings la bgrod pa'i lam 'dra ba'i phyir// de ni de'i rang bzhin no// zhes 'byung ba yin no// de dang 'dra ba yongs kyi lam/ zla ba las byung rten dang 
bcas// zhes pa ni/ chos thams cad kyi rang bzhin de bzhin nyid ni/ mnyam pa'i klung las 'dra ba'i phyir yongs kyi lam mo// skye ba med pa'i skye ba la/ sems can chen po man chad thun mong du gnas te/ chu zla'i 
gzugs brnyan dang 'dra bar rten cing/ chos kyi dbyings su ro cig pa'i mnyam pa nyid yin te/ kun gyi mnyam nyid yin pa la/ phyogs su bltas pas 'grub pa med/ ces 'byung ba yin no// da ni bde ba la </text>
</item>

<item><p>10</p><section>1</section>
<text>chags pa dang bral ba'i skabs 'chad de// chags na skyon du 'gyur ba'i don ston to// de lta'i bde dang phyi ma'i mngon sum pa dang rgyab las byung// zhes pa ni/ chos thams cad kyi bde ba'i rgyu ni// 
nam mkha' dang 'dra bas bde ba snga ma dang phyi ma zhes bya ba med do// de las sangs rgyas su bya ba'i yan lag ye shes chen po mdun nas 'byung ba dang/ rgyab nas rnyed pa'i ye shes dang/ sangs rgyas kyi che ba'i 
yon tan grangs med pa rnams len pas thob par bya ba dang/ thob zin pa rnams thams cad kyang/ mtshan ma med pa'i dbang gis lta ba'i mthus 'grub mod kyis/ de yang rnam pa'i skyon yin pas/ de la brten 
par mi bya'o// zhes 'byung ba yin no// da ni gdod ma nas che ba nyid kyi snying po la/ rang bzhin gyis gnas pa'i skabs 'chad de/ bya ba med pa'i don ston to// dus gsum cig ste khyad par med// sngon med phyis 
med gdod nas byung/ zhes pa ni/ chos thams cad 'du ba dang 'bral ba med pa'i phyir/ dus gsum cig ste khyad par med do// chos kyi dbyings ni cig char 'char te/ mtha'i mun pa med pa'i phyir/ sngon yang 
med phyis yang med gdod ma nas byung ba nyid do// chos sku khyab pas cig pa'i phyir/ zhes pa ni/ mi gnas pa'i dbyings la mnyam pa nyid kyi phyir/ chos kyi sku ni nam mkha' ste/ nam mkha' ni kun tu khyab pa la/ 
nam mkha' la gnyis su med de/ cig pa'i phyir ro// de lta bas na che ba'i rgyan dpal phun sum tshogs pa mnyam par gnas pa// thams cad la khyab ste gnyis su med pa'i phyir/ che bas chen po rang bzhin gnas/ 
zhes 'byung ba yin no// da ni kun tu smon lam chen po dang/ bral ba'i skabs 'chad de// ci la yang mi gnas pa'i don ston to// srid pa gsum na sbyor ba yang// ming tsam sgyu mar snang ba ste// zhes pa ni/ srid pa 
gsum mi dmigs pas sgyu ma dang sprul pa lta bur sbyor ba'o// de la mi gnas pa'i thabs kyis gnas pa ni// ming tsam sgyu ma nyid du snang ngo// 'khor lo bsgyur ba'i gnas chen yang// zhes pa ni/ 'khor lo bsgyur 
ba ni gling bzhi'i rgyal por grags te/ 'khor lo ni mi gnas pa// bsgyur ba ni rnam par sbyong ba'i mtshan ma ste/ de yang mngon par byang chub pa'i gnas thob pa med pa'i dbyings su 'gyur ba'i rgyu des 'dul te/ 
de bas na/ sgyu mas sbyong ba'i gnas chen yin// zhes 'byung ba yin no// rnam smin dus las bltos pa'i rnams// dus de 'byung bar mi 'gyur te/ zhes pa ni/ chos nyid ni ye nas gnas pa cig par rdzogs pa yin 
pas dus med do// dus med pa la 'byung bar 'dod pa rnams ni shin tu 'khrul pa ste// dper na 'o ma 'dod pa rwa la bzhos pa bzhin no// ma bral smon pa spyod pas na/ zhes pa ni/ ma bral ba ni chags pa mi </text>
</item>

<item><p>11</p><section>1</section>
<text>gtong ba ste// rmi lam gi nor dang 'dra ste spyad pa la sman par mi 'gyur ro// de ltar chos thams cad stong pa nyid kyi rang bzhin snang bar mi 'gyur ba dang/ mngon du gyur pa'i mthu med par// de la 
gzas shing 'khrul pa'i blos btsal bar gyur pa ni ji ltar bcom ldan 'das kyis stong pa'i rang bzhin/ ci yang med pas/ stong pa'i mtshan nyid gsungs pa bzhin/ zhes 'byung ba yin no// de ni lung ston pa'i 
skabs 'chad de// lung ni rna bar brgyud pa ste/ mngon du gzhag par mchi bas// brda ci rigs pa tsam zhig bshad pa yin no// gcig ste rnam pa yongs kyis med// rnal 'byor nam mkha'i bya lam gnas// zhes 
pa ni/ de bzhin nyid ni gcig ste rnam pa dang khyad par gi ming med do// de ltar gleng gzhi thams cad dang bral bar sbyor bas rnal 'byor te// de yang mi gnas pa'i tshul gyis kun tu bzang po'i bde ba la rol pa 
ni// nam mkha'i bya lam bzhin du mi chags mi gnas pa'i phyir ro// ma byung mi skye snying po la/ zhes pa ni/ de bzhin nyid ni brten pa thams cad dang bral bas ma byung ba'o// brjod pa thams cad dang bral bas na 
skye ba med de// mtha' dang dbus gnyis ka la mi gnas pa'i phyir snying po yin la/ smra ba dang bsam pa'i yul med de// rang bzhin gyis che bas bde ba la gnas pa'i phyir// sgros btags chos kun ga la yod// 
ces 'byung ba yin no// phyi nang gnyis ka phyi nyid nang/ zhes pa ni/ phyi ni rtsol ba'i byang chub kyi sems so// nang ni bde ba la gnas pa'o// rtsol ba ni bdag med pas zhi ba ste nang ngo// nang ni bde ba la gnas 
pa ni// rgyu med pa'i dbyings la gnas pa na// thob pa'i bsam pa dang ldan pas phyi'o// de ltar phyi nang gnyis ka la thob pa'i rab ni// phyi'i yul mi 'byung gi/ nang nyid du blta bas 'khrul pa'i phyir 'gyur te/ 
'di dag ni nang ma dag la phyi rol sgom pa la sgom ba'i nad do// zab mo'i cha shas rtogs yul med// zhes pa ni/ zab mo ni zhi ba chen po ste rnam par dag pa'i dbyings so// de la byang chub kyi sems mngon du 
'char bar byed pa ni// cha shas phra ba ste mi dmigs pas rtog pa'i yul med do// srid pa ming tsam log pa'i stabs// zhes pa ni/ snang ba'i chos 'di dag thams cad rang bzhin gyis che ba nyid de mnyam pas zhi 
ba'o// de la yang 'khrul pas chags pa'i lta bas// srid pa ming tsam mo zhes 'khor ba'i phyir ro// de bas ting 'dzin mnyam dang bral// zhes pa ni/ rnam pa kun tu zin pa'i chos la mnyam par bzhag pa dang/ 
dgongs pa'i dbang dang/ rnam par bkod pa dang/ ting nge 'dzin la sogs pa/ sgyu ma'i rnam par thar pa thams cad 'ching ba ste/ de bas ting 'dzin mnyam dang bral// zhes 'byung ba yin no// de la tha tshig phyi </text>
</item>

<item><p>12</p><section>1</section>
<text>dang nang/ rang bzhin phung po khams bzhin gnas/ zhes pa ni/ de la tha tshig la rnam pa lnga ste/ gang zhe na/ sa dang/ chu dang/ me dang/ rlung dang/ nam mkha' dang 'dra'o// 'byung ba chen po lnga po 
'di/ de bzhin gshegs pa thams cad kyi che ba nyid de// zab mo'i thabs kyis sems can thams cad la khyab par gnas te/ thams cad kyang che ba nyid mi gtong ba'i dam tshig rjes su sbyong ngo// de yang rang 
bzhin thams cad kyi gnas kun la gsang ba'i tshul gyis gnas te/ phung po ni mnyam pa nyid kyi gtso bo lnga'i mtshan nyid do/ khams ni kun tu bzang po'i byang chub kyi che ba'o// de bzhin du skye mched la sogs pa 
de'i rgyus sgyu ma la sogs pa'i thabs so// de bzhin du chos kyi rgyal po ltar dbang du mdzad pas/ rtag du de la gnas pa dang/ mi 'bral ba blangs pa dang/ dor ba med pa'i phyir dam tshig blang ba yang/ dus 
gsum de dang mi 'bral bas/ tha tshig ming du btags pa med/ ces 'byung ba yin no// da ni mnyam pa nyid kyi chos la dbang bsgyur ba'i skabs 'chad de/ mi rtsol mi sems par lhun gyis grub pa'i don ston to// 
mi g.yo ba ni sku'i rgya/ mi bskyod de nyid ye shes te/ zhes pa ni/ chos thams cad skye 'gag med de mnyam pa nyid la gnas pa ni/ sku nam mkha' dang 'dra bas kun du khyab pa ste/ de ni phyag rgya chen po'o// de la 
len pa'i bsam pa dang/ mngon par rtogs pa'i yul med pas/ mi bskyod pa nyid ye shes te/ shes pa med pa'i dbang thob pas so// mi len pas na bdag med cing mi 'dor tshig bral mnyam nyid do// zhes pa 
ni/ mi len pa ni bdag med pas/ blang ba'i yul med pa'i phyir/ smra bsam las 'das pas na/ tshig dang yi ge'i don la sogs pa dbye bsal byed pa med pa'i phyir// mi 'dor ba'i mnyam pa nyid do// gang dang 
gang gi gang du yang// kun 'khol kun spyod bdag las byung/ zhes pa ni/ gang dang zhes pa ni 'das pa'i/ gang gi zhes pa ni da ltar gyi/ gang du zhes pa ni ma 'ongs pa'i don te/ de rnams la ming gis bgrang ba'i 
rnam pa dang bral ba ste/ dper na yid bzhin gyi nor bu rin po che mngon du gyur pa na/ ci tsam du spyod pa dang/ gzhan la ston pa dang 'dra bar// rang dbang gi ye shes chen po dang ldan pa'i dus na/ rnam pa brgya 
stong du spyod na yang/ mi zad pa'i gter bdag las byung ba'i phyir// kun 'khol kun spyod bdag las byung// zhes 'byung ba yin no// de bzhin du skye ba mi mthun ba'i dbyings ma yin pa dang/ chos thams cad 
kyang cig pa dang/ kun tu bzang po'i thabs 'jig rten kun la mnyam pa nyid du rol pa'i phyir/ 'di la skyes pa bud med zhes/ mnyam pa'i rgyal pos yong ma gsungs/ zhes 'byung ba yin no// da ni dngos grub </text>
</item>

<item><p>13</p><section>1</section>
<text>chen po bde ba thams cad len pa dang/ chags pa spong ba'i skabs 'chad de// de'i zhor la dka' thub las chos mi 'byung ba dang/ sems mi gdung ba dang/ byang chub sems la dbyer med pa'i 
don ston to// 'di la brtul zhugs drag shul gyis// gnas su bya ba ming med de/ zhes pa ni/ chos nyid kun tu bzang po la shin tu bde ba dang/ bla 'og gi mchog gi thabs kyis dbyings la rol pa'o// dka' 
thub ni nyon mongs pa len pa dang/ sems gdung ba ste 'khrul pa'i nad do// de bas na dka' thub kyi gnas ni brjod par yang mi bya'o// de la mtshan ma med pa'i dbang gis thabs gang du rol kyang bde ba 'byung 
ba dang/ sgyu ma ltar gang du bskyed kyang thabs kyi mthu bsam gyis mi khyab pas/ de bzhin du 'gyur ba dang/ de bzhin du snang ba'i dmigs pas ston te/ de ni 'ching ba'o// a dang par ni rnam ldan bas/ sgyu ma'i 
bde ba skye bar 'dod/ zhes pa ni/ a ni chos thams cad ma skyes pa'i rang bzhin gong du bshad pa nyid do// pa ni chos thams cad bskyed pa'i bdag nyid pad mo'i rang bzhin te/ de ltar thabs dang shes rab tu 
ldan pas sgyu ma'i rang bzhin bde ba gang 'dod pa ltar skye bar 'gyur ro// de ni zin pa'i skyon yin te/ rang bzhin du ma skyes pa'i skye ba ni ma yin pa'i phyir ro// rang bzhin gcig du ma nges pas// ji ltar bltas 
pa der snang ste/ zhes pa ni/ ci'i phyir zhe na/ rang bzhin gcig du ma nges la/ gzung ba dang 'dzin pa ma spangs pa'i phyir skye bar 'gyur bas// bltas par gyur pa'i skyon snang ba ste// chos nyid kyi 'khrul pa ni 
'gyur pa yin la// ming 'dod pas bskal pa'i rgya mtsho'i rlabs kyis kun tu snang bar 'dod cing rtsol ba ni// sangs rgyas su btsal na yang skyon no// sems de'i bde ba la gnas pa bus pa'i spyod yul 'khrul pa 
yin pas/ snang 'dod rtsol sems bde ba yang// de ni de sgrib skyon chen yin// zhes 'byung ba yin no// byang chub yan lag kun kyi sgo/ chu lugs sgom pa chu zla bzhin/ zhes pa ni/ byang chub kyi lam sa bcu bgrod 
pa dang/ thabs kyi snying po dang/ yi ge 'brus byang chub kyi cha lugs ji bzhin bar 'dzin cing/ chu zla dang 'dra bar 'byung yang bya ba dang ma bral ba'i mtha'o// de bas na/ ma chags ma gos 'byung 'gyur yang/ 
sgom pas byas pa'i spyod yul bzhin/ zhes 'byung ba ste/ de bzhin du byang chub kyi che ba'i sku/ dmigs su med pa mngon du 'char te 'byung ba yang/ bsgoms pa dang re ba'i mthu las gyur pa'i phyir/ skyon chen po 
yin te/ bslad pa'i byis pa'i spyod yul bzhin no// dkyil 'khor khro gnyer cha lugs kyis/ khro bdag chen po'i lugs bzung nas// yi ge mngon du byung na yang/ zhes pa ni/ de bzhin du gong ma ltar sgom pa </text>
</item>

<item><p>14</p><section>1</section>
<text>dang sgrub pa'i yan lag zhal nas gsungs pa'i dkyil 'khor sgrub pa'i mthus// khro bo'i sku yi rang bzhin yi ge'i cha lugs mngon du byung na yang// sgom pa dang mngon du gyur pa'i skyon re/ zhi ba de 
bzhin nyid med pa'i phyir ro// zhi ba de bzhin nyid mthong ba min// zhes gsungs pa min no// ta la'i mgo bo bcad pa dang/ sa bon me yi bsregs pa bzhin/ zhes pa ni/ nyon mongs pa'i dbang gis 'khor ba 
chen por mi 'gyur ba'i thabs bstan pa/ yan lag du sgom pa'i thabs kyi skabs 'dis ston te/ rnam grangs brgya stong phrag yas pa/ gang ltar bskyed kyang mi tog skye/ zhes pa ni/ sgrub pa dang dngos grub rtsol ba 
la yang rnam pa gnyis te/ nges pa'i lung dang rang bzhin no// nges pa'i lung ni mnyam pa nyid chos kyi dbyings la mnga' bsnyes pa na/ gang ltar bsgrubs gang du dmigs pas// mngon sum pa dang 'dra bar mngon 
du gyur kyang/ chos kyi dbyings la 'char ba dang/ dbang chen gyi mangs bsgyur ba ste 'ching ba med do// sprul pa ni kun tu bzang po rol pa'i rgyan las 'dul bar mdzad pa'i sgyu ma'i sprul pa bdag nyid chen po 
las gtong ba'i phyir// sgrib pa dang 'ching bar mi 'gyur ro// mtshan ma med pa'i dbang gis na// bsti gnas de las 'byung mi 'gyur// zhes pa ni/ chos nyid kyi byin rlabs kyi mthu la brten pa ni/ dper na yid 
bzhin gyi nor bu rin po che la brten nas/ de nyid las yid bzhin gyi nor bu rin po che 'byung ba dang 'dra bar/ skabs 'dir mtshan ma med pa'i chos nyid dbyings kyi dbang gis byang chub sems dpa' chen po 
rnams kyi/ sku dang gsung dang thugs kyi rang bzhin bsgrubs te grub pa'i skyon gyis bde ba'i bsti gnas su 'gyur gyi/ rnam par grol ba chen po ni ma yin no// da ni rtsol ba dang bral zhing mnyam pa nyid du mi g.yo 
bar gnas pas/ bde ba chen po thob par 'gyur ba'i skabs 'chad de/ byang chub sems kyi rang bzhin gleng gzhi thams cad dang bral ba'i don ston to// gleng bral 'di la gnas pa'i/ rnal 'byor de ni skal pa 
bzang/ zhes pa ni/ mi skye ba'i chos nyid la bya ba med de/ bya ba med pa ni gleng gzhi dang bral ba'o// de la bde bar gnas pa'i rnal 'byor te/ chos kyi gter nam mkha' dang ldan pas skal ba bzang po'o// 
bdag dang gzhan don mi 'byed pas// sgyu ma lhun grub yul la rol/ zhes pa ni/ gzung ba dang 'dzin pa'i mtha' spangs pas/ chos kyi dbyings su la 'khrul pa med pas rnam par dbyer med do// mi gnas pa'i 
snang ba thams cad ni sgyu ma chen po ste/ de'i mnyam pa nyid kyi yul la rol pas// lhun gyis grub pa'i dbang chen no// da ni chos nyid kun tu mi 'gyur bar gnas pa'i skabs 'chad de/ byang chub kyi sems nam </text>
</item>

<item><p>15</p><section>1</section>
<text>mkha' ltar mi 'gyur ba'i don ston to// lhag ma med pas yongs su rdzogs/ 'gyur ba ma yin drang por gnas/ zhes pa ni/ chos thams cad mtha' dang dbus med pas/ byang chub snying po yongs su 
rdzogs pa'i dbyings cig pa'i phyir ro// chos nyid la gzugs med de nam mkha'i rang bzhin du ye nas gnas pa la// g.yo ba'i mtha' thams cad dang bral ba'i phyir// de bsrang ba'i mthu dang ldan pa gang nas 
kyang mi 'byung bas na/ dus gsum du ma nor ba'i dbyings drang por gnas pa yin no// nam mkha' bzhin te mtha' mnyam zhing// gzhan la ltos 'gyur chos ma yin// zhes pa ni/ rang bzhin chen po'i ye shes 
ni// mi dmigs pa'i mtha' nam mkha' dang 'dra ste/ rnam pa kun du mnyam pa chen po'i phyir ro// mnyam pa nyid ni gzhan las 'byung bar mi 'gyur te/ smra ba dang bsam pa'i yul thams cad las 'das par sbyor 
ba ni/ mtshungs pa med pa'i chos nyid ni/ rang gis mthu'i rig pa las/ zhes 'byung ba'i phyir/ sgom pa dang bsgrub pa'i stobs gzhan la brten pas/ chos ni 'byung bar mi 'gyur ro// zhes gsungs pa yin no// 
sla zhing dka' la sla phyir dka'/ zhes pa ni/ ye nas snying po byang chub la gnas pa dang/ rdul tsam bya ba med pa'i phyir sla'o// mi dmigs pa nam mkha'i spyod yul la/ thabs med pas bgrod pa ni shin tu dka'o/ 
de ltar yongs su rdzogs pa'i rang bzhin la/ 'di ni sangs rgyas so// 'di ni chos so// 'di ni dge 'dun no// zhes 'bras bu gcig la rgyu gsum du phye ba ni bslad pas gsungs pa'i phyir dka' bar 'gyur la/ 
mi g.yo bar sla ba las rnam par btsal ba'i dka' ba 'byung ngo// mngon sum mi gnas kun la khyab/ zhes pa ni/ chos nyid de ma thag gi bde ba ni mtshan ma med pa ste// dmigs pa'i yul ma yin pa'i phyir/ 
mig gis mthong ba dang/ rna bas thos pa'i yul med do// de bzhin du kun tu khyab pa dang/ snying rje chen po la gnas pa'i mthu tha mi dad cing/ mngon par 'char ba cig pa'i phyir// kun du khyab pa yin no// de la 
yang thob pa dang btsal ba dang bcas pa rnams ni/ dper na ri 'ong gi rwa dang mo gsham kyi bu bzhin thob pa med de// gnas med pa'i phyir/ ming tsam 'di zhes bstan par ni// rdo rje sems dpas mtshon du med/ 
ces gsungs pa yin no// da ni rgyu rkyen las ma grub pa'i phyir/ rnam par mi rtog pa'i dga' ba la chags pa'i skyon bstan pa'i skabs 'chad de/ bde ba chen po rgyu rkyen las mi 'grub pa'i don ston to// ngo mtshar 
smad byung rol pa 'di// bya bral nam mkha' ji bzhin te/ zhes pa ni/ bcom ldan 'das kyi sku dang gsung dang thugs kyi bdag nyid med pa las/ kun tu bzang po'i rol pa la mnyam par gnas pa ni/ ngo mtshar </text>
</item>

<item><p>16</p><section>1</section>
<text>che'o// mi gnas pa'i sprul pa sgyu ma'i 'jig rten gyi 'dul ba rmad du 'byung ste// bya ba med pa las bde ba'i mchog nam mkha' dang 'dra bar mi 'gyur bar gnas pa ni/ chos nyid kyi mangs sems 
can gyi zhing la rol cing ci yang mi mdzad pa'o// cir yang mi dmigs gti mug la// de ma thag du rang las 'byung// zhes pa ni/ de bzhin du rang byung ba nam mkha' dang 'dra'o// nam mkha' ni cir yang mi 
dgongs te gti mug chen po'o// de ltar gti mug chen po de las de ma thag du shes rab kyi rang bzhin chos kyi dbyings su 'char bar 'gyur te// de bas na/ cir yang mi dmigs gti mug la// de ma thag du rang 
las byung/ zhes gsungs pa yin no// 'di ni thams cad mtshungs pa'i lam// 'gro ba kun gyi rang bzhin gnas/ zhes pa ni/ sems can thams cad mi dmigs pa la mnyam par gnas pa dang// mtshan nyid 
grangs med par ston kyis kyang/ snying po byang chub kyi rang bzhin cig pa la/ phyin ci log gis bslad pas bsgribs pa'i phyir/ skad cig ma la gnas te/ de yang byang chub kyi rgyu'i phyir/ byis pas bslad pas 
'khrul pa'i phyir// sman nyid sman pa tshol ba bzhin/ zhes pa ni/ dper na sman zhes bya ba'i ming gis sems can thams cad kyi sdug bsngal sel bar byed pa yin na/ de yang sman pa zhes bya ba'i ming thob pas ma 
sbyar ma btad na/ bsod par mi 'gyur ba dang 'dra bar/ phyin ci log kyang byang chub kyi rang bzhin yin mod kyi/ phyin ci ma log pa yang byang chub ste/ thabs mkhas pa'i yul yin pas/ de bas na/ sman nyid sman 
pa tshol ba bzhin/ zhes 'byung ba yin no// da ni 'gro ba thams cad rang bzhin gyis sangs rgyas pa'i che ba nyid du gnas pa'i skabs 'chad de// byang chub kyi sems ye nas rnam par dag pa'i don ston to// go 
ba'i yul na bde ba che// de nyid rnam dag 'jig rten yin// zhes pa ni/ chos thams cad zhi ba dang bya ba med par gyur pa na/ bde ba chen po ste kun tu bzang po'o// gang de bzhin du gnas pa dang/ gnas pa de
nyid gzung ba dang 'dzin pa la mi ltos pa ni/ dus thams cad du rnam par dag pa'i 'jig rten na gnas pa zhes bya ste/ de la yang ming tsam du chos thams cad la mnga' brnyes pa'i dbang gis phyogs mtshams 
dang/ bla 'og la sogs pa gnyis su med pa'i bde ba las 'od 'dus pas/ phyogs bcu'o zhes sgyu ma'i mtshan nyid du rnam par bsgrags te/ de yang las dang rang bzhin no// de la rang bzhin ni chos kyi dbyings 
ye nas gnas pa'i mthus/ mi 'gyur ba'i 'jig rten sgyu mar gnas pa'o// las ni bltos pa'i mthu las sgyu mar snang bas/ de la phyogs kyi 'od 'dus pas/ phyogs bzhi mtshams dang bla 'og 'grub/ ces 'byung </text>
</item>

<item><p>17</p><section>1</section>
<text>ba yin no// ma nges 'ja' tshon kha dog las/ rigs kyi khyad par mngon bar snang/ zhes pa ni/ 'ja' tshon ni ma nges pa'i dpe ste/ kha dog rnam pa sna tshogs pa sems can du snang du snang ba rnams 
so// de la skye ba'i rgyu de mi mthun pa'i kha brgyud cing skye ba rnams ni/ rigs kyi khyad par snang ba rnams so// de bzhin g.yo rdul mi g.yo ba/ 'byung ba lnga bas gtso chen yin/ zhes pa ni/ de la g.yo ba'i rdul ni ma 
lus pa'i sems can no// mi g.yo ba ni snod kyi 'jig rten te// gzhan gyi dbang gis ni g.yo zhing spyod la/ rang gi mthun ni mi g.yo ba'o// rdul zhes pa ni mi dmigs par don cig pa'i phyir ro// 'byung ba lnga ni 
snying rje chen po lnga ste// de bzhin du g.yo ba dang mi g.yo ba'i rdul la mtshungs par gnas shing lhag pa'i bsam pa thams cad dang bral ba'i phyir sangs rgyas chen po lnga yin no// nga ni tshogs dbul ba dang/ rnal 
'byor gyi dbang phyug 'das pa dang/ da ltar gyi dang ma byon pa'i rnams mchod cing bskul ba dang/ rgyud dang gal po'i rnams las sngags dang phyag rgya dang ting nge 'dzin du bya bas// spyan drang ba dang bshos gsang 
sbyar ba dang/ sems can gyi don du 'gyur ba'i thabs su gsungs pa yang mang mod kyi// de ni lung dang man ngag nges pa ma thob pa rnams la bstan pa ste/ sbyang ba'i don no// da ni rang bzhin gyis gnas pa dang/ 
yongs su rdzogs pa'i skabs 'chad de/ byed pa thams cad dang bral ba'i don ston to// 'das dang ma byon da ltar gyi/ tha snyad ming la mi gnas te/ skye 'gag med par rnam brtags shing/ 'di nyid dus gsum 
chen por sbyor/ zhes pa ni/ 'das pa dang ma 'ongs pa dang da ltar 'byung ba'i ming yang sgyu ma'i bla dgas te/ dus zhes bya ba ci yang med pa la/ dus gsum du gses pas 'khrul pa ste/ tha snyad dang ming tsam mo// 
skye 'gag med pa'i chos la byang chub nyid kyang len pa med/ sangs rgyas su yang gnas par mi 'dzin na/ dus dang khyad par lta ci smos te/ de ma thag gcig las yang gsum 'byung ste/ de ma thag gcig sngon ma ni 
'das pa'o// de'i bar pa ni da ltar gyi'o// de'i 'og ma ni ma 'ongs pa ste/ de bzhin du gcig nas gcig du skyes pa mi rtag pas zhi bar 'gyur te/ de ni chos nyid kyi rol pa ste/ chos kyi dbyings dang 'dra bar 
thams cad du gnas pa yin no// de bas na/ skye 'gag med par rnam brtags shing/ de nyid dus gsum chen por sbyor/ zhes 'byung ba yin no// mnyam pas rin par bkod pa med/ gcig pas phyogs su sngo dang 
bral/ zhes pa ni/ mnyam pa nyid ni yongs su rdzogs pa ste/ mchod sbyin dang tshogs la sogs pa rim par che ba dang dus nges pa med do// kun tu bzang po'i spyod pa ni/ rnam par mi dbye zhing phyogs thams cad </text>
</item>

<item><p>18</p><section>1</section>
<text>gcig pa'i phyir/ 'di'o zhes bsngo ba lhag pa med do// chos kyi rgyan dang bkram pa yang// rang bzhin gnas pas 'grems pa med// ces 'byung ba yin te/ bcud kyi 'jig rten 'dod pa'i yon 
tan lnga la sogs te/ kun tu bzang po'i rgyan du gyur pas na/ chos thams cad kyi rgyan zhes 'byung ba yin no// de rnams da gzod 'grems zhing rim par dgod mi dgos te/ ye nas gnas pa'i phyir 'grems pa 
med do// lhun gyis grub pas mi bsngo zhing/ gdod nas dag pas bdud rtsi la// zhes pa ni/ thams cad kun tu bzang po'i rgyan yin pa'i phyir// lhun gyis grub ste khyad par med pas bsngo ba med la// khyad par 
med pa'i chos ni/ sdug bsngal gyi nad thams cad dang bral ba ste/ bdud rtsi dang 'dra'o// de yang gdod ma nas grub pa'i bdag nyid can no// 'du mched bcu gnyis khyad bar du/ lhag pa'i bsam pas gzung ba
 med/ zhes pa ni/ 'du ba dang mched pa ni dbang sgyur ba'i chos can te/ gzungs kyi rang bzhin no// mi gnas pa'i bde ba la/ chos kyi dbyings su 'du ba dang/ bdag gi rol pas kun tu bzang po'i rgyan thams 
 cad du longs spyod pas mched pa ste/ mched pa ni sems can thams cad mi gtong ba'i snying rje shes rab kyi mes// sdug bsngal gyi rgya mtsho skems pa la mched pa ste/ nang gi rol pa drug dang/ phyi'i bde ba len pa 
 drug ste bcu gnyis so// de rnams kyang rang bzhin gyis gnas pa dang/ 'jig rten thams cad mtshungs par sbyor ba dang/ rgyu gcig pa las kun tu 'byung ba'i phyir/ lhag pa'i bsam pas bsngo zhing gzung du med 
 do// zhes bstan pa yin no// da ni lhun gyis grub pa'i skabs 'chad de// bya ba med pa'i don ston to// yud kyis bsam pa yon bdag ste/ bltas pa'i stobs kyi bkram pa'o// zhes pa ni/ mi gnas pa'i ting nge 
 'dzin la yud tsam du gnas pa ni/ chos kyi dbyings la dbang ba ste/ dper na chos thams cad kyi rgyal po ni yon bdag chen po zhes bya'o// de ltar bltas pa'i yul med pas/ grub pa'i stobs su gyur pa ni chos 
 thams cad tshogs su bkram pa'o// mthong bar gyur pas dngos grub la// de ni mnyam bzhag rdzogs pa'o// zhes pa ni/ tshogs de dmigs par mthong ba ni mi 'gyur ba'i dngos grub chen po'o// de la mi gnas 
 pa'i yongs su rdzogs pa'i mnyam pa nyid do// yud tsam bzung bas sbyor ba yin// dga' bar gyur pa dam tshig ste/ thabs kyi gar thabs bskyod pa yis// gnyis med sbyor ba phul ba yin// zhes pa ni/ bdag 
 dang gzhan du mi dmigs pa ni chos kyi dbyings la sbyor ba ste/ sbyor ba chen po zhes bya'o// de bzhin bde ba la gnas pa ni/ kun tu bzang po ste dga' ba chen po'o// chos kyi dbyings ma dang dga' bar ldan pa na/ </text>
</item>

<item><p>19</p><section>1</section>
<text>mi gtong ba'i shugs nam mkha' dang 'dra bar sbyor bas// dam tshig ste nyams pa med do// sgyu ma'i sprul pa 'gyed pa ni thabs kyi gar thabs so// gzungs dang bde bar ldan pa'i don las 'byung 
bas na// bskyod pa ni chos kyi dbyings rang bzhin gyis dmigs su med pa dang/ chos kyi dbyings la kun tu bzang po mi dmigs pas// gnyis dang gnyis su med pa'i sbyor ba yin zhes 'byung ba yin no// da ni 
las rgya mtsho mnyam par bzhag pas 'grub pa'i skabs 'chad de// gzungs de dang bdag dang bcas pa'i gtor ma ston to// mi gzung gtor bas gtor ma yin// bya ba med pas las rnams zin// mi rtog ye 
shes bgegs bsal nas// mi gsung mnyam bzhag sngags tshig go/ zhes 'byung ba yin ste// de la chos thams cad ni gzung ba dang 'dzin pa'i mtha' spangs te/ mnyam pa nyid la gnas pa mnyam ba nyid kyang mi 
rtog pa/ 'di ni gtong ba chen po ste sdug bsngal thams cad zhi bar byed pa'i gtor ma'o// bya ba thams cad bral ba mi lhun gyis grub pa ste/ chos kyi dbyings kyi mthu dang ldan bas/ 'khor ba dang mya ngan las 
'das par gyur pa'i las thams cad zil gyis mnan pa yin no// de la rnam par rtog na 'khor ba'i rgya mtsho ste bgegs chen po'o// mi rtog pa ni ye shes kyi nyi ma ste/ chos thams cad la mnga' brnyes pas/ phyi 
nang gi bgegs thams cad zil gyis mnan pa dang bsal zin pa'o// mnyam pa nyid las chos cig byung bas// rgyud 'dzin pa'i mthar 'gyur te/ bgegs kyi gnas so// de la gzung ba dang bral ba ni byang chub 
ste chos kyi dbyings kyi mthu'o// de bzhin du mi gsung bar 'dul ba ni sngags kyi tshig dam pa'o// da ni thabs med cing mi mkhas pas/ bdag dang bcas pa'i sbyin ba dang/ gtong ba dang/ bsod nams kyi 
tshogs bsags pa rnams la/ nyon mongs par 'gyur ba'i skabs 'chad de/ de bzhin gshegs pa la chags pa dang ma chags pa'i don ston to// bla ma mchod dang gtong ba dang/ de bzhin bsod nams thams 
cad kyang// ma chags mi g.yo stobs med na// byas na 'ching ba chen por 'gyur/ zhes 'byung ba yin te/ bla ma zhes pa ni byang chub kyi snying po de// rang gi rig pa las byung ba'i sangs rgyas so// ci tsam du bdag 
chos nyid bde bar gnas pa na// 'khor gsum chen po yongs su tshim pa'i mchod pa chen po ste/ de mi byang chub kyi snying pos mchod pa'i rang bzhin no// de la rdo rje slob dpon ni chos nyid kyi rang bzhin te/ chos 
nyid de slob ma la 'byin bar mdzad pas/ ston pa po sangs rgyas kyi spyan kyi yang spyan zhes bya'o// chos kyi mchod pa 'bul ba dang/ yid bzhin gyi nor bu rin po che rang las mchod pa dbul bar bya'o// de bzhin </text>
</item>

<item><p>20</p><section>1</section>
<text>du bsod nams su bya ba yang/ zin pa med pa'i gdeng dang/ chags pa med pa la mi dmigs par mi sbyor gyi/ bsod nams so zhes g.yo ba'i sems dang ldan na/ nyon mongs pa'i sa bon 'debs 
kyi/ bsod nams mi byed do// de la ma chags pa ni rgyu/ mi dmigs pa ni sbyin pa chen po ste/ de bzhin du bsod nams thams cad nang du bsam par bya'o// de lta bas na/ byas na 'ching ba chen por 'gyur/ zhes 
'byung ba yin no// da ni lung 'grel pa ming dang brdar bstan pa'i skabs 'chad de/ de bas lung de de nyid las/ de bas de bya sgrib par 'gyur/ de ltar de las de rtog na/ de la de nyid grub pa med/ ces 'byung 
ba yin te/ de ni de bzhin nyid de lung de nyid la bya'o// de bzhin nyid la de bzhin nyid tshol bas sgrib bar 'gyur te// btsal ni sgrib par 'gyur ro// de bzhin nyid de las de bzhin nyid blangs te/ thob pa'i de 
bzhin nyid de la gnas na/ rtog pa chen po ste/ nyon mongs pa'o// ci'i phyir zhe na/ zin pa'i chos nyid la bya bar rtsol ba ni/ nam mkha'i khams gzod bkod pa dang 'dra ste grub pa'i mtha' med do// de ltar bas 
na zhi ba mnyam pa chen po la ci dgar spyod cing// kun tu bzang po'i spyod yul la gnas na chos nyid yin no// zhes bcom ldan 'das lung thams cad kyi rang bzhin/ dpal rdo rje sems dpa'i gsungs pa 
rdzogs so//// mang+galaM//// 
rgya gar skad du/ many+dzu shri tan tra tsa ta ri a ta la tran nA ma/ bod skad du/ 'phags pa 'jam dpal gyi rgyud bzhi'i don gsal bar byed pa'i rgyud ces bya ba/ dpal rdo rje 'chang la phyag 'tshal lo// 'di 
skad bdag gis thos pa'i dus cig na/ bcom ldan 'das pad+ma brtsegs pa'i gnas// yid 'dren kyi tshal na bzhugs te/ rdo rje 'chang dang mkha' 'gro ma rnams dang thabs gcig go/ de'i tshe gsang ba'i bdag po 
stan las bzhengs te/ 'di skad ces gsol to// kyai bcom ldan 'das 'chang/ rgyud kyi rgyal po 'jam dpal rnam pa bzhi/ de'i don gyi dgongs pa ji ltar lags/ 'jam dpal zhes bya ci la bgyi/ rgyan zhes bya 
ba ji ltar lags/ zhes zhus so// de nas yang ston pas bka' stsal pa/ 'jam dpal sde bzhi ngas bshad kyis// rdo rje 'dzin sogs legs zungs cig/ 'jam dpal sde bzhi dgongs pa ni// rang rang re re'i 
mtshan nyid bsdud pa bshad/ dang po zhus pa'i don bshad de// 'jam dpal zhes pa rnam pa gnyis// tshig dang de bzhin don du bshad// tshig rgyud le'u bcu pa'o//// tha snyad spros pa bstan pa ni// ston pas </text>
</item>

<item><p>21</p><section>1</section>
<text>dgongs pa ma nor bshad pas ni// tshig gi 'jam dpal dam pa yin// don gyi 'jam dpal dam pa yin// don gyi 'jam dpal rnam pa gnyis// sangs rgyas dang ni bde legs dgongs// sangs 
rgyas sku dang ye shes te// 'jam dpal chos sku gnyis// bdag gzhan gdul bya gnyis kyi dpal// 'jam dpal chos kyi dbyings zhes bya// mnyam pa nyid kyi ye shes gnyis// ye shes rnam gsum dpal yin 
no// 'jam dpal ngang la dpal gyis so// 'jam dpal bcom la dpal gyis ldan// de'i dgongs pa dang sbyar na// 'jam dpal ngang sde ma bcos g.yos po du med// rang bzhin ma 'gags sku dang ye shes 
dpal// ma 'gags don la sbyor ba'o// 'jam dpal zhes kyang de la bya// don gyi 'jam dpal kun mthun te// tshig rgyud le'u bcu pas/ rgyud dang lnga'i bdag nyid can/ zhes gsungs so// 'jam dpal 
bshad pa'i rgyud las/ 'jam dpal spyi'i bstan pa ste/ le'u dang po'o//// de nas yang ston pas gsungs so// rdo rje 'dzin pa ngos zungs shig/ ye shes la yang rnam pa gnyis// tshig dang don du ston pa 
yin// don gyi ye shes rgyu yang lnga// yang na gnyis su bsdus pa yin// phra 'byung med dang ye shes dang// dman pa'i don kyang de bzhin no// tshig gi ye shes rdzogs chen lung// gzhan gyi ye shes don mi shes// 
rdzogs chen ye shes gtan 'bebs pas// ye shes don gyi ngo bo gsal// ye shes zhes kyang de la bya// rgyan zhes bya ba rnam pa gnyis// brjod bya don dang// brjod byed tshig/ tshig gi rgyan ni rnam pa gnyis// 
'jam dpal tshig la rdzogs chen lung gi brgyan/ rdzogs chen tshig la 'jam dpal lung gis brgyan/ gcig la mdzes gser la g.yul sbrang 'dra// don gyi rgyan ni rnam pa bzhi// chos nyid dag la chos kyi sku 
yis brgyan// chos kyi sku la ye shes kyi gdangs dang chas pas brgyan// ye shes gdangs la thugs rje'i gzugs skus brgyan// thugs rje'i sku la bstan pa'i snying pos brgyan// rgyan zhes bya ba de ltar ro// ces 
gsungs so// 'jam dpal bshad pa'i rgyud las/ ye shes rgyan gyi bshad pa ste/ le'u gnyis pa'o// de nas yang lag na rdo rjes zhus pa/ dgongs pa zhes ni ci la bgyi/ 'dus pa zhes pa ji ltar lags/ thugs 
rje chen pos gsungs du gsol/ ces zhus so// ston pas bka' stsal pa// rdo rje 'dzin pas ngos zungs shig/ dgongs pa zhes pa'i bya ba ni// gdul bya'i bsam pa la dgongs nas// rab 'bring blo dang sbyar 
nas su// tha ma rnam la mtshan nyid sde gsum bstan/ 'bring la gsang sngags phyi nang bstan/ rab la a ti ma nor bstan/ dgongs pa zhes kyang de la bya// 'dus pa bya ba rnam pa gnyis// spyi'i dgongs pa tshad du </text>
</item>

<item><p>22</p><section>1</section>
<text>'dus// mtshan gyi dgongs pa le'u lngar 'dus pas// 'dus pa zhes ni bya ba'o// ces 'jam dpal bshad pa'i rgyud las/ dgongs pa 'dus pa'i don bshad ste/ le'u gsum pa'o//// de 
nas yang lag na rdo rjes zhus pa/ mtshan brjod zhes kyang ci la bgyi// thugs rje chen pos gsung du gsol// zhes zhus so// rdo rje 'chang gi bka' stsal pa// lag na rdo rjes ngos zung zhig/ mtshan dang brjod byed 
rnam pa gnyis// mtshan gyi sku dang ye shes mtshan nas brjod pas/ rtogs pa'i ye shes rgyud la shar/ tshig gi rgyud kyi mtshan brjod pas/ rang gis don gyi dgongs pa longs// brjod byed spyi rgyud chen po yin// 
mtshan brjod zhes kyang de la bya// ces gsungs so// 'jam dpal bshad pa'i rgyud las/ mtsham brjod kyi don bshad pa ste le'u bzhi pa'o//// de nas yang lag na rdo rjes sna drangs nas bskor ba bya ste/ 
'di skad ces gsol to// e ma ho/ bcom ldan rdo rje 'chang/ rgyud gsum mtshan gyi nges dgongs kyis/ bdag gzhan don gyi snang ba gsal// rgyud chen mtshan don dgongs la bkrol// 'gro ba'i mgon po rje yi 
rang// ces gsungs so// 'jam dpal bshad pa'i rgyud las/ rjes su yi rang ba ste/ le'u lnga pa'o//// 'jam dpal bshad pa'i rgyud las/ don gyi sgron ma bstan pa'i le'u ste/ yang snying rdzogs so// 
sngags kyi srung mas bka' yi bya ra gyis// spe rgyud chen po bzhi'i gang la yang// gsang bar thugs kyi dgongs pa ste// dus phyis lus par gzigs nas ma ston to// rgyud chen po bcu bdun yod par grags pa 
las phal cher snang ba ni/ 'go spyod yul tsam ste/ bde byas sdug bsngal dbyings phyug b+ha ga la// g.yer med lhun rdzogs dbyings nyid che ba skyed pa// mi 'da' ye shes rin po che/ bya ba med pas lhun rdzogs 
thig le che// thams cad ma 'gags dbyer med bdag gi brgyud// skye med dbyings las thams cad skyes// don dam nyid du sems dpa' che// bsgrub tu med pas ye nas gnas// btsal du med pas mngon sum 
dbyings// smon du med pas rang la rdzogs// tha snyad med pas rnal 'byor bdag/ go 'phangs chod pas kun gyi dbyings// las rnams spyad cing ci spyad kyang// thig le nyid pas spang du med// 'dod chags zhe 
sdang gti mug kyang// spang du med pas bdag gi rgyud// gti mug nyid pas bsam du med// rnams grangs nyid pas dbyings nyid klong// gzugs rnams med pas byang chub sku// thig le ye nas dam tshig 
gsad// dam tshig ming du btags pa med// 'chi ba med pas bdud rtsi dbyings// khyad par nyid las ye shes che// ri rab rtse la nyi ma stong shar bas// ye shes thugs kyi nyi ma shar ro// shar ba nyid na nub pa </text>
</item>

<item><p>23</p><section>1</section>
<text>med// sgom pa nyid pas sgom du med// sgom pa dmigs su med pa'o// sgom pa gzhan nas chos mi rnyed// rdo rje rin chen 'bar ba ltar// thams cad kun kyang de bzhin no// 'gyur ba med pas 
bal nag bzhin// bsgyur du btub pas bal dkar bzhin// brtags na bal nag nyid kyi dbyings// lhun gyis gnas pas go 'phangs chod// gdong nas dag pas pad+ma bzhin// 'gyur ba med pas thig le 
bde// bya ba med pas thig le bde// dus gsum med pas thig le bde// btsal du med pas thig le bde/ brtsal bar 'ded pas dbyings mi bskyod// dra ba nyid pas mun khyud bde// thig le nyid pas thig phran 
bde// rtse rgyal rtogs na gnas chen bde// thog med yongs su sbyangs pa'i b+ha ga la// dbyer med lhun rdzogs thig le dbyings nyid che// sku gsung thugs shar mu khyud dkyil// rnam par dag pas byang chub rgyu// 
'gro ba'i lam chen mkha' dbyings nyid// thig le ye nas rdo rje dbyings// thig le nyid pas 'du 'bral med// de bas thig le bdal ba'i dbyings// bdal ba nyid na nub pa med// byang chub sems klong yang 
pa'i dkyil 'khor rdzogs so//// 
bcom ldan 'das rdo rje bskal pa'i bdag po la phyag 'tshal lo// srid par bcas pa'i 'jig rten dang// thugs rjer bcas pa'i pho brang kun// sprul pa'i 'khor lo 'od 'bar ba'ang// mngon sum 
sangs rgyas mkha' la shar// phyogs bcu'i 'jig rten mang po nas// spyan drangs la sogs rtsol ba'i nad// bde ba gsal ba'i thig le las// sangs rgyas gzhan du mi rtsol lo// sems dang chos las sangs 
rgyas gzhan na med// mnyam nyid nam mkha' lta bu'i rang bzhin las// sna tshogs mtshan ma rdul du brlag pa'i phyir// phyag rgya'i tshogs kyang bskal pa'i me ltar 'bar// ye nas lhun gyis grub pa'i rang bzhin 
las// rtsol ba'i sdug bsngal rgya mtsho'i rlabs dang 'dra// chos so cog gi ngo bo nyid// ma btsal bzhag pas rdul du brlag/ thams cad bdag nyid rang gi lha// dkyil 'khor kun tu zhugs pa la// dus gsum 
mnyam sbyor 'byung 'jug med// ma btsal lhun gyis grub par 'gyur// phyi nang spyod yul ma lus pa// mnyam dag lhun gyis grub pa la// dus gsum mnyam par bzhag pa ni// bcing du med pa'i phyag rgya yin// 
mi phyed thig ler gcig pa la// dus gsum 'byung 'jug med pa ni// sangs rgyas kun dang mnyam pa'i phyir// bsrung du med pa'i dam tshig mchog khams gsum ngo bo rang rig dbyings// phyogs bcu rgya dang </text>
</item>

<item><p>24</p><section>1</section>
<text>bral ba yi// bcos pa med pa'i 'khor lo la// ma bkod shar ba'i dkyil 'khor mchog/ thams cad mngon sum shar ba yang// byin rlabs mthu la mi ltos par// yid bzhin lhun gyis grub pa 
ni// bsngo dang bral bas mchod pa'i mchog/ rtogs pa'i rgyal mtshan shar ba'i phyir// thams cad ngo bo bdag nyid sku// don la rim pas mi 'grub pas// thogs pa med pa dbang gi mchog/ phyogs bcu'i 'jig 
rten rab 'byams na// g.yo zhing bskyod pa'i chos rnams kun// rang byung sprul pa bsam yas kyis// bya byed med pa'i phrin las phul// mi dmigs byams pa chen po ste// mtha' yas thugs rje chen po yin// 
rab 'byams bde la dga' ba ste// stong nyid gsal ba btang snyoms so// gsang sngags chen po'i khyad par ni// rang rigs rgyal ba'i thugs rje yis// bag chags rdul du brlog pa dang// mtshan ma zil gyis 
gnon pa ni/ khyung chen mkha' la thogs med pas// steng 'og rim gyis mi bgrod de// snang ba dus gcig gsal ba ni// skye 'gro 'dul ba'i gnyen po yin// seng ge'i skad la 'jigs med pas// 
gcan gzan rim gyi mi 'dul te// gzhan gyis rtsol bas mi chung pas// dud 'gro 'dul ba'i gnyen po yin// rang bzhin gsal ba'i byang chub sems// rgyu 'bras rim gyi mi bgrod de// bde chen mkha' la 
thogs med pas// rnam rtog sgrol ba'i gnyen po yin// byang chub sems mi 'gyur ba'i rdo rje// thugs rje chen po'i don// gnam spar 'debs rdzogs so//// 
byang chub sems dpa' 'khor lo rdo rje zhes bya ba'i rgyud bzhugs so// rgya gar skad du/ badzra tsakra/ bod skad du/ 'khor lo rdo rje/ bcom ldan 'das dpal kun tu bzang po la phyag 
'tshal lo// yangs pa chen po yum gyi mkha' na/ snying po rdo rje rab tu 'bar ro// kun tu bzang po rdo rje sems dpa' rnams kyang 'od zer du 'bar ro// bcom ldan 'das gsang ba'i dkyil 'khor na/ rdo rje 
dkyil 'khor shin tu gnang bar gyur to// yang dag par rdzogs pa'i bcom ldan 'das ni/ dgyes pa chen po rol pa'i ngang du 'bral med do// ye shes thig le'i snying po las/ sangs rgyas sems yongs kyis med/ 
rtog pa brtags pa las 'byung ba/ chos bcos la ni mtha' yas mchog/ rnam shes phyi nang yul rol na// lam lnga bsdus pa zag med chos// brjod kyi mi lang rtog pa'i rdul// de bzhin dbyings las bsam 
yang char// stong pa zhi ba rnam shes kyis// chos rnams ma lus thams cad bsdus/ stong zhing de las 'gyur ba med// kun gyi rang bzhin lam mchog 'di// spyod yul gang du rtag med pas// ji ltar rtag par </text>
</item>

<item><p>25</p><section>1</section>
<text>'grub pa kun// ye shes dbyings las ma skyod na// bde chen 'khor lo rtag tu bskor// rgyud drug 'khor ba rnam shes nyid// ka yi a sbyong a la rol// rdo rje zhe sdang rdo rjes gcod// yi ge tshogs 
dang bral bya'i phyir// yi ge la ni yi ge med// yi ge dang ni yi ge'i rgyu// yi ge gnyis ka yod pa ma yin te// shes rab thabs la rten pa yi// yi ge 'dod la snang bar zad// mi dpogs pa'i chos mchog 
la// dbang sgyur chen po rdo rje rol// rdo rje lto bar yan pa ste// 'brel te cig par gyur pa ni// ka li snying por gyur pa ste// yi ge med pa'i yi ge yin// shes pa shes bzhin ma 'khyams par// rang gi ngo bo gnas 
pa ni// rang rig ye shes zhes brjod do// shes kun der 'khyil phur pa dam// drang po de ni byang chub sems// rdo rje khros lnga nyid gtul// yi ge'i snying po nyid du gsal// zhe sdang gsal ba'i rdo rje yis// rnam 
khrag 'thung ba rnam par bcad// ye shes gti mug thig ler dag/ gti mug 'khor lo rnam par spangs// snying po rdo rje btsan pa'i gnas// du khrod chen po brdal pa ni// ye shes rol mo gzigs shing spyod// shes 
pa'i gti mug sna tshogs pa// mi shes rdo rje shes pa ni sbyin pa chen po'i shes rab gter// yig rgyas btab pa'i phyag rgya yin// rnam shes rtog spyod bral ba ni// byang chub snying po'i thig le yin// gal te 'dod pa 
yang gtang na// nyes med rang 'byung ye shes bas// de na 'dzin pa'i nad yod pas// bsam las 'das pa'i shes rab bskyed// shes rab drang pa'i don nyid las// sems su 'du shes gang yang med// de nyid 
rang 'byung ye shes nyid// btsal bar rnyed par mi 'gyur te// ma btsal ba na ye shes nyid// sems mi shes pa rtag tu gnas// thams cad ma lus chos so bcog/ rang byung ye shes nyid las med// ye shes de 
las gzhan pa'i chos// ye shes nyid kyi mi mnyes so// gal te mthong thos sna tshogs pa// rtog pa'i rgyun gyis mthong bar zad// ci ste mthong ba bden 'gyur na// sangs rgyas kun 'byung 'byung mi srid/ khams 
gsum ye sangs rgyas pa la// stong pa stong pa'i sbyin pa gtong// ye shes chen po'i thig le gtang// ye shes chen po'i thig le la// chos kyi dbyings kyi rgyan pa yis// 'du byed pa'i dkyil 'khor na// shin tu ye 
nas rngam pa'i zhal// mi rtog pa las 'byung ba'i gsung// gsung gi 'brug gi kun tu grags// bltas pas bsreg pa rdo rje spyan// ye shes chen po'i spyan gdangs pas// gsang ba rgya mtsho rdo rje'i sku// mdangs 
ldan ma yis 'khengs pa ste// drang po ma chags rdo rje'i sa// ye shes spyan de pad+ma'i spyan// yi ge 'phreng sogs 'od zer tshul// gsang ba mchog gi rol mo yis// zag med ye shes tshim gyur pa// thams cad snying </text>
</item>

<item><p>26</p><section>1</section>
<text>po byang chub sku// kun tu bzang po rdo rje sa// rdo rje'i ming ni bcom pa'i tshogs// a la sogs pa'i tshogs zad pa// seng ge lta bu'i chos chen po// chung ngu sna tshogs nyid las rdzogs// nyid las chos 
sku mi 'gyur ba// bsam mchog rmad byung snang ba med// snang med snang ba dngos yin pas// snang dang mi snang mi dmigs na// thams cad byang chub phur pas gtab// 'khor lo rdo rje las ngo bo nges par bstan 
pa'i gleng gzhi'i le'u ste dang po'o//// de nas rdo rje shin tu bstan pa'i chos// 'dod chags rdo rje'i ting nge 'dzin la snyoms par bzhugs na// nyid la nyid kyi ngo mtshar bar bka' stsal pa// e ma ho/ rdo rje 
dngos grub rdo rje las// spyod yul 'gyur ba med bzhin du// bdag dang gzhan du rtogs pa las// bag chags 'khor lo rtog pas 'khrul// sna tshogs pa yi chos rnams dang// sangs rgyas sems can so sor 
'dzin// rnam rtog mdud pas gdams pa las// yang dag dbyings las g.yos pa med// ma g.yos pa las byung rnams dang// bcom ldan 'das kyi 'od kyi tshul// 'khor lo rdo rjes bsdus pa yang// rang 
'byung thig le'i ngang// ye shes gti mug mi 'byed pa// chos kyi dbyings su ga la mthong// ming du brtag pa 'khrul pas na// de bzhin nyid las gnas pa min// sngon du sangs rgyas 'byung med pas// gsungs pa 
sna tshogs 'khrul pa'i sgra// chos kyi snying po gsung du med// de phyir brjod du rdul tsam med// gsang mchog dge ba zhes bya ba// ming gis brgyan pa sgro bskur yin// tshig tu brjod pa rnam par spang// rnam shes sgyu 
mas gzung ba'i chos// ye shes sgyu ma sgyur shes na// rgyu dang mi'i rgyu'i dran dbang ni// dmigs bya med par dran dbang bsgyur// thabs kyi rgyal po sgyu ma lto// shes pa dri gang mi 'byung zhing// snang ba gang yang mi 
mthong ba// de ni bde ba chen po'i sa// ye shes dbyings las mi brtson zhing// dran med ye shes klong gnas pa// mnyam dang mi mnyam don las 'das// pha rol phyin pa bcu'i mtsho// zab mo zab las brgyan pa 
ni// shes pa snying por them pas na/ chos sku bde ba chen po yang// bsam pa med na rang 'byung sku// pad ma dag pas snang ba med// mi snang ba'i don de la// bsgom pa med na sgom pa yin// shes pa gang la mi 
'jug pa// ye shes snying po thig le yin// rgyal ba kun gyis gshegs shul bde// byang chub nyid kyang mi snang bas// byang chub nyid ni mthong ba min// chos las dmigs pa'i chos gnas pa// 'bras bu'i rgyu dang 
rgyu'i rgyu// med pa'i yod pa gnyis gar 'brel// de la mnyam dang mi mnyam mnyam// bshad par thob med bya bral chos// yang dag chos las 'byung ba med// 'khrul pa'i sangs rgyas chos kyi byed// bya ba'i gnas </text>
</item>

<item><p>27</p><section>1</section>
<text>dang bya ma yin// 'byor 'dum med pa sa'i sa// snying po don la nyams pa'o// 'dod chags nyid kyi chos mthong zhing// sdug bsngal nyid la sdugs bsngal gyis// mtshan ma rdul tsam ma mthong 
zhing// sdug bsngal nyid kyi chos thos pa// byang chub mchog chen kun gyi gzhi// thig le tsam nyid nye bar bshad// sems ni lam gyi ngo bo nyid// sems kyi ngo bo nyid med pas// bsam gyi mi khyab mtha' yas 
chos// ngo bo med phyir yod ma yin// rkyen phyir skyes phyir med ma yin// sems kyi rtogs pa skye med cing// rtog de nyid dang sems nyid 'dra// chos rnams kun gyi snying po ni// rtsa ba med pa'i rtsa ba yin/ kha dog 
ma nges 'ja' tshon 'dra// che chung rim pa de bzhin te// chos zhes brtag pa chos kyi chos// slad pa med pa'i chos brlabs phyir// chos med pa la chos zhes gsungs// rnam grangs dag gis mtha' yas chos// sgyu 
ma'i rgyu yis bsgyur shes pa// mi skye sgyu mas sgyu bsgral na// 'das pa med pa'i myang ngan 'das// byang chub nam mkha' mi skye bas// nam mkha' byang chub rtsa ba bcad// dpa' bo'i dpa' bos dpa' bo 
bsgral// rang byung ye shes gcig pu la// chos rnams phye mo'i med pa ni// sems can rnams kyi ngo bo nyid// rnam par dag pa'i bya ba med// ye shes snying po bde gnas te// mi g.yo mnyam pa mi byams 
pa// phyogs rnams kun gyi phyi mor gsungs// thams cad bde med bsgyur zhes na// byang chub sems la a yis brgyan// ya mtshan che ba lhag pa'i chos// bla ru byung tsam mthong ba po// sman nyid 'chi med byang chub 
tu// phyogs su 'khyams pa rdo rje 'brel// phyogs kyi 'brel pa med pa ni// skye ba mi skye skye ba ste// sa ma ya a tang ta'o// blun po ye shes gti mug la// rtogs pa'i sems nyid skye med cing// sems nyid stong pa 
skye med pa// byang chub rdo rje sangs rgyas te// ye shes thig le drang po'i lam// blang bya lha mo 'khyil ba'i sgra// len pa za byed rdo rje'i sgra// khrag 'thung rdo rje dus med dub// zin pa bstan pas yab yum 
'khyil// don chen rgyal bar gyur pa na// rdo rje rgyal po lha mo rol// rdo rjes btsan pa bde ba'i rgyu// de bzhin nyid kyis ngang las rol// kun tu bzang po rang 'byung dbyings// thig le gcig las slad pa 
med// shes rab yul med shes rab sku// rdo rje dri ro sgra med sgra// rang 'byung rdo rje dbyings kyi lha// dam pas ming dang mtshan ma med// mya ngan 'das pa'ang gang zag nyid// sems kyi dmigs pas nus ma 
yin// yang dag nyid kyang mi mnga' bas// ngag gis bshad pa rdul tsam med// g.yos te mtshan ma byung ba na// ming dang mtshan ma gang yin yang// med par rtog pa de kho na// yang dag pa'i yi ge </text>
</item>

<item><p>28</p><section>1</section>
<text>yin// gzugs sgra dri ro rdul sna tshogs// rang gi sems nyid snang las shar// tshor zhing shes na mi bden pa'i// 'du shes 'du shes mi skye 'o// mi bden 'du shes ma skyes na// de nyid de bzhin 
gshegs pa'i mdzod// ngo bo nyid kyi chos nyid la// yang dag nyid kyang skye med cing// ming dang mtshan ma ma skyes pas// de nyid de bzhin nyid ces gsungs// skye med yang dag nyid mkhyen na// mi bden pa'i chos 
sna tshogs// ming dang mtshan ma tshig bshad dang// bral bas yang dag ye shes snod// don dam pa'i gden pa nyid// mi bden chos skye med na// mtshan ma'i tshogs dang ma 'brel bas// mi bden rgyun ni bcad du 
med// sems la sems ni med mkhyen na// sems zhes bya bar bcad du med// de ni rang byung ye shes nyid// rnam shes yul la ma skye ba// rnam par rtog pa med pa ste// chos kyi dbyings ni pad+ma'i spyan// sems 
la sems ni med zhes shing// chos la chos med par shes te// ming dang gzugs sgra sna tshogs pa// de bzhin gshegs pa sangs rgyas spyod// rdo rje 'chang rgyal thig le'i 'od// zab mo yengs pa chos kyi 
dbyings// chos la gzugs ni med pa ste// shes pa med shes med par gsungs// byang chub sems dpa' thig le nyid mi 'brel// rang ye shes dbyings nyid ni// yin dam ma yin mi rtog pas// thams cad 
ye shes snying po nyid// sdig to mthong ba med pas na// thams cad gsang ba byang chub sku// thams cad chos ni mi skye zhing// gang la yang mi 'gog mi rtsol te// ci byed g.yos par ma mthong na// spyod pa bcad pa 
yong mi dgos// ci spyod pa nyid byang chub nyid// sangs rgyas thig le spangs pa'i spyan// byang chub sems dpa' 'khor lo rdo rje las// sgo sna tshogs su gleng slangs pa'i le'u ste gnyis pa'o//// de nas bcom 
ldan 'das rdo rje kun tu bzang pos// shin tu rngam pa'i tshig gsang ba// mi 'byung mi 'jug pa'i sems// rdo rje khrag 'thung rngam pa'i zhal// yang dag pa'i chos lam 'dra// sangs rgyas byang chub sems dpa' 
dang// ming brtags don du 'dod pa ni// skur btab sangs rgyas mthong mi srid// yang dag rtan par drang gyur na// yang dag nyid las yang dag med// med pa'i phyi mos sems nyid de// sdug bsngal las las 
grol ba'i lam// sems can sangs rgyas de las med// mnyam mi mnyam dang mnyam mi mdzad// grol dang ma grol ye nas grol// rtsol bsgrub gnyer bas don mi mthong// cir yang mi dgos spyad byas 
nas// bdag dang gzhan la 'bras bu thob// ngo bo nyid kyi gzhi rtogs na// ma nor ba'i lam la gnas// mthong thos dag pa zhi ba'i chos// sgom pa med na bsgom pa yin// de bzhin nyid kyi dbyings nyid </text>
</item>

<item><p>29</p><section>1</section>
<text>lam// de bzhin nyid du sems byed pa// rang byung dbyings las g.yos ma yin// 'dzin pa g.yos pa min pa na// phal pa'i rnam shes dag dang mtshungs// byang chub nam mkha' yod ma min// stong 
pa nyid kyi ye shes kyis// dngos po gang yang ma yin par// stong pa nyid du stong par shes// ye shes sangs rgyas de la med// ming tsam 'dzin pa'i stobs bral na/ shes rab gang du mi 'gro ba// de ni byang chub snying 
po nyid// log pa'i stobs kyi g.yengs pa che// rtog pa'i dbang las byung ba las// chags pa'i stobs bral thig le'i sku// bde ba chen pos g.yos pa med// rdo rje khrag 'thul thol pa mi sku// blo gros snying po rdo 
rje'i blo// stong pa nyid du dben 'dzin te// stong pa'i stong pa skye bas na// 'dzin pa'i lcags kyus zin pa ste// stong pa'i stong pas bcings pa'o// ye shes chen pos rlung g.yos na// chos rnams mi mnyam so so'i 
rlung// yang dag nyid du mi 'gyur bas// grol bas grol yong mi 'gyur ro// yod med grol dang ma grol med// de nas dag pas sbyang mi dgos// nam mkha' nyid dang ma 'brel bas// byams pa'i thig le snying 
brtser bzhag/ dngos med mi rtog mthong ba ni// dngos dang mi rtog dang dngos dang rtog/ bya bral chos ni ma yin pas// grol ba rang 'byung gzhan min te// byang chub sems dpa' 'khor lo rdo rje las// rnam 
grangs nges pa'i le'u ste gsum pa'o//// de nas bcom ldan 'das dpal kun bzang pos/ nyid kyi che ba'i yon tan la ngo mtshar bas/ nyid kyi 'di la brjod pa/ drag po dben pa rdo rje'am// mi tshor mi 
sems gti mug sems// tshig tu smra bas lan mi slan// rgyal ba'i lha rgyal rgyal ba'i gtso// chos la shes pa bya ba dang// mthong bya bstan bya med pa na// lan btab pas na chos nyams te// shes pa mthong sa yod 
par 'gyur// yang dag nyid dang yang dag pa// smras na yang dag nyid ma yin// rgyu las 'bras bu rten byed pa// 'khrul pa byis pa rnams kyi las// stong pa'i thar stugs rgyu ba'i chos// stong pa bzhi'i zhi bas 
bcings// tshor ba yang dag ma tshor bas// zhi ba'i chos la zhi bye med// yang dag nyid dang 'brel bya dgos// dngos po rnam pa mthong na yang// rnam pa cir yang mi dmigs na// dngos po dngos med sgom 
pa'o// de ma thag tu der 'chor na// de la yang dag nam mkha' 'byung// dgongs pa mchog tu gyur pa yi// zin po lta ba mi lta na// lta ba thar bar 'gyur ba de// lta ba'i 'dus shes zad par med// byang chub 
mchog tu lta ba yi// sems la bstod pas 'pham par med// gzugs sgra dngos med lta ru med// stong dang smad pa'i don med pas// bsgom bya gza' gtad dang bral ba// drang srong grol ba'i shug ma ste// rnal </text>
</item>

<item><p>30</p><section>1</section>
<text>'byor pas ni bstan// byang chub snying po ma tshol na// me len bas na mnyam pa nyid// ma bsgrubs par ni rang bzhin 'grub// chos rnams gang yang mi 'dzin cing// shes pa gang yang mi shes 
na// mi rtogs ye shes phur ba yi// mi 'gyur 'od gsal kha na dam// de tshe phur pa bsgul mi bya// drang po'i sa ni las rlung bsad// sangs rgyas thams cad de la gnas// byang chub sems dpa' 'khor lo rdo rje 
las// gsang ba'i man ngag gi le'u ste bzhi pa'o//// byang chub sems dpa' 'khor lo rdo rje zhes bya ba'i rgyud rdzogs so//// rgya gar gyi paN+Di ta dz+nya na g+har b+ha dang// bod kyi lo ts+tsha ba dge slong bA+ai ro tsa 
nas// bsgyur cing zhus te gtan la phab pa'o//// bkra shis par gyur cig/// @##// 
man ngag lung gi rtsa ba lnga rdo rje sems dpas gsungs pa bzhugs so// ! bcom ldan 'das dpal rdo rje sems dpa' la phyag 'tshal lo// chos nyid kyi skabs/ rdo rje sems dpa' 
nam mkha' che// kun bzang yangs pa chos kyi dbyings// rnam dag lam chen kun sgrol phyir// mi skye mi 'gag cir mi dgongs// byams pas don nyid rnam sbyang phyir// snying rje chen po cir mi mdzad// che ba'i che 
ba'i zab mo yi// yon tan cir yang bsngags pa med// don rnams ji bzhin mi skyod de// bya ba med pas grol bas grol// rang 'byung ye shes btsal med pas// grol nas grol ba'i lam yang ston//// chos 
nyid kyi thig le// rang bzhin gyis gnas pa'i skabs// 'byung ba chen po bcom ldan 'das// 'gro ba kun la rang bzhin gnas// phyin ci log tu rnams brtags kyang// grol ba rang 'byung gzhan las 
med// rang bzhin gyi che ba la gnas pa'i skabs// che ba'i ye shes rnyed dka' ba// shes rab thabs la brten pas 'grub// ming tsam gzhan la brten pa 'dra yang// mngon gsum bde ba rang las 
'byung//// rtsa ba dang bral ba'i skabs// cho 'phrul chen po bka' ba min// yon tan kun dang stobs kyi rnams// ji bzhin rtogs pa phra ba las// de ma thag tu rang la 'byung// snang ba med pa'i chos nyid 
ni// ma btsal bzhag pas sgom pa yin// de dang de ni rnams btsal na// de la de bzhin de mi 'byung// brjod pa bral ba'i skabs// mchog tu gsang ba'i chos nyid ni// rna dbang gzhan las 'byung mi 'gyur// de 
bzhin lce'i dbang pos kyang// de la brjod du rdul tsam med// dbyings kyi thig le// 'go ba las kyi mi 'khol ba'i skabs// 'gro ba'i sdug bsngal byang chub sems// kun tu chub pas rnam par rol// de la </text>
</item>

<item><p>31</p><section>1</section>
<text>bskyod pa med bzhin du// nam mkha'i mtha' sbyin khyab par gnas// khyad par cir yang mtshung pa la// las so so zhes ni rnam par brtags// ci ste las kyi dbang 'gyur na// rang 'byung ye shes 
yod ma yin// rgyu nyid rdo rje rkyen dang 'dra// ma skyes pa na 'jig pa med// gdod nas snying po byang chub la// btsal ba'i bsam pas dbyings mi bskyod//// btsal sems dang bral ba'i skabs// yon tan chen 
po'i bsam gtan ni/ bsam gtan nyid las bsam du med// ma bsam ma sbyangs chos bzhin du// rnam rtogs nyid las ye shes skye// phra ba'i sgo mor ming 'dogs te// sems kyi dben pas lam 'tshol 
zhing// dgon ba'i rgyud du dben 'dzin pa// brtags na rnam par rtogs rgyur bsgom// rgyu dang 'bras bur ming 'dogs shing// dge sdig gnyis ka rnam par sel// 'jig rten 'di las 'byung ngo zhes// blang 
dor brod pa mchog tu bskyed// gnyis su med pa skyon dang bral ba'i skabs// chags dang ma chags tshig gi lam// dbu ma bzhin te brag cha 'dra// bde dang sdug bsngal rgyu mthun zhes// 'gro ba'i mgon po 
sems pas gsungs// ye shes rang las 'byung ba'i skabs// 'dod chags zhe sdang gti mug kyang// byang chub chen po'i lam las 'byung// kun spyod yon tan rnam lnga yang// chos nyid dbyings kyi brgyan zhes 
gsang// nam mkha' rtog pa skye med cing// rtog pa de nyid nam mkha' 'dra// mi chags nam mkha' sngo ba las// rang don chen po'i nam mkha' 'byung// dbyings rnam par dag pa'i thig le// gzungs kyi 
sbyor thabs kyi skabs// rtog med mnyam nyid chos kyi sku// bzung bas mi zin chu zla 'dra// kun tu bzang po'i rol pa yis// a li ka li zab tu bstan// 'di ni a dang mdzes pa'i rta// pa dang yan lag spros pa 
bzhin// 'jig rten yongs kyi spyol yul la// sangs rgyas gsung gi zab mo 'byung// e ma ho sangs rgyas spyod yul 'di// btsal bas rnyed pa'i gnas med de// drug gi chos bzhin yul med pas// 'dong pas 
nam mkha' snyabs pa bzhin// gong nas gong du tshangs pa'i lam// bya bral chos dang mthun pa'i phyir// ci ste lam la bgrod 'gyur na// nam mkha'i mtha' bzhin thug pa med// yongs su rdzogs pa'i skabs// de 
ltar de bzhin de'i phyir// de la de bstan de thob// de ni snying po de bas na// de las de 'byung ngo mtshar che// sngon gyi de dang da ltar de// de bzhin de'i gnas su che// de ltar de'i lam 'dra ba// de ni de'i bzhin 
no// de dang 'dra ba yongs kyi la// zla ba las 'byung rten dang bcas// kun gyi mnyam nyid yin pa la// phyogs su bltas pas 'grub pa med// chags pa dang bral ba'i skabs// da lta'i sde dang phyi ma'i sde// mngon </text>
</item>

<item><p>32</p><section>1</section>
<text>sum pa dang rgyab nas byung// de yang rnam pa'i skyon yin pas// de la rten par mi bya'o// gdod nas che ba'i snying po nyid kyi skabs/ dus gsum gcig ste khyad par med// mngon med phyis med 
gdod nas 'byung// chos skus khyab pas gcig pa'i phyir// che ba'i chen por rang bzhin gnas//// tun tu smon lam dang bral ba'i skabs/ srid pa gsum na sbyor ba yang// ming tsam sgyu mar snang ba 
ste// 'khor bsgyur ba'i gnas chen yang// sgyu ma sbyang ba'i bsti gnas yin// rnam spyod dus la ltos pa rnams// dus der 'byung bar mi 'gyur te// ma bal smon pa spyod pas na// stong pa'i mtshan nyid gsungs pa 
bzhin// lung ston pa'i skabs/ cig ste rnam pa yongs kyi med// rnal 'byor nam mkha'i bya la gnas// ma byung mi skye snying po la// sgros btab chos kun ga la yod// phyi nang gnyis ka phyi nyid nang// zab mo'i cha 
shas rtog yul med// srid pa ming tsam ldog pa'i stobs// de bas ting 'dzin mnyam dang bral// de la tha tshig phyi dang nang// rang bzhin du phung po khams bzhin gnas// dus gsum 'di dang mi 'bral bas// tha 
tshig ming du btags pa med// ye shes chen pa'i thig le//// mnyam pa nyid kyi skabs// mi g.yo ba ni sku'i rgya// mi skyod pa ni ye shes te// mi len pas na bdag med cing// mi 'dor tshig bral mnyam nyid 
do// gang dang gang gis gang du yang// kun khol kun spyod bdag las 'byung// 'di la skyes pa bud med// mnyam pa'i rgyal pos yongs ma gsungs//// dngos grub chen po bde ba la chags pa spong ba'i skabs/ 
'di la brtul shugs drag shul gyis// gnas su bya ba'i ming med de// a dang par ni rnam ldan na// sgyu ma'i bde ba 'byung bar 'dod// rang bzhin gcig tu ma nges pas// ji ltar gnas pa de ltar snang// snang 
'dod btsol sems bde ba yang// de ni de sgrib skyon chen yin// byang chub yan lag kun gyi sgo// cha lug bsgoms pas chu zla bzhin// ma gos ma chags 'byung gyur yang// bsgoms pas byis pa'i spyod yul 
bzhin// dkyil 'khor khro gnyer cha lugs kyis// khro bdag chen po'i lus bzung nas// yi ge mngon du byung na yang// zhi ba de nyid mthong ba min// nyon mongs lta la mgo bcad dang// sa bon me yis bsreg pa 
bzhin// de'i dbang du mi 'gyur ston// rnam grangs brgya phrag yangs pas// gang ltar spyad kyang me tog skye// mtshan ma med pa'i dbang gis na// bsti gnas de las 'byung mi 'gyur// rtsol ba dang bral ba'i 
skabs/ gleng bral 'di la gnas pa yi// rnal 'byor 'di ni ba bzang// bdag dang gzhan don mi 'byed pas// sgyu ma lhun grub yul la rol// chos nyid kun tu mi 'gyur ba'i skabs//// lhag ma med par </text>
</item>

<item><p>33</p><section>1</section>
<text>yongs su rdzogs// 'gyur ma yin drang por gnas// nam mkha' bzhin du mtha' mnyam zhing// gzhan la ltos 'gyur chos ma yin// lhun gyi gnas pas bde chen te// mtshungs pa med pa'i ye shes 
kyis// rang gi mthu'i rig pa las// chos ni gzhan nas 'byung mi 'gyur// bla zhing bka' la sa phyir dka'// mngon gsum mi gnas kun tu khyab// mi tsam 'di zhes bstan par ni// rdo rje sems dpas mtshon du 
me// rgyu rkyen las mi 'grub pa'i skabs// ngo mtshar rmad 'byung rol 'di// bya bral nam mkha' ji bzhin te// ci yang mi dmigs gti mug las// de ma thag tu rang las 'byung// 'di ni thams cad mtshungs pa'i 
lam// 'gro ba kun la rang bzhin gnas// bus pa 'khrul pas bslad pa'i phyir// sman nyid sman pa 'chol ba bzhin//// 'gro ba yongs la sangs rgyas par bstan pa'i skabs/ 'gro ba'i yul na bde ba 
che// 'di ni rnam dag 'jig rten yin// de la phyogs kyi 'od 'dus pas// phyogs bzhi mtshams dang bla 'og 'grab// ma nges 'ja' tshon kha dog las// rigs kyi khyad par sngon par snang// de bzhin g.yo rdul mi 
g.yo ba// 'byung ba lnga la gtso chen yin//// kun tu bzang ba'i thig le// tshogs dbul pa'i skabs// 'das dang ma 'ong da ltar gyi/ tha snyad ming la mi gnas te// skye 'gag med par rnam brtags 
shing// 'di ni dus gsum chen por sbyor// mnyam pas rim par bkod pa med// gcig pas phyogs su bsngo dang bral// tshogs kyi brgyan rnams bkram na yang// rang bzhin gnas pa'i 'grim pa med// lhun 
gyis gnas pas mi bsngo zhing// gdod nas dag pas bdud rtsi yin// 'dus mched bcu gnyis khyad par du// lhag pa'i bsam pas bzung du med// tshogs kyi rgyan rnams rang bzhin gyi lhun gyis grub pa'i 
skabs/ yid kyi bsam pa'i yon bdag ste// bltas pa stobs ni bkram po// mthong bar gyur pas dngos grub la// de ni mnyam bzhag rdzogs pa'o//// lhun gyi grub pa'i skabs/ yud tsam bzang bas sbyor ba 
yin// dga' bar gyur bas dam tshigs te// thabs kyi gar thabs bskyod pa yis// gnyis med sbyong ba phul ba yin// las rgya mtsho'i skabs//// mi bzung gtong bas gtor ma yin// bya ba med pas las 
rnams zin// mi rtog ye shes bgegs gsal nas// mi gsung mnyam bzhag sngags tshig go/ bdag dang bcas pa'i 'khor ba 'ching ba'i skabs/ bla ma mchod dang stong pa dang// de bzhin bsod nams thams 
cad kyang// ma chags mi g.yo'i stobs med na// byas na 'ching ba chen por 'gyur// lung 'brel pa ming tsam brdar bstan pa'i skabs// de bas de lung de nyid la// de las de sbyar sgrib par 'gyur// de ltar de </text>
</item>

<item><p>34</p><section>1</section>
<text>la de rtog na// de la de nyid grub pa med// lhun gyi grub pa'i thig le/ bcom ldan 'das lung thams cad kyi bdag nyid// dpal rdo rje sems dpas gsungs pa rdzogs so//// @##// 
lcags 'brel bzhugs so// ! dpal rdo rje sems dpa' la phyag 'tshal lo// chos nyid kyi skabs 'chad te/ rang bzhin gyis gnas pa'i don ston to// zhes pa ni/ nam mkha'i rang bzhin ni/ 
dper na nyungs 'bru mar gyis khyab pa dang 'dra bar kun la khyab par gnas pa ste/ rdo rje ni 'dus ma byas pa'i don to// sems dpa' ni snying po byang chub la dgongs pa nges par 'grel te/ che ba rnam pa lnga 
dang ldan par bzhugs so// lnga gang zhe na/ mngon pa'i sangs rgyas pa'i che ba dang// bdag nyid chen po sangs rgyas pa'i che ba dang// chos kyi dbyings su sangs rgyas pa'i che ba dang// de yin pas sangs rgyas pa'i 
che ba dang// thams cad nas thams cad du sangs rgyas pa med pa'i che ba'o// kun bzang yangs pa chos kyi dbyings// zhes pa ni/ ma 'dres pa dang yongs su rdzogs pa ni/ chos kyi dbyings te/ kun tu bzang
po'o// de yang bya ba thams cad dang bral ba'i phyir/ mi gnas pa'i dbyings la rnam par gnas so// rnam dag lam chen kun sgrol phyir// zhes pa ni/ btsal ba thams cad dang bral ba ni lam chen po ste/ rnam par 
dag pas sgrol ba'i phyir ro// mi skye mi 'gag cir mi dgongs// zhes pa ni/ ji bzhin pa'i mnyam pa nyid la dmigs pa'i yul med pas skye ba med de/ de bzhin du bzung ba dang 'dzin pa'i mtha' spangs pas/ 
yul gang la yang mi gnas pa'i phyir/ cir yang mi dgongs pa yin no// byams pas don nyid rnam sbyang phyir// zhes pa ni/ bdag dang sems can du ma mthong ba ni// byams pa chen po'i don to// phyi nang gi 
yul thams cad mi dmigs pas rnam par sbyangs te/ de mngon sum du bya ba'i chos thams cad dang bral bas/ chos thams cad la mi gnas pa ni/ snying rje chen po'o// gang ltar yang bdag dang gzhan gyi don du 
mi dmigs pas// snying rje chen po cir mi mdzad// ces gsungs pa yin no// che bas che ba'i zab mo yi// zhes pa ni/ che ba ni chos nyid do// che ba'i che ba ni sems can thams cad/ zab mo byang chub kyi zhing yin 
pas so// de yang 'khor ba dang mya ngan las 'das pa mnyam pa nyid kyi snying po yin pa dang/ yon tan rgya mtsho la legs pa dang// sa yi rim pa la stsogs par sgros mi 'dogs pa'i phyir na// yon tan cir yang 
bsngags pa med// ces 'byung ba yin no// don rnams ji bzhin mi skyed de// zhes pa ni/ chos thams cad nam mkha' dang 'dra ba la/ bya ba dang tha snyad de/ ji bzhin pa la mi gnas pa'i phyir/ bya ba'i yul thams </text>
</item>

<item><p>35</p><section>1</section>
<text>cad dang bral ba'o// bya ba med pas grol bas sgrol// zhes pa ni/ zhi ba chen po la bya ba med de/ ci'i phyir/ 'gro ba thams cad zhi ba'i rang bzhin yin pas na/ rang las 'byung ba'i mthu des grol 
la/ thob pa med pa'i dbyings mngon sum du gyur pas grol ba yin no// rang 'byung ye shes rtsal med pas/ zhes pa ni/ gzhan gyi mthu la mi brten cing rang las 'byung bas rtsol ba med pa'o// grol nas grol 
pa'i lam yang ston// zhes pa ni/ de ltar rig pa'i rgyal po rang dbang du gyur ba na grol ba ste/ mngon sum pa'i chos nyid des grol ba nyid du snang ba'i phyir ro// chos nyid kyi skabs rdzogs so//// skabs 
dang po'o// da ni rang bzhin gyis gnas pa'i skabs 'chad te/ ji ltar sems can thams cad la sangs rgyas rang bzhin gyis gnas pa'i don ston to// 'byung ba chen po bcom ldan 'das// zhes pa ni/ 'byung ba 
lnga po ni chen po lnga ste/ ji ltar zhe na/ sa rdo rje dang/ chu rdo rje dang/ me rdo rje dang/ rlung rdo rje dang/ nam mkha' rdo rje/ de la nam mkha' rdo rje ni chos nyid snang ba ston pa'i sangs rgyas so// sa rdo rje ni chos nyid ye 
nas gnas gzungs 'dzin pa'i sangs rgyas so// me rdo rje ni chos nyid rin po che'i sangs rgyas kyi rang bzhin no// chu rdo rje ni chos nyid mtha' yas pa'i sems can thams cad la thugs rje chen pos brlan par 
mdzad pa'i sangs rgyas so// rlung rdo rje ni gti mug chen pos khebs pa'i sems can rnams la/ shes rab chen pos skyod ste/ 'od pa chen po las sgrol ba'i sangs rgyas so// de ltar 'byung ba chen po lnga po 'di yang/ 
sangs rgyas rnams kyi sku dang/ gsung dang/ thugs so// 'gro ba khal gyi ni lus dang ngag dang yid gsum ste/ chub par gnas pas 'byung ba chen po bcom ldan 'das so// 'gro ba kun la rang bzhin gnas/ 
zhes 'byung ba yin no// de la phyin ci log tu bslang pas khrid kyang/ gzhan las mi 'byung gi/ rang gi rig pa las byang chub 'byung bas na/ byin ci log tu rnam brtags kyang// grol ba rang 'byung gzhan las 
men/ ces 'byung ba yin no// skabs gnyis pa'o//// da ni rang bzhin gyis che ba la gnas pa'i skabs 'chad ste/ de yang yongs su rdzogs pa dang/ gzhan gyi dbang las mi 'gyur ba dang/ rang bzhin gyis 
che ba la gnas pa'i don ston to// che ba'i ye shes rnyed dka' ba/ zhes pa ni/ sangs rgyas kyi chos nyid ni/ shin tu zab cing 'phra la rtogs par dka' ste/ mi snyed pa'i rnyed par dka' ba la sgyu mar gnas pas/ 
mngon sum rnyed pa ni shin tu dka' ba'i phyir ro// shes rab thabs la brten pas 'grub/ ces 'byung ba ni/ mi dmigs pa'i klung las chos nyid kyi rang bzhin du 'char ba ni shes rab/ de las kun tu bzang </text>
</item>

<item><p>36</p><section>1</section>
<text>po'i/ longs spyod rdzogs par sbyor bas thabs yin te// mnyam pa nyid du bdag mang pa'i bde ba la dus gsum du gnas pas 'grub pa yin te/ de ltar sgyur ma'i spyod pas/ de la ming tsam du 
gnas shing sbyor gyis kyang// rang bzhin gyi ye shes bde ba chen po// rang gi rig pa las 'byung ba'i phyir// ming tsam gzhan la brten 'dra yang// mngon sum bde ba rang las byung// zhes gsungs pa yin 
no// skabs gsum pa'o//// da ni btsal ba dang bral ba'i skabs 'chad te/ rtsol ba'i sgrib pas nyid du gyur pa'i don ston to// cho 'phrul chen pos dka' ba min// zhes pa ni/ ji bzhin pa la mi g.yo bar 
gnas pa ni cho 'phrul lo// yon tan kun dang stobs kyi rnams// zhes 'byung ba ni/ yon tan ni sangs rgyas rnams kyi che ba/ stobs dang ma 'dres pa dang/ gzungs dang/ rnam par thar pa/ sgyu mar ming du'ang 
grags pa'i rnams la dmigs pa ste sgrib pa'o// mi dmigs pa'i shes rab la brten pas/ rang gi ye shes kyi mar me 'byung bas/ de bzhin du rtogs pa'i mthus// sgyu ma'i 'jig rten sbyong ba dang/ sgyu mar ston 
pa dang/ bde ba dang sdug bsngal du snang ba rnams zhi bar ston pa'i thabs der 'char bar mdzad pas na/ ji bzhin rtogs pa phra ba las// de ma thag tu rang las byung// zhes gsungs pa yin no// phra ba ni 
dmigs pa'i yul ma yin te/ nam mkha'i rang bzhin no// snang ba med pa'i chos nyid ni// ma btsal bzhag bas bsgoms pa yin// zhes 'byung ba ni/ chos nyid ni/ gdong nas ma gsungs pas/ rgyu'i rang bzhin 
dang/ rkyen gyi rang bzhin med pa'i phyir/ snang ba med pa yin na/ bya ba med pa'i chos rnams la byed par rtsol ba ni/ sdug bsngal chen po'i rgya mtsho mtha' med pa la 'bog pa ste/ de ni shin tu dgal bar 
dka'o// de bas na chos ji bzhin pa la gnas nas/ mnyam pa nyid kyi rgyan gyis bzhag cing/ kun tu bzang po rol pa la/ mi nyams par gnas pa ni bsgom pa chen po'o// de dang der ni rnam brtsal na// de las 
de bzhin de mi 'byung// zhes pa ni/ de ni bzhin nyid do// de dang der brtsal ba ni/ nam mkha' khang pa 'bubs pa dang 'dra ste// phyin ci log tu gyur pas na// de las de bzhin de mi 'byung zhes gsungs pa yin 
no// skabs bzhi pa'o//// da ni brjod pa dang bral ba'i skabs 'chad ste byang chub sems kyi rang bzhin mi brjod pas na tha snyad thams cad bral ba'i don ston to// mchog tu gsang ba'i chos 'di ni// zhes 
pa ni/ cir yang mi dmigs bas rang bzhin med/ mtshan ma thams cad dang bral bas gza' ba'i yul med de/ brjod du med pa'i phyir/ phal gyis mi gtogs pas gsang ba chen po yin no// de bzhin du tshig </text>
</item>

<item><p>37</p><section>1</section>
<text>gi 'bru thams cad dang bral te/ chos nyid du gnas shing/ nam mkha'i rgya dang 'dra bar gyur pas na// bdag dang gzhan du mi 'grub ste/ bsnyad pa'i rgyu med cing thos par gyur pa'i mthu mi 'byung 
bas na/ rna dbang gzhan las thos mi 'gyur// de bzhin lce'i dbang pos kyang// de la brjod du rdul tsam med// zhes 'byung ba yin no// skabs lnga pa'o//// da ni 'gro ba las kyis mi 'khol ba'i skabs 
'chad de/ byang chub sems kyi rang bzhin la gzhan gyis mi 'khol ba'i don ston to// 'gro ba'i sdug bsngal byang chub sems// kun tu chub pas rnam par rol// zhes 'byung ba ni/ 'gro ba thams cad kyi rgyu ni byang 
chub kyi sems kyi rang bzhin yin no// bslad pas na sdug bsngal yang yin no// de la yang bde bas kun tu chub pa dang/ sdug bsngal gis g.yen spyod de/ 'khor ba na rtsed mo dang 'dra bar gnas te/ 
chos thams cad la rang bzhin kun tu chub bar rol lo// de la yang bdag med pa dang/ mnyam pa nyid la mi bskyod par gnas pa'i bde ba len pas na/ de la bskyod pa med bzhin du// nam mkha'i mtha' dang 
mnyam par gnas// zhes 'byung ba yin no// khyad par cir yang mtshungs pa la// las so zhes ni rnam par brtags// zhes pa ni/ las zhes bya ba ni phyin ci log tu mthong ba'i ming bla dgas te/ de yang yod pa ma 
yin no// sems can byang chub kyi zhing la kun tu bzang po'i bde bas mtshungs par gnas te/ las kyis mi 'khor ro// de yang ci'i phyir zhe na/ ma ltos pa'i phyor ro// gal te las kyi mthu btsan zhing rdo rje dang 
'dra ba yin na ni/ las ni snga la sems can ni 'chi bas 'gro ba las kyi dbang gis 'khor zhes bya ba'i dbang du 'gyur te/ grol thar ba mda' bar 'gyur ro// de la sems can ni snga la/ las ni 'chi ba'i phyir/ 
las nyid byang chub kyi rang bzhin te/ nyon mongs pa'i dbang du mi 'gyur ba'i phyir/ ci ste de lta'i dbang 'gyur na// rang 'byung ye shes yod ma yin// ces 'byung ba yin no// rgyu nyid rdo rje rkyen dang 'dra// zhes pa 
ni/ rgyu ni mi gnas pa'i byang chub kyi sems so// de las mi skye ba'i chos kun tu bzang po'i rnam par rol pa'i 'byung bas na rkyen yin te/ chos thams cad kyi rang bzhin mi skye ba'i chos chen po'i mthu dang ldan 
pa'i phyir ro// ma bsgrubs par grub pa'i byang chub chen po'i snying po las mi g.yo bas na/ ma skyes pas na 'jig pa med// gdod nas snying po byang chub la// zhes bstan pa ste/ de la yang don dam pa'i btsal pa 
dang// 'dus ma byas kyi re ba thams cad dang bral ba'i phyir/ chos kyi gnas chen por 'gyur te/ mnyam pa nyid la gnas pas na// btsal ba'i bsam pas dbyings mi bskyod// ces 'byung ba yin no// skabs </text>
</item>

<item><p>38</p><section>1</section>
<text>drug pa'o//// da ni btsal sems dang bral ba'i skabs 'chad te/ re ba 'jog pa dang smon lam gnas dang/ skye ba khyad par gyur pa'i don ston to// yon tan chen po'i bsam gtan ni// zhes 
pa ni/ 'jig rten 'di'i nyon mongs pas zin pa la sems kyi rang dbang bde ba skad cig mas/ bsod nams dang ye shes kyi tshogs bsags pas/ bsam gtan chen po'i gnas su bzung nas spyod pa rnams 
so// bsam gtan nyid pas bsam du med// zhes pa ni/ bde ba'i gnas su bgrod pa ni bsam gtan te/ gang de la 'gog pa'i yul de bsam du med pa ltar// ma bsams ma sbyangs chos nyid bzhin// zhes pa 
ni/ ma bsams pa'i cha dang/ ma sbyangs pa'i cha gnyis ka/ rnam par rtog pa'i mthus 'khrul ba'i shes pa skye ste// skyon yin pa'i phyir/ rnam rtog nyid las ye shes skye/ zhes 'byung ba yin te/ bgrod cing sbyong ba la 
mi ltos par rig pas ji bzhin ba'i ye shes rang las 'byung bar 'gyur ro// 'phra ba'i sgo mor ming btags nas// zhes pa ni/ yul med pa la yod par rtogs pa ni 'phra ba'i sgo mo'o// sems kyi dben pas 
lam 'tshol zhing// zhes pa ni/ 'khrul pa'i dbang gis 'dra bas sems bslang ste/ dben zhing dgon pa la chags shing lam du mthong bas/ dgon pa'i rgyud du dben 'dzin te// brtags na rnam par rtog 'gyur 
bsgom// zhes 'byung ba yin no// rgyu dang 'bras bur ming 'dogs shing// dge sdig gnyis pa rnam par sel// zhes pa ni/ rnam par ma byang ba'i chos thams cad ni rgyur lta/ de las nyon mongs pa 'byung ba ni 
'bras bur ming btags pa'i phyir ro// dge ba dang sdig pa gnyis rgyu gcig pa las rnam par phye ste/ nam mkha' la bgo bsha' byed pa dang 'dra bar skye ba med bzhin du/ 'jig rten 'di las 'byung ngo 
zhes// blang dor brod pa mchog tu skye// zhes 'byung ba yin no// skabs bdun pa'o//// gnyis su med pa'i skyon dang bral ba'i skabs 'chad ste/ gong ma'i skyon dang bral ba'i don ston to// chags dang ma 
chags tshig gi la// dbu ma bzhin te brag cha 'dra// zhes pa ni/ chags pa ni rang dbang med pa'i mthu'o// ma chags pa ni de nyid 'jil ba'i thabs kyi snying po'o// de ltar thabs dang shes rab zung du 'brel ba'i 
phyir/ tshig gi lam ltar snang ngo// chags pa mi gnas pa dang/ mi chags pa mi gnas pas/ chos kyi dbyings su ro gcig ba'i phyir// khyad par du snang gis kyang gang ltar yang ma grub ba'i phyir brag cha dang 
'dra'o// bde dang sdug bsngal rgyu mthun zhes// 'gro ba'i mgon po sems dpas gsungs// zhes 'byung ba ni/ byang chub chen por rtsol ba ni sdug bsngal lo// zhi ba mnyam pa chen po ni bde ba ste// mi dmigs </text>
</item>

<item><p>39</p><section>1</section>
<text>pa thun mongs pa'i phyir// rnam par mi 'gyur ba'i dbyings la/ gdon mi za bar gnas pa yin pas na/ gzhan las ma byung gi 'byung gi 'gro ba'i mgon po sems dpas gsungs zhes 'byung ba yin 
no// skabs brgyad pa'o//// da ni ye shes rang las 'byung ba'i skabs 'chad de/ byang chub kyi sems rang bzhin bdag nyid chen po'i don ston to// 'dod chags zhe sdang gti mug kyang// byang chub chen po'i 
lam las 'byung// zhes pa ni/ 'dod chags su grags pa thams cad kyang sku'i rgyan/ bde ba chen po kun tu bzang po'i rol pa las// mtha' yas gdon mi za ba'i ting nge 'dzin/ pad+ma rigs kyi gtso bo// sems 
can gyi zhing yogs su sbyong ba'i rang bzhin no// de bzhin du zhe sdang dang gti mug kyang/ snying rje chen pos rgyud 'dul ba dang/ sgrol ba'i thabs su gnas pas/ che ba'i sku ste/ byang chub kyi yan lag bde ba chen po 
mi dmigs pa'i rang bzhin de las 'byung bas lam yin pa'i phyir ro// kun spyod yon tan rnam lnga yang// chos nyid dbyings kyi rgyan zhes gsungs// zhes pa ni/ zhi ba ni chos kyi sku ste/ mnyam pa nyid du gnas 
so// rnam par mi rtog pa ni/ thabs kyi rol pa'i byang chub sems te/ kun bzang ba dang/ kun spyod pa'i rgyan du gyur pa'i chos/ 'dod pa'i yon tan lnga yang mi 'gog la/ rang bzhin gyis dmigs su med pa/ 
snying rje chen po las byung ba'i bdud rtsi byang chub kyi sems mngon du 'char bar byed pa dang/ dug gsum sku gsung thugs su rdzogs par gyur ba'i phyir/ chos nyid dbyings kyi rgyan zhes gsungs zhes 'byung ba yin 
no// nam mkha' rtog pa skye med cing// rtog pa de nyid nam mkha' 'dra// zhes pa ni/ nam mkha' ni mi skye ba'i rang bzhin la/ skye bar rtog pa ni/ mtshan nyid mi 'gyur bas skye ba med do// rtog pa yang snga ma dang 
rjes bzhin du 'byung ba'i rtog pa la yang/ yul med pas nam mkha' dang 'dra'o// mi chags nam mkha'i bsngo ba las// zhes pa ni/ mi chags pa ni/ byang chub kyi sems don chen po la gnas pa'o// thams cad 
kyi rgyu gcig pa'i phyir// bsngo ba med pa ste/ rang gis rig pa'i rgyal po nang nyid du 'char ba ni/ rang 'byung gi don po ste/ rang don chen po nam mkha' 'byung// zhes gsungs pa yin no// skabs dgu 
pa'o//// da ni mngon par byang chub pa las bzhengs te/ rdo rje dbyings kyi snying po na/ sems can 'dul bar dgongs nas/ shin tu bde ba chen po thams cad du mnyam pa nyid du spyod pa'i chos nyid/ rang gi 
sku las 'dus ma byas kyi rang bzhin/ zla gsang thig le'i dkyil nas/ gzungs kyi rang bzhin don mi gtong ba dang/ don du mdzad pa dang/ don ltar ston pa dang/ don gyi rjes su 'jug pa'i thabs kyi rang </text>
</item>

<item><p>40</p><section>1</section>
<text>bzhin yi ge a li/ ka li zhes bya ba ston te/ gzungs kyi rol pa'i skabs 'di gsungs so// nga ni yongs su rdzogs pa dang gzungs kyi sbyor thabs kyi sgo lta ba'i khyad par gyi dgongs pa nyi tshe'i 
skabs 'chad te/ thabs dang shes rab gnyis su med pa'i don ston to// rtog med mnyam nyid chos kyi sku// gzung bas mi zin chu zla 'dra// zhes pa ni/ rnam par mi rtog pa ni mnyam pa nyid de/ de la bya ba dang 
brtsal ba'i yul med pas chos nyid de/ ji bzhin pa'i sku ni mtha' med par khyab pas chos kyi sku'o// de la dus gsum gyi de bzhin gshegs pa ming tsam du gnas la/ 'dul ba'i dbang gi rdzu 'phrul chen po dang/ 
mthu bsam gyis mi khyab pa yang med pa ma yin te/ gzugs thams cad dang bral bas na gzung bas mi zin/ sgyu mas dbang bsgyur zhing/ don mdzad pa yang med pa ma yin pa'i phyir chu zla dang 'dra ste/ de ltar 
thabs kyi rol pas kun tu bzang po'i rgyal la dgod par mdzad pa'i phyir/ thams cad kun tu bzang po rol pa'i gzugs su bstan te/ a li ka li zab tu bstan/ ces gzungs kyi rang bzhin a li ka li zab 
tu bstan pa yin no// nga ni chos thams cad kyi rang bzhin mi dmigs pa'i dpe bstan pa yi ge a zhes pas bstan bar bya ste/ byed pa thams cad dang bral bas/ bye ba'i don mi 'grub pa la/ thabs dang shes 
rab tu bstan te/ res shig yi ge ma skye par bstan nas/ de nas gzungs kyi rang bzhin bstan par bya'o// de la ni a nud pa b+ha na swa ba b+ha sarba d+harma te/ chos thams cad ma skyes pa'i rang bzhin la ni chos kyi 
dbyings mi 'gyur ba'i rang bzhin/ gu gu ni snying rje chen po ste mi gtong ba'o// ka ni kar ma ste thams cad byed pa'i don te/ mnga' bsnyes pa'o// li ni la la gsha' na zab mo'i gsang ba ste/ don thams cad byed 
pa'o// de la a ni/ snying rje chen po ste/ shes rab bo// li ni thabs kyi rang bzhin te gzungs so// ka ni gnas nas gnas su bskyod pa'i rang bzhin gyi mthu'o// li ni thams cad thun mongs pa'i don to// de la 
sems can thams cad kyi don mdzad pa'i thabs ston te/ de ni a dang mdzes pa'i nga// pa dang yan lag spros pa bzhin// zhes pa ni/ ya ni bdag nyid chen po'i rang bzhin/ bde ba chen po la rol ba'o// mdzes 
pa'i ta zhes pa ni/ shes rab kyi rang bzhin/ zla ba'i dkyil 'khor la gnas te/ thabs kyis rgyal po shes rab kyi rang bzhin la gnas pa'i don to// pa zhes pa ni grol mthar ba'i don ston te/ pad+ma'i rang bzhin 
de la 'gro ba thams cad skye bo dang gnas pa dang/ bde ba dang sdug bsngal du gyur kyi/ yan lag tu 'gyur ba'i chos rnams kun tu spro zhing gnas te/ de lta bas na gzhan gyi 'dod chags kyang bdag gi la/ bdag </text>
</item>

<item><p>41</p><section>1</section>
<text>gi 'dod chags kyang gzhan gyi'o zhes 'byung la/ kun tu bzang po'i rang bzhin ni thams cad na bde bar gnas so zhes 'byung ste/ mi dmigs pa'i zab mo la bslang ba'i rnam sgrol ba'i phyir ro// 
spyod yul thun mongs yang rang gi rkyen gyis gsang bar 'gyur pas/ 'jig rten yongs kyi spyod yul la// sangs rgyas gsung gi zab mo 'byung// ces gsungs pa yin no// e ma ho sangs rgyas spyod yul 'di// 
btsal bas rnyed pa'i gnas med ste/ zhes pa ni/ chos kyi rang bzhin dngos po ci yang med cing/ shin tu 'phra ba'i phyir btsal nas sleb par mi 'gyur te/ ci'i phyir zhe na/ sangs rgyas kyi spyod yul mthas glags 
shing rnyed bar dka' ba'i phyir ro// drug gi chos bzhin yul med pas// mdongs pas nam mkha' bsnyabs pa bzhin// zhes pa ni/ de la chos drug ni gzugs sgra dri ro reg chos so// 'di ni chos thams cad sgyu 
mar ston pa'i gzhi ste/ sangs rgyas thams cad kyi che ba nyid do// gang gis chos 'di drug phyin ci log tu mthong ba ni mdongs pa ste/ bdud rtsi spangs nas dug phyir 'brang ba ni// mdongs pas nam mkha' 
bsnyabs pa bzhin// zhes 'byung ba yin no// gong nas gong du tshangs pa'i lam// bya bral chos dang mthun pa med// zhes pa ni/ 'jig rten 'di las 'byung ba'i bsam pas bsod nams dang ye shes kyi tshogs 
bsags te/ rim pas bgrod pas/ byang chub kyi sa dang/ tshangs pa dang/ rgya byin gyi gnas dang/ 'khor lo sgyur ba'i rgyal po la sogs pa/ gang ji tsam du bgrod pa'i yul can ni/ nyon mongs pa'i lam ste 
'ching ba'o// bya ba thams cad dang bral bas nam mkha' dang 'dra ba/ yongs su zhi ba/ kun tu mnyam zhing mtha' yas pa'i bde ba/ rang bzhin gyis yongs su rdzogs pa ste rdzogs pa chen po/ ma bsams ma 
sbyangs ma bsgrubs ma bsgoms te/ rang bzhin du gnas la/ gzhan la rag lus pa med de/ dper na yid bzhin nor bu rin po che'i rgyal po ltar/ chos dang chos ma yin pa'i gter thams cad 'byin nus pa'i 
phyir/ mnyam par bzhag pa ste/ ci ste lam la bgrod 'gyur na// nam mkha'i mtha' bzhin thug pa med// ces 'byung ba yin no// skabs bcu pa'o//// nga ni yongs rdzogs pa'i skabs 'chad te/ byed pa med 
pa'i don ston to// de ltar de bzhin de'i phyir// de la de bstan de yang thob// zhes pa'i don ni/ de bzhin nyid ni 'gro ba thams cad la mnyam pa'i dbyings gcig tu gnas pa'o// de ltar gnas pa de yang ci'i 
phyir mngon sum du mi 'gyur zhe na/ de bzhin nyid ni rtogs pa'i chos thams cad dang bral ba yin te/ rang las 'byung ba'i chos nyid dang// de bzhin bstan pas thob par 'gyur ro// de'i snying po de bas na// de </text>
</item>

<item><p>42</p><section>1</section>
<text>las de byung ngo mtshar che// zhes pa ni/ de bzhin nyid ni byang chub kyi sems te/ byang chub kyi sems de ni chos thams cad kyi snying po yin pa'i phyir ro// snying po de las mngon sum pa'i bde ba kun tu 
bzang po'i rol pa 'byung bar 'gyur la/ de dang dus thams cad du mi 'bral ba'i yon tan dang ldan pa'i phyir de las de byung ngo mtshar che zhes 'byung ba yin no// sngon gyi de dang da ltar de// de bzhin de'i gnas 
su che// zhes pa ni/ 'das pa dang ma 'ongs pa dang/ da ltar byung ba'i de bzhin nyid ni/ gnas 'gyur ba'am/ 'pho ba med ba'i che ba nyid de/ sngon zhes bya ba'i tha tshig ni/ phyi ma'i mtha' med pa'i don ston pa ste/ 
de bzhin nyid ni sems can thams cad sangs rgyas kyi zhing du gyur pa'i dbyings gcig pa'i phyir te de'i gnas su che ba'o// de ltar de'i lam 'dra bar/ zhes pa ni/ de ltar bgrod pa thams cad dang bral ba'i 
lam ni/ rnam par grol ba chen po'o// rnam par grol ba ni mang po ma yin te/ gcig pa'i phyir ro// 'gro ba thams cad chos nyid mnyam pa nyid kyi dbyings la bgrod pa'i lam 'dra ba'i phyir/ de ni de'i rang bzhin 
no// zhes 'byung ba yin no// de dang 'dra ba yongs kyi lam// zla ba las byung rten dang bcas// zhes pa ni/ chos thams cad kyi de bzhin nyid ni/ mnyam pa nyid kyi rlung la 'dra ba'i phyir/ yongs kyi lam mo// skye ba 
med pa'i skye ba la sems can chen po yan chad thun mong du gnas te/ chu zla'i gzugs brnyan dang 'dra bar brten cing chos kyi dbyings su ro gcig pa'i phyir/ mnyam pa nyid yin pa'i phyir te/ kun gyi mnyam nyid 
yin pa la// phyogs su bltas pas 'grub pa med// ces 'byung ba yin no// skabs bcu gcig pa'o//// nga ni bde ba chags pa dang bral ba'i skabs 'chang ste/ chags na skyon du 'gyur ba'i don to// da 
lta'i bde dang phyi ma'i bde// mngon sum pa dang rgyab nas 'byung// zhes pa ni/ chos thams cad kyi bde ba'i rgyu ni/ nam mkha' dang 'dra bas/ bde ba snga ma dang phyi ma zhes bya ba med do// de la sangs rgyas su bya 
ba'i yan lag/ ye shes chen po mdun nas 'byung ba dang/ rgyab nas brnyes pa'i ye shes dang/ sangs rgyas kyi che ba'i yon tan grangs med pa rnams len pas thob par bya ba dang/ thob zin pa'i rnam pa thams 
cad kyang mtshan ma med pa'i dbang gis bltas pa'i mthus 'grub mod kyi/ de yang rnam pa'i skyon yin pas de la brten par mi bya'o// ces 'byung ba yin no// skabs bcu gnyis pa'o//// nga ni gdong ma nas 
che ba nyid kyi snying po rang bzhin gyis gnas pa'i skabs 'chad ste/ bya ba med pa'i don ston to// dus gsum gcig ste khyad par med// sngon med phyis mang gdong nas 'byung// zhes pa ni/ mi gnas pa'i dbyings </text>
</item>

<item><p>43</p><section>1</section>
<text>la chos thams cad 'du ba dang bral ba med pa'i phyir/ dus gsum gcig ste khyad par med do// chos kyi dbyings ni/ gcig char 'char ba ste/ mtha'i mun pa med pa'i phyir// sngon yang med la/ phyi 
ma yang med/ da ltar yang med/ gdod ma nas gnas par rang byung ba nyid do// chos skus khyab pas gcig pa'i phyir// zhes pa ni/ mi gnas pa'i dbyings la mnyam pa nyid kyi phyir// chos kyi sku ni nam mkha' dang 
'dra ste/ nam mkha' mkha' ni kun la khyab la/ nam mkha' ni gnyis su med de/ gcig pa'i phyir ro// de ltar bas na che ba'i rgyan dpal phun sum tshogs pa mnyam par gnas pa'i phyir/ che bas chen po'i rang 
bzhin gnas// zhes 'byung ba yin no// skabs bcu gsum pa'o//// nga ni kun tu smon lam chen po dang bral ba'i skabs 'chad ste/ ci la yang mi gnas pa'i don ston to// srid pa gsum na sbyong ba yang// 
ming tsam sgyu mar snang ba ste// zhes pa ni/ srid pa gsum mi dmigs pas sgyu ma dang sprul pa lta bur sbyor ba'o// de la mi gnas pa'i thabs kyis gnas pa ni/ ming tsam du sgyu ma nyid du gnas pa'o// 'khor lo sgyur 
ba'i gnas chen yang// zhes pa ni/ 'khor los bsgyur ba ni gling bzhi'i rgyal por grags pa ste/ 'khor lo ni mi gnas pa/ sgyur ba ni rnam par sbyong ba'i mtshan ma ste/ de yang mngon par byang chub pa'i gnas thob 
pa med pa'i dbyings su gyur pa'i rgyu nges 'dul te de bas na/ sgyu mas sbyong ba'i bsti gnas yin/ zhes 'byung yin no// rnam spyod dus la ltos pa'i rnams// dus der 'byung bar mi 'gyur te// zhes pa ni/ chos 
nyid ni ye nas gnas pa gcig car rdzogs pa yin pas/ dus med do// dus med pa las 'byung bar 'dod pa rnams ni shin tu 'khrul pa ste/ dper na 'o ma 'dod bas rwa la zho 'jo bar byed pa bzhin no// ma 
bral smon pa spyod pas na/ zhes pa ni/ ma bral ba ni chags pa mi gtong ba ste/ rmi lam gyi nor dang 'dra bas/ spyad pa la sman par mi 'gyur ro// de ltar chos thams cad stong pa nyid kyi rang bzhin snang bar mi 
'gyur ba dang/ mngon sum du 'gyur ba'i mthu med par de la/ gzas shing 'khrul pa'i blos btsal bar 'gyur na/ ji ltar bcom ldan 'das kyis stong pa'i rang bzhin gsungs pa bzhin te/ ci yang med pas/ 
stong pa'i mtshan nyid gsungs pa bzhin// zhes 'byung ba yin no// skabs bcu bzhi pa'o//// nga ni lung ston pa'i skabs 'chang ste/ lung ni rna ba nas rna bar brgyud pa ste/ mngon sum bzhag par mi chags 
bas// brta ci rig pa tsam gcig bshad pa yin no// gcig ste rnam pa yongs kyis med// rnal 'byor nam mkha'i bya lam 'dra// zhes pa ni/ de bzhin nyid ni gcig ste/ rnam pa dang khyad par gyi ming med do// de </text>
</item>

<item><p>44</p><section>1</section>
<text>ltar gleng gzhi thams cad bral bar sbyor bas rnal 'byor yin te/ de yang mi gnas pa'i tshul gyis kun tu bzang po'i bde ba la rol pa ni/ nam mkha'i bya lam bzhin du mi chags mi gnas pa'i 
phyir ro// ma byung mi skye'i snying po la// zhes pa ni/ de bzhin nyid ni rten pa thams cad dang bral bas na ma byung ba'o// brjod pa'i mtha' thams cad dang bral bas skye ba med pas/ mtha' dang dbus gnyis ga la 
yang mi gnas pa'i phyir/ snying po yin la/ smra ba dang bsam pa'i yul med de/ rang bzhin che bas bde ba la gnas pa'i phyir/ sgros btags chos kun ga la yod// ces 'byung ba yin no// phyi nang gnyis ka phyi nyid 
nang// zhes pa ni/ phyi ni brtsol ba'i byang chub sems so// nang ni de'i bde ba la gnas pa'o// brtsol ba med pa ni bdag med pas zhi ba ste nang ngo// nang de'i bde ba la gnas ba ni rgyu med pa'i dbyings la 
gnas pa/ thob pa'i bsam pa dang ldan pas phyi'o// de ltar phyi nang gnyis ka la thob pa'i re ba ni/ phyi'i yul la mi 'byung gi nang nyid du bltas pas/ 'khrul pa'i phyi ma dag par 'gyur te/ 'di dang ni nang ma dag 
pa la phyi rol bsgom pa la brtsol ba'i nad do// zab mo'i cha shas rtogs yul med// zhes pa ni/ zab mo ni zhi ba chen po ste/ rnam par dag pa'i dbyings so// de la byang chub kyi sems mngon bar 'char bar byed 
pa ni cha shas 'phra ba ste/ mi dmigs pas rtogs pa'i yul med do// srid pa ming tsam ldog pa'i stobs// zhes pa ni/ snang ba'i chos 'di dag thams cad rang bzhin gyis che ba nyid de mnyam pas zhi ba'o// de la 
yang 'khrul pas chags pa'i lta bas/ srid pa ming tsam mo zhes 'khor ba'i phyir ro// rnam pa kun tu zin pa'i chos la mnyam par bzhag pa dang/ dgongs pa'i dbang dang/ rnam par dgong pa dang/ ting nge 'dzin 
la sogs pa sgyu ma'i rnam par thar pa thams cad 'ching ba ste/ de bas ting nge 'dzin mnyam dang bral/ zhes 'byung ba yin no// de la tha tshig phyi dang nang// rang bzhin phung po khams bzhin gnas/ zhes 'byung ba 
ni/ de la tha tshig ni rnam pa lnga ste/ lnga gang zhe na/ sa dang/ chu dang/ me dang/ rlung dang/ nam mkha' ste 'di lnga'o// 'byung ba chen po lnga po 'di/ de bzhin gshegs pa thams cad kyi che ba nyid de/ zab mo'i thabs 
kyis sems can thams cad la khyab par gnas te/ thams cad kyang che ba nyid mi gtong ba'i dam tshig gi rjes su skyong ngo// de yang rang bzhin thams cad kyi gnas kun la gsang ba'i tshul gyi gnas te/ phung po 
ni mnyam pa nyid kyi gtso bo lnga'i mtshan nyid do/ khams ni kun tu bzang po'i rol pa'i byang chub kyi che ba'o/ de bzhin du skye mched la sogs pa de'i rgyus sgyu ma la sogs pa la rol pa'-i thabs so// de bzhin </text>
</item>

<item><p>45</p><section>1</section>
<text>du chos kyi rgyal po ltar dbang mdzad pas rtag tu bde ba la gnas pa dang mi 'bral bas blangs pa dang// dor ba med pa'i phyir dam tshig tu blang ba yang/ dus gsum de dang mi 'bras bas// tha 
tshigs mang du btags pa med// ces 'byung ba yin no// bam po bco lnga pa'o//// da ni mnyam pa nyid kyi chos la dbang bsgyur ba'i skabs 'chad de/ mi rtsol mi sems dpas lhun gyis grub pa'i don ston 
to// mi g.yo ba ni sku'i rgya// mi bskyod pa ni ye shes te// zhes pa ni/ chos thams cad skye 'gag med pa'i mnyam pa nyid la gnas pa ni/ sku nam mkha' dang 'dra bas kun la khyab pa ste// de ni phyag rgya chen po'o// 
de la len pa'i bsam pa dang/ mngon par rtogs pa'i yul med pas/ mi bskyod pa ni ye shes te// shes pa med pa'i dbang thob pas so// mi len pas na bdag med cing// mi 'dor tshig bral mnyam nyid do// 
zhes pa ni/ mi lon pa ni bdag med pas blang ba'i yul med pa'i phyir ro// smra bsam las 'das pas na/ ming dang tshig dang tshig gi don la sogs pa dbye gsal 'byed pa med pa'i phyir mi 'dor ba'i mnyam pa 
nyid do// gang dang gang gi gang du yang// kun 'khol kun spyod bdag las 'byung// zhes pa ni/ gang dang zhes pa ni 'das pa'o// gang gi zhes pa ni da ltar gyi'o// gang du zhes pa ni ma 'ongs pa'i don te/ de 
rnams la ming gis bgrang ba'i rnam pa dang bral te/ dper na yid bzhin gyi nor bu rin po che/ mngon du gyur pa na ji tsam du spyod pa dang/ gzhan la ston pa dang 'dra ba ra/ rang dbang gi ye shes chen po dang ldan 
pa'i dus na/ rnam pa brgya stong du spyod pa yang mi zad pa'i gter bdag las 'byung ba'i phyir/ kun 'khol kun spyod bdag las byung zhes 'byung ba yin te/ de bzhin du skye ba mi mthun pa'i dbyings ma yin pa'i 
phyir dang/ chos thams cad kyang gcig pa dang/ kun tu bzang po'i thabs kyis 'jig rten kun la mnyam pa nyid du rol ba'i phyir/ 'di las skyes pa bud med ces/ mnyam pa'i rgyal pos sa yod ma gsungs/ 
zhes 'byung ba yin no// skabs bcu drug pa//// da ni dngos grub chen po'i bde ba thams cad len pa dang/ chags pa spong ba'i skabs 'chad te// de'i zhor la dka' thub las chos kyi don mi 'byung ba dang/ 
sems kyi gdung ba dang nyon mong pa'i don ston to// 'di la brtul zhugs drag shul gyis// gnas su bya ba mi med de// zhes pa ni/ chos nyid kun tu bzang po la shin tu bde ba dang bla 'og gi mchog gi thabs 
kyis dbyings la rol pa'o// dka' thub ni nyon mong pa len pa dang// sems kyi gdung ba ste/ 'khrul pa'i nad do// de lta bas na dka' thub ni/ brjod pa yang mi bya'o// de la mtshan ma med pa'i dbang gis </text>
</item>

<item><p>46</p><section>1</section>
<text>na/ thabs gang du rol kyang/ bde ba rang 'byung ba dang/ sgyu ma ltar gang du bskyed kyang/ thabs kyi mthu bsam gyis mi khyab pas de bzhin du 'gyur ba dang/ de bzhin du snang ba'i dmigs ston te/ 
de ni 'ching ba'o// a dang par ni rnam ldan na// sgyu ma'i bde ba 'byung bar 'dod// zhes bya ba ni/ a ni chos thams cad ma skyes pa'i rang bzhin gong du bshad pa nyid do// pa ni chos thams cad skyed pa'i bdag 
nyid pad+ma'i rang bzhin te/ de ltar thabs dang shes rab tu ldan pas/ sgyu ma'i rang bzh-in bde ba gang 'dod pa ltar skye bar 'gyur ro// de ni zin pa'i skyon yin te/ rang bzhin du ma skyes pa'i skye ba ni ma yin pa'i 
phyir ro// rang bzhin gcig tu ma nges pas// ji ltar bltas pas der snang ste// zhes bya ba ni/ ci'i phyir zhe na/ rang bzhin gcig tu ma nges la// bzung ba dang 'dzin pa'i mtha' ma spangs pa'i phyir skye bar 'gyur 
bas/ bltas par gyur pa'i skyon snang ba ste/ chos nyid kyi 'khrul pa ni 'gyur ba yin la/ ming 'dogs pas rkam pa'i rgya mtsho'i brlabs kyis/ kun tu snang bar 'dod cing rtsol ba ni sangs rgyas su rtsol na yang 
skyon te/ sems de'i bde ba la gnas pa 'khrul pa ni/ bus pa'i spyod yul 'khrul pa yin pas/ snang 'dod rtsol sems bde ba yang/ de ni de sgrib skyon chen yin// zhes 'byung ba yin no// byang chub yan lag 
kun gyi sgo// cha lugs bsgoms chu zla bzhin// zhes bya ba ni/ byang chub kyi lam la sa bcur bgrod pa dang/ thabs kyi snying po dang/ yi ge'i 'bras bus/ byang chub kyi cha lugs ji bzhin par 'dzin cing/ chu zla 
dang 'dra bar 'byung ba yang// bya ba dang ma bral ba'i mtha'o// de bas na/ ma gos ma chags 'byung 'gyur yang// bsgoms pas byis pa'i spyod yul bzhin// zhes 'byung ba yin no// de bzhin du byang chub kyi che 
ba'i sku// dmigs su med pa mngon du 'char te/ de byung ba yang bsgoms pa dang/ re ba'i mthu las gyur pa'i phyir// skyon chen po yin te/ de bas na bsgoms pas byis pa'i spyod yul bzhin zhes gsungs pa yin 
no// dkyil 'khor khro gnyer cha lugs kyis// khro bdag chen po'i lus bzung nas// yi ge mngon du byung na yang// zhes bya ba ni/ de bzhin du gong ma ltar bsgoms pa dang/ sgrub pa'i yan lag zhal nas gsungs 
pa'i dkyil 'khor bsgrubs pa'i mthus khro bo chen po'i sku'i rang bzhin/ yi ge'i cha lugs kyi rang bzhin mngon du byung na yang/ bsgoms pa dang mngon du gyur pa'i skyon te/ zhi ba de bzhin nyid ni med pa'i phyir// 
zhi ba de nyid mthong ba med/ zhes gsungs pa yin no// de la yang ta la'i mgo bo bcad pa dang/ sa bon mes bsregs pa dang 'dra bar/ nyon mongs pa'i dbang gis/ 'khor ba chen por mi 'gyur ba'i thabs su </text>
</item>

<item><p>47</p><section>1</section>
<text>bstan te/ yan lag tu bsgoms pa'i thabs kyi skabs 'di ston to// rnam grangs brgya stong phrag yas pa/ gang ltar skyed kyang me tog skye/ zhes bya ba ni/ bsgrub pa dang/ dngos grub tu stsol ba la yang 
rnam pa gnyis te/ nges pa'i lung dang rang bzhin no// de la nges pa'i lung ni// mnyam pa nyid kyi chos kyi dbyings la mnga' brnyes pas na/ gang ltar bsgrubs gang du dmigs 'char ba dang/ dbang chen gyi mangs 
bsgyur ba ste/ 'ching ba med pa'o// sprul pa ni kun tu bzang po'i rol pa'i rgyan las 'dus bar mdzad pa'i/ sgyu ma'i sprul pa bdag nyid chen po las gtong ba'i phyir/ sgrib pa dang 'ching bar mi 'gyur ro// mtshan 
ma med pa'i dbang gis na/ bsti gnas de la 'byung mi 'gyur/ zhes bya ba ni/ chos nyid kyi byin gyis brlabs kyi mthu la rten pa ni/ dper na yid bzhin gyi nor bu rin po che la rten nas/ de nyid las yid bzhin 
gyi nor bu rin po che 'byung ba dang 'dra bar/ skabs 'dir mtshan ma med pa'i chos kyi dbyings kyi dbang gis/ byang chub sems dpa' chen po rnams kyis sku gsung thugs kyi rang bzhin bsgrubs te/ 'grub pa'i 
rkyen gyis bde ba'i bsti gnas su 'gyur gyi/ rang bzhin gyis shin tu gzhan la rag ma lus pa'i che ba nyid/ rnam par grol ba chen po ni ma yin no// skabs bcu bdun pa'o//// da ni rtsol ba dang bral zhing 
mnyam pa nyid du/ mi g.yo bar gnas pas/ bde ba chen po thob par 'gyur ba'i skabs 'chad de/ byang chub kyi sems kyi rang bzhin gleng gzhi thams cad dang bral ba'i don ston to// gleng bral 'di la gnas pa 
ni/ rnal 'byor 'di ni bskal ba bzang// zhes bya ba ni/ mi skye ba'i chos nyid la bya ba med de/ bya ba med pa ni gleng gzhi dang bral ba'o// de la bde bar gnas pa ni rnal 'byor te/ chos kyi gter nam mkha' dang 
ldan pas bskal ba bzang po'o// bdag dang gzhan don mi phyed pas// sgyu ma lhun grub yul la rol/ zhes pa ni/ mi skye ba'i chos la 'byed pa med de/ gzung ba dang 'dzin pa'i mtha' spangs pas/ chos kyi 
dbyings su ro gcig pa'o// chos kyi dbyings la 'khrul pa med pas/ rnam par dbyer med do// mi gnas par snang ba'i rnams ni/ sgyu ma chen po ste/ de'i mnyam pa nyid kyi yul la rol pas lhun gyis grub pa'i 
dbang chen no// skabs bco brgyad pa'o//// da ni chos nyid kun tu mi 'gyur bar gnas pa'i skabs 'chad de/ byang chub kyi sems nam mkha' lta bur mi 'gyur ba'i don ston to// lhag ma med pas yongs su 
rdzogs// 'gyur ba ma yin drang por gnas// zhes pa ni/ chos thams cad la mtha' dang dbus med pas byang chub kyi snying po yongs su rdzogs pa'i dbyings gcig pa'i phyir ro// chos nyid la gzugs med de/ </text>
</item>

<item><p>48</p><section>1</section>
<text>nam mkha'i rang bzhin ye nas gnas pa la/ g.yo ba'i mtha' thams cad dang bral ba'i phyir/ de bsrang ba'i mthu dang ldan pa gang nas kyang mi 'byung bas na/ dus gsum du ma nor ba'i dbyings drang 
por gnas pa yin no// nam mkha' bzhin du mtha' mnyam zhing// gzhan las ltos 'gyur chos ma yin// lhun gyis gnas pas bde chen te/ mtshungs pa med pa'i ye shes kyi// rang gi mthu'i rig pa las// zhes 
pa ni/ rang bzhin chen po'i ye shes ni mi dmigs pa'i nam mkha' dang 'dra ste/ rnam pa kun tu mnyam pa chen po'i phyir ro// mnyam pa nyid ni gzhan las 'byung bar mi 'gyur te/ smra ba dang bsam pa'i yul thams 
cad las 'das par sbyor ba ni/ mtshungs pa med pa'i chos nyid kyi mthu/ rang gi rig pa las 'byung ba'i phyir/ sgom pa dang sgrub pa'i thabs dang stobs gzhan las mi rten pas chos ni gzhan las 'byung mi 
'gyur// zhes gsungs pa yin no// sla zhing dka' la sla phyir dka'/ zhes pa ni/ ye nas snying po byang chub la gnas pa dang/ rdul tsam yang bya ba med pa'i phyir sla'o// mi dmigs pa ni nam mkha'i spyod yul la 
mtha' med pas/ bgrod pa ni shin tu dka'o// de ltar yongs su rdzogs pa'i rang bzhin la/ 'di sangs rgyas so// 'di ni chos so// 'di ni dge 'dun no// zhes 'bras bu cig las rgyu gsum du phye ba ni bslad 
par gsungs pa'i phyir/ bka' bar 'gyur la/ mi g.yo ba'i sla ba las/ rnam par brtsad pa'i bka' 'byung ngo// mngon gsum mi gnas kun tu khyab/ zhes pa ni/ chos nyid de ma thag pa'i bde ba ni mtshan ma med 
pa ste/ dmigs pa'i yul ma yin pa'i phyir/ mig gis mthong ba dang/ rna bas thos pa'i yul med do// de bzhin du kun tu khyab pa dang/ snying rje chen po la gnas pa'i mthu tha mi dad cing mngon par 'char ba cig 
pa'i phyir/ kun tu khyab pa yin no// de la yang thob pa dang btsal ba dang bcas pa'i rnams ni dper na ri 'ong gi rwa dang mo sham gyi bu bzhin du thob pa med de gnas pa med pa'i phyir/ ming tsam 'di zhes bstan 
par ni// rdo rje sems dpa' mtshon du med// ces gsungs pa yin/ de ni rgyu rkyen las ma grub pa'i phyir ro// skabs bcu dgu pa'o//// da ni rgyu rkyen las ma grub pa'i phyir de bzhin nyid rang las gnas par 
mi shes te/ rnam par mi rtog pa'i dga' ba la chags pa'i skyon bstan pa'i skabs 'chad de/ bde ba chen po'i rgyu rkyen las mi 'grub pa'i don ston to// ngo mtshar rmad 'byung rol pa 'di// bya bral nam mkha' ji 
bzhin te// zhes pa ni/ bcom ldan 'das kyi sku dang gsung dang thugs kyi bdag nyid med pa las/ kun tu bzang po'i rol pa la mnyam par gnas pa ni ngo mtshar che'o// mi gnas pa'i sprul pas sgyu ma'i 'jig </text>
</item>

<item><p>49</p><section>1</section>
<text>rten 'dul ba cho 'phrul smad du 'byung ba ste/ bya ba med pa las bde ba'i mchog nam mkha' dang 'dra ba la mi 'gyur bar gnas pa ni/ chos nyid kyi mangs sems can kyi zhing la rol cing cir yang 
mi mdzad pa'o// cir yang mi dmigs gti mug las// de ma thag tu rang las 'byung// zhes pa ni/ de bzhin du rang las 'byung ba ni// nam mkha' dang 'dra'o// nam mkha' ni cir yang mi dgongs te/ gti mug 
chen po'o// de ltar gti mug chen po de las// de ma thag tu shes rab kyi rang bzhin chos kyi dbyings su 'char bar 'gyur te/ de bas na de ma thag tu rang las 'byung zhes gsungs pa yin no// 'di ni thams cad 
mtshungs pa'i lam// 'gro ba kun la rang bzhin gnas// byis pas bslad pas 'khrul pa'i phyir// zhes pa ni/ sems can thams cad mi dmigs pa las mnyam par gnas pa dang/ mtshan nyid grangs med par 
ston gyis kyang// snying po byang chub kyi rang bzhin gcig pa la/ phyin ci log gis bslad pas bsgribs pa'i phyir/ skad cig ma la gnas te/ de yang byang chub kyi rgyu yin pa'i phyir/ dper na sman zhes bya ba'i ming 
gis sems can thams cad sdug bsngal sel bar byed pa yin na/ de yang sman pa zhes bya ba'i ming thob pas/ ma sbyar ma btang nas sos par mi 'gyur ba dang 'dra bar/ phyin ci log kyang byang chub kyi rang 
bzhin yin mod kyi/ phyin ci ma log pa yang byang chub kyi rang bzhin te/ thabs mkhas pa'i spyod yul yin pas/ de bas na/ sman nyid sman pa 'tshol bzhin/ zhes 'byung ba yin no// skabs nyi shu pa'o//// da 
ni 'gro ba thams cad rang bzhin gyis sangs rgyas kyi che ba nyid du gnas pa'i skabs 'chad de/ byang chub kyi sems ye nas rnam par dag pa'i don ston to// go ba'i yul na bde ba che// de nyid rnam dag 'jig 
rten yin// zhes pa ni/ chos thams cad zhi ba dang bya ba med par gyur pa na/ bde ba chen po ste/ kun tu bzang po'o// de yang de bzhin nyid du gnas de nyid kyang bzung ba dang/ 'dzin pa la mi ltos pa ni/ dus 
thams cad du rnam par dag pa'i 'jig rten na gnas pa zhes bya ste/ de la yang ming tsam du chos thams cad la mnga' brnyes pa'i dbang gis/ phyogs mtshams dang/ bla 'og la sogs pa gnyis su med pa'i bde 
ba las 'od 'dus pas/ phyogs bcu'o zhes sgyu ma'i mtshan nyid du rnam par grags te/ de yang las dang rang bzhin no// de la rang bzhin chos kyi dbyings ye nas gnas pa'i mthus mi 'gyur ba'i 'jig rten na sgyu 
mar gnas pa'o// las ni bltas pa'i mthu las sgyu mar snang bas// de la phyogs kyi 'od 'dus pas// phyogs bzhi mtshams brgyad bla 'og 'grub// zhes 'byung ba yin no// rigs kyi khyad par mngon par snang/ </text>
</item>

<item><p>50</p><section>1</section>
<text>zhes pa ni/ 'ja' tshon ni ma nges pa'i dpe ste/ kha dog rnam pa sna tshogs pa'i// sems can kun tu snang ba rnams so// de la skye ba'i rgyud mi mthun pa'i kha rgyud cing skye ba rnams ni/ rigs kyi khyad 
par gyi snang ba rnams so// de bzhin g.yo gdul mi g.yo ba'i// 'byung ba lnga las gtso chen yin// zhes pa ni/ de la g.yo ba'i rdul ni/ ma lus pa'i sems can rnams te// g.yo ba de ni mi rtag pas so// mi 
g.yo ba ni snod kyi 'jig rten te/ gzhan gyi dbang gis ni g.yo zhing skyod// rang gi mthus ni mi g.yo ba'o// rdul zhes bya ba ni mi dmigs par don gcig pa'i phyir ro// 'byung ba lnga ni/ snying rje chen po ste/ de 
bzhin g.yo ba'i rdul mtshungs par gnas shing lhag pa'i bsam pa thams cad dang bral ba'i phyir sangs rgyas chen po lnga yin no// skabs nyer gcig pa'o//// da ni tshogs dbul pa dang/ rnal 'byor gyi dbang 
phyug las 'das pa dang/ da ltar dang ma 'ongs pa rnams/ mchod cing bskul ba/ rgyud dang gal po rnams las sngags dang phyag rgya dang/ ting nge 'dzin du bya bas spyan drangs ba dang/ bshos sangs sbyar ba dang/ 
sems can gyi don du 'gyur bar bya ba'i thabs su/ gsungs pa yang mang mod kyi/ de ni lung dang man ngag gi nges pa ma thob pa rnams la bstan pa ste/ sbyang ba'i don to// da 'dir ni rang bzhin gyis gnas pa 
dang/ yongs su rdzogs pa'i skabs 'chad de/ byed pa thams cad dang bral ba'i don ston to// 'das dang ma byon da ltar gyi// tha snyad ming la mi gnas te// skye 'gag med par rnam brtags shing// de nyid dus 
gsum chen por sbyor// zhes pa ni/ 'das pa dang/ ma 'ongs pa dang/ da ltar byung ba'i ming yang sgyu ma'i bla dgas te/ dus zhes bya ba ci yang med pa la// dus gsum du gtses pas 'khrul pa ste tha snyad dang ming 
tsam mo// skye 'gags med pa'i chos nyid la byang chub nyid kyang len pa med de/ sangs rgyas su yang gnas par mi 'dzin na/ dus dang khyad par lta ci zhig smos te/ de ma thag gcig la dus gsum du phyung ste/ de 
ma thag snga ma ni 'das pa'o// de'i bar ni da ltar gyi'o// de'i 'og ma ni ma 'ongs pa ste/ de bzhin nyid du gcig nas gcig tu skyes pa ni mi rtag pas/ zhi bar gyur pa de ni chos nyid kyi rol pa zhes bya ste/ chos 
nyid dbyings ma dang 'dra bar thams cad du gnas pa yin no// de bas na skye 'gag med par rnam brtags shing/ de nyid dus gsum chen por sbyor zhes 'byung ba yin no// mnyam pas rim par bkod pa med// 
gcig pas phyogs su bsngo dang bral// zhes pa ni/ mnyam pa nyid ni yongs su rdzogs pa ste// mchod sbyin dang tshogs la sogs pa rim par dbye ba dang dus nges pa med do// kun tu bzang po'i spyod pa ni/ rnam </text>
</item>

<item><p>51</p><section>1</section>
<text>par mi dbye zhing/ phyogs thams cad du gcig pa'i phyir/ 'di'o zhes bsngo ba lhag pa med do// tshogs kyi rgyan rnams bkram pa yang// rang bzhin gnas pas 'grim pa med// zhes 'byung ba yin 
te/ bcud kyi 'jig rten 'dod pa'i yon tan lnga la sogs te/ kun tu bzang po'i rgyan du gyur pas na/ chos thams cad kyi rgyan du zhes 'byung/ de rnams da bzod 'grim zhing rim par bgod mi dgos te/ ye 
nas gnas pa'i phyir 'grim pa med do// lhun gyis gnas pas mi bsngo zhing// gdod nas dag pas bdud rtsi yin// zhes pa ni/ thams cad kun tu bzang po'i rgyan yin pa'i phyir/ lhun gyis grub pa ste khyad par 
med pas bsngo ba med la/ khyad par med pa'i chos nyid ni/ sdug bsngal gyi nad thams cad dang bral ba'i phyir bdud rtsi dang 'dra'o// de yang gdod ma nas grub pa'i bdag nyid can no// 'du byed bcu gnyis 
khyad par du// lhag pa'i bsam pas bzung ba med// zhes pa ni/ 'du ba dang mched pa ni dbang bsgyur ba'i chos can te/ gzugs kyi rang bzhin no// mi gnas pa'i bde ba la chos kyi dbyings kyi rang bzhin gyis 
'du ba dang/ bdag gi rol pas kun tu bzang po'i rgyan thams cad du longs spyod pa mi mched pa ste/ mched pa ni/ sems can thams cad mi gtong ba'i snying rje'i shes rab kyi sems/ sdug bsngal gyi rgya mtsho 
skems pa la mched pa ste/ nang gi rol pa drug dang/ phyi'i bde ba len pa drug ste/ bcu gnyis so// de rnams kyang rang bzhin gyis gnas pa dang/ 'jig rten thams cad dang mtshungs par sbyor ba dang/ rgyu gcig 
pa las kun tu 'byung ba'i phyir lhag pa'i bsam pas/ bsngo zhing bzung ba med do// zhes bstan pa yin no// skabs nyi shu gnyis pa'o//// da ni tshogs kyi rgyan rnams rang bzhin lhun gyis grub pa'i skabs 
'chad de/ bya ba med pa'i don ston to// yid kyi bsams pas yon dag ste// bltas pa'i stobs ni bkram pa'o// zhes pa ni/ mi gnas pa'i ting nges 'dzin la yud tsam du gnas pa ni/ chos kyi dbyings la dbang 
byed pa ste/ dper na chos thams cad kyi rgyal po chen po ni yon dag chen po zhes bya'o// de ltar bltas pa'i yul med pa la/ grub pa'i stobs su gyur pa na/ chos thams cad tshogs su bkram pa'o// mthong bar 
gyur pas dngos grub la// de'i mnyam bzhag rdzogs pa'o// zhes pa ni/ tshogs te/ mi dmigs par mthong ba ni// mi 'gyur ba'i dngos grub chen po'o// de la mi gnas pa ni yongs su rdzogs pa'i mnyam pa nyid 
do// skabs nyer gsum pa'o//// da ni lhun gyis grub pa'i skabs 'chad de/ byang chub kyi sems mi dmigs pa'i ngang du yul yul can med pa'i don ston te// yud tsam bzung bas sbyor ba yin// dga' bar </text>
</item>

<item><p>52</p><section>1</section>
<text>gyur bas dam tshig ste// thabs kyi gar thabs bskyod pa yis// gnyis med sbyor ba phul ba yin// zhes pa ni/ bdag dang gzhan du mi dmigs pa ni/ chos kyi dbyings la sbyor ba ste/ sbyor ba chen po 
zhes bya'o// de bzhin du bde ba la gnas pa ni/ kun tu bzang po ste dga' ba chen po'o// chos kyi dbyings ma dang dga' bar ldan pa'i dus na/ mi gtong ba'i shugs nam mkha' dang 'dra bar sbyor bas/ dam 
tshig ste/ nyams pa med pa'o// sgyu ma'i sprul pa 'gyed pa ni thabs kyi gar thabs so// gzungs dang bde bar ldan pa'i don las 'gyur bas na/ bskyod pa ni chos kyi dbyings rang bzhin gyis dmigs su med pa 
dang/ chos kyi dbyings la kun tu bzang po mi dmigs pas/ gnyis dang gnyis su med pa'i sbyor ba phul ba yin no// zhes 'byung ba yin no// skabs nyi shu bzhin pa'o// ni las rgya mtsho mnyam par bzhag pas 
'grub pa'i skabs 'chad de/ gzungs de dang bdag dang bcas pa'i gtor ma ston to//// mi bzung gtong bas gtor ma yin// bya ba med pas las rnams te// mi rtog ye shes bgegs bsal nas// mi 
gsung mnyam bzhag dam tshig go/ zhes 'byung ba yin te/ de la chos thams cad kyi bzung ba dang/ 'dzin pa'i mtha' spangs te/ mnyam pa nyid la gnas pas/ mnyam pa nyid kyang mi rtog pa 'di ni gtong ba chen 
po ste/ sdug bsngal thams cad zhi bar byed pa'i gtor ma'o// bya ba thams cad dang bral ba ni lhun gyis grub pa ste/ chos kyi dbyings kyi mthu dang ldan pas na/ 'khor ba dang ngan 'das par gyur pa'i las thams 
cad zil gyis mnan pa yin no// de la rnam par rtog pa ni 'khor ba'i rgya mtsho ste/ bgegs chen po'o// mi rtog pa ye shes kyi nyi ma ste/ chos thams cad la mnga' mnyes pas na/ phyi nang gi bgegs thams cad 
zil gyis non pa dang bsal zin pa'o// mnyam pa nyid la chos cig 'byung bas rgyud// 'dzin pa'i mthar 'gyur te/ bgegs kyi gnas so// de la gsung ba dang bral ni byang chub ste/ chos kyi dbyings kyi mthu'o// 
de bzhin du mi gsung bar 'dul ba ni/ sngags kyi tshig dam pa'o// skabs nyi shu lnga pa'o//// nga ni thabs med cing mi mkhas pas bdag dang bcas pa'i sbyin pa gtong ba dang/ gtor ma dang bsod nams dang 
ye shes tshogs la sogs pa rnams las dang nyon mongs par gyur pa'i skabs 'chad de/ de bzhin gshegs pa la chags pa dang ma chags pa'i don ston to// bla ma mchod dang gtong ba dang// de bzhin bsod 
nams thams cad kyang// ma chags mi g.yo'i stobs med na// byas na 'ching ba chen por 'gyur// zhes 'byung ba yin to// bla ma zhes bya byang chub kyi snying po ste/ rang gi rig pa las 'byung ba'i sangs rgyas so// </text>
</item>

<item><p>53</p><section>1</section>
<text>ji tsam du bdag chos kyi dbyings kyis bde bar gnas pas na/ 'khor gsum chen po yongs su tshim pa'i mchod pa chen po ste/ de ni snying po byang chub kyi snying pos mchod pa'i rang bzhin no// de la rdo 
rje slob dpon ni chos nyid kyi rang bzhin yin te/ chos nyid de slob ma la 'byin par mdzad pas/ ston pa po sangs rgyas kyi spyan gyi yang spyan zhes bya ste/ chos kyi mchod pa dbul ba dang/ lto pi ye shes yid bzhin 
gyi nor bu chen po rang la yod pas mchod pa dbul bar bya'o// de bzhin du bsod nams su bya ba yang zin pa med pa'i gdeng dang chags pa med pa la mi dmigs par mi sbyor gyis/ bsod nams so zhes g.yo 
ba'i sems dang ldan na/ nyon mongs pa'i sa bon 'debs kyi bsod nams mi byed do// de la ma chags pa ni rgyu/ mi gnas pa ni gtong ba/ mi dmigs pa ni sbyin pa chen po ste/ de bzhin du bsod nams thams 
cad kyang nang du bsam par bya'o// de lta bas na byas na 'ching ba chen por 'gyur zhes 'byung ba yin no// skabs nyi shu drug pa'o//// da ni lung 'brel pa ming tsam brdar bstan pa'i skabs 'chad de/ de bzhin 
nyid la rtsol ba sgrib par 'gyur ba'i don ston to// de bas de lung de nyid las// de las de dbyar sgrib par 'gyur// de ltar de la de rtog na// de la de nyid 'grub pa med// ces gsungs pa yin te/ de ni de
bzhin nyid de/ des na lung 'di nyid la bya'o// de bzhin nyid de las// de bzhin 'tshol bas sgrib par 'gyur te/ de rtsal na sgrib par 'gyur ro// de bzhin nyid de las de bzhin nyid blangs te/ thob pa'i de 
bzhin nyid de la gnas na rtog pa chen po ste/ nyon mongs pa'o// de ci'i phyir zhe na/ zin pa'i chos nyid la bya bar rtsol ba ni/ nam mkha'i khams bzod bgod pa dang 'dra ste/ grub pa'i mtha' med do// de lta bas 
na zhi ba mnyam pa chen po la ni ci dgar spyod cing/ kun tu bzang po'i spyod yul la gnas na chos nyid yin no zhes/ bcom ldan 'das lung thams cad kyi bdag nyid/ dpal rdo rje sems dpas de skad gsungs
 so// skabs nyer bdun pa'o//// lcags 'brel rdzogs so//// dge'o//// @##// 
 rnal 'byor gyi rim pa'i rgyud ces bya ba bzhugs so// rgya gar skad du/ yo ga kra ma na ma pri ta tan tra na ma/ bod skad du/ rnal 'byor gyi rim pa'i rgyud ces bya ba/ bcom ldan 'das 
 gsang ba'i bdag po de bzhin gshegs pa 'dul dka' 'dul ba nyid la phyag 'tshal lo// de ltar sku lnga gus mchod nas// rnal 'byor gsum mtha' lnga nyid la// gnyis 'gyur bcu bzhi'i rim pa rnams// </text>
</item>

<item><p>54</p><section>1</section>
<text>bslab bya slob pa'i don phyir bshad// rnal 'byor gsum mtha' bshad bya ba// bya rgyu'i rnal 'byor bzhi gnyis dang// nges pa rnam gnyis lam gnyis dang// bya med 'bras bu mthar phyin pa'o// dang 
po shes bya rnams gsum ste// phyi dang nang dang phyi nang ngo// sa chu me rlung nam mkha' dang// yul drug ye shes rdo rje yi// ngo bo ka dag ji lta ba'i// sdus med rdzogs pas nges pa'o// nang gi sems dang rtog dpyod 
sogs// gang zag zin pa'i chos rnams ni// ngang gi mtha' bral rnal ma nyid// 'gro 'ong med par lhun gyis rdzogs// phyi nang rnal 'byor 'di lta ste/ thams cad kun dang kha dog dbyibs// nges dang ma nges 
'byung mi 'byung// dman dang sman pa byas ma byas// bcas dang de ni ma bcas pa// spyi mthun khyad par rnam pa rnams// bya byed ma slad ji bzhin nyid// mtshan nyid dbyer med rnal 'byor sgra// gzhan yang mtshan 
nyid rtog pa gsum// log bzhi nyon mongs rnam pa lnga// phung po lnga dang dbang po lnga// rgyu drug bcu gnyis rkyen chos dang// skye ba bcu gnyis bstan pa dang// rang bzhin bco brgyad spyod bcu gcig/ smin pa bzhi 
dang lam lnga dang// gnas drug mu gsum 'khrul pa cig/ 'dod pa'i 'bras bu bzhir gyur cing// rang bzhin gnyis med rgyur shes bya// rnal 'byor dang po'i mtshan nyid ni// 'di zhes bstan du med pas te// 
kun bral nyag gcig ci ma spangs// ma bsdus ril rdzogs ma phye bral// ma phyin kun son 'ong med khyab// ji bzhin snying po byang chub la// bden gnyis tha snyad ye nas med// bsam dang tshig gis phebs par 
dka'// brjod med rang rig thams cad kyi// dngos gzhi ngo bo nyid snang phyir// sems las yang dag ye shes 'byung// de bzhin bde dang sdug bsngal 'byung// chos dang sangs rgyas ye shes 'byung// dge 'dun 
yang ni de bzhin no// 'di la pha rol phyin rdzogs dang// byang chub dang ni pad+mo 'byung// 'di la rdo rje sems dpa' dang// dri med rin chen dpal sbyin 'byung// de bzhin rdo rje dpag med dang// sna tshogs rgyal ba 
'di las 'byung// 'di las phyag rgya sna tshogs dang// rig pa'i snying po thams cad 'byung// 'di la 'dod chags zhe sdang dang// sdug bsngal nga rgyal phrag dog 'byung// gti mug dag kyang de bzhin te// 'di las 
'dod chags thams cad dang// skyes pa bud med ma ning 'byung// 'di las 'dod dang 'dod gzir dang// nyon mongs gdung 'dod chags pa 'byung// ri dang skye bo de bzhin du// nam mkha' dang ni rlung dag 
dang// sreg pa'i me ni rab tu 'byung// 'di la sa dang chu dang ni// rdo dang sa bon myu gu 'byung// de bzhin klog dang skar ma 'byung// nyi ma zla ba'i sprin rnams 'byung// de bzhin spyod dang mi spyod dang// thams </text>
</item>

<item><p>55</p><section>1</section>
<text>cad thams cad 'byung bar 'gyur// rgya mtsho chu nyid rlabs ltar snang// sna tshogs snang dang gzhan 'byung min// rang 'byung rang snang ngo bo nyid// ma bcos skad cig snang ba yi// thams cad sems 
kyi dkyil 'khor nyid// ye shes ngang gi 'od gsal la// rnam rtog 'khrul pa'i rgyud med na// grong khyer gsum gyi sems can rnams// thabs dang lhan cig mi gnas phyir/ bden pa mthong yang nges ma byas//
 mthong yang ma mthong 'drar gyur pas// sems nyid ye nas sangs rgyas la// rtog pas sgribs pas de ma shes// ye nas ma bral ngo ma shes// gang du 'ang ma sbas ma mthong ba// kun sbyor zhags pa lngas bcings 
 te// ming las dngos por zhen pa'i rgyus// grong khyer gsum gyi don sgrar snang// ci phyir 'khrul pa ma zad par// nam mkha' mthong ba med pa ste// de nyid yid la snang 'gyur yang// gzugs la snang bar 'gyur 
 ba min// mun pa'i snang ba gsang bdag gsung// kun sbyor zhags pa gang bcad cing// rang gi mig dang gang ldan la// mun pa'i yul nyid mya ngan 'das// mun pa snang 'gyur ji lta ba'o// thams cad mi gnas 
 byang chub pas// rtsal nas grub pa ma yin yang// sgyu ma spangs na 'khrul bral bzhin// spros med ye shes snying por gnas// ma rig ye shes tha dad min// so so'i snang ba phye ba tsam// ma rtogs pa'i lam du cig/ 
 sems 'di sna tshogs par snang bas// sna tshogs sems su gcig pa yin// dper na gser du gcig pa las// dbyibs dang zur ni tha dad par// byas pas so so'i ming du grags// de bzhin sems kyi rang 
 bzhin la// 'khrul dang ma 'khrul khyad par gyis// ji ltar bltas sgyu der snang yang// snang yang sems las gzhan mi dmigs// sgron ma 'bar ba'i rin chen 'di// gal te ngan khung btsal 'gyur yang// de nyid 
 yon tan rab snang bas// 'od ni mkha' la gsal bar 'gyur// de bzhin sems nyid rin chen sgron// lus ngag 'khor bar bying 'gyur yang// rang 'byung rang zhi rang snang bas// shes rab chos nyid mkha' la 
 gsal// sems nyid nam mkha' 'drar mtshungs te// kun khyab stong gsal sna tshogs 'byung// byung tshor g.yo 'gog thams cad kyang// rang bzhin gyis 'byung ngang gis zhi// mdor na ji ltar brtags bsam 
 bzhin// 'gyur bas thams cad ngo bor snang// ye nas snying po byang chub ni// sangs rgyas chos nyid bla dgas bral// de bzhin 'khor ba'i bla dgas med// dang sangs yod phyir blo bur chos// phyi mo nyid la mi phyed 
 bral// de bas so sor nges zhes na// yang dag lam gyi bcos med cing// nyon mongs spangs shing bya sgrub med// 'ching bu rin chen lta bur na// rang bzhin thabs kyis 'brel ba dang// shes dang mtshon pa'i bya </text>
</item>

<item><p>56</p><section>1</section>
<text>byed dang// rgyu rkyen lta bur 'brel ba'i phyir// de lta nyid du nges par bzhag/ de nyid mtshon zhing shes dgos pas// dgos pa rnam gnyis 'chad par 'gyur// ji ltar gser dang gser mthong 
ltar// dang po brjod bya mthong bar gyis// rnal 'byor grub pa'i lung gi rnal 'byor gyi rim pa las/ bya ba rgyu'i rnal 'byor bshad pa'i le'u ste dang po'o//// gsum pa sa la gnas pa'i rnams// bag chags 
gcod sbyong tshul nyid kyis// legs nyes che bar 'byung ba'i phyir// shin tu brtson 'grus spyod la 'bad// bzhi pa sa la gnas pa rnams// drod rtags chung ngu snang ba'i rgyu// rtse gcig ting 'dzin la gnas phyir// 
phyogs gcig spyod la gnas par 'gyur// lnga pa'i sa la gnas par 'gyur// dang po'i slab bcu mthar phyin cing// de dang bral ba med pa'i phyir// btang snyoms rgyun gyi spyod la gnas// drug po'i sa la gnas pa 
dag/ shes rab chen po'i bden mthong zhing// gang dag spyod pa mi dmigs phyir// shes rab mthun pa'i spyod pa spyod// bdun pa'i sar gnas rnal 'byor pa// nang du yang dag 'jog dga'i phyir// shin tu mi 
g.yo ba'i spyod la gnas// brgyad pa'i sar gnas rnal 'byor pa// brtul shugs spyod dang spros tshogs spyod// mnyam pas dang du len byed cing// bdag gzhan gnyis ka'i don rdzogs byed// dgu pa'i sa la 
gnas pa rnams// 'dod yon lnga sogs longs spyod rnams// ma spyad nyams med rtogs gtso'i phyir// dbang sgyur thabs kyi longs spyod rdzogs// sa bcu rnal 'byor lhag pa la// bdag nyid chen po'i spyod pa 
la// lhun gyis grub pa'i spyod pa dang// bya rtsol bral ba'i spyod par gnas// sgo gsum spyod pa'i bye brag dang/ kha zas bza' btung spyod pa rnams// dang po'i las can gtsor spyod pa// don 'gyur phyir bzhin 
thun mong 'gyur// yo byad lnga dang rgyun bya ba'i// dam tshig bzhi dang bral mi bya// rgyas par khas blangs skyon bsgrags pa// rgyu dang ngo bos brtags pas gnyis// gang zhig gzhan du gang 'tshol ba// de ni gol ba'i 
lam du zhugs// rnam rtog mun pa'i sgrib pas bsgribs// gang ma rig pa mun pa'i de sgrib yin// rnam par rtog pa de nyid bgegs// bgegs ni de nyid de las byung// gang la rnam rtog ma byung na// bdud ces 
bya ba ga la yod// bdud ni gang las byung zhes na// rtag tu 'grus las 'byung ba yin// 'grus med nyid las bdud mi 'byung// ci phyir mi 'grus de nyid bdud// de yi skyon dang gol sgrib ni// yon tan mnyam 
du mthong las 'byung// gal te yon tan mnyam mthong med// skyon dang gol 'grib ga la yod// de nyid skyon dang gol bsgrib yin// mun pa shes dang log sred shes// byis pa'i shes dang phyogs rig shes// </text>
</item>

<item><p>57</p><section>1</section>
<text>dbus mthar byed pa'i shes pa rnams// dam tshig nyid kyi gol sar 'gyur// gzhan yang ltung ba'i sgo dgu dang// rtogs pa brgyad bcu rtsa cig sgrib// rnam par rtog la rnam rtog nyid// log sred 
can la log sred nyid/ phyogs 'dzin tsam la tha snyad rdzas// phyogs shes dag la sgyur mar snang// mun pa can gyi shes pa ni// 'di las log par shes pa'o// log sred can gyi shes pa ni// tha snyad smra zhing gnyis 
'dod pa'o// byis pa rnams kyi shes pa ni// med par smra zhing yod par 'dod// phyogs su rig pa'i shes pa ni// yul med shes snang shes pa nyid// don dam skad cig cha bral 'dod// nges par 'byed pa'i shes 
pa ni// yul rnams log snang sgyu ma tsam// dam par rang bzhin med par 'dod// rnam par mi rtog don 'tshol na// gcig pu dben pa'i sa bzung ste// tshad ma gsum dang ldan pa'i blos// rnam par rtog pa'i 
rjes bcad nas// yang dang dbu ma'i gser 'tshol la// rtogs 'dod spre'u bzung byas nas// kun mo byi la bdag par bya/ bse khungs dkar khung kun bkag ste// re'u cha phang phung bshig nas// rgyal po'i 
bskor mdzod kha phye la// de dang longs spyod rdzogs bdag po// mtshams med pa las mtshams gcod pa// 'di ni rnal 'byor can gyi las// shes bya nang gi chos nyid las// rnal 'byor don du 'jug pa dang// 
mi yi 'du 'dzi g.yeng ba'i sa// bar du gcod pa gsal ba'i phyir// phyi dang nang gi sa mtshams su// 'gro 'ong 'grul rnams gcad par bya// yang dag don gyi lam 'tshol na// rtog pa'i skyon lnga spang par bya// rtog 
pa rags pa'i ri bo dang// mtshan ma rgyu ba ri thung dang// byung tshor skyon lnga spang bar bya// rtog pa la yang gnyis yod de// rags dang phra bar snang ba yin// de bzhin mtshan ma che chung gnyis// rgyu ba ring po thung ngu 
gnyis// de bzhin tshor ba gsal mi gsal/ 'byung tshor gnyis su snang ba yang// myur ba dang ni gul ba'o// 'di ni don la sgrib pa yi// rtog pa tshon cha'i gnas chen yin// ci phyir don de 'di mthong phyir// mun 
pa dang ni 'khrigs pa dang// kun tu 'thibs dang sprin phung dang// na 'un lta bur sgribs pa yis// yang dag mi 'gal mthong mi 'gyur// 'di yang bye brag gnyis gnyis te// mun pa mun nag chen po dang// kun 
nas 'thibs pa lta bu dang// kun tu 'thibs dang sgribs pa dang// 'thibs pa tshon byed chung ngu gnyis// sprin chen 'thibs dang 'al 'ol dang// na bun bltams dang na bun gyis// gnas ni gsum dang mi'i 
gnas// 'dod pa'i khams lnga'i lha gnas dang// gzugs kyi khams dang gzugs med khams// nyan thos rang rgyal gnas su ltung// ltung bar 'gyur ba'i skyon che ni// mtshan ma'i g.yeng ba rnam drug yin// rang </text>
</item>

<item><p>58</p><section>1</section>
<text>bzhin yul la g.yeng ba dang// de bzhin phyi rol g.yeng ba dang// nang dang mtshan ma'i g.yeng ba dang// yid la byed dang gnas ngan len// 'di dag rab tu gsal bar bya'o// gsal nas don la 
mnyam bzhag che// mnyam pa'i don la sgrib pa'i skyon// rnam pa lta bur 'byung 'di lta// byung tshor dbang gis g.yeng ba dang// bying dmugs dbang gi 'thibs pa dang// 'dzin chags dbang gis gog pa dang// 
ther zug dbang gis rtag pa dang// phyal ba'i dbang gis med pa ste// 'di ni mnyam pa'i skyon yin no// gang 'dir tshor 'gro ma rabs dang// gang 'gog byis pa'i spyod yul dang// 'dir gang nyams pa'i snod 
sred can// yal ba phyal ba dmigs pa cig/ gang 'dir lta bas 'dongs pa dag/ bdag la rten nas mtha' sgrubs te// med mos ngan 'gro med nyams nas// de ma thag par ngan 'gror 'gro// dran 'byung rjes 
su 'jug pa ni// 'khor ba'i khams su 'khor bar 'gyur// dran 'byung g.yo ba gang bkag pa// de dag 'gog pa nyid du 'gyur// dran 'byung med par blun pa ni// mu stegs can la mun par 'gyur// 'di zhes 
sems su cig gzung nas// mtshan ma rtog pa'i ri bo yin// snga phyi med ces byang chad nas// med de chad pa'i mu can yin// mos pa chung ngu thams cad ni// gang la bdag med rten bzhin mthong// gnas dga' 
rtog yong spyod med pa// bsam gtan dang po kho na'o// kun stong 'phra ba'i stong pa la// gnas rtog med la spyod tsam med// stong pa nyid la nges bzhag med// dga' ba skyed pa gsum pa'o// bdag gam gzhan gyi 
mthus bstan te// skyon med mi g.yo gnas bzhi pa'o// 'di la gang 'jug bar gcod pa// le lo bya mang rgod pa dang// g.yeng dang dmugs par 'dod pa dang// gnyid dang re dogs the tshom dang// 'phro 'du 
spyod dang 'byung dga'o// dam pa'i don la gang sgrib pa// mi gsal bde ba sdug bsngal dang// skye ba gsal bar 'byin pa dang// nges dang khyad snyems 'byung bzhi dang// gzhan yang bdud lnga dgra bzhi dang// 
dmigs pa brjed dang le lo dang// bying gung re dogs stsol mi stsol// yang dag don la sgrib par byed// 'di dang rtsa ba dngos skyon dang// rang bzhin 'byung dang ched du byed// nyams myong shugs 'byung skyon du 
'gyur// shugs 'byung brgya dang bco brgyad sogs// dang po'i rtags la mthar 'dzin pa// yang dag don la sgrib par 'gyur// lung nas btsa' ba'i lung bzhag pa// gnyen pos 'tsham par bzlog pa dang// rab 
tu byed pas mngon byas bzlog/ rang byung rang zhi thabs gsum ste// spong ba'i 'du byed dran pa dang// brtson 'grus mos dang sbyor ba'o// shes bzhin bya bar rtogs pa dang// stsol dang mi stsol gnyen pos sbyor// </text>
</item>

<item><p>59</p><section>1</section>
<text>skyon chen de dag blan pa'i chos// sems kyi lon de rgyal bas gzung// dbu ma'i nges pa'i lam 'tshol ba// dgon pa'i rgyun tu dben gzung ste// tshad ma gnyis kyi gzhal ba'i blos// rnam par rtog 
pa'i rjes gcod pa// yod med mngon rtog ga las 'byung// brtags pas rtog pa rta las byung// rtog pa sgyu mar rab shes na// rtog pa'i ri bo zhi bar 'gyur// des ni gnas ngan gsum du min// rtog pa gang 
las byung zhes na// mtshan ma'i chos las byung ba yin// mtshan ma sgyu mar rab shes na// mtshan ma'i tshogs rnams zhi bar 'gyur// des ni 'dod khams tha mar min// mtshan ma gang las 'byung zhe na// dran pa 
rgyu ba dag las byung// dran pa'i stobs su shes gyur na// sgyu ma'i chos rnams sel bar byed// mthu des 'dod khams gnyis par min// rgyu ba gang las byung zhes na// tshor ba dag las byung ba yin// dgag cing 
skye bar bya ba med// tshor ba sgyu mar shes 'gyur na// skyon gyi tshor ba sel bar byed// 'dod khams gsum par ltung mi 'gyur// tshor ba gang las byung zhe na// byung tshor phyi nang dag las byung/ de nyid skyon du shes 
'gyur na// dgag cing skye bar bya ba med// de ltar shes pa'i mthu yis ni// 'dod khams zhi bar mi ltung ngo// byung tshor gang las byung zhe na// sems kyi chos las byung ba ste// sems nyid sgyu mar rab shes nas/ 
sems kyi chos rnams zhi bar 'gyur// phung po gzugs brnyan 'dra ba la// sems ni smig sgyu lta bu yin// yod med gnyis kyi mtha' las grol// de ltar shes pa'i rnal 'byor pa// 'dod khams lnga bar ltung mi 
'gyur// sems nyid yod pa'i dngos po'am// med ces bya bar mi lta bas// mu stegs can du'ang ltung mi 'gyur// bying rmugs can du ma gyur pas// 'du shes med par ltung mi 'gyur// 'du shes rjes su ma 
'brangs pas// sems can gnas su de mi 'khor// kun gzhi don la goms pas ni/ nyan thos gnas su ltung mi 'gyur// stong zhing zhi bar mi byed pas// rang rgyal lta bar de mi ltung// ye shes cha bral mi 'dod
pas// sems tsam du'ang ltung ma yin// rnam dag stong par mi 'dod pas/ byang chub spyod par ltung ma yin// mnyam nyid stong pa'i don dag la// so so tha dad mi 'byed pas// sa'i rim par mi ltung zhing// rim 
gyi sbyar zhing 'phar ba med// kun gzh-i nam mkha'i snying po des// nyon mongs sprin gyis gtibs spungs sa// shes rab rlung gis ma gtor bar// ga zha mkhan gyi spyod 'dra yis// sgrib gsal chos nyid gsal 
'dod pas// ji ltar chu gsher byis pa dag/ nyi ma sprin ldan dri ma yis// shin tu dgeg par gyur pa yis// sprin chen 'dus pa'i phung po la/ kha'i dbugs kyi bus byas nas// sprin gsal nyi ma gsal 'dod </text>
</item>

<item><p>60</p><section>1</section>
<text>'dra'o// de phyir rnal 'byor dbang phyug gis// sems nyid don la rnam rtags te// kun bzhi rtsa bar shes par bya// sems nyid de la bltas gsal na/ rtsa ba dang ni gang ldan pa// dus dang tshon 
dang lor gyur kyang// yal ga lo 'dab 'bras bur bskrun// rtsa ba'i sa bon med mi 'gyur// ched du rang bzhin byed med pa// cig shos lam du gtsor bstan te// rim slob goms pa de bzhin te/ tha ma rtsol ba 
med par 'gyur// lung nas lnga ltas bsgrags bya ba// ji ltar snang byed don mthong nas// bar chad med pa'i brtson 'grus kyis// srog la bab kyang mi lta bar// rnal 'byor yul la 'jug pa dang// ting 'dzin 
rig pa'i rtsal sprugs pa// gnyen po kun rten sa sbyangs nas// rnal 'byor sa la brtson par bya// 'di ni gdon mi za ba dang// lam la the tsom mi skye dang// ma nges mnyam zhugs the tshom med// bde ba'i don 
sgoms zhar la snang/ nges pa'i lnga ltas rnam pa lnga// rgyu'i dus na 'gyur ba yin// 'bras bu gang dang gang 'grub pa// mtshan ma gsal bar rgyu las byung// dper na 'jig rten byis pa dag/ yun rings ma las skyo 
ba ltar// lnga ltas 'byung ba'i sgra thos nas// shin tu brod pas mdun bsu ltar// bltas chen 'byung ba'i brol tshul gyis// shin tu brtson pas de thob 'gyur// de bas lnga ltas mtshan ma rnams// shes nas 'bad de 
brtson par gyis// dper na me'i lnga ltas ni/ du ba'i mtshan ma rgyas par 'gyur// du ba gar byung gnas de na// me nyid yod par shes pa yin// de bzhin chu'i snga ltas kyang// rlabs dang sngangs dang srog chags 
'byung// de ni chu nyid 'byung bar nges// rlung gi ltas kyang 'di lta ste// sprin rnams rgyug cing dum bur chad// des na rlung chen 'byung bar nges// rtsi 'tshal lo ma gar byung bar// des na gser khung yod pa ltar// 
snga ltas mtshan ma 'di dag gi/ 'bras bu mtho dman gang 'gyur ba// rgyu la mkhas par byas nas ni// mtshan ma ci 'byung de sbyar ba// bla ma'i ngag las shes par bya// don la de ltar mnyam bzhag na// rtags kyi 
tshor ba 'di ltar 'byung// brod dang rtags dang cho 'phrul dang// mngon shes dang ni ye shes 'byung// drod ni g.yo thob bstan pa dang// rtags ni 'byung dang thabs stan dang// cho 'phrul 'byung dang rdzogs pa 
dang// rig pa phra mo drug kyang gsal// tha ma rang 'byung nyid 'byung ba// de ni don rnams rdzogs pa yin// dper na mun pa sangs pa dang// snang ba byung dang nam mkha' dang// kun tu mthong dang thams cad 
gsal// de 'dra'i tshul du 'byung zhing 'dag/ yang dag don la ring zhig gnas// shes rab 'dris par gyur pa na// nges don mthong ba'i nyams drod ni// don dang mjal ba'i rtags chen yang// man ngag lung </text>
</item>

<item><p>61</p><section>1</section>
<text>gis brgyad 'char ste// nges par drod gsum myong bar 'gyur// de dag thog tu phebs pa ni// drod chen rtags su rten pa yin// de'i zhor las byung ba'i drod// 'khor ba'i chos la snying yang rje'i// byang 
chub sems kyang skyed par 'gyur// mtshan ma rtogs pa'i chos rnams la// yid mi ches pa'i 'du shes skyed// chos rnams 'di ltar yin pa la// 'di ltar 'khrul pa'i ngo mtshar zhes// ya mtshan spyod pa'i 'du 
shes 'byung// 'di don ma shes 'gro ba rnams// rtsol sgrub dka' ba'i thabs chen gyi// yang dag don tshol lam re zhing// bsags pa'i 'bras bu yod 'gyur yang// don de mthong bar yong mi nus// 'di 'dra'i 
'du shes 'byung bar 'gyur// 'di ltar shes pa'i nyams drod ni// skal dang ldan pa'i skyes bu dang// rgyud 'gros tshogs kyi ma grol bar// sems las chos 'byung 'bum phrag yas// smra ba'i sgo mo thams cad 
gsal// don la nges pa'i gtan tshigs dag/ tshig tu 'byin te mtshon par nus// de ni chos sku mnyam nyid dang// dbyer med gnyis su med pa yin// rten pa'i gsung thugs sku mnyen dang// de ni mtshungs pa 
yod ma yin// sa la slob pa'i sems ma dang// de yang mi mtshungs rgyal bas gsungs// rig 'dzin drang srong don spyod dang// lus drangs sems ni yong mi mtshungs// gzhan yang drod rtags bshad na ni// sbyor 
ba nang gi nyams drod dang// mtshan ma phyi'i drod dang ni// rig pa rang bzhin kho na'i drod// rang bzhin lung drod chos nyid drod// mngon sum mtshan ma'i drod dang sbyar// sgyu mar kun snang dngos gzhi med// chags 
pa med par yid mi 'khrug/ dor zhing blang bar bya ba med// nam mkha'i ngang la rang bzhin med// rtag tu med pa'i dngos dang bral// snying po nyid las gzhan pa med// dran rig rgyu ba ye shes 'char// sgron ma 
snang bas mun pa sel// yid bzhin nor bu nyid las 'byung// skye 'gag med pas 'jigs dang bral// ci yang ma nges nyam mi nga// chub na bya rtsol kun dang bral// go ba'i yul la bgrod pa med// bsam gtan 
chen por nges snang ba// kun tu mi nyams re dogs med// dang ba mi skye mi g.yo dang// ma chags mi 'chad len pa med// 'khrug pa med na rang bzhin nyid// don la sbyor ba'i rnal 'byor pa// rnal 'byor don la 
sbyor ba'i mis// spyod pa las kyi khyad par gyis/ khams dang sa ni gar 'gro bar// mdo don tshul lngas lung bstan na// nges pa'i lnga ltas 'byung ba ni// 'bras bu don gyi khyad par yang/ cho 'phrul sna tshogs ston 
par 'gyur// de nas yang dag bden pa thob// tshig gis brjod pa'i grangs 'di lta ste// blo rtsal las kyi khyad par dang// snang ba lus kyi snga ltas dang// ngo mtshar rdzas rnyed tshul rtags dang// mtshan ma phra'i rmi </text>
</item>

<item><p>62</p><section>1</section>
<text>ltas dang// 'dun pa mang po'i snga ltas so// blo rtsal las kyi khyad par gyis// ting 'dzin drod kyi lnga ltas 'byung// yang dag bden pa'i don bstan na// mi skrag mi dang 'gag pa skye// yang dag don 
la nges bltas na// 'khor ba'i chos la skyo ba skye// yang dag don la 'dris pa dang// rnam grangs chos la dad mi 'gyur// yang dag don nyid mthong ba na// tshig la dga' ba mi skye zhing// don nyid nye bar 'dzin 
par byed// don mthong ba dang ye shes skye// ye shes skyes bar gyur pa dang/ dngos por snang ba thams cad kun// sgyu ma bzhin du shes par 'gyur// sgyu ma tsam du shes pa la// bstan nas chos nyid don bltas 
nas// snang ba med pa'i don nyid ni// snang ba med par mthong bar 'gyur// snang med srid pa mthong ba'i tshe// cho 'phrul rgyu ba thams cad 'byung// de dag bden pa'i snga ltas so// de nas nyi ma'i snga ltas 'od zer 
gyi// rdul phran 'dra ba'i mtshan ma 'byung// de ni g.yo'i snga ltas so// de nas smig sgyu lta bu 'byung// dang po drod ces bya byar bshad// de nas mtsho'i rlabs ltar 'byung// bar gyi drod ces bya bar bshad// de nas 
rlung chen lta bur yang// thogs pa med par 'byung bar 'gyur// tha ma'i drod ces bya bar bshad// de nas yig 'bru drod spros pas/ yas nas 'bab pa lta bur 'gyur// de ni thob pa'i drod ces bya// de nas 
mkha' la sprin lding bzhin// ting 'dzin rtsal 'phang mthong bar 'gyur// de ni shin tu bstan pa drod// de nas lta ba gcig tsam bu// bdag gi lus 'di dbang med par// mkha' la 'phar zhing 'phar bar rtsol// 
'di ni shin tu gsal bar drod// de nas sa chen g.yo ba ltar// shin tu yam yom mar mer 'byung// 'di ni dang po'i rtags zhes bya// de nas ting 'dzin rtsal sbyangs nas// ji ltar dmigs pa der 'grub te// me 
chu rlung dang yig 'bru dang/ mtshan ma'i skye mched gang yang rung// gang ltar sgom pa de ltar 'gyur// de ni rtags chen thob pa yin// blo'i ting 'dzin rtsal rdzogs nas// ngag gi bden pa'i rtsal 'byung ste// sreg 
pa'i me chen mtho ba na// zhi bar gyur cig byas pa'i sa// de nyid du ni zhi bar 'gyur// chu rlung gnod pa'i rgyun byung na// chad par gyur cig brjod pa'i sa// de nyid du ni chad par 'gyur// rlung chen snod pa'i dus 
byung na// zhi bar gyur cig brjod pa yis// de nyid du ni chad par 'gyur// nad pa'i tshogs ni mthong ba na// gang na ba'i dmigs der ni// se gol tog pa tsam gyis ni// nad rnams zhi bar 'gyur zhes brjod// 
nad kyi tshogs rnams zhi bar 'gyur// de bzhin ngag gis brjod byas pas// thams cad ma lus 'grub par 'gyur// ngag gi bden pa'i rtsal rdzogs na// lus kyi drod la rtsal 'byung ste// gnyid kyi rtog pa </text>
</item>

<item><p>63</p><section>1</section>
<text>chom pa dang// lus kyi bzod pa thob pa ni// 'di ni dang po'i drod yin no/ khams kyi zas dang bral ba dang// mdangs dang dbang po gsal bar 'gyur// 'di ni gnyis pa'i drod ces bya// shing 
bal lta bur yang ba dang// khams bde mi bde mi 'byung zhing/ nad kyi tshogs dang bral bar 'gyur// 'di ni drod chen stan pa yin/ khams kyi zas la ma bstan yang// dbang po gzi mdangs shin tu gsal// 
'di ni ting 'dzin ro tshor rtags// gzhan yang lus kyi snga ltas ni// mnyam pa'i dkyil krungs bcas nas ni// khru gang tsam du 'phar ba dang// ta la tsam du bar du drod// 'di yang ltas chen rtags yin no// 
gzhan yang snang ba nam mkha' la// gom pas bgrod de 'gro ba dang// chu la mi bying sa la 'dzul// me yi mi tshig rlung bcings pa// 'di yang snga ltas chen po yin// lus kyi bde ba'i rtsal rdzogs na// mthu'i byin 
rlabs bsam mi khyab// gal te dgongs sam 'dod pa na// sa 'am rdo 'am byed ma dag/ gser dang dngul la sogs par sgyur// skam sa dag la chu 'byin cing// sol ba dag la ljon shing 'byung// de la sogs 
pa'i dgos pa rnams// ji ltar 'dod pa de ltar 'grub// spyod pa'i mthu dang rtsal rdzogs na// 'byor ba'i yon tan rdzogs 'gyur te// yid du 'ong ba'i nor 'byung zhing// 'dod bar bsams pa thams cad 
'grub// kyi mchog tu gyur pa yi// ngo mtshar can yang rnyed par 'gyur// de dag sa pa'i snga ltas so// 'gro ba gang 'dul ba'i snga ltas kyang// kun gyis bkur zhing dga' ba dang// kun gyi yid du 'ong bar 
'gyur// thams cad 'dul zhing thams cad la// dbang sgyur byed pa'i mchog tu 'gyur// de dag snga ltas chen po yin// mtshan ma spra'i rmi ltas kyang// shin tu rgya che 'byung ba ste// rnal 'byor can gyis shes par 
gyis// bag chags 'byang ba'i snga ltas kyang// rtag par gcer bur 'byung ba dang// khrus chen rtag tu byed pa dang// dri ma'i tshogs rnams dag pa dang// chu bo dag las rgal ba dang// mtsho mgu dag las rgal ba 
dang// char gyi rgyun gyi 'khru ba dang// gzhan gyi bum pa gang ba'i chus// bdag gis lus la 'dug pa dang// me dpung chen pos sred pa dang// shin tu mthon po'i rtse dag la// rlung gis shin tu g.yeng zhing 
'thor// 'di dag bag chags sbyong ba'i ltas// 'jigs dang bral ba'i snga ltas ni// g.yul 'gyed pa las blar log dang// nad las thar ste sos pa dang// brtson ra dag las thar ba dang// gshed ma'i lag 
nas shor ba dang// gcan gzan lag nas 'bros pa dang// dug nad dag las sos pa dang// bcings pa dag las grol ba dang// thag pa bcad par gyur pa dang// mtshan ma bzang po'i ltas chen yin// sa </text>
</item>

<item><p>64</p><section>1</section>
<text>rnams thob pa'i snga ltas ni// khri rkang dag las 'dzegs pa dang// phal pa'i skal la 'jog pa dang// ljon shing dag las 'jog pa dang// shin tu gyen du 'gro ba dang// ri rab rtse la 'dzeg pa 
dang// rin chen skas la 'dzeg pa dang// mchod rten dag la 'dzeg pa dang// nam mkha'i skas la 'dzeg pa dang// 'di dag don gyi ltas chen yin// sa rnams gnon pa'i snga ltas kyang// khri mthon stong na 'dug 
pa dang// glang po ches la zhon pa dang// seng ge dag la zhon pa dang// khyung chen dag la zhon pa dang// mchod rten kha la phyin pa dang// ri bo'i rtse la 'dug pa dang// nam mkha'i dbyings la 'dug pa dang// lus 
la sprin phung byung ba dang// nyi ma'i steng na 'dug pa dang// rnal 'byor sa la gnas pa'i rtags// sangs rgyas sras kyi snga ltas ni// rgyal po'i bka' la rtags pa dang// bka'i dbang po bkos pa dang// gzhan la 
dbang sgyur byed pa dang// 'jig rten bkos la 'bebs pa dang// gzhan gyi sde ba dbang sdud dang// g.yul chen dag las rgyal ba dang// bdag nyid rgyal por gyur pa dang// mgo la me tog skyes pa rnams// 
rgyal ba'i sras su gyur pa rnams// chos la dbang thob snga ltas ni// glegs bam zab mo rnyed pa dang// de bzhin dri ba mang po dang// de dag la ni spyod pa dang// gzhan la 'chad cing ston pa dang// don nyid gtan 
la 'bebs pa dang// me long dag la lta ba dang// shel gyi bum pa gang ba la// blta zhing rtags pa 'thung ba dang// rin chen nor bu thu ba dang// 'khor lo lag tu 'babs pa dang// nyi zla lag pas zin pa 
dang// ri rab gla la skor ba rnams// chos la dbang thob snga ltas so// bden pa mthong ba'i snga ltas kyang// sngon ma mthong ba'i yul mthong dang// stong gsum rgya cher mthong ba dang// gling rnams gzhan du phyin pa 
dang// ri rab mkha' la phyin pa dang// nam mkha' rgya cher mthong ba dang// rgya mtsho'i gting du phyin pa dang// lag na sgron me thogs pa dang// nyi ma'i snying po thogs pa dang// snang srid kun la spyod pa rnams// 
chos la dbang thob ltas chen yin// lung bstan pa'i snga ltas ni// rol mo'i sgra rnams thos pa dang// 'brug gi dgra ni grags pa dang// seng ge'i nga ro grags pa dang// chos kyi 'gro ba'i gtam thos dang// 
gzugs brnyan zhal ni 'dzum pa dang// sangs rgyas gsung thos sku mi mthong// lha mo glu dbyangs sgrog pa dang// gzhal yas dag las sgra 'byung dang// grogs po zhes brjod cing// chos kyi 'gro ba byed pa rnams/ 
lung bstan byed pa'i snga ltas so// de la sogs pa'i mtshan ma rnams// ltas chen kun tu snang ba dang// gang zag las kyi dbang po rnams// rig 'dzin so so'i sa bar ni// 'gyur ba'i snga ltas bshad pa yin/ </text>
</item>

<item><p>65</p><section>1</section>
<text>rnal 'byor las kyi dang po las/ ltas chen 'di dag gang byung yang// 'khor ba'i 'du 'dzi kun gsal nas// don la rtogs shing sa rnams sbyongs// des de don la reg par 'gyur// don la reg 
pa'i byin rlabs kyis// rig 'dzin rdo rje lhun gyis grub// rig 'dzin sa la gnas pa dang// rtsal gyi cho 'phrul sna tshogs 'byung// nyi zla zhon nas 'gro ba dang// ri bab sked nas gsor ba dang// 'jig rten rgya 
mar 'phang ba dang// skreg pa'i skal pa zhi ba las// rtsogs pa'i cho 'phrul thams cad kun// khyad par rtsal gyis bstan par nus// de la sogs pa'i rdzu 'phrul rnams// rdzu 'phrul gyi ni cho 'phrul yin// rjes su 
bstan pa'i cho 'phrul ni// 'dul ba'i 'gro ba thams cad la// so so'i skad du chos mthun par// 'dul ba'i sgo ni sna tshogs su// so so'i skad du bstan par nus// de dag rjes su bstan pa yin// chos kyi sgo 
rnams snang ba yin// nges pa'i cho 'phrul bstan pa ni// ting 'dzin rtsal gyi khyad par gyis// 'jig rten khams rnams g.yos nas kyang// thams cad ngo mtshar skyes 'gyur te// sems kyi bsam pa rangs byas 
nas// so so'i dga' ba'i ro myong 'gyur// chos rnams snang ba'i cho 'phrul yin// kun nas kun tu brjod pa ni// gsang ba'i yi ge'i 'phreng ba las// rdzu 'phrul chos kyi sgra sgrags pas// yod mthong snang grags 
chos rnams kun// kun kyang gsang sngags sgra sgrags pas// sngags su ma gyur gang yang med// des na rtsal gyi khyad par las// sogs pa'i yon tan thams cad 'byung// ji ltar spyod pa'i rnal 'byor rnams// 
nan gyis mtshan ma'i dngos grub dag/ byis pa'i sems kyis blang 'dod na// de yang mtshan ma de rang 'gyur// dper na me'i rang bzhin las// sa dang nags tshal sreg byed pa// rgyu rnams tshogs pa'i bden pa 
las// med las yod pa'i bden par snang// de bzhin mtshan ma'i rnal 'byor pas// mtshan ma'i cho 'phrul thob 'dod pas// rgyu rnams tshogs pa'i bden pa las// mtshan ma rang rang bsam par snang// drug gi 
'dzin pa sbyangs pa'i rgyus// drug gi mngon shes rang bzhin 'char// mthong ba sems las gzhan du min// ye shes chen po'i rgyu zhes bya// gang dag 'dzin pa ma dag par// mtshan ma'i rgyu yis mun par grub// 
rtags chen dang po brgyad bstan phyin// dus gcig 'byung bar the tshom med// mthar ni gnyis kyang 'bral 'gyur tshe// rgya mtsho rgal ba'i gru bzhin du// lam gyi ngo bo rtsol ba bral// snying po'i don rig skad cig 
mas// sngon nas zhan pa'i mun bsal nas// nyon mongs sprin gyi snyog med ma// sgrib med byin rlabs ngang gis 'char// dngos grub chen po sems nyid de// yid bzhin 'byung ba'i rin po che// ji ltar dmigs </text>
</item>

<item><p>66</p><section>1</section>
<text>shing sgyur bar 'grub// grub pa'i don chen thams cad rdzogs// ngo bo rgyas par 'chad 'gyur ba// rnal 'byor tha ma'i skabs su shes// de ltar yan lag kun ldan pa'i// lnga bcu rtsa ba'i rnal 'byor 
rnams// rang rang rnal 'byor gnas pa'i tshe// rlung po 'gro dang chu rlung dang// ri bo lta ba'i nyams bzung la// ri rab brtan zhing mi 'phrog pa// skabs su lam mthar phyin par brjod// tha mar mthar phyin spyir 
chibs pa'o// don yig 'jug pas phye ba'o// rnal 'byor rnam pa gnyis kyi don// skabs su sems dang chos 'phrad pas// rang rang rnal 'byor brtan pa yin// shes bya slob pa'i tshul dag gis// du ma'i dngos 
po gcig las 'byung// sred pa'i sa bon ji lta bar// khyod kyang 'dab du gyur pa nyid// sems kyi don gyis chos mthun tshul// gsal bar gyur pa ldang ba'i tshul// de dag gong du bsgrod dmigs dang// theg pa 
gong ma'i bslab bya dang// ye shes shes rab skad cig dngos// thabs sman zhi nas lhag mthong dang// sman pa bshes gnyen dam pa 'byin// 'dzom mthus mi sdud 'phar bar 'gyur// lung nas sngon rol 
las rtsam pa// bsod nams dpung la 'bad pa dang// bslab pa'i the tshom bcad pa dang// rnal 'byor tshogs la 'jug pa dang// phan tshun 'brel thag bcad pa dang// yid 'ong gnas rnams btsal byas la// 
skyon yon rtags la spang blang dang// 'byor pa'i yo byad longs spyod rkyen// mtshan par bsags te bar chad zlog/ phyi nang mthun pa rten pa dang// phyi nang 'gyod pa med byas te// g.yeng bar mi 'gyur las 
rnams brtsam// spyir na gang gi sdeng ldan zhing// bcon pas bag yod med par gang// snga ma snga mas phyi ma nyid// bogs 'gyur 'grub pa'i dus lnga bcu// sngon bstan mthar phyir tshad sleb na// gong du 'gyur ba'i 
dus bab pas// the tshom med par 'grub par 'gyur// rnal 'byor sgrub pa'i lung chen po'i rim pa las// rnal 'byor gyi lam spyad pa'i rim pa ste le'u gnyis pa'o//// de rjes mngon byed bshad bya ba// gsang 
sngags de nyid gol sa ni// rten pa dang ni spyod pa dang// dmigs dang de bzhin khyad par dang// mi 'gyur ba dang rtsal gyis gnon// kun nas rig par gyur pa dang// gzhan yang sbyor dang mi gnas pa// bskyod 
pa dang ni gyur pa dang// rtsal dang 'byung ba sgo dang ni// shes pa gnas pa rig pa// lam dang 'jug pa'i ye shes dang// khyad pa'i rnam pa gcig po dang// gzhan yang mthong dang ma yengs// don tshig sngags dang 
yi ge'i sgo// shes pa gcig dang don gnyis dang// tshul gsum thabs bzhi chos lnga dang// rigs drug mdzad pa bcu gnyis dang// cho 'phrul chen po bcu gnyis dang// ye shes bco brgyad sa bcu gcig/ sku </text>
</item>

<item><p>67</p><section>1</section>
<text>bzhi lam lnga 'bras bu drug/ byang chub chen po gcig po rnams// rang rkyen tsam du spyod byed cing// 'bras bu rkyen gyur mtshan gnyis ldan// rtsol bcas rgyu'i the pa'o// bya med 'bras bu'i rnal 'byor 
ni// sgyu 'bras med par gcod sbyor ba// gang dang gang gis rjes zhugs nas// bya ba byed bral gsang ba'i lam// sa bcu bslab pa sbyor bcu lnga// rnal 'byor rtog pa bcu gcig rgyu// rtog pa lhung sgo dgu bcu 
dgu// ma nor gcig dang nges pa gnyis// dgong pa ye shes bzhi dgu gnyis// tshogs dang sgrub pa dngos grub dang// yon tan ting 'dzin chen po lnga// ye shes 'byung tshul lnga bcu gnyis// che ba rol pa rngam 
brjid mthu// cho 'phrul yongs rdzogs bcu gnyis gcig/ goms slob lam gyi mtshan nyid ni// chos rtags bzhi yis nges bya ba// bstan chos mtshon chos mthun pa'ang// sna tshogs gter gyi khang pa dag/ rgyal 
po mdzod du gyur pa dang// spyod sgo 'jug sgo thams cad kyang// dka' thub phyi nang khyad par gyis// rin chen sna dgu'i rim pa dag/ so so'i lam thabs mthon dman gyis// yul de cig las med na yang// 
yig tshad sgo dgu so sor spyod// rgyal por gyur na de kun la// dbang bskur byed pa'i bdag po yin// mi gnas chos kyi dbyings nyid dang// blta ba'i yul du gyur pa na// rig pa'i rtsal gyis khyad par gyis// 
blta yul gcig las med na yang// so so'i 'jug sgo kun nas spyod// dbyings kyi rang bzhin gcig la yang// rtsal 'phang mthon dman khyad par gyis// skas kyi dang po rtsi ba ltar// sa dang theg pa'i khyad par 
du// mtho dman rim par snang ba yin// mnyam bar gyur pa'i gzhi gcig la// mthun dang mi mthun don gyis na// dper na khang pa sgo mangs bzhin// sa dang theg pa so so'i sgo// mi mthun so sor sna ba yin// 
de yang 'dul bya spro ba'i rgyus// drangs kyi dbye bas gnyis 'gyur te// sangs rgyas chos kyi sgo mo 'di// grangs mang bsam gyi mi khyab na/ mdo ru bsdus na gsum du gsal// rtsol bas 'jug pa'i sgo mo dang// 
grub pa thabs kyi sgo mo dang// mthar phyin 'bras bu'i sgo mo'o// dang po la yang gsum yod de// mtshan nyid thabs kyi sgo mo dang// thub pa rigs kyi 'jug sgo dang// grub pa rigs kyi gsang sgo'o// de dag sgo mo 
re re la// gsum gsum yod par 'dren pas bshad// kun 'byung 'dren pa'i theg pa dang// dka' thub rig byed theg pa dang// dbang sgyur thabs kyi theg pa'o// shes rab rab 'bring tha ma dgu'o// de dag 
bsgrub thabs sgo la gsum// shes rab rtogs pa'i sgo mo dang// ting 'dzin goms pa'i sgo mo dang// smon lam grub pa'i sgo mor gsal// de yis mthar phyin sgo gsum ste// rnam thar gsum gyi sgo zhes bshad// </text>
</item>

<item><p>68</p><section>1</section>
<text>'jug pa'i lam yang 'di lta ste// rnam pa gsum du gsal bar bshad// 'dren pa chen po'i sde snod dang// grub pa chen po'i 'jug sgo dang// dam pa chen po'i mdzod gsum mo// lde mig 'byed 
'grol nges 'byin pa'ang// thun mong lam du rgyal bas gsungs// khyad par brjod par gang zhe na/ nges pa gnyis kyi rnam phye ba// cig shos gzhan du shes par bya// shes rab kyis nges 'di lta ste// rim gyi pa 
dang cig pa'o// thog mar 'jug dang bshad bya ba// lnga bcus 'jug pa rnam gsum ste// rjes su rtogs pa rnam gnyis dang// yi ge'i rjes 'jug mtshan ma dang// don gyi rjes 'jug mtshan ma med pa'o// rjes 
su rtog pa'i yi ge'o// rjes su spyod dang dngos po'i rnams// rang bzhin med par rtags bzhi yis// mi dga' 'gal rtogs bzhi tshul rig/ shes pa'i mtshan nyid gdeng ldan byed// de dang de nyid mdo rgyas d
ang// mchog gi yul dang de zlog phyir// ci 'ga' nyid ni bzlog bstan pa// cig car 'jug pa'i rnal 'byor pa// bya dang bya thabs bya med par// skyes dang ma skyes skye 'gag med// 'di kun ma 'dres yongs su 
rdzogs// ma 'dres mkha' la bza' skar bkram// yongs su rdzogs pas mkha' khyab brdal// 'ja' snang mkha' ltar ma 'dres gcig/ sngon du goms pa'i las snang bas// 'dir 'phrad yan lag mdo rtsa ba// 
thun mong med pas kun rtogs pa'i// shes rab 'dir ldan spyi chib pa'o// rmongs rim cig car 'jug spyod pa// 'dod pa'i yul la zhen spong dang// sbyong sgyur shes rtogs spyod dbang byed// shes pa 'jig rten 
rtogs 'phags pa// spyod blo ldan dbang sgyur thabs// gang 'dir snod bzhi zhen chags can// log sred rigs rgyud blo gros can// de la bstan pa bzhi gsungs pa// 'dod rkyen bkri trang brgyud pa'i mchog/ 
ldem dgos don dam nges pa'i gzhi// snod kyi rkyen dang sbyor ba yin// sgron me sman pa rdzogs dang 'khor// gru dang mnyam pa mkhan dang dmigs// pha ma sa mkhan dmigs bu dang// 'di dag lam 'gro'i pha yin 
no// me chu ldum bu lang tang rtse// sbrul mgo nor bu gcan gzan khro// 'di dag lam 'gro'i dge bsnyen yin// wa stag seng ge khyung mchog dag/ 'di bzhi lam 'gro'i sngon gyi sems// nam mkha' sa chu me rlung 
dang// sman dang kha zas mtshon cha dang// nyi ma ri rab rgya mtsho dang// bdud rtsi me long nor bu dang// de dang lam 'gro'i don yin no// bum khrod nang gi mar me dang// ru sbal brkyang bskum gnyer yin no// sgron 
me thor rlung ga zha mkhan// khyi phag bya dang ru sbal dang// chu srin kun tu rgyu ba dang// spre'u dom ye'u rtse sbang bdag/ 'di ni lam 'gro'i dam tshig yin// de ldan gang gis brtag bya ba// mtshan mar mi rtog rang </text>
</item>

<item><p>69</p><section>1</section>
<text>bzhin gyis// zab mo'i don chen go ba yin// nges pa'i don gyis thag bcad de// mnyam pa'i don la yid ches nas// de bzhin nyid la gang 'dir ji ltar blta// de nyid snang ba yin nam mi snang 
yin// 'on te sangs rgyas yin nam sangs rgyas min// de las gzhan na sangs rgyas yod dam med// 'di ltar cir gzhag gros kyis chod par bya// ji bzhin rtogs pa'i brtan tshigs dang// ngang gis mtha' dang 
bral phyir dang// rang bzhin ma nges cir snang dang// snang ba mi mthun ther zug med// mi las grub pa'i gtam tshig med// de phyir snang brtags mtha' bral 'dod// thams cad snying po byang chub sems// gang 
gi dgongs pa dam pa ni// stong pa ma yin ther zug min// dbu mar mi dmigs kun rig 'gal// yod men med min las kyang 'das// skye shi rtag chad la sogs bral// snying po'i rang bzhin ma nges pas// ji 
ltar bltas pa de ltar snang// dngos med ji ltar brtags chags bzhin// gang ltar sgrubs pa der grub phyir// dngos po brtan po bzhi la med// dag dang ma dag sems rgyud rnams// rang rang rtags snang tha dad 
phyir// spyi yul rang rgyud yod ma yin// ming tsam snang ba'-i+i chos so cog/ rang rang ming tsam dngos po der// yin gyi grub pa'i bstan tshigs med// de phyir skye bos mthong mi bden// bdag med gnyis bral bde 
chen klong// sangs rgyas kun gyi bde ba che// ye nas lhun grub 'dus ma byas// thig le chos nyid ye 'byams pas// kun khyab brdal bar snying por 'dus// mi dmigs spros bral byang chub sems// zab mor 
snang ba'i nges pa 'di// mkha' la dud 'drar gting dpag dka'// mi rtag bzhag pa'i chos 'di gang// byis pa rnams la ngas ma bstan// bstan kyang go bar mi 'gyur te// bstan du med cing go bar dka'// 
tshig gis rjod pa kun dang bral// 'di zhes bstan du ga la yod// med pa bstan pa'i dmigs mi phyed// sna tshogs rim gyi 'jug pa la// bsam med blo'i nang du 'gyur// bsam med yongs su rdzogs pa'i 
lam// rim gyis pa'i dug chen yin// ji ltar zhum pa'i khe rkang gi/ grags pa 'dod phyir gdeng med par// g.yul zhugs stobs rigs 'gran 'das na// gzhan dbang de nyid brlag par 'gyur// de bzhin 
dam par bcos pa yis/ khe dang grags pa rlom sems kyis// lta spyod log pa drang thabs la// rnal mar sgrar sbyang nyes par nges// gdeng med brtsol bral sgom pa'ang ltung// rgyu rkyen rten 'bral rim gyis pa// 
blo chung rmongs pa khrid pa'i thabs// ma bcos de bzhin nyid 'di la// rten 'brel rgyu rkyen rim gyis med// rtag tu med pa'i chos rnams ni// rtog pa can gyis mi rtogs te// gang zhig de don mi rtogs phyir// </text>
</item>

<item><p>70</p><section>1</section>
<text>g.yangs sar ltung ba ci cha yod// gdod nas ma mthong shin tu dge/ gang zhig rtsal gzhan de rtogs pa// g.yor mo'i tshul du bdag brtags pas// brtags kyang rtogs par mi 'gyur ro// dper 
na nyi ma'i snying po la// mig gi dbang pos rab brtag na// de brtags don de mi don ye shes der sbyar// shes par bya ba thams cad rdzogs// sgyu ma sgyu ma yin spyod pa'o// ye shes sgyu mar kun gsal phyir// yi 
ge 'khor lo rdzogs chen sa// sgyu ma'i sa la gnas pa yi// rol pa brgyan gyi rnal 'byor las// sogs pa'i rnal 'byor rnam gsum po// dmigs pa'i ting 'dzin 'di ltar 'dod// rnam dag dbyings 
nyid ting 'dzin gyis// lha'i sa bon gang yin pa// rang bzhin yi ger sgyur byas te// 'od zer 'bar dang bcas pa yi// nam mkha' khams kyis gang khyab par// 'phro 'du gsal bar bskyed pa las// chag tshad 
bsgyur dang nam mkha' gang// rdzogs pa'i spyir chibs sa 'di la// bcu'i tha ma dang po las// mthar rdzogs kun gyi rtog yin te// klong yangs nam mkha'i snying po la// sprin med nyi ma 'bum gyi brdal// cir 
snang ci yang ma yin pa// mi skye mi 'gag ngo bo la// ji ltar ltas dgu des snang ba// theg mchog spyir rgya rlabs kyi bcad// de yang lta ba'i khyad par gyis// bdag nyid chen po'i rnal 'byor dang// lhun gyis grub 
dang klong yangs chub// gsum rdzogs par 'byung brdal pa'o// bcu pa'i sa la gnas pa yi// bdag nyid chen po la sogs gsum// lha'i ting 'dzin 'di ltar 'dod// thams cad rdzogs pa'i ting 'dzin dang// 
snang gsal ye 'phyo'i ting 'dzin gyis// lha'i sa bon gang yin pa// rang bzhin yi ger bsgyur byas te// 'od zer 'bar dang bcas pa yis// chos kyi dbyings kyi mtha' klas par// 'phro 'du gsal bar gyur pa 
las// sku'i khyon gyi khyad par yang// chos kyi dbyings kyi mtha' klas par// sku'i khyon gyis gang ba'o// rnal 'byor lnga pa'i khyad par te// tshom bu sems skabs de bzhin 'gyur// 'di ni rnal 'byor spyod pa'i 
lam// rnal 'byor spyan gyis bsgrod par bya// shing rtog ma le ka lta bur// rim gyis bgrod cing smin par 'gyur// lam gyi ngo bo 'tshol 'dod na// lam gyi rtags ni dpes mtshon te// mi gnas mi ldan sgron ma 
yis// lam gyi rgyud la mkhas par bya// bag chags rtog pa'i mtshan ma rnams// sna tshogs dngos por snang mod kyang// nam mkha' dag la smig rgyu 'dra// de yang brtan tshigs nges pa yi// dpe yis mtshon te 
rtogs byas na// mkha' la sprin phung 'ja' tshon dang// char la sogs pa'i rgyun snang yang// nam mkha'i cho 'phrul cig tu zad// rtag tu de ltar snang ba min// sgyu ma sprul tshogs de dang 'dra// des na dngos po'i </text>
</item>

<item><p>71</p><section>1</section>
<text>chos rnams kun// dngos po rtags las ma yin pas// chos rnams rang bzhin med par shes// 'di ni rnal 'byor lam gyi mchog/ don gyi rjes su 'jug pa yang// don ni chos nyid snying po la// 
rjes su 'jug pa sems yin te// sems nyid chos la sbyor ba'i skabs// rnam pa bcu zhes 'dren pas bshad// bcu gnyis gang dang gang zhen// 'dun pa skye ba'i gnas skabs dang// stsol ba sbyor ba'i gnas 
skabs dang// bslab pa la 'jug pa'i gnas skabs dang// 'du shes 'gyur ba'i gnas skabs dang// sbyong chen la 'jug pa'i gnas skabs dang// ro nyid tshor ba'i gnas skabs dang// rtogs chen nyid la 
phebs skabs dang// de nyid gdeng du gyur pa'i skabs// las su rung ba'i skabs dang bcu'o// bcu po de dag re re la// skabs su sems dang chos 'phrad pas// rig pa byang chub sems re 'byung// byang chub 
sems nyid gang zhes na// 'di'i grangs cha rnam pa bcu// g.yo ba byang chub sems nyid dang// de bzhin smon lam byang chub sems// ldang ba byang chub chen po'i sems// de bzhin sbyor ba byang chub sems// 'jug 
pa'i sems dang dga' ba'i sems// mi 'gyur ba dang rig pa dang// gnas pa dang ni rdzogs pa'o// byang chub sems zhes grags pas na// sems bcu dag tu rgyal bas bshad// byang chub sems kyi rang bzhin 
de// skabs bcu dag tu sbyor bas na// gzugs brnyan chos nyid nga la snang// gang gis gzugs brnyan gang snang ba// dngos med rang snang mthun pa'i dpe// dper na mun pa'i sprin rum nas// phra mo tsam gyi skar 
ma dang// de bzhin skar ma tha mal pa// skar ma chen po dag dang ni// zla ba tshes gcig rnam pa dang// gnyis dang gsum dang bzhi dang lnga// brgyad dang bcu drug rnam pa yis// gzugs brnyan dag tu snang ba 
ste// dngos por snang ba cad ma yin// chu zla lta bur gzung du med// sems kyi gzugs brnyan snang ba dang// chos nyid gsal ba'i nyi ma gnyis// yul dang dbang po'i tshul lta bu// dbyangs dang ye shes rang 
bzhin gsal// rtags dang rin pa mthun pa'i dpe// gnyis ga thun mong 'gyur rig bya// 'di ni rnal 'byor sbyor ba'i lam// bgrod par bya ba'i thabs chen yin// snying po de dag rgyun bcas phyir// rnal 'byor 
chen po'i skabs bcu yis// rnal 'byor lnga'i khyad par las// bcu drug rgyun gyis legs par rdzogs// de bzhin shes bya thams cad la// rnam pa bcu'i khyad par gyis// dang po nas bzung rdzogs par gnas// 
sbyar bas gang de nus par 'gyur// 'dun pa skye ba'i skabs dag la// g.yo ba lhag pa'i sems 'byung ste// mun pa'i sprin rum lta bu yi// gzer 'dra skar ma rab rib snang// stsol ba sbyor ba'i skabs dag la// </text>
</item>

<item><p>72</p><section>1</section>
<text>smon pa lhag pa'i sems 'byung ste// shin tu skar ma phal pa dag/ gang la rab rib lta bu'o// slab pa 'jug pa'i skabs dag la// lnga pa byang chub sems 'byung ste// ji ltar me'i zer chen ltar// 
skar chen lta bur rab rib snang// 'du shes 'gyur ba'i skabs dag la// sbyor ba lhag pa'i sems skyed de// ji ltar 'gal med 'khor lo dang// gcig pa'i zla tshes lta bur snang// sbyor chen 'jug pa'i skabs 
dag la// 'jug pa lhag pa'i sems skyes te// ji ltar sgron ma lta bu dang// zla tshes gnyis pa lta bur snang// ro myong ba'i skabs dag la// dga' ba lhag pa'i sems 'byung ste// snod kyi sgom lta bu'am// gsum 
pa lta bur der snang ngo// yul 'jug pa'i skangs dag la// mi 'gyur lhag pa'i sems 'byung ste// thob dang brtan la nye ba yin// bzhi pa lta bur rang bzhin snang// rtog chen dag gi skabs dag la// rig pa lhag 
pa'i sems 'byung ste// rtag chen dang po nye bar brten// lnga pa lta bu'i rang bzhin snang// gdeng du gyur pa'i skabs dag la// gnas pa'i lhag pa'i sems 'byung ste// shin tu bstan pa'i sgron ma dang// brgyad pa 
lta bu'i rang bzhin snang// rtags thob nyid na 'grub ces bya// dang po'i rtags dang mtshungs ma yin// las su rung ba'i skabs dag la// rdzogs pa lhag pa'i sems 'byung ste// gnyen po med pa'i sgron ma dang// 
cha la rdzogs pa lta bur snang// brtan par nges par 'grub ces yin// dbye ba med pa'i sa nyid gnon// byang chub sems kyi ljon shing las// bla med 'bras bu smin pa'ang// nges pa'i sa bcu rtsa ba 'dir// gang 
gi rtsa ba yan lag las// bcu gnyis bdun gnyis rdzogs pa'o// ji ltar gser sbyangs mtsher ma bzhin// sems nyid sbyangs pa de nyid gsal// 'du 'phro sbyor ba'i ting 'dzin 'dis// rim gyis sbyongs la cig 
car drod// lam 'di goms par bslab bya na// rnal 'byor slab par bya ba'i mtha'// gnas bcu dag kyang 'di lta ste// ji ltar sa bzhi gshin pa la// brten nas sa bon btab pa la// 'bras bu smin par gyur 
pa yis// 'tsho bar byed pa'i srog 'dzin ltar// chos nyid kun gyi gzhir gyur pa'i// dam tshig 'di la rten nas ni// dngos grub lo thog smin pa'i sa// dge ba'i srog 'dzin dam pa'o// bslab pa 'di'i dam tshig 
ste// slab pa kun gyi gzhi 'dzin du// goms par bya ba rab tu ces// ci ltar cang shes gyi ling dag/ sdom byed sgrog gis bcing gyur ba// bkrol byas bde brlag btang 'gyur na// ci la'ang thog med 'gro ba 
ltar// sems kyi cang shes dbang po 'di// mi shes bcings pas bcings 'gyur ga/ rnam grol thos pa'i sgo mo yis// shes rgyud kun grol thog med grol// 'di ni mi shes rgyud 'grol ba'i// bcing bar bya ba </text>
</item>

<item><p>73</p><section>1</section>
<text>grol ba ste// rgyud rnams dgrol ba'i bslab pa ru// goms par bya ba rab tu gces// ji ltar ri mthon rtse mo la// sgyid mi lug par brtson 'dzegs na// mtho sar phyin cing rtse gnon pas// yul 
khams rtogs shing lam la mkhas// de bzhin shes rab mtho ris la// bgyid mi lug par mnyam bsams na// kun gyi phud du shes rab phyin// mkhas pa'i ye shes tshad med do// don la mkhas par bya ba yi// 
phul du byung ba'i slab pa ste// shes rab chen po 'di dag la// goms par bya ba rab tu ces// dper na bung ba khung 'tshol ba// kun tu 'jug cing 'byung nas ni// nges par 'jug/ rang gi 'jug khung gang yin 
par// nges par 'jug cing gnas pa ltar// rnal 'byor don gyi rjes 'tshol bar// spyod sgo ci yod sngun de bsu// rtags sgor 'jug cing rtags sngar nas// ma nor nges pa'i dbu ma la// chos nyid don gyi rjes 
bcad phyir// sgo mo kun nas bsdur ba yi// bslab par bya ba'i mtha' yin te// goms par bya ba rab tu gces// ji ltar rgyal rigs rgyud 'byung ba// mang por dbang por dpon stabs te// 'khor lo la sogs 
rin chen gyis// kun la dbang bsgyur thob pa ltar// de bzhin rnal 'byor rgyud 'byung ba// chos kyi dbang por dpon stabs te// phyag rgya la sogs rtags chen gyis// rim pa kun gyi thog mar 'gro// 'di 
ni dbang gi khyad par ste// sa la rim par 'byung ba yi// rtsal gyis bgrod cing bslab pa'i mtha'// goms par bya ba rab tu gces// ji ltar glang po chur 'jug pa// tsham tshom thags thogs yod med par// 
dga' ba'i longs spyod brod tshul gyis// mi ldog pha rol phyin pa ltar// rnal 'byor nges par spyod pa'i blo// brtul shugs rgya mtsho'i tshur 'jug par// rtsal chen sbyong ba'i brod tshul du// chags thogs med par la 
dor ba'o// bslab par bya ba'i mtha' yin no// spyod pa'i slab pa dam par ni// goms par bya ba rab tu gces// ji ltar khyung chen 'khar lding ba// gshog pa'i rtsal gyis nam 'phangs gcod// ngam grog chu klung 
mtha' yas kyang// gshog rlabs 'og tu kun chud ltar// rnal 'byor mnyam nyid mkha' lding ba// theg pa'i spyod sgo mtha' yas kyang// mnyam pa chen po'i don gyis ni// lta 'phangs rlabs kyis thag bcad 
pa'o// 'di ni re dang dog pa'o// the tshom gcod pa'i lta ba yis// don la sems kyis lta ba ste// bslab pa nyid dag goms par gces// dper na rgya mtshor nor len mi// sbrul dang chu srin sbrang ma las// de la 
sogs pa'i sdug bsngal kun// dga' bas nyams su blangs na 'grub// de bzhin rnal 'byor bde ba 'tshol// rnam rtog bying rmugs 'phyar g.yang dgra// gzhom par dka' ba'i las 'di dag/ nyams su blangs na </text>
</item>

<item><p>74</p><section>1</section>
<text>bde thob rnyed// 'di ni ting 'dzin dam pa yi// nyams su blang ba'i slab pa ste// sems kyis gom par bya ba'i las// 'dris par bya ba rab tu gces// ji ltar mun pa dug dang rdzas// sman snang 
gser du bsgyur bas na// 'gyur rtsi man ngag med pa'i mi// dka' ba'i las chen sna tshogs pas// sdug bsngal spyad kyang mi 'grub ste// su zhig man ngag ldan pa'i mis// tshogs med gyin da'i tshul gyis ni// 
bsgyur bas sman pa gser 'gyur ltar// rnal 'byor chen po'i don 'grub pa'ang// kun bzhi gnas 'gyur man ngag dang// gang dag mi ldan pas kyang ni// dga' bas bcad kyang 'grub pa min// sems kyi 
gsang 'di sus mthong ba// de dag man ngag ldan pas te// 'dod pa'i don mchog gang yin pa// de dag tshegs med gyin das 'grub// don rnams grub par gang byed pa// man ngag can gyis 'grub par phyir// 
don rnams 'grub par 'gyur pa yi// bslab pa 'di dag rab tu gces// dper na kun tu rgyu ba'i mis// 'dod pa'i yul du 'gro byed ni// yul gyi rnam pa mtha' yas kyang// bgrod pa'i gnas lam gcig las 
med// de bzhin bsam gyis mi khyab pa'i// brgyad khri bzhi stong chos bstan kyang// dkri zhing drang ba'i tshig yin te// bsam pa'i yul ni gcig pa'o// don rnams gcig tu bsdus pa yi// slab par bya ba dam pa 
ste// nges par gcig las med pa'i phyir// 'di dag gom par bya ba yin// sla pa 'di la goms 'gyur na// lobs pas lam la mkhas par 'gyur// sngags kyi yon tan chen po yang// smad du byung ba thob par 
'gyur// thog ma bar mtha'i bslab bya'i dngos// skra gcig ngo bos khyab par 'gyur// zab mo spyod pa la mos pas// gang zhing don la 'dris pa yi// gsang sngags spyod pa'i rang bzhin ni// mthun pa'i dmigs 
bcu dper bzhag ste// rnal 'byor can gyis shes par bya// sgyu ma smig sgyu rmi lam dang// gzugs brnyan dri za'i grong khyer dang// brag cha chu zla mig yor dang// chu bur 'khrul dang 'gal mer snang// bsgrub dang 
gsang sngags spyod pa dang// grub pa dang ni gnas dag dang// bzlas pa'i sgra dang phyag rgyar rtogs// ting nge 'dzin lta ba cho 'phrul brtag/ 'jug sgo lta ba dam pa yi// tshig ting 'dzin dang dmigs pa dang// 
bzlas pa'i 'phrin las spyod pa dang// 'bas ba dang ni rigs 'dzin dang// sangs rgyas sa dang kun rdzob du// lta ba'i yan lag bcu gnyis kyis// lam gyi yan lag tshad spyod pas// sa nas sar 'phar mi nges 
'gyur// shes rkyen lde mig yan lag dang// mdo bzhi skye med mnyam nyid dang// ye nas ji bzhin pa nyid dang// btsal ba med par lung ston pa// gzhan gyi gzhi dang mtshungs ma yin// thos mthong mngon gsum </text>
</item>

<item><p>75</p><section>1</section>
<text>med pa'ang bzhi// ji bzhin nyid kyi lam du nges// rtsa ba gsum ni de nyid dang// dam par nges dang yongs zin pa'o// yang ni dpe don skyon tshang ba// thun mong med par shes par bya// 'dren pa 
gang 'dren rnam pa bcu// lta bde de bzhin sgo 'byed dang// spyir sdud pa dang 'byor pa 'dren// rang rkyen ldem dgongs gal po nyid// ma bcos de bzhin mtshon pa'i dpe// cho rol snrel bzhi rnam pa bcu// me long 
bcu dang mthun sbyar bas// sgron mas mun pa'i rdzas 'tshel sbyar// rgyu dang rtsa ba nges 'dren pa dang// 'brel tshig nges dang sbyor bas rdzogs// nges pa bzhi bzhir bzhir sbyar bas// bcu gnyis yan lag bzhir 
kun snang// zhen chags can dang log sred can// blo gros can dang rigs rgyud can// thams cad ma bzhir snang ba ste// 'dod 'khrid sbyor dang nges par snang// de dag res 'ga' cha bzhi ste// gang du dgos pa 
gang nges pa// ngo bo dmigs dang bcas pa las// bka' don gtan tshigs rigs pa bzhi// snang dang mi 'gag rgyas thang sbyar// sbyor ba bzhi pa lnga gnyis bzhi// yan lag lnga snang der sbyar lnga// rtog 'jug drug 
cu gcig thabs nas// yan lag drug bcu rdzogs pa'o// rang bzhin 'byung sgo rang bzhin dang// nges par khong du chud pa yis// yang dag don la nges bzhag bya// shes dang 'jug dang 'bras bu dang// lhun gyis 
grub pa'i mtshan nyid yin// de 'brel de dgos de mtshon dgos// de'i rjes su byed dgos yin// thos chud goms dang nges par 'gyur// phye mthong zhugs dang theb pa yin// de tshol de snyed 'jug mngon 
'gyur// bsnyen pa nye bsnyen bsgrub dang 'grub// de bzhin mnyam 'gyur rnal 'byor pas// lhun grub las su rung ba'o// de ni nges bar 'jug rim yin// cho 'phrul bzhi yod gzhan don gyi// spyod rnams bdag 
phyir slob par byed// de dag lam 'tshal mthong sgoms mthar// phyin pa'i phyir sbyar skabs la'ang 'jug/ gzhan gyi don du 'byung rim bzhi// g.yo dang cho 'phrul sdang mdzad pa'o// ji ltar rim bzhin sbyar ba 
yin// de shes de skyes par shes// de dus rdom med shes pa dang// ye nas shes rab rim bzhin no// phyir 'ong kho na'am kun gyis sbyang// thams cad mnyam nyid de nyid dang// sgrub dang mi 'da' spyod yul 
rdzas// rang bzhin rnam pa lngar snang ba'o// thabs mkhas che dang mang yang spangs// bsgyur dang rlabs chen cir ston dang// kun shong kun 'jug bder 'jug sbyar// bcom de zhing dang mthar rgyas dang// chub
 bar 'dus pa las bzhi'o// lung nas spyod pa don chen gyis// phye ba rnam pa gnyis 'gyur ba// sdig sbyangs sems bskyed bsod nams dpung// rnam par dkar ba'i tshogs la spyod// gnyis pa'i sa la spyod pa </text>
</item>

<item><p>76</p><section>1</section>
<text>rnams// bslab pa sbyong ba'i brtson 'grus rtsom// dag dang ma dag g-is spyod pas// 'phra min spyod pa'i tshul du 'gyur// dpa' bo sgeg chen he ru ka/ brtags pa'i spyod yul snying por dag/ kun 
bzang bsting pa'i bla dgas bral// rnal 'byor bsgrub pa'i lung nyid las// 'bras bu rnal 'byor gyi le'u ste gsum pa'o//// rgyal ba rgya mtsho rnams kyi yum// rigs 'dzin sems dpa' rnams kyi yab// rnal 
'byor sa bcur 'gro ba'i shul// lam gyi nang nas nyi lam 'di// tshig 'ga' thos pa tsam gyis ni// chog pa'i 'du shes ma skyes pa// phyogs chas mya ngan 'das 'dod cing// bslab bya gang yin chub pa na// 
dpa' bo gnyis la rgyab phyogs pa// rnal 'byor rim pa'i snod min phyir// mtshan nyid shes nas spang ba'i rigs// snying rjes btang snyoms yang rab bya// gru dang mnyam pa mkhas dag la// brten nas rin chen 
lon pa ltar// thabs mkhas bla ma grub mkhan lag/ brten pas bskor bdun dbul ba sel// shin tu gsang ba'i rnal 'byor don// snod ma yin par gyur pa dang// phyi nang gsang ba gsum dag tu// sba ba'i 
thabs su spyad nas kyang// gsang ba'i chos rnams gsang bar bya// brtan pa'i snod med snod na dag/ rnam pa bzhis bsdus bye brag rnams// ma 'ongs rnal 'byor bcud can gyis// shes nas spang bar bya phyir 
bshad// 'jig rten pa dang theg dman dang// mu stegs log lta'-i lta la dga'// dad med blo zhan g.yengs mugs shing// bslab nyan mi nyan byol song mtshungs// dad log dam nyams don las gol// byang 
chub thag pa gting nas chad// sems kyi myu gu rtsa tshig pas// ngan 'gro'i 'dam du kha sbub yin// gsang ba'i tshig rnams sgrar smra yang// gab pa'i gsang ba'i don mi shes// skyon can sa rol sgrog rnams la// 
gsang ba'i don rnams lhag pa ra smra// bsnyen bsgrub gsang ba'i tshig rnams la// sgra la nyan yang don mi gnyer// snying po don sang mi thub pa// bcud med 'khor bar zag pa yin// lta dang dam tshig bsgrub pa 
yi// dam pa'i mdzod gsum smra shes kyang// goms pa'i mthu med gnas ma 'gyur// ngan rgyu phrag dog ser snas gdungs// bya byed chos la blo gtod cing// spyod cing dam bral gdeng med par// rnal 'byor spyod 
la lta dman zhes// zer ba 'phan ltung 'khor bar 'bo// glags lta nyams sod can lam 'dren/ kha bsag lce snying sgyur byaid cing// sems la nyon mongs lnga bcangs te// rku dang rgyu spyod rdzun la dga'// tshe 
gcig grags pa'i phyed ri du// gang zag phyir 'breng tshig rga la// mnyan te brjod 'dod tshul 'chos pa// log smra dug can tha mal ltung// gnod med kha sbug de dag la// gsang ba smra bar bya ba min// smras na de </text>
</item>

<item><p>77</p><section>1</section>
<text>nyid kha sbub 'gyur// gsang don mi thub snod ngan la// gsang ba smra bar gang byed pa// de dag snod med snod ngan gnyis// 'khor ba'i khams su zag par mnyam// snod nas 'khor bar 'bo ba 
la// gsang ba'i don rnams byed smra na// gsang ba nyams pa'i dbang gis na// nyams pa de dang de 'drar 'gyur// dug can ltung ba'i snod de la// gsang ba'i dmigs rnams smra ba ni// rnal 'byor nyams pa chen 
po ste// 'khor ba'i tha mar de ltung 'gyur// 'di ltar 'pham 'gyur snod ngan la// gsang ba gsang chen la sogs pa'i// don dang ring bzhin gang yin pa// bstan kyang 'phan ltung gnas su 'gyur// de bas 
bstan par bya ba min// gal te bstan pa 'gyur na ni// ston smra nyan byed de dag rnams// mtha' spun phung byed gnyis skrag 'gyur// 'di dang mi mthun rdzogs pa yi// rgyud gnyan don ldan ngang tshul bzang// ci 
la'ang chags med stong sems can// zab yang rgya che sno myur ldan// shes rab rnam grol lde mig gis// gti mug tha rams sgo phye na// chos kyi snying po dang ldan pas// rtag chad cha mthong dbu ma'i yul// ma nor 
lam du 'jug shes shing// yo byad brgyad dang ldan pa yis// sdong po sdong chen rab 'dul ba'o// tha tshig lung las 'byung ba bzhin// gzhung srong thub par byed pa de'i// rgyal ba'i sras po yin pas na// de la 
gsang sgo dbye bar bya// bla med snying por smon pa'i rkyen// blo gros chen po dri ba'i yul// lam ston sa mkhan bshes gnyen mgon// mun sel sgron ma rin po che// mthong mig dbang po yid rnam shes// chu bo rab 
med sgrol ba'i gru// 'jigs pa'i rdzong chen rten pa'i mkhar// 'khor ba'i lcong 'byin sman pa'i mchog/ mtsho gling rin chen len byed pa'i// ded dpon dam pa'i bla ma de// mngon du nges par shes par bya// 
brtag pa bsngo ba kun ldan na// gzhan gyi yul la 'gro mi bya// dam pa'i yo byad lnga rdzogs na// dman pa'i yo byad med la min// nges par kun tu bzang nyid na// gang gi lta yul ngan la min// sgron me 'tshub 
rlung skyon la min// 'dod chags tshig 'chal dman la min// blun rmugs rmongs la ga la srid// 'dun pa nas bzung las rung ba'i// bar du de la ltos dgos so// bskal pa 'bum gyi sangs rgyas pas// slob 
dpon gnyen par shes par bya// ci phyir bskal pa'i sangs rgyas rnams// slob dpon dag la brten te byung// slob dpon dag la ma brten pa'i// sangs rgyas gang yang mi 'byung ste// byung na dam pa'i lung dang 
'gal// rang bzhin kun dang mi ldan yang// man ngag dam pa'i mdzod dang mnyer ldan na// dam par bzung zhing dam par bya// dam pa'i yo byad lngas dbul ba'i// 'phongs pa de yis gzhan bsgral na// de yang </text>
</item>

<item><p>78</p><section>1</section>
<text>'phongs nyid du 'gyur// de bzhin nyams pa'i slob dpon la// 'dud cing nyams pa'ang de yi rgyus// 'khor ba'i mtha' mar dpyang thag yin// mi shes pa'i rnal 'byor pa// yang dag don dang ldan 
pa'i me// rjes su 'gro bar mi byed cing// longs spyod 'du 'dzin gang ldan pa'i// rjes su 'gro zhing de la 'dud// de ni log pa'i lam pa yin// rnal 'byor rta dang byang chub khe// 'ban thag chad par blo mi 
'byung// zang zing nor dang g.yo sprul khe// chung yang ci 'grub srog dang brdo// ting 'dzin sngags pa brjod byed cing// yang dag don du gnyer pa med// de bzhin rnal 'byor mi brtson pas// bslab par bya ba'i 
chos gral bas// chos nyid sngags pa brjod byed kyang// de dag la ni chos nyid med// gang zhig grong gi dbus 'dug nas// longs spyod 'du 'dzi sangs rgyas pa// de 'dra gang yang sngon ma byung// ma byon da ltar 
bzhugs pa yang// rnal 'byor pa'i bsgrub pa'i lung rnal 'byor rim pa las gdam ngag bstan pa'i le'u ste bzhi pa'o//// rgyud dkrugs lung bcus man dag gab pa'i don// sdebs pa sprad mngon phyung bka' 
bas 'di sdebs pa'i// ngal ba'i bsod nams nus mthu ci mchis pa// bdag dang gzhan rgyud yongs su smin 'gyur te// las kyi bcings pa kun gyi bde thob pas// grong khyer gsum gyi nad sos stong 'gyur 
cing// mthar phyin kun gyis don mthar mdzad 'gyur cig/ bstan pa'i nyi ma'ang mi nub rgyal mtshan shog/ rnal 'byor chen po'i lam gyi rim pa'i rgyud kyi mchog rdzogs so//// 
dam tshig bkod pa bzhi'i rgyud bzhugs so// @##// rgya gar skad du/ sa ma yA agra dzA tan+t+ra/ bod skad du/ dam tshig bkod pas gzhi'i rgyud rin po che'i rgyan zhes bya ba/ bcom ldan 'das dpal 
kun tu// bzang po la phyag 'tshal lo// 'di skad bdag gis thos pa'i dus gcig na// bcom ldan 'das dpal kun tu bzang po 'og min gyi gnas mchog chen po na bzhugs pa'i tshe/ dpal rdo rje sems dpas 
yang ti'i chos zhus pas/ kun tu bzang pos bka' stsal pa/ snyan rgyud kyi gdams ngag rnam pa gsum ste/ sangs rgyas nyag gcig dang// dam tshig thun gcig dang/ dpe brda gcig go/ sangs rgyas brda'i le'u 
ste dang po'o//// rdo rje sems dpas zhus pa/ sangs rgyas nyag gcig ni/ rig pa dngos med ye shes la/ sku gsum bka' nas ma grub bo// ci ste log snang med pa'i phyir/ brda' ni mig gi rnam par shes 
pa'o// don ni ye shes rang la lhun gyis grub pa'o// sgra ni dz+nyA na kA ya'i a'o// sangs rgyas nyag cig ni/ dgongs pa la thun med pa dang/ chos nyid la bar do med pa dang/ ye shes la skye ba med pa dang/ chos sku </text>
</item>

<item><p>79</p><section>1</section>
<text>la skad cig ma med pa dang/ sku gsum la 'du 'bral med pa dang/ snying po la 'pho 'gyur med pa dang/ shes rab la dgag sgrub med pa dang/ thigs le nyag cig la gnyis snang med pa'o// lung 
las kyang gnyis med gnyis su med par bston ces bya ba dang/ sangs rgyas sems can gnyis med de/ ces pas gsal lo// brda' don gyi le'u ste gnyis pa'o//// kun tu bzang pos bka' stsal pa/ 
dam tshig thun cig ni/ yang ti nag po gser gyi 'bru gcig pa/ dper na rin chen gser gyi rdo ba la/ bya dang khyi dang sku gzugs rnams// byas kyang gser las 'gyur ba med/ bzang du ma song ngan du mi 'gro ste/ 
gzugs kyi rnam pa tha dad kyang/ ngo bo gser las 'gyur ba med// de bzhin dam tshig thun gcig ni/ thig le nyag cig don rtogs na/ bsrung du gnyis snang med pa'i phyir// bsrung bya byung na yang te min/ bsrung 
bya byung na nyag cig min/ gnyis snang byung na gnyis 'dzin yin// so so'i skye ba'i khyu ru gol// gol phyir yang ti'i dam tshig min// de yang lung las dam tshig chen po de nyid mkhyen/ dbang po'i bsam pa mkhyen 
mchog gis// brda ni dug lnga rang grol rang shar ba'o// sgra ni saM ya tri ka ya'i e ka'o// ces gsungs so// brda sgra don gyi le'u ste gsum pa'o//// kun tu bzang pos bka' stsal pa/ dpe brda gcig ni/ 
rgya mtsho chen po sku gsum brda/ nam mkha' chen po thugs rje'i brda// sman gyi rgyal po ga bur ni/ sman dang dug dang kha zas brda/ de ni phyi'i brda gsum yin// ngo bo rang bzhin thugs rje'i brda/ de ni 'khrul pa 
gzhi yi brda// ma ning rnam gsum sems can brda// snang ba rnam gsum 'khrul pa'i brda// de ni nang gi brda bzhi yin// 'dod chags zhe sdang gti mug ni// de ni thig le nyag cig brda// dug lnga ye shes lnga yis 
brda// 'gro drug rang byung ye shes brda// gzung 'dzin rig pa ye shes brda// de ni gsang ba'i brda bzhi yin// sgra yi don ni 'di lta ste// ye shes sgra la yi ge ha// dbyings kyi sgra la yi ge ma// rol pa'i sgra la yi ge 
'a// de ni sgra yi chos nyid do// don nyid rtogs pa'i rnal 'byor la// rab dang 'bring dang tha ma bstan// dbang po yang rab rol pa la// sangs rgyas chos dang mya ngan 'das// dngos po'i chos dang gnas lugs 
te// bar do med par rang grol lo// 'bring dang tha ma'i chos nyid ni// da lta ngo sprod bar dor sangs rgyas te// rdzogs chen lam pa'i chos nyid do// sems can 'khor ba'i blo'i snang lugs te// 'bring dang tha ma 
bar dor grol ces 'byung ngo// yang ti drang don du bshad pa'o// brda 'gyur sgra 'gyur don du bstan pa'o// tshig gsum rgyud pas sangs rgyas kyi chos rgyud pa bar ma chod pa rdzogs//// mang+galam/ // kun </text>
</item>

<item><p>80</p><section>1</section>
<text>bzang rdzogs pa'i sangs rgyas kyis// thig le nyag cig sku la phyag 'tshal nas// rtsa rlung thig le'i rgyud bshad pa// kyai theg pa lhun gyis grub pa'i gnas// ston pa thig le nyag cig sku// 'khor ni 
rang snang chen po la// dus gsum dbye ba med pa'i dus// bstan pa gnyis snang med par shar// ces gsungs so// rtsa rlung thig le le'u ste dang po'o//// kyai gsang ba'i bdag po rdo rje sems dpa' nyon/ 
rtsa rlung thig le bzhin gnas ni// ngo bo tha dang rang bzhin gcig/ thugs rje'i rol pa rang shar ro// shar tshul snang tshul gnyis su bstan// nga ni gzhi yis rang rtsal las// 'gag pa med pa'i rang byung dang// 
shar ba yin pas nges pa med// ces gsungs so// rtsa rlung thig le'i le'u ste gnyis pa'o// rdo rje sems dpa' khyod nyon gcig/ rang shar chen po'i rtsa rlung ni// phyi ru shar ba'i rtsa lnga dang// nang du shar ba'i rtsa lnga 
dang gsang bar shar ba'i rtsa lnga dang// yang gsang yang ti'i rtsa lnga dang// gsang bar chen po'i rtsa lnga'o// de la phyi ru shar ba'i rtsa lnga ni// dbyings kyi thig le lnga yin te// thig le lnga ni stong gsal du// snang gsal 
chen po'i rgyas gdab po// rig gsal ngang du ngo sprad pas// thig le lnga yang gcig tu 'brel// 'byung ba lnga ni rig stong gsal// 'byung ba lnga la ngo sprad de// sa dang chu dang me dang rlung// mkha' khyab nam mkha'i 
ngang du ni// tshogs drug rol pa'i ngo sprad pas// 'dod yon lnga dang chags sdang lnga// rang byung rang grol rang shar gsal// bde gsal ngang du ngo sprad do// ces gsungs so// rtsa lung gi le'u las phyi rang grol gyi 
le'u ste gsum pa'o//// rdo rje sems dpa' khyod nyon cig/ nang du bshad pa'i rtsa lnga ni// ye shes chen po'i rol pa'i rtsa lnga ste// gsal byed shes rab rgyas gdab pas// nang gi rtsa lnga gcig tu 'khyil// 
shes rab chen po cig tu gsal// ye shes lnga po gcig tu grol// dbyings lnga rig pa'i klong du grol// rang grol rang shar ngo bo shes pas// de ni rnal 'byor ma yin zhes gsungs so// rtsa rlung thig le'i le'u las/ 
nang rang grol le'u ste bzhi pa'o//// rdo rje sems dpa' khyod nyon gcig/ gsang bar shar ba'i rtsa lnga ni// thig le nyag gcig rol pa lnga// rang byung yin par ngo shes pas// sgom sgrub med pa'i rang shar 
ba// da ltar sgom sgrub byed pa ni// nga yi gzhi la 'chos pa ste// shes rab chung ba'i gol sa yin// lta ba rang shar chen po la// sgom pa rang grol chen po yin// spyod pa tshogs drug lhug pa la// 'bras bu yul snang 
med pa yin// ye shes zang thal chen po la// bar do med pa'i rang grol yin// zhes gsungs so// rtsa rlung gi le'u las gsang ba rang grol gyi le'u ste lnga pa'o//// badzra sa twa khyod nyon cig/ de kho na nyid </text>
</item>

<item><p>81</p><section>1</section>
<text>kyi rtsa lnga ni// gnyis snang med pa'i shes rab la// thogs pa med pa'i shes rab kyis// 'gag pa med pa'i rig pa la// rang rig ye shes zang thal// lhangs kyis shes pa shes rab yin// zhes 
gsungs so// rtsa rlung thig le'i le'u las yang gsang rang grol gyi le'u ste drug pa'o//// badzra sa twa khyod nyon cig/ rgyas pa'i rtsa la bsam mi khyab// bsdu na rnam pa gnyis su 'dus// chos rnams tshig gi rtsa 
rnams ni// yang dag don gyi rtsa gnyis so// 'di ni yang dag don gyi rtsa// zhes gsungs so// kun tu bzang pos gsungs pa yis// ye shes rtsa rlung gi rgyud chen 'di// kun tu bzang po'i thugs kyi bcud// rdo 
rje sems dpa' srog gi thigs pa// dga' rab rdo rje'i srog gi 'khor lo// srog gi chan pa/ thugs kyi reg chod/ rig pa srog gi 'khor lo zhes gsungs so// rtsa rlung rgyud 'jam dpal 'dus pa'i rgyud las/ 
bsdus pa rdzogs so//// bcom ldan 'das kun tu bzang po yis// lhun grub sku la phyag 'tshal nas// thig le mthong rtol rgyud gsungs pa// ston pa kun tu bzang po yis// gnas ni thig le mkha' khyab 
tu// 'khor ni rang byung ye shes la// dus ni thams cad rang byung dus// bstan pa gnyis med thig le'o// zhes gsungs so// kun tu bzang pos bka' stsal pa// 'khor gyi rdo rje sems dpa' khyod// thig le 
mthong rtol rig pa'i 'khor lo skor// phung mgo chan pas thob la sgrol// srid gsum dbang du bsdus la sbyor sgrol gyis// zhes gsungs so// yang bka' stsal pa/ rig pa 'gag pa med pa la// shes rab 'gag 
pa med pa yis// snang srid byung thob srog gi rtsa ba chod// thugs kyi reg chod spu gri tshol// 'dzin byed zhags pa chod la thong// zhes gsungs so// yang bka' stsal pa/ thig le mthong nas rtol ba ni// tsit+ta'i nang 
du rab btags pa// rig pa stong par gsal ba ni// de ni nang gi thig le yin// snang par stong bar shes pa ni// de ni thig le'i spyi rtol yin// nyams myong 'dres pa'i bde gsal ni// thig le phyi nang rtol ba 
yin// zhes gsungs so// yang bka' stsal pa/ thig le thog ma mthong nas ma rtol na// rig pa'i gnad du brdeg par bya// tshogs drug rol pa shar ba la// rig pa bde bar rang shar ltos// de ni thig le phyi 
rtol yin// dkar po dus su rab tu sbyangs/ khong nas yid kyi 'gyur ba la// 'gyu bas 'gyu ba'i dus tshod du// bde gsal nyid du lhang nge blta// de ni thig le nang rtol yin// gnyis su med pa'i ye shes la// rgyu 
dang rkyen gyis ma bskyed pas// rang yan nyid du shes par gsal// de ni phyi rtol nang rtol yin// zhes gsungs so// yang bka' stsal pa/ rig pa nang sgyil ngas gsungs dang// bde stong nyid du lcur gyis 'byung/ </text>
</item>

<item><p>82</p><section>1</section>
<text>bde stong nyid du lta stangs bya// 'od gsal nyid du lhangs kyis 'byung// zhes gsungs so// thig le mthong rtol gyi rgyud/ rig pa lcur 'byung gi brda/ srog gi chan pa yang ti nag po'i rgyud rdzogs 
so//// shu b+haM//// dge'o///// phyi nang gsang ba gsum gyi yang zhun thig le 'dus pa bzhugs so// @##// phyi nang gsang ba gsum gyi yang zhun thig le 'dus 
pa/ sangs rgyas 'od dpag tu med pa dang/ 'ong srung dang mar me mdzad gsum gyis dgongs pa gcig tu bstan pa/ sangs rgyas thams cad kyi dgongs pa bsdus pa thig le 'dus pa'i rgyud ces bya ba/ 'khor ba 
rgya theg tu bstan pa'i phyir/ thog ma'i sangs rgyas 'od dpag tu med pa la phyag 'tshal lo// rgyud thams cad kyi snying po/ lung thams cad kyi rtsa ba/ man ngag thams cad kyi nying khu/ gsang ba bas kyang gsang ba/ 
kun tu bzang po ma 'khrul pa'i dgongs pa/ gzhi'i 'dug tshul 'khor ba dong sprugs su bstan pa/ rgyud nyi shu rtsa lnga'i rtsa ba/ man ngag gsum brgya rtsa gnyis kyi rtsa ba/ phyi nang gsang gsum gyi yang zhun/ thig le 
'dus pas/ sangs rgyas 'od dpag tu med pa 'od srung dang/ mar me mdzad gsum gyi dgongs pa gcig tu bstan pa/ sangs rgyas thams cad kyi dgongs pa 'dus pa/ thig le 'dus pa'i rgyas rgyud zer zhes bya 
ba 'khor rgya theg tu bstan pa'i phyir/ sgrub pa ma hA yo ga la ngo sprad pa dang/ lung a nu yo ga la ngo sprad pa dang/ man ngag a ti yo la ngo sprad pa dang/ yang dag pa'i man ngag thig le 'dus pa la ngo sprad pa dang/ 
rtsa dang rlung thig le ngo sprad pa dang/ brda ngo spras pa dang/ 'khrul bzhi la ngo sprad pa dang// 'khrul pa la ngo sprad pa dang// gnas la ngo sprad pa dang/ ldog pa la ngo sprad pa dang/ log pa rang gi mtshan nyid la ngo sprad 
pa'o// rtsa ba mdor bsdus pa'i le'u ste dang pa'o//// thog ma med pa'i dus nyid na/ gnas med ngo bo gnyis kyi gnas// ston pa'i lhun grub chen po ste// 'khor ni rang gdangs chen po ste// bstan pa rang shar 
chen po la// ngo bo rang bzhin thugs rje gsum du gnas so// ngo bo'i ston pa 'od mi 'gyur ba zhes bya ba// rang gsal brdal khyab 'dus ma byas su gnas so// thugs rje'i ston pa mar me mdzad ces bya ba// 
'gag med brdal khyab 'dus ma byas la gnas so// rang bzhin gyis ston pa 'od bsrungs zhes bya ba/ gnyis med brdal khyab 'dus ma byas la gnas so// gzhi gtan la dbab pa'i le'u ste gnyis 
pa'o//// ston pa gsum la sras rnam pa gsum 'khrungs pa ya cha/ lhun grub rlung chen ma 'gags pas// rig pa rang gsal chen por bskyod// stong pa rang gdangs 'od du gzung// sras gsum dus med </text>
</item>

<item><p>83</p><section>1</section>
<text>rtag tu 'thabs pa ya cha// 'byed pa med pa'i chos sku la// sku gsum snang ba gsum du shar// sku gsum rang bzhin 'dug tshul gcig pa la// dus gsum dbang gis 'khor bar 'khyams pa ya cha/ 
sras gsum 'gag pa med pa la/ rang gdangs yul la rtob sha byed pa ya cha/ brda'i ngo sprad pa'i le'u ste gsum pa'o//// bsgrub pa ma hA yo ga la ngo sprad pa ni/ snang la rang bzhin med pa'i sku me long logs la 
ngo sprad// yul gsal la ma 'dres pa nam mkha'i 'ja' mtshon la ngo sprod// thugs gnyis su med pa chu'i zla ba la ngo sprad// ma hA yo ga ngo sprod gsum po 'dis ni ma sgrubs par sangs rgyas par bstan pa'o// 
lung a nu yo ga la ngo sprad pa ni/ 'dzin pa'i rig pa kun tu bzang po yul rang gdangs ni/ sku bde ba 'gag med du ngo sprad pas rtsol ba med par sangs rgyas pa'o// ma hA a nu'i ngo sprad pa'i le'u ste bzhi 
pa'o//// man ngag rdzogs chen kha 'jam la ngo sprad pa ni/ rang bzhin lhun gyi grub pa'i sku brdal khyab chen po la bsgoms dang ma bsgoms gnyis su med ye shes sangs rgyas chen por bstan pa'o// man ngag 
a ti yo ga la kha 'jam ngo sprad pa dang// yang dag pa'i man ngag thig le 'dus pa la ngo sprod pa gsum te/ rang phyi'i snang ba thams cad rang bzhin gyi 'od gsal ba zhes bya gzhi rang gdangs su ngo sprad pa dang// 
bsgrub pa ma hA yo ga la rtsol sgrub dang/ bral bar bstan pa'o// rig pa sna tshogs su ma 'gags pas ye shes kyis rtsal las ma 'das par ngo sprad pas lung a nu yo gal rtsol sgrub dang bral bar bstan pa'o// phyi 
nang snod bcud thams cad 'khrul pa'i dus su ye shes rtsal du snang la/ grol ba'i dus rtsal snang ba ngos zin la/ 'chi ka'i dus su ye shes khong gsal du thim nas sangs rgyas par bstan pa'o// 'bras bu bar do 
thob dus med par bstan pas thams cad rang grol rang snang rang sangs rang shar gnyis 'dzin las 'das te/ rang grol ba'i sangs rgyas kyi dgongs pa 'dus ces bya'o// yang dag pa'i man ngag 'dus pa'i ngo 
sprad pa'i le'u ste lnga pa'o//// rtsa dang rlung dang thig le la ngo sprad pa ni/ sems can dran shes tsit+ta'i dkyil// chos gsum 'od kyi ngo bo shar/ bskal pa bar ma la sangs rgyas 'ong srungs kyis thog ma'i sangs 
rgyas 'od mi 'gyur ba zhal ma mjal ya chang rtsa la yang phyi nang gsang ba gsum ste/ phyi chos kyi rang byung gdang chen po'i rtsa dang nang rigs stong pa'i rtsa dang// gsang ba thig le brten pa'i rtsa'o// rgyas pa'i rtsa la nyi
 khri chig stong kyang// bsdus pa'i ngo sprod gsum du 'dus// rlung la yang phyi nang gsum ste/ phyi rlung thams cad nang rlung snang ba yin// nang rlung thams cad ye shes rlung gis rtsal// gsang ba'i rlung chen ngos zin </text>
</item>

<item><p>84</p><section>1</section>
<text>na// 'khor ba dong nas sprugs pa yin// thig le la phyi nang gsang ba gsum ste/ phyi'-i thig le rang byung ye shes yin// nang gis thig le rig pa ye shes yin// gsang ba'i thig le chos kun mkha' 
khyab yin// yang gsang thig le ye shes khong gsal yin// gnad du 'dzin pa rig pa ye shes yin// gnyis med lhangs kyis rtogs pas ye shes rlung du shes// gzung 'dzin gnyis su spros pas ma rig rlung du 
shes// rtsa rlung thig le la ngo sprad pa'i mtshan ma lam pa'i rtsol grub la mi rten pa'i le'u ste drug pa'o//// ston pa gsum dus gcig la 'khor bar 'khyams pa ya mtshan che// byed pa med pa gti mug rang 
bzhin gyi ston pa// 'gag pa med pa zhe sdang ngo bo nyid kyi ston pa// rang snang chen po'i rtsal mi 'gag pa 'dod thugs rje'i ston pa// rtsal 'gag pa med pa dug lnga// thugs rje rol pa ma 'gags pa 'gro drug 
rang bzhin chos sku// ngo bo longs sku/ thugs rje sprul sku/ sku gsum 'khor bar 'khyams kyang/ snying po la 'gyur ba med par gnas so// gnas lugs la ngo sprad pa'i le'u ste bdun pa'o//// bskal pa tha ma 
la gsum gyi thabs pas skad cig la khyams pa thams cad kyi srog dus gcig tu gcad nas/ me chen gyi sregs/ rlung chen gyi phyag pa de ya cha// ye shes chen po'i spyan/ gnyis 'dzin med pa'i rang gsal chos kyi 
spyan bar do med pa'i rang gdangs/ thabs dang shes rab kyi spyan ci snang cir 'dzin gyi ye shes/ ma bsgrubs ma btsal ye yin pa'i spyan gsal lo// spyan gsum la sku gsum ngo sprad pa ni/ ye shes kyi spyan chos 
bskur ngo sprad chos kyi spyan long skur ngo sprad// thabs dang shes rab kyi spyan sprul pa'i skur ngo sprad// ngo sprad pa'i man ngag gis 'dug tshul ni// ngo bo rang bzhin thugs rje gsum las ma 'das pa'o// spyan 
gsum rang la gnas pa ni// spyan gyi ni rig pa ye shes lhangs kyis rtogs pa'o// chos kyi spyan ni sgro 'dogs spyod pa'o// thabs dang shes rab kyi spyan ni thams cad rang gi 'dug tshul gcig pa las ma 'das 
par shes pas spyan gsum khong du chud pas theg pa rim pa brgyad kyi chos dang// mu stegs rtags chad dang/ rdzogs chen kha 'jam gzhi la dgongs nas las kyis dbang mi btsan zer ba la shan phye te/ chos sku 
mkha' khyab dwangs pa/ spyan gsum 'dug tshul gcig tu bstan pas grol ba mthar phyin pa'o// log pa'i sprad pa'i le'u ste brgyad pa'o//// log pa rang gis mtshan nyid ni// 'das pa gsum du ngo sprad pa/ sku 
'das pa ye shes khong gsal// yul 'das pa chos kun mkha' khyab dwangs ba// gnyis med las 'das pa thugs rin po che man shel dwangs pa lta bu'o// ston pa rnam gsum gyi 'khor bar 'khyams pa tshor nas// </text>
</item>

<item><p>86</p><section>1</section>
<text>chos kyi sku brtsal bas bsam sdug kyi lha khang du slebs nas/ 'gro sa ma rnyed bde ya cha// thog ma'i ston pa 'od mi 'gyur bas// gcung gnyis pa la bos pa// kyai kyai grogs po// bsam sdug gi lha 
khang du slebs nas 'gro sa nyes pa ya cha// chos sku mkha' khyab dwangs pa btsal bas ma rnyed pa ya cha// chos bsgrubs pa 'bras bu stor ba ya cha// rtsol bsgrubs byas pas dril rtub pa ya cha// de skad ces bka' 
stsal pa/ ston pa 'od srungs kyi zhal nas// rang rig rang shar nas chos las 'das pa ya cha// ye shes khong gsal rtogs pas bsam du med pa ya cha// chos sku mkha' khyab rang chas yin pas btsal du med pa ya 
cha// sgrub pas ma rnyed rang la yod pa ya cha// ye shes rang grol du shar bas// ston pa gsum dus gcig la rtsol sgrub la ma rten par sangs rgyas pa ni ya cha gsungs so// ston pa mar me mdzad kyi zhal nas/ nga 
ni mtha' gnyis zad pa ste/ 'byung ba 'od du snang ba rang gis gdangs yin pas// nyon mongs bag chags kyis sgrib pa'i mtha' gnyis zad pa ya cha// 'dzin pa ye shes khong gsal chen po'i rtsal du shes pas/ 
shes bya'i sgrib pa'i las kyis mtha' gnyis zad pa ya cha// chos sku mkha' khyab dwangs ba rang chas yin pa ya cha/ las kyi sgrib pa mtha' gnyis zad pa ya cha// phung po bor nas dus kyi mtha' zad pa ya cha// bar do 
med par ye shes khong gsal du 'thims pas las kyi mtha' gnyis zad pas ya cha gsungs so// ston pa rnam pa gsum gyi dgongs pa bsdur ba'i le'u ste dgu pa'o//// thams cad rtsa ba rang byung du 'dus 
pas rtsol las 'das pa yin// ye shes khong gsal du rtogs pas mtshan ma'i chos las 'das pa yin// chos sku mkha' khyab tu 'dus pas// 'bras bu ma bsgrubs par sangs rgyas par bstan pa'o// phyi'i snang ba 
lha mo/ bum pa bskyed pa'i rim pa rang snang thogs med du ngo sprad pas phyi'i dbang thams cad dus gcig la thob pa yin// ma rig pa khong gsal du 'dus pas thams cad shes kyi snang ba gsal bas// thabs 
dang shes rab kyis dbang skad gcig la thob pa yin// gsang ba phyi nang med pa chos mkha' khyab tu rtogs pas// gsang ba ye shes kyi dbang skad cig la thob pa yin// de bla mas bstan nas mi go mi srid pas 
bstan pas tshig dbang rin po che'i skad cig la thob pa yin/ dbang gi le'u ste bcu pa'o//// rang byung ye shes chen po la// rang gdangs sna tshogs rigs lngar snang// snang ba yin par thag chod pas// lha 
bskyed rim skad cig la rdzogs pa yin// ma bris dkyil 'khor rang snang bas// dkyil 'khor gzhal yas khang sgom pas// skad cig gcig la rdzogs pa yin// rdzogs pa'i ngang la mi 'da' bas// dam tshigs </text>
</item>

<item><p>87</p><section>1</section>
<text>thams cad dus gcig bsrungs// ye shes khong gsal mi 'gyur dran// sngags kyi 'dzab 'dren dus gcig thon// de'i don la ye nas gnas pa la// srungs mtshams thams dus gcig dag pa 
yin// lha rnams bskyed dang 'khor sgom pa dang// dam tshigs srung dang sngags kyi 'od 'du dang// srung mtshams dkyil 'khor bstan pa'i le'u ste bcu gcig pa'o//// ston pa rnam gsum gyi rdza mkhan gyi bu mo 
thams cad srog dus gcig la gcad nas/ gcig pu rab tu che ba'i gam du bskyal ba de ya cha// srog gcad pa dang bdud gcad pa'o// kun tu bzang po la bdud zhugs pa'i dus su/ 'khrul snang long skur 
'khyams pa ya cha/ ston pa 'od srungs dang bsgros pas mi thub par gzigs nas/ drang srong rang gis gcad rang bdud rang gis gcad nas/ mkha' khyab rang ba'i dur sa/ phung po lhag ma med par mya ngan 'das 
pas na/ phyis 'ong ma nus pas de ya cha/ de nas rdo rje sems dpa' zhes bya ba/ sangs rgyas 'od srung dang 'jal nas bgros pas/ mi thub par gzigs nas/ khong gnyis grogs po byas nas/ ston pas sa zung 
nas/ 'khor rigs lnga la chos ston pa ya cha// de nas slob dpon dga' rab rdo rje zhes bya ba// rdo rje sems dpa'i sprul pa/ khyi'u snang ba dam pa zhes bya ba/ ston pa 'od bsrung zhes bya ba// des ngo ma shes nas// 
lha sgom nyi tshe la spyad pas 'gro drug tu 'khyams pa ya cha/ de nas ston pa dga' rab rdo rjes kun tu bzang po la lung bstan thob nas// ston pa 'od srung dang mar me mdzad de gnyis kyis zhal gzigs nas/ ston 
pa gnyis la ma chags par phyad kyis song ba ste ya mtshan che/ sangs rgyas thams cad kyi dgongs pa 'dus pa/ thig le 'dus pa man ngag gi rgyud/ ston pa gsum gsum drug gis gdar sha gcad nas/ khams 
gsum sems can ngo sprod byas nas/ lha sgom la rag ma lus pa/ sku gsum bkod bzhengs/ 'khor ba dong sprugs mngal la rgyas 'debs/ brda chos yang dag/ zag bcas kyi phung po la/ sku gsum ngo sprad nas 
'jog pa/ bar do med par ye shes khong gsal du sangs rgyas pa/ 'bras bu dus zad pa thob pa/ las kyi mtha' zad pas sangs rgyas pa/ thams cad ngo sprod du ston pa/ bzhi dang tshul/ ldog tshul/ ldog pa rang 
gis mtshan bstan pa'o// thig le 'dus pa man ngag gi rgyud rdzogs so// // A ti rdzogs pa chen po'i rgyud bzhugs so// @##// rgya gar skad du/ ad+hi san+ti ma hA tan+t+ra/ bod skad du/ a ti rdzogs pa chen 
po'i rgyud/ dpal kun tu bzang po la phyag 'tshal lo// 'di skad bdag gis thos pa'i dus gcig na/ byang chub shing drung gnas mchog tu/ sprul sku dga' rab rdo rje ni/ me tog pad+ma'i gdan la bzhugs// sangs </text>
</item>

<item><p>88</p><section>1</section>
<text>rgyas lus kyi rgyan yang rdzogs// phyag mtshan 'gyur med rdo rje bsnams// zhi dang khro ba'i mtshan mchog mnga'// snying rje chen pos gzhan don mdzad// chos dang yul la dmigs pa yis// snying rjes 
'gro ba'i don yang mdzad// thabs kyi sgo nas thams cad 'dul// byin rlabs nyi ma'i 'od ltar 'char/ khu byug gsung 'dra dus tshod 'dzin// thams cad rang la rdzogs pa'i dus// brda dang sgra dang tshig dang don 
gyis bsdus// e ma ho/ yang gsang rmad du byung ba'o// a ti rdzogs pa'i rgyud las ston pas gleng slang ba'i le'u ste dang po'o//// de nas 'jam dpal bshes gnyen gyis// kyai ston pa dga' rab rdo rje 
lags// rgyud kyi ngo bo bstan du gsol// zhes zhus pas/ thugs rgyud zhal brgyud zhus lan gsum gsal// dgongs te gsum nyid rnam par gsungs// chos gsum phun sum tshogs pas rgyud ces bya// zhes
gsungs pas/ de'i don 'di bstan du gsol ces zhus pas/ thugs su rgyud pa kun bzang rgyud// zhal nas gsungs pa'i rgyud dag ni// rdo rje sems dpas gsungs pa'o// zhus lan phra med 'phel rgyas rgyud// 
dga' rab rdo rje bdag gi bshad// byin brlabs nyi ma'i 'od ltar shar// skyes bu'i thugs la gang shar ba// kun tu bzang po'i thugs rgyud rdzogs// snang la rang bzhin med pa'i don// chu zla'i dkyil 'khor lta 
bur bshad// sgyu ma lta bu'i gsung gi brgyud// rdo rje sems dpa'i zhal brgyud rdzogs// dpal ldan sangs rgyas pad+ma'i nang// skyes pa'i tshul gyis skur bstan pa// byin brlabs dug la sngags ltar shar// 'phel 
rgyas phra men rgyud 'di rdzogs// zhes gsungs so// a tI'i rdzogs pa'i rgyud las/ rgyud kyi zhus lan gyi le'u ste gnyis pa'o//// de nas yang zhus pa/ rgyud lung 'brel par bshad par zhu/ zhes gsungs pas/ 
gsung gi bsgyur zhing gang mtshon pa// skyes bu rgyal po'i bka' lung rdzogs// byin gyis brlabs kyi thugs dag la// nges pa'i shes pa skyed pa 'di// skyes bu'i rgyal po'i byin lung rdzogs// skyes bu gdams pa'i 
lung phog pas// nges par byin brlabs phra men lung yang rdzogs// snying po'i don la bkol ba med// rang byung ye shes 'pho 'gyur med// rig pa'i ye shes g.yo ba med// rang rig ye shes 'gag pa med// thig 
le'i ye shes skye 'gag med// don de thugs la gang 'dzin pa// skyes bu nga'i bka' lung rdzogs// rgya chen lung la zab pa rgyud// rgya che rig pa'i snang ba la// zab pa ye shes ngos bzung bshad pa yi// de don nges 
par bstan pa yin// zhes gsungs so// a ti rdzogs pa'i rgyud las/ rgyud lung sbag tu bshad pa'i le'u ste gsum pa'o//// de nas bka' stsal pa/ thig le nyag cig zhig tu bshad pa dang// gnyis su bshad </text>
</item>

<item><p>89</p><section>1</section>
<text>pa dang// gsum du bshad pa dang/ bzhi dang lnga ru bshad pa bstan du gsol zhes zhus pas// bka' stsal pa/ thig le nyag cig zhig tu bshad pa ni/ thig le nyag cig ye shes chen po ste/ rgya che lta 
ba la zla'i don du bshad pa yang// gzhi ma dngos po'i gnas lugs la// rtogs dang ma rtogs gnyis su med// sangs rgyas sems can gnyis su med// dag dang ma dag gnyis su med// snang dang ma snang 
gnyis su med// bsgom dang mi sgom gnyis su med// skyon dang yon tan gnyis su med// thabs dang thig le rang snang la// gnyis su 'dzin pa 'khrul pa yin// rgya che nam mkha' lta bu yin// phyogs 'tshams 
sgrubs pas ga la grub// thams cad phyogs med khyab brdal la// rnam rtog blo yi ga la slod// ldongs bas nam mkha' ga la snyegs// grang nad can gyi skyes bu la// ga bur dug du nges par 'gyur// blo chung shes 
rab chung ba la// nyag cig bstan pas lkug par 'gyur// e ma ho/ thams cad gcig pa la/ sgro btags chos kun thig ler cig/ sna tshogs thig le nyag cig dang// zhes gsungs so// a ti rdzogs pa'i rgyud 
las/ thig le rgya che ba ru bshad pa'i le'u ste bzhi pa'o//// thig le zab par bshad par zhu zhes zhus pas/ bka' stsal pa/ zab cing yangs la rgya che ba// zab mo sangs rgyas dgongs pa ste// de dag nyams su 
len pa la// thig le gnyis su bshad par bya// snang ba ma 'gags thig le'i rgyan// rol pa yin par shes par bya// rig pa ye shes ma 'gags rtsal// 'gag pa med par shes par bya// snang ba thig le'i 
gnas du ma shes pa// mngal kha rgya yis gang la thebs// snang ba stong par bsgoms pas bsam ngo yid smon yul// rig pa ye shes gnad du ma shes na// 'gyu ba stong par bsgoms pas rig pa rkyang sgoms 
yin// nyan thos gang zag bdag med rtogs dang khyad par med// 'gro drug g.yang sa chod par ga la 'gyur// rta brgyugs 'drog la me tog chod pa bzhin// gang ltar bltas pas ye shes shar na sangs rgyas 
dgongs pa yin// thabs shes gnyis ni btsun mo zo chu khyud mo 'dra// rnam rtog ye shes gnyis ni me la shing bsnan 'dra// ye shes gnad du gzir na rgya mtsho nya mo 'dra// ye shes byin brlabs mun pa'i nyi ma 
'dra// ma dres rang sar gnas pa za 'og snal bu 'dra// ces gsungs so// a ti rdzogs pa'i rgyud las/ ye shes dang rnam rtog gnyis brdar bstan pa'i le'u ste lnga pa'o//// thig le gsum du bshad pa ni// 
gzhi dang lam dang 'bras bu gsum// gzhi lam rnam gsum shes bya ste// dbyings kyi thig le stong pa la// ye shes thig le gsal la 'tsher// rtsal gyi thig le ljang la sgram// 'du 'gro las kyi thig le// bkod pa </text>
</item>

<item><p>90</p><section>1</section>
<text>rgyan gyi thig le// gnyis med rang gsal gyi thig le// lam gyi thig le rnam gsum ste// rang snang 'od zer gyi thig le la chags pa sna tshogs skye ba e ma ho// rig pa rtsal gyi thig le la/ zhen pa 
dngos por shar ba e ma ho// dbyer med snying po'i thig le la// gnyis snang nyams su myong bas 'bras bu sna tshogs su grub pa e ma ho// 'bras bu'i thig le rnam gsum ste// lhun grub rtogs pa'i thig les thas 
cad mkhyen// rang byung rang la snang ba'i thig les bde chen rang la shar// rgyun gyi thig les byin brlabs la rgyun chad med// snang ba rnam shes yid dang gsum// 'khor ba sangs rgyas gnas lugs gsum// 
rgyu dang lam dang 'bras bu gsum// byin brgyud snyan brgyud thugs brgyud gsum// snying po 'od dang zer dang gsum// rno dang myur dang zab dang gsum// brtan dang rgya che phra dang gsum// man ngag gdams ngag 
snyan brgyud gsum// thig le gsum du bshad pa'o// zhes gsungs so// a ti rdzogs pa'i rgyud las/ zab mo gsum du bshad pa'i le'u ste drug pa'o//// yang bka' stsal pa/ zab mo bzhi ru bstan pa bshad 
du gsol// zhes zhus pas/ bka' stsal pa/ dngos po gcig la bzhir dbye ba// le'u dag gi dpe bzhin no// dpe dang don dang tshig dang ni// brda yi dgrol bar bshad pa'o// chos kyi sku yi don dang ni// 
rang snang longs spyod rdzogs pa'i sku// spyir yang sprul pa'i sku la ngo sprad pas// de'i yon tan ngo bo nyid kyi sku// ye shes bzhi'i don kyang rang sor 'brel// 'byung ba lnga ni chos sku'i brda// shing spags me ni ga la 
'byung// rnam rtog med na ye shes ga la skye// rnam rtog ye shes yin na bka' rgyud zab mo gang la dgos// 'bad pa med par ye nas grol// sprul pa'i sku la rnam rtog skyes nas ye shes gsal// dper na me la 
shing bsnan 'dra// zung du zhugs pas longs spyod rdzogs pa'i sku// ji ltar spyad kyang zad pa med// ngo bo nyid kyi sku'i ngang du gnas// ye grol bzhi yi sku bzhi de// rgya che ba'i don du bshad pa yin// zab mo nyams 
su len na rang grol sku bzhi'i ngo sprod na// rnam rtog wal gyi skyes pa'i dus nyid na// rang rig ye shes ngo sprod kyis// rnam rtog dwangs nas ye shes gsal// 'gyu ba med na ye shes ga la gsal// 'gyu ba dwangs 
pas ye shes gsal// rang grol sprul pa'i sku'i ngo sprod yin// rang grol long sku'i ngo sprod ni// 'gyu ba dang pas 'od gsal la// lha ne brtan par gnas pa de// de ni long sku'i ngo sprod do// 'gyu ba 'od gsal 
gnyis su med// gang gi phyogs su ma lhung pa// de ni chos sku'i ngo sprod yin// thig le ye shes zang thal la// rgyu dang rkyen gyis ma skyed par// rang bzhin shugs kyi shar ba de// ngo bo nyid kyi sku'i ngo sprod yin/ </text>
</item>

<item><p>91</p><section>1</section>
<text>zhes gsungs so// a ti rdzogs pa'i rgyud las/ thig le bzhi sbyor ngo sprod kyi le'u ste bdun pa'o//// de nas yang bka' stsal pa/ thig le lnga sbyor bshad pa ni// dbyings kyi thig le 'od gsal 
ba// rang byung ye shes mal du gzhug/ ye shes thig le chen po de// rig pa'i ye shes ma bu sprad// gnyis su snang ba'i ye shes de// lhag mthong rig pa'i ye shes kyis// gzung 'dzin thag pa bcad par bya// de ni 
lhun grub thig le yin// snying po g.yo med ye shes kyis// dang du phrad na bzung 'dzin 'chad// dbyings nyid rnam dag thig le yin// ye shes zang thal chen por bzla// blta ba'i sgong rgya ral pa yin// lhun gyi 
gnas pa'i thig le yin// sgo lnga chags sdang mdud pa la// lhag mthong rig pa'i ye shes kyis// ral gris bcad de gtang bar bya// snang ba 'od gsal gyi ngo sprod do// dkar dmar 'dod chags kyi mdud pa 
la// rang byung rang snang gi ye shes kyis// lcag kyus bzung ba gtang par bya// chos sku 'od gsal gyi ngo sprod do// sems 'gyu ba rnam rtog gi mdud pa la// nyams myong sgom pa'i sgong rgya ral// rang rig ye shes 
kyi ngo sprod byas// snying po ye shes snang med kyis// chags 'dzin sgom pa'i zhen pa spangs// rang snang thig le'i ngo sprod do// yid 'gyus bag chags kyi mdud pa la// 'od gsal gsang lam gyi ngo sprod kyis// rgyas 
'debs spyod pa'i sgong rgya ral// rang la shar ba'i 'od gsal skyes// mtshan ma lam gyi gol sa chod// kun gzhi zang thal gyi thig le dang// mtshan ma rang snang gi thig le gnyis// bsres pa med par dkrug 
gis 'dres// 'bras bu spangs thob dus kyi sgong rgya ral e ma ho// zhes gsungs so// a ti rdzogs pa'i rgyud las/ thig le lnga sbyor du bshad pa'i le'u ste brgyad pa'o//// de nas yang bka' stsal pa/ 'gag 
gi rnam pa bstan par bya'o zhes gsungs so// sems 'dzin phra mo rtsom pa ni// ye shes zang thal skye ba'i 'gag/ tshogs drug bkag nas dbugs la gtod// chos nyid 'od gsal skye ba 'gag/ dbugs la 
gtod cing rlung la sbyong// rang byung ye shes skye ba 'gag/ phung po lha dang lha mor sgom// sku yis dam tshig rten pa des// chos sku 'od gsal skye med 'gag/ ngag gi bzlas brjod 'phro 'du sbyong// gsung gi dam 
tshig rgyun du spyod// des ni rang rig ye shes 'gag/ dam rdzas rnam lnga rgyun du rten// thugs kyi dam tshig rgyun mi gcod// lhag mthong rig pa'i ye shes 'gag/ rgya che lta ba kha 'gyang khyer// 'gyu dwangs ye shes skye 
ba 'gag/ 'gag med thig le 'di yin gyis// thug par mos la spyad par gyis// zhes gsungs nas chos nyid rang snang gi dbyings su gshegs so// a ti rdzogs pa'i rgyud las le'u dgu pa'o//// a ti </text>
</item>

<item><p>92</p><section>1</section>
<text>rdzogs pa'i rgyud rdzogs so// // a ti spyi gcod kyi rgyud bzhugs so// @##// rgya gar skad du/ a ti la b+ha ti/ bod skad du/ a ti spyi gcod kyi rgyud/ dpal rdo rje sems dpa' la phyag 
'tshal lo// ro langs bde ba rangs pa na// pan tsa a rmir tha bin du phra sha b+hin tu/ na ma shrI pha la mun tra man+ta tra e ka 'du ti hi la na ma/ rol pa rgyun gyi thig le'i klong nas// byang chub shing drung du sku sprul nas// 
de yi 'jam dpal bshes gnyen dag la rgyud// mthing gi shu gu dag la bris pa'i gleg bam 'di// 'jam dpal bshes gnyen khyod la gdams par bya// zhes gsungs so// gleng gzhi'i le'u ste dang po'o//// 
thog ma'i sangs rgyas 'od mi 'gyur ba/ rtogs te sangs rgyas ma byung/ ma rtogs te sems can ma byung pa'i dus na// gzhi dngos po'i gnas lugs ji ltar lags/ snang ba na ji ltar snang/ ming du 'dogs na ji 
ltar 'dogs// de las 'khrul pa ji ltar lags/ ces zhus pas/ a ti spyi gcod bstan par bya/ ces gsungs so// a ti spyi gcod kyi rgyud las// gling gzhi'i le'u ste gnyis pa'o//// de nas bka' stsal pa/ 
snang ba ni rang bzhin gyi snang pa zhes bya'o// dus de tsam na gnas pa'i rtogs med kun gzhi zhes kyang bya'o// ming du 'dogs na mi zad pa'i mdzod kyang bya'o// spyi pa chen mo 'khor ba'i gzhi la// sems can gyi 
thugs/ chos nyid spangs pa'i klong zhes kyang bya// rang snang gi nam mkha' zhes kyang bya'o// de'i rtsal las shes pa rkyang pa khyab pa'i shes pa/ rgyu ba'i shes pa/ mi rgyu ba'i shes pa/ lung la bstan pa'i shes pa zhes 
kyang bya ste// dus de tsam na thog mtha' med pa'i snying po zhes kyang bya'o/ zhais gsungs so// a ti spyi gcod kyi rgyud las gleng gzhi'i le'u ste gsum pa'o//// g.yo ba ni spyi sa chos kyi sku rtog med kyi sbubs nas 
g.yos// sgo ni gsum nas 'byung ste/ gsal ba rtog med kyi sgo// stong pa mtshan med kyi sgo// gsal stong btsad med kyi sgo nas/ rnon po'i sgo bye nas khyab pa'i rig pa byung ste/ rig pa rkyang pa de la 'gro ba'i sgo 
med pas/ ma ning gi sgo bye/ rgyu ba'i rig pa'i phyir thon/ rtul po'i sgo phye/ mtshan ma'i rig pa shar/ rno rtul gnyis med kyi sgo 'gags pas/ myong pa'i rig pa smon no// yan lag gi sgo bye/ rig pa dngos su smin 
te/ chos dbyings rang byung gi sbubs ces bya ste/ sna tshogs la 'jug go/ ces gsungs so// a ti spyi gcod kyi rgyud las/ rig pa dngos su smin nas 'khrul pa'i dpe ste le'u bzhi pa'o//// de nas mtshan dang 
dpe byad longs skur 'khrul pa bka' stsal pa/ gsal ba snod kyi sgo// stong pa bcud kyi sgo// 'dzin pa ma zhugs pa'i sgo/ kha dog gsal ba yan lag gi sgo// mtshan ma ma rig par shar/ myong ba'i rig pa skyes/ </text>
</item>

<item><p>93</p><section>1</section>
<text>rgyu ba'i rig pa yul 'od lnga ru shar te/ dang po rtsi yin mnyam du shes pas/ bar du yin min gyi shes pa/ tha mar yin gdengs kyi shes pas gcad bas yid 'khor lo gsum zhes de la bya'o// dus 
de tsam na yar sangs ma rgyas/ mar 'khor bar ma 'khyams pas lung ma bstan gyi sgo zhes bya'o// bar der kun tu bzang pos rig pa ye shes lde mig cig/ 'phags pa blo gros mi zad pa zhes bya ba mun pa dmag 
tu gyur pa khang dgu rim gyi nang na yod do// de lta ru phyin pa/ khang pa dang po na mun pa gnag la 'jigs/ gnyis pa na ya ma nag po za tshul gyi dbu/ gsum pa na bdud sbyin gyis srog gcod/ bzhi pa na srin po'i 
rgyal po'i dbugs len// lnga pa ni gang la dkar po phyag na dung gi mkhar ba bsnams nas brdeg cing gsod// drug pa mun pa'i nang na me rlung gis ma bskyod bar du 'dug/ bdun pa na nyi zla phrug cig la shar 
nub med par 'dug/ brgyad pa na nor bur rin po che la lha'i bu rnams rtse zhing snang/ dgu bar phyin pas yid bzhin gyi nor bu/ rin po che 'od 'bar ba'i rtsar 'phags pa blo gros mi zad pa zhugs nas/ kun tu 
bzang pos bka' stsal pa/ 'gro ba'i lam nor thar pa'i go yang 'gag/ ma rig rmongs pa thugs rje'i zhags pa bzung/ 'phrul gyi sgo ma phyed pas mun pa'i nang du 'khyams/ ces zhus bas 'phrul gyi sgo phyed pas/ 
mun pa'i nang du 'khyams/ ces zhus pas/ 'phags pa blo gros mi zad pas bka' stsal pa/ thams cad 'byed pa 'khrul gyi lde mig 'di// yid bzhin nor bu'i nang nas ston la sbyin// nyi zla'i sgo phye snang stong 
dbyer med 'byung// shes rig sgro brtags dgra la ltos// me mar 'od la lta nam mkha' gser gyi sgron ma ltos// ces gsungs nas/ 'phags pa blo gros mi zad pa mi snang bar 'gyur ro// mtshan dang dpe byad 
las kun tu bzang por sangs rgyas pa'i le'u+u ste lnga pa'o//// khams gsum gyi sems can sems can du 'khrul pa gsungs pa ni/ gzhi rin po che gser gyi sgron ma nas/ mi zad pa'i nor la sbyang pas/ kun 
la snyoms pa'i zad ma la sbyin/ las kyi lus blangs rgyu rkyen dus kyang mtshungs/ ma rig le los snyoms las dmar la sbyar/ srid len gnyis kyi dus mtshungs/ rig pa yul dang mtshungs/ 'byung du thabs med ri 
dwags rgyar chud 'dra/ ma rig rmongs pa'i sems chags sdug bsngal med skyes dang/ las kyi phyir thon bag chags sna tshogs brtas/ pha dang mar bltas dgra dang gnyen du bzung/ yul khang khyim khang dag la rten 
bcas nas/ ma bcad yul lung dang bdag gir bzung 'dzin/ mi sdod dbugs chad gar 'gro shes par gyis// 'gro drug las kyi sdug bsngal cha mchis sam// 'gro drug rtag tu 'khyams pas don dang rtsang phrad </text>
</item>

<item><p>94</p><section>1</section>
<text>de// de bas man ngag gdams pa 'di la ltos// ces gsungs so// a ti spyi gcod kyi rgyud las khams gsum du 'khrul pa'i le'u ste drug pa'o//// man ngag gdams pa bstan du gsol/ 
bka' stsal pa/ phyi'i me long ltas tsam na/ 'gro drug srid pa wa le gas la/ 'gro drug snying po sbubs na gnas// ma dag 'khrul pa'i snang ba de// rang grol yin par rtogs tsam na// rang byung ye shes dgongs pa 
thob// nang gi me long ltas tsam na// rgyud drug chags sdang wa le gsal// rgyud drug rang gi sbubs su gsal// rgyud drug rang grol du shes tsam na// rang rig ye shes kyi dgongs pa thob// gsang ba'i me long 
ltas tsam na// 'gyu ba thogs med du wa le gsal// rang shar ye shes kyi sbubs su gsal// 'gyu ba rang grol du shes tsam na// lhag mthong ye shes kyi dgongs pa shar// lhun grub srid pa'i me long gi nang na 
thams cad gsal// ye shes dri med kyi dkyil 'khor du thams cad rgyas// mtshan ma sna tshogs kyi me long du thams mchi// chos sku me long gi nang na rtog pa skye mi srid// sprul sku mi long gi nang nas// 'gyu ba med 
na ye shes gsal mi srid// 'bras bu thig le nyag cig la// sku gsum 'grub mi srid// rnal 'byor ye shes ngos zin dus su shes pa rgyun gnyis su 'char mi srid do// ces gsungs so// a ti sbyi gcod kyi rgyud 
las/ me long gnad tu brdeg pa'i le'u ste bdun pa'o//// yang bka' stsal pa/ rig pa chos kyi sku'i don rtogs na/ 'gyu ba zang thal gcad pas dmyal ba yang rdzogs pas phyir gcad// thig le rang grol 
du shar bas lha ma yin rdzogs te spyir gcad/ byang chub sems kyi 'ong gsal rin po che la longs spyad pas lha rdzogs ri spyir gcad/ 'gro drug rang grol du shes na/ khams gsum lus dang bag chags 'khrul te 
mchi'o// ces gsungs so// a ti spyi gcod kyi rgyud las/ 'gro drug g.yang sa gcad pa'i le'u ste brgyad pa'o//// yang bka' stsal pa/ 'od gsal du mu gcad nas rig pa la stegs bcas pas mu stegs 
kyi lta ba spyir gcad/ thig le zang thal yid la 'dogs pas yi dwags rdzogs te phyir gcad/ thig le sbyor ba las byol nas zang thal du song pas/ byol song rdzogs te phyir gcad/ de la zhen pa mi mnga' bas/ 
mi yang rdzogs te phyir gcad/ rang don 'od gsal zab mo la spyad pas rang sangs rgyas sangs rgyas kyi lta ba spyir gcad/ sgrib pa thams cad zang thal du byang nas 'od gsal du sems dpa'/ byang chub sems 
dpa'i lta ba spyir gcad/ kri ya ni 'od gsal du bskri nas yang dag pa'i don rtogs pas/ kri ya'i lta ba spyir gcad/ 'od gsal rgya chung du ma yin te/ snang srid yo ga 'od gsal du rtogs pas yo ga'i lta ba spyir </text>
</item>

<item><p>95</p><section>1</section>
<text>gcad/ thams cad ma lus par 'od gsal chen po'i ngang du rdzogs pas yo gsal bas ma hA yo ga'i lta ba spyir gcad/ skye ba med pas A gnyis su med pas nu rtses byas te/ thams cad gnyis su 
med pas/ A nu'i lta ba spyir gcad// thams cad 'od gsal ngang rdzogs pas/ lta ba thams cad che bas na/ rdzogs chen gyi lta ba spyir gcad pas/ bde bar gshegs pa sku dang ye shes su 'khrul pa'i gol sa 
gcad/ ces gsungs so// A ti spyi gcod kyi rgyud las mtshan ma lam gyi gol sa gcad pa'i le'u ste dgu pa'o//// yang bka' stsal pa ye shes ngos bzung bshad par bya/ ces gsungs so// de nas 'gag pa 
med pas ye shes kyi skye ba bshad pa/ dang po ye shes ngos bzung ba la gsum ste/ 'gyu ba de la zhag cig tu lta ba dang gcig/ nub gnyis pa 'od gsal thun du bcug la bskor ba dang gnyis/ nub gsum pa 'od 
gsal gyi mal du bzung ba dang gsum mo// dang po zhag cig tu ltas pas/ 'gyu ba bun long gi song bas/ mtshan ma zhi ba ni zhi gnas rtse cig gi bsam gtan zhes byas te/ gang zag bdag med nyan thos dang 
khyad med do// snang ba 'di stong pa la me long gi skar ma ltar mthong ba ni/ chos kyi bdag med bsam gtan de/ des kyang sangs mi rgya bas/ phal chen lta ba kha rkyangs dang de gnyis na gnas so// dbu ma'i lta bar 
kyang ma bslebs so// nub gnyis pa 'od gsal du bskor ba la gsum ste/ snang ba 'od gsal du thun gsum du bskor bas ni phyi nang rang snang du ngo sprad de/ rta dkyus pa'i 'drog la me tog chad pa dang 'dra'o// 
thun gsum tshogs bdun bskor bas nang snang bar rang grol te/ dug la sngags kyi thebs pa dang 'dra'o// thun gsum du 'gyu ba gsang lam 'od gsal du bskor bas gsung snang ba rang grol du shar te ga bur 
tshab nad kyis zos pa dang 'dra'o// de ni thun tshad bzang ba bstan pa'o// da ni 'od gsal lam du bzung ba bstan te/ nub tha ma la thun gong du bshad pa 'khor lo de bskor ba'i gting la ji tsam gnas lta ba 
shin tu gces te/ 'khor lo dang gnas pa gsum cha gsum gnyis mgo la 'char ram phyed 'char ram/ bzhi car 'char ram/ lnga cha'am drug cha'am ji tsam 'char ba ni/ lam du 'jud pa yin te/ dbang po rab 
'bring rtags dang sbyar/ mi 'khor ba'i dbang med pa'i thabs ni/ gong ma snang ba bun ne ba de lam bzhag par/ mig rtsa mthong byed tu gyur pa la snang ba gtad pas/ 'gyur ba de kyus tser byung ba'i dus su/ 
'bras bu dril sku la bskor bskul/ snang ba la yan du chug/ yang bskul gyin bskor/ btsun ma zo chu rgyud ma 'dra ba mi dmigs/ skyi ser 'dra ba'i 'gyu ba/ 'khor lo lta bu'i nyams/ nyi zla lta bu'i don/ dper na/ </text>
</item>

<item><p>96</p><section>1</section>
<text>'khor lo sgyur ba'i rgyal po de rin po che gser gyi khang pa la sogs pa dang/ rin po che'i steng rnams nas 'gro ba las thog mi 'gro ba bzhin/ 'gyu ba 'od gsum du bskor na 'od gsal gyi mal 
las mi 'da'o// gsal gdab sgrar 'gyur du bskor/ wal gyi byung pa'i dus su mal du gzhug/ chu bo rgyun gyi rnal 'byor ces kyang de la bya// rdzogs pa spyi gcod ces kyang de la bya/ ces gsungs so// ye shes 
ngos bzung ba'i le'u ste bcu pa'o//// yang bka' stsal pa/ rtags kyi rim pa bshad par bya/ 'gyu ba ngos zin na ye shes mi 'char mi srid de/ dang po lus 'dar ba snyam byed pa dang/ 'gyu ba de ngos zin pa'i 
rtags/ de nas lus 'gul mi shes pa mnyam byed pa'am thang de ma 'ong ste/ 'gyu ba de sangs te 'ong ba'i rtags/ de nas 'dag pa la skor phor btab pa'am// sbos dang sbos rgya lta bu 'ong ste/ ye shes 'char ba'i 
rtags/ 'gyu ba de la 'khor lo ma bskor kyang 'od gsal skam du zhugs pa ni/ 'od gsal lam du tshud nas brtan pa thob pa'o// bkrag shes mdangs gsal rig pa khong nas grol// skran dang nad kyang 'byang 
bar byed pa'i gdams pa 'di// rnal 'byor nyams su len pa 'ga' rnams la// bla ma dam pa'i rkyen du shar nas kyang// myur du gdams pa 'di dang phrad par shog/ ces gsungs so// 'jam dpal bshes 
gnyen rjes su yi rang pa'i le'u ste bcu gcig pa'o//// a ti rdzogs pa gsang ba spyi gcod kyi rgyud las nyams kyi gdams ngag lhug pa rin po che sgron me zhes bya ba a ti spyi rgyud rdzogs so//// sang+ga 
laM// // rtsod pa'i 'khor lo'i rgyud bzhugs so// @##// rgya gar skad du/ bre hU te tsakra tan tra/ bod skad du/ rtsod pa'i 'khor lo'i rgyud/ bcom ldan 'das ro langs bde ba la phyag 'tshal 
lo// rin po che rtsod pa sgra'i 'khor lo// 'jam dpal bshes gnyen la bshad pa/ gnas ni byang chub shing drung du/ ston pa dga' rab rdo rje yis/ 'khor ni paN+Di ta nyis brgya la/ dus ni rtsod pa sgra'i dus/ bstan
 pa d+ha he'i khang du/ rtsod pa'i 'khor lo 'di bstan to// rtsod pa'i gzhi la gnyis su 'dus// gzhi'i don la rtsod pa dang// lam gyi chos la rtsod pa'o// rdzogs pa chen po'i rtsod pa 'di// gzhi chos nyid thig le nyag 
 cig tu dam bca'// stan tshigs ci'i phyir zhe na// gnyis snang med pa'i phyir zhes bya// gnyis su snang ba'i skyon gtong la// khyod rang la gnyis su snang ngam// nga'i grub mtha' la skyon gtong// nga la skyon gtong 
 na// rig pas gtong ngam// tshad ma'i gzhal byas gtong// rig pas gtong na/ chos nyid kyi rig pas gtong ngam// 'thad pa sgrub pa'i rig pas gtong ngam// bya ba byed pa'i rig pas gtong ngam// ltos pa'i </text>
</item>

<item><p>97</p><section>1</section>
<text>rig pas gtong/ chos nyid kyi rig pas gtong zer na// chos dang chos nyid rig pa gsum du 'dod dam// gcig tu 'dod dam// zhes phar 'dri'o// rig pa'i rgyab gnon phar la bya'o// gsum du 
'dod na/ rig pa las chos byung ngam// chos las rigs pa byung// nyid las rig pa dang chos byung// de gsum khyod rang yin nam logs pa yin// zhes 'dri ste/ gang yang khas mi len na// gong du dam bca'/ 
swA hA chos las rig pa byung zer na rgya chad pa dang// yul las rig pa byung pa'i skyon// 'gal lo nyid las rig pa byung zer na// rgya chad pa'i skyon gtang ngo// ci te zer na/ nyid kyi go ba 'dri'o// nyid la rgyu rkyen 
yod nas byung ngam med nas byung 'dri'o// rgyu rkyen yod na nyid ma yin pa'i skyon 'byung ngo// rgyu rkyen med nas 'byung na// nam mkha' la me gtong par 'byung bar thal lo// ci ste bzhi med pa las 'byung pa'i phyir 
ro// de bas kyang 'di ltar phar 'dri'o// rig pa khyod gnyis gcig nas gtan la 'bebs sam// mi cig kyang gtan la 'bebs// gcig zer na rigs pas rig pa gtan la 'bebs// 'bebs na thugs 
med du thal lo// rigs pas rang gtan la 'bebs na 'brel med du thal lo// gcig la 'bebs mkhan med par thal lo// thad dad 'brel pa med te dbab tu mi 'dod par thal lo// 'brel pa yod zer na/ 
bdag nyid gcig gam 'dri'o// bdag nyid cig na/ bdag rig pa cig gam// rig pa bdag tu gcig/ bdag rig pa cig na/ gong skyon 'ong/ de las byung ba'i 'brel pa yod zer na/ rgya chad pa'i skyon 'ong 
ngo// de las byung na rig pa bdag las byung ngam// bdag las rig pa byung// byung ba'i skyon 'ong/ sbrul shugs nas byung ba'i 'brel pa dang 'dra ste/ ldog tu mi 'dod pa'i skyon 'ong ste rgya chad par thal// mi shi 
ba'i lus la rig pa mi 'byung ba dang 'dra ste// phyis don byed mi nus pa'i skyon 'byung ngo// yang na bdag nyid las rigs pa byung na byung ba'i nad kas 'brel med du thal lo// rigs pa las bdag byung na// shes 
rig rdzas su thal lo// rang gi shes par bya ba ni// thig le lhun grub chos can zhes dam bca'// ci'i phyir ma 'gags rang shar ba'i phyir// thig le rdzas yod du thal zer ram// lhun grub rdzas yod me spangs 
pa'i phyir// 'jig par thal ze na lhun grub 'jig pa ma bkag ces bya// khyod lhun grub min nam ces 'dri// yin zer na 'dod thog/ min zer na mu stegs rtags chad tu thal ces 'gal lo// sgra'i 'khor lo 
las brgal ba dang po'o//// 'thad pa sgrub pas gtong zer nas// snang ba 'di rang mi shar du 'thad de// 'thad pas 'on 'thad pas snang ba shar mang du 'byung bar thal// bya ba byed pa'i rig pa'i gtong </text>
</item>

<item><p>98</p><section>1</section>
<text>zer na// 'khrul pa'i shes pa la thag pas sbrul gyi bya ba byas nas 'khrul te/ rten du sbrul gyi bya ba byed par thal// ldos pa'i rig pas gtong zer na// 'phang las ltos na mdung ring// mdung 
las ltos na mda' rgyang ring ste// nges pa med par thal lo// rgyud kyi gtan la 'bebs zer na// rgyud rang yin nam log pa gcig dri'o// rang yin zer na bstan la dbab pa dang 'bebs pa mi rung ste// ral gri ral 
gri rang gis sos chod par thal lo// gnyis yin gong du 'brel rtag go/ de yang lung yang de 'dre'o// mtshon pa gnyis pa'o//// tshas mas gtan las 'bebs zer na// tshad ma de rang yin nam 
min ces 'dri'o// rang yin zer na gtan la dbab tu mi btub pa'i skyon gtang ste// gser gyi ser po gtan la 'bebs pa dang// ser pos gser gtan la 'bebs pa dang zhes 'byung ngo// tshad ma logs 
cig yin no zer na// chos tshad ma dang// don tshad ma dang 'jal bya'i shes pa cig/ gzhal bya'i yul mang du smra na 'di skad bya'o// 'ud kyi bsdus nas yul la 'jal lam// shes pa la 'jal/ gnyis ka la 
'jal ces 'dri/ yul la 'jal na yul nyams su myong nas 'jal lam// ma myong nas 'jal/ myong nas 'jal na mo sham bu che chung// ri bong ra rno rtul kyang shes par thal// shes so zer na dbang po'i mngon 
sum gyis gsal// zhes skyon btang ngo// nyams su myong nas 'jal na// chu bo'i ro myong yang// chu bo'i rol tshol ba dang 'dra te thug med du thal lo// shes pa la 'jal na shes pa dngos po yod nas 'jal lam 
med kyang 'jal// dngos po yod zer na mngon sum gyis gsal// med nas 'jal na ri bong rwa la mtho tshad gzhal du btub par thal// yod rung med rung mjal na/ lung du ma bstan par thal lo// mtshon pa 
gsum pa'o// de ltar sgros btags cham la phebs nas// rang gi mtshan nyid bstan par bya// rang snang du rang shar bas// yul las gzhal du med// rang byung ye shes shar bas/ nang la gzhal du med/ 'du 
'bral med pas yul dang yul can du gzhal du med// thams cad ye nas rang sar grol bas 'brel pa rtsir med// shes rig gi yul las grol bas// rgyud lung rig pas gtan la dbab med// ces gsungs 
so// mtshon pa bzhi pa'o// shes pas 'phrul te/ rgyal ba rig lnga 'od dkar dmar lnga rten pas 'phrul// sgrubs pas gol te// rang snang chos sku la bde ba 'dod cing// sgrub pas 'khrul/ sgom pas rlag/ ye nas 
rang gsal sgoms pas rang gsal stong pas rlag/ yul can gyi gol te spang blang gi lan no// snang ba sgribs g.yogs kyi chod// rang snang rang gsal la 'byung ba ltar mthong bas chod// rang byung min te ye shes </text>
</item>

<item><p>99</p><section>1</section>
<text>med chos nyid yin te sku min// snying po yin te ye shes min// de ltar shes pa ni rang byung ye shes yin la ye shes yin// chos sku yin/ snying po yin/ thig le yin/ nyag cig yin/ zhes gsungs 
so// d+ha he ma'i 'du khang du mkhas pa 'jam dpal bshes gnyen la// thig le nyag cig grub mtha' bstan rtsod pa'i smra mi 'khor yi 'di// chu srin bar gyi gri ba ru/ rus sbal nag po chud sa bzhin// bskal pa 
'khrugs kyang khar mar byung// ces gdams so// rmongs pas mi go dris lan khon du chud// sbyangs pa'i sgra dang song 'gyur 'byung ba dang// byung pa can dang sgra skyon rnams brgyud// man ngag khong du bcas te 
'ga' rtsam bris pa'o// mtshon cha'i 'khor lo dum bu bzhi pa rdzogs so// mang+ga laM//// // byang chub tu sems skyob pa zhes bya ba bzhugs so// @##// rgya gar skad du/ bo de tsi ta man tra na ma/ 
bod skad du/ byang chub sems skyob pa zhes bya ba/ sprul pa'i gang zag 'gro ba'i mgon la btud de phyag 'tshal lo// khye'u du snang ba bsam gyi mi khyab pa la/ skyob pa'i yi ge zhus pa/ e ma ho 'gro ba gzung 
'dzin skyob pa bla na med// thun mong ma yin skyob mdzad skyob pa dam pa khyod// 'gro ba ma rig mun pas 'thibs shing rnam rtog rlung gis bskyod pa la// bu cig pa la ma bzhin nor la thugs rjes skyabs chen 
gnod// gsang sngags don gyi ngo bo gang la bgyi/ gsang sngags dngos po'i gnas lugs ci lta bu// de nyid rtogs thabs gang gis ci ltar/ rtogs nas nyams su blangs na ci ltar blang// blangs nas 'bras bu 
'thob tshul ci ltar 'thob// 'bras bu khyad par 'phags pa ci yis 'phags// 'og ma rnams la skyon ni ci zhig mchis// sems can sangs rgyas ngo bo gcig mi gcig/ gcig na 'khor 'das gnyis snang ci ltar 
lags// mi gcig 'brel ba med pa lags sam ci// sems can rnams la skyon ni ci zhig mchis// sangs rgyas rnams la yod tan ci zhig mnga'// sems can bya ba gang dang gang la bya// sangs rgyas bya ba'i tha 
snyad gang la gdags// sangs rgyas bsgrub na bsgrub rdzas ci la bgyi// de'i tshe na 'geg chen ci yis gsal// de'i lam gyi cha skyen gang dang gang// yun ni ci srid cig gis 'grub pa lags// gab pa bco brgyad 
dus 'dir 'byung du gsol// 'dod pa'i chu bo skems mdzad me chen ye shes dbyung du gsol// ma rig mun pa sel mdzad 'od chen dus 'dir dbyung du gsol// 'khor ba'i chu bo sgrol mdzad gru chen dus 'dir 
dbyung du gsol// rnam rtog rlung dmar zhi mdzad skyabs chen dus 'dir dbyung du gsol// gzung 'dzin phur pa 'byin mdzad du 'dir dbyung du gsol// dug lnga 'joms mdzad tho ba dus 'dir dbyung du gsol/ </text>
</item>

<item><p>100</p><section>1</section>
<text>bdag 'dzin sgyu mkhan dug chen sel mdzad sman chen dus 'dir dbyung du gsol// zhes pa la sogs pa'i tshig mang po dang/ 'gro dpal mgon po yon tan thams cad 'byung ba'i gnas// ma rig 
sel mdzad 'od chen snang ba thams cad 'byung ba'i gnas// mgon po khyod 'dra thugs rjes gzigs mi gzigs// 'khor ba'i thar mtha' med pa'i sdug bsngal bzod glag med par dran gyur na// sdum bu brngas 
pa bzhin du mod la rkam pa'i bzod pa mi thob pa'i sems can la// skyob pa'i dpal zhig gzhag nas ma nor na// 'grod dpal thugs rje can gyi gzigs su gsol// zhes bstan cing smre ba'i tshig mang po dang 
bcas nas// bskor ba byed cing/ nyin mtshan du rin po che la sogs te/ gser dngul gyis sku mi mngon nub par phul pas// e ma 'o 'gro ba'i don la thugs rjes ston pa'i byang chub sems dpa' khyod// dang 
dang brtson 'grus brtul zhugs drag pos 'gro ba'i don du gsol 'debs na// sangs rgyas dgongs pa nyag cig bstan dka' ba// rgya la bstan kyang skal med mi mos na// 'jigs shing sdangs nas dmyal ba'i 
rgyur 'gyur yang// 'jam dpal bshes gnyen khyod la ngas bstan gyis// gzhan yol skal med mya bar bstan na ni// khod kyang tshe 'dir mkha' 'gros bor gyur nas// de phyir rdo rje dmyal bar nam kyang 'gro// 
rab tu brtags nas bskal ldan re re las// gzhan du ma yol lus ngag thung la nyon// dang po gsang sngags don gyi ngo bo ni// skyob pa'i don gyi gsang sngags don yin te// gzung 'dzin gnyis la skyob pa'i 
gsang sngags yin// gnas skabs skyob pas gsang sngags ma yin no// ci ste gzung 'dzin 'khor ba'i mtshan nyid las// ma 'das skyob pa'i tha snyad gyi 'da' tsam// ci sring gzung 'dzin yod kyi bar du ni// rdo 
rje sems dpas skyob par ma gsungs pa// gsang sngags gzung ba bral bas nyon mongs sgribs pa skyob// gsang sngags 'dzin pa bral bas shes ba'i sgrib pa skyob// bzung ba yul med chos kyi bdag med 
rtogs// 'dzin pa'i sems med gang zag bdag rtogs so// bsam ba'i yul med yid kyi g.yo ba bral// skyob pa bla na med par rdo rje sems dpas gsungs// de ni gsang sngags don gyi ngo bo'o// gsang 
sngags yin min gzung 'dzin yod med bstan// drang don gsang sngags gzung 'dzin yod par gsungs/ bya byed yong sar lus byas yong sar gsung/ nyan thos ngo la dgra bcom mthar thug snang/ de bzhin 
a nu'i theg pa yan chad kyang/ rang rang ngo mthar thug snang med kyi// bya byed 'bras bu 'dus byas yin par ni// rmongs pas bltas kyang the tshom za mi srid// de bas gsang sngags theg pa ma yin no// de 'dra'i </text>
</item>

<item><p>101</p><section>1</section>
<text>gsang sngags don gyi ngo bo de// slob dpon bka' bcog dam nyams lag tu shor ra re// 'gro kun chos skur 'thung zhing zan tshol khrel med lag tu shor re// 'dod pa ma khrel bar du sri zhu che zhing 
'dod pa phrel nas tshag mo/ 'du shes bskyed de rgyab kyi phyogs pa'i lag tu shor ra re// slad kyi slob dpon mthong na mi dga' skye ba'i lag tu shor ra re// ngo rga drag pa'i dbang gis snang 'tshong byed pa'i lag tu 
shor ra re/ mdor na dkon mchog dbu 'phang smad pa'i lag tu shor ra re// smra bar mi 'gyur ri rab lta bu la// chos skyong srungs ma dpang por bzhag la sbyin// blo ldan skal pa can dang phrad par shog/ ces 
gsang sngags don gyi yi ge ste dang po'o//// gsang sngags ngo bo rang gi dbyings la phyag 'tshal 'dud// gsang sngags gnas lugs thig le nyag cig ste// kun bral kun rngos ci yangs ci ma yangs// thig ni mi g.yo 
mi 'gyur ma nor drang po spros dang bral// le ni kun rngos khyab brngal cir yang shar// nyag ni zab cing 'phra ste brtag par dka'// gcig ni ci dran ci smras yul sems bdag gi dbyings// kun bral 
bdag gi ngo bo phyogs dang bral// gcig pu zla bral dang chad yin ba la// kun dngos de rang gzung 'dzin byung ba las// nyon mongs 'gro ba lnga dang 'byung chen lnga// ji yangs gcig las g.yo ba med pa'o// ji ma 
yangs pa de nyid cir yang byung// thig ni chos nyid nam mkha' nyid la bya// le ni sems nyid nam mkha' nyid la bya// nyag ni 'byung ba nam mkha' nyid la bya// gcig ni dbyer med gnas lugs gdod ma nas// 
gcig ste sus kyang ma byas byed pa mod// kun bral phyogs ris bdag gzhan rgyu 'bras spros pa bral// kun rngos rang nyid ma rig cir yang shar// ji spangs rang gis rang rtogs thams cad rang du rlag/ ci ma 
yangs pa snang srid ma bcos rang sar grol// gnas lugs chos nyid nam mkha' gcig pa la// gzung 'dzin rang byung nam mkha' gnyis byung bas// chos nyid ma mthong nam mkha' gnyis po bsgribs// 'byung ba 
lnga dang 'gro ba rigs lnga po// gzung 'dzin nyon mongs lnga las sna tshogs snang// snang yang chos nyid rang byung gnyis pa med// dper na me'i srid pa dang po chags pa yang// lto bar thig le cha shas med pa las// 
yan lag la sogs ma rtsal rang nyi shar// sna tshogs gcig dang cig kyang cha shas ma mthun te/ lto ba'i thig le'i ngang las g.yos pa med// de bzhin chos nyid nam mkha' cir yang shar// chos nyid ngang las 
g.yos pa ci'ang med// de bas dngos po'i gnas lugs cig tu gnas pa la// gcig po rang nyid cir yang 'char ba ste// gcig gis kun gyi rnam pa 'dzin zhes gsungs// gcig pa 'khor 'das kun gyi dngos </text>
</item>

<item><p>102</p><section>1</section>
<text>gzhi ste// ngo bo de nyid rtogs dang ma rtogs kyi// byed pa med par rang nyid cir yang shar// dper na nam mkha'i ngo bo byed pa mi mnga' bar// rang gis ngo bo 'byung ba bzhir yang shar// 'byung ba 
bzhi yang sna tshogs bsam las 'das// 'das kyang nam mkha' ma g.yos byed bar shar// sems can bsam ba sangs rgyas dgongs pa yang// chos nyid gcig pu gzhan ni ci yang med// de bas gnas lugs 
gcig pu bsam mi khyab// de ni gsang sngags gnas lugs go bar gyis// gzhan ni gnas lugs tha dad yin par 'dod// de ni gnas lugs gzung 'dzin can cin te// gtan la phebs kyang dgrol bar 
'gyur mi srid// de ni sems can rnams kyi gnas lugs yin// gong gi gnas lugs kun gyi thun mong min/ de bas kun la de ltar mi bstan te/ lo bdun bar du mtshan nyid brtag la ni/ skyo ba rgyun tsam med 
na bstan par bya/ rang gi lus srog gtong nas bstan par bya/ blo chen 'jigs pa med na bstan par bya// slob dpon snying ltar btson bstan par bya// ser sna nga rgyal med na bstan par bya// de ltar khyod kyis 
gzhan du bstan na ni// rgya mtshor dug g.yos sdig pa char mi phod// ka'i ngas bstan tshul bzhin yengs pa med bar spyod// slob dpon bka' gdams nyams pa byol song yin// nams kyang 'khor ba'i mtha' 
las thar pa med// zhes gsungs so// dngos po'i gnas lugs kyi yi ge ste gnyis pa'o//// rang sems chos sku che la phyag 'tshal lo// gnas lugs 'di yis 'di ltar rtogs par gyis// lus dang man 
ngag stobs kyi rang rig nges par 'char// gsang sngags don gyi tshad ma 'di nyid kyis// da lta nyid du 'di nyid rtogs par gyis// phy-i nang sna tshogs 'khor 'das snod bcud chos kun ni// ngo bo gcig ste cig po 
de ltar shar// sus rtogs cig por shes te thams cad bdag nyid do// bdag ste rnam par dag pas ye shes chen po yin// bdag gzhan gnyis su snang na mu stegs 'khrul pa min// gcig yul gcig gis 
byas pas gzung 'dzin rnam rtogs yin// bdag med rnam dag ye shes ci phyir na// ye shes de ltar gnas pas ye shes chen po yin// ma bsgribs ma thogs ye shes chen po yin// kun gyi bdag nyid 'dus ma 
byas pa ye shes chen po yin// thams cad gcig tu rtogs pa gcig pus bsam mi khyab// thams cad bdag tu rtogs pas nyon mongs skye yul med// bdag nyid bsam mi khyab pas nyon mongs skye mkhan med// 
nyon mongs lnga rang chod sangs rgyas dgongs pa ste// sku gsum ma bsgrubs grub pas gsang sngags 'bras bu ste// lhun grub rdzogs chen yin bar rdo rje sems dpas gsungs// thams cad gcig tu rtogs pas </text>
</item>

<item><p>103</p><section>1</section>
<text>cig po dpe// rang gis rang la dpyad pa mi 'jug ste// rang nyid lhun grub 'gyur pas mi 'gyur ste// rang gis ngo bo lhun grub gcig yin yang// gcig tu rtogs pas chog mod cog ge zhog/ 
bcas bcos bas bsdib mangs kyang sdad mi chod// rgyal chod kyang lhun grub bsgyur du med// nam mkha' bsgyur bas 'gyur ba ma yin bzhin// bdag nyid chos nyid yin zhes thams cad rang nyid shar// blo nyid 
dngos por 'gyur de la zhes bya// sems dang chos su 'dres zhes blo dngos phrad// sems de chos nyid 'gyur zhes kyang de la bya/ ci ste chos nyid ye nas dngos po gcig pa la// gzung 'dzin blo yis tha dad blo yi 
chos// lung dang man ngag stobs kyi thams cad cig tu rtogs// blo dngos 'phrad cing sems dang chos su 'dres// blo nyid dngos por 'gyur zhes rdo rje sems dpas gsungs// tshogs gnyis rdzogs shing sgrib 
gnyis byang zhes bya// yul sems gnyis med sangs rgyas dgongs par gsungs// gnyis med rang gi ngo bo gcig po de// 'byed pa med par smag gi mun rum bzhin// dmag gi mun rum 'di 'dras 'byed pa 
med// shes pa med pa'i shes pa gang yin te// gnas pa med pa'i gnas lugs rtogs pa yin// mthong ba med pa'i lta ba de mthong na// ci yang ma spangs cir yang rtogs pa med// rig pa'i yul med rig pa'i 
mkhan po med// yul sems gnyis med yid kyi g.yo ba bral// rig pa med pa'i rig pa shar ba la// yang dag don rtogs rtogs pa med par rtogs// de las gzhan du tshol na theg pa dman// bdag gzhan 
'du shes ma log par// bdag med rtog par yin smra zhing// bya byed 'du shes ma log par// sangs rgyas theg pa yin par smra// de dang dogs pa ma log par// nyon mongs lhog par 'dod pa dang// sku gsum 
bsgrubs gnas 'grub 'dod cing// bdag gis gzhan la dpyod cing rtog/ sangs rgyas thog par bgrang ba min// de ni sems can bsam pa ste// kha cig ci yang ma yin zer// blo'i yul du byas nas ni/ kha 
cig gnyis su med ces smra// kha cig yod min med min smra// kha cig bsam 'das mtha' las smra// kha cig 'du shes med smra zhing// kha cig bsam ba'i yul med zer// la la kun yin gang min smra// da lta de'i 
dus min te// nam zhig sbyangs nas 'byung zhes smra// de la stsogs pa mang smra yang// bdag gzhan 'du shes ma log par// sems can blo'i chos yin te// rang gis rang rig ma rtogs par// gzhal bya'i yul la 
bdag gis ni// 'jal byed tshad mas gtan la 'bebs// yin min 'du shes nyon mongs skyed// skyon yon gnyis kyi 'du shes kyis// 'khor ba mtha' las bral bar 'dod// de nyid 'khor ba'i rgya yin no// </text>
</item>

<item><p>104</p><section>1</section>
<text>rang gi 'bras bu mi bslu yang// yang dag 'bras bu de mi bgrang// ci ste bdag gzhan ma log pas// bya byed chod pas 'dus byas chos// de ni grang ba'i don du gsungs// rang byung ye shes cig 
nyid kyang// rtogs pa'i ye shes mi skye bas// tha dad 'du shes skye ba de// grub mtha' bgrang ba ma yin gyis// de bas blo ldan sems dpa' khyod// yang dag rtogs pa 'di nyon la// rang gi dam tshig thub par 
srungs// bdud kyi bslu ba 'byung nga re// mkha' 'gro'i sprul pa 'byung nga re// dam can chad pa 'byung nga re// bsgrims te bsgom ba ma yo cig/ ces gsungs pa'o// gsang sngags tshad mas rtogs pa'i lta ba'i yi ge 
ste// gsum pa'o//// kA'i bu khyod kyang ni nga rung du// sa brgyad non kyang lhog pa'i skyon yod pas// da yong nyen med tsam du ma sems par// shin tu brtson 'grus bskyed de brtan par byos// mngon shes 'ong 
ba 'dra na shin tu sgrims// rdzu 'phrul 'ong ba 'dra na shin tu bsgrims// skye ba dran pa 'dra na shin tu sgrims// mkha' 'gro lung ston 'dra na shin tu sgrims// bde ba 'bar ba 'dra na shin tu sgrims// gter ram nor 
rnyed 'dra na shin tu sgrims// de kun thams cad yongs rgyur bar chad yin// kha cig de las khongs pa skyes nas ni// bdag nyid khyad 'phags gzhan la dman par mthong// nga'i gdams ngag ma dran bdud kyis 
bslus pa re// bdud kyis bslus te gtan du 'khor bar 'khyam// bde ru re zhing las rnams sna tshogs spyod// kha cig bzo dang rig byed sna tshogs byed// kha cig mthu dang grags pa sna tshogs byed// kha cig 
dman pa'i grub mtha' sna tshogs 'dzin// la la 'jig rten bu dang nor la 'chol// phal cher cha dang longs spyod 'phel bar byed// de'i gdam ngag 'di dang bral ba na// rnams kyang thar pa ma yin no// bu khyod 
de 'dra'i sdug bsngal 'byung nga re// de bas 'bad pa rtogs pa ma bral bar// skyes bu nad kyi gdungs pa ji bzhin du// rtogs pa lhang nger gtan du ma bral cig/// rdo rje sems dpa'i ngo bo rang gi ngang la phyag 
'tshal lo// rang sems kun bzang ngo bo chos nyid rtogs nas ni// blang du med pa'i nyams blangs 'di lta ste// gcig tu rtogs nas blo rngos rtogs mos na// nyams su len pas su yin blang ba gang// blo nyid 
dngos por 'gyur bar byang bya med// sems de chos nyid dang du gyur tsam na// sgom mkhan gang yin sgom du ci zhig bsgom// chos nyid ye 'byams rtogs nas ma yengs na// ye 'jam chos nyid dgongs pa yin 
par bshad// dper na nyi ma mkha' la shar ba yang// 'char ba'i yul cig tshad mar blor bzhag nas// 'dir 'char 'dir ni mi 'char// 'phyar mkhan bdag tu dmigs pa ga la yod// chos nyid mkha' la </text>
</item>

<item><p>105</p><section>1</section>
<text>rig pa'i nyi shar bas// chu la chu bur thim nas gnas pa la// 'di sgom 'di mi sgom bar ma gsungs so// sgom yul sgom mkhan bkag pa ma yin yang// blo rdos phad pas chos nyid ngang du 
gsal// rtogs pas rang dbang med par sgom pa'i yul dang bral// 'dis sgom 'di sgom med pas chos dang gang zag rtogs// skyon dang yon tan bral bas nyon mongs dug gsum log/ dug gsum ma bcad 
log pas sku gsum ma bsgrub grub// de bas sgom du med pa'i sgom ba che ba mchog/ skyon yon bya byed re dgos med pas che// dgag sgrub yid kyi g.yo ba bral bas che// che ba lnga dang ldan pas nyon mongs lnga dang 
bral// lnga bral nyon mongs bya ba'i ming yang med// sku lnga lhun grub yon tan ma lus rdzogs// de bas sgom du med pa'i sgom pa che// de las gzhan du blo rdos ma phrad de// sems de chos nyid ngang du ma gyur pas// 
sgom med skyon yon la sogs gong du smos bzhin smra// bdag gzhan 'du shes lhog pa'i mthu med par// tha mal tshig gi than pa nyon mongs rgyu// yul sems gnyis su med par ma rtogs par// ji skad smras kyang 
glang chen 'dam tshud 'dra// grol bar 'dod pas de rang nyid kyis 'ching// 'dod pa med par 'dod pa de rang 'dod pa ste// nyon mongs thams cad de dus nyid du rdzogs// bdag gzhan 'du shes yid kyi bar du 
ni// ci ltar 'dod kyang 'ching ste mi 'dod na yang 'ching// skyon med 'dod na de rang skyon yin te/ rnams kyang 'khor ba'i mtha' las grol ba med// de bas yul sems gnyis med rtogs tsam na// nyams 
blangs ci ltar blangs kyang grol lo zhes// rdo rje sems dpas nges par gsungs pa yin// bdag gzhan 'du shes ngang gis dben pas na// snang srid rdo rje sems dpa'i dgongs pa yin// ye nas yin pa'i don 
de rab rtogs na// ci ltar rung skal ldan nyams su long// zhes snang ste/ nyams su blang ba'i yi ge ste// bzhi pa'o// rnam dag ye shes ngang la phyag 'tshal lo// 'bras bu sangs rgyas 'dus ma byas yin te// chos 
nyid sems nyid ye nas 'dus ma byas// bsgrubs nas grub cing thob ma yin te// ye nas yin pa'i don de rab rtogs nas// rtogs pas brtan pa de las mi g.yo zhing// rang byung ye shes ngang gis gnas pa 
la// rtog pa'i ye shes rang byung shar ba bzhin// rtogs pa'i shugs kyi klung du gnas pa las// stobs kyis brtan pa 'bras bu'i mchog tu bshad// ngo bo rang byung ye shes 'phel 'grib med// sangs rgyas gnas 
skabs bzhi ru dbye ba tsam// ci ste 'dus ma byas shing bdag gzhan dbyen// de bas thob tu med pas 'bras bu thob// dang po'i gnas lugs med pa'i gnas lugs te// gnyis med rtag tu med pa'i rtog pas </text>
</item>

<item><p>106</p><section>1</section>
<text>rtogs// gsum pa lta ru med pa'i lta ba de// bzhi pa sgom du med pa'i sgom pas bsgoms// lnga pa thob tu med pa'i 'bras bu de// drug pa sgom du med pa'i mkhyen pa shar// rdo rje sems dpas 'bras 
bu'i mchog tu gsungs// 'bras bu ngo bo ye nas yin bas na// rtogs pas thob ces rdo rje sems dpas gsungs// dper na ma ha ra tsa'i bu bzhin no// tha gu sprul la sogs pa ci bzhin no// ye nas gzung 
'dzin dben zhing 'dus ma byas// yin pa ngang gis bzung 'dzin 'dus ma byas 'khrul// ngang gis gzung 'dzin dag cing 'dus ma byas rig pas/ spangs nas thob pa med de 'bras bu'i mchog tu gsungs// de 
yang sangs rgyas de med sems can med// de rtogs brtan nas yin kyi g.yo ba bral// tha snyad 'du shes rdul tsam mi skye na// mthar thug 'bras bu thob tshul de ltar thob// dang po rtogs pa'i ye shes rang byung 
de// nyi ma cig la cha bcur gnas pa la// cha cig ye shes tha mal cha dgu ste// rim gyis ma spangs ma bsgrubs bcu 'gag pa// gsang sngags 'bras bu thob tshul de ltar thob// dang po rtogs pa'i ye shes rang 
'byung de// snang ba shar shas mun pa rlag pa ltar// gnyis med rtogs pas dgag bsgrub log pa dang// lhun grub rtogs pas bya ba sbal log pa dang// gcig pu rtog pas re dogs log pa dang// mnyam nyid 
rtogs pas dgag bsgrubs log pa dang// 'bras bu thob ces rdo rje sems dpas gsungs// de yang gzhan nams thob pa ci yang med// rang gi ngo bo ye nas de ltar gnas// gnas pa rtogs nas brtan pa thob 
pa la// mthar thug 'bras bu thob tshul de ltar thob// rang gi ngo bo ye nas de ltar gnas// gnas pa rtogs nas brtan pa thob pa la// mthar thugs 'bras bu thob tshul de ltar thob// rang rig shes na gzhan 
yang 'di lta ste// yang dag don de ston pa'i slob dpon de// lhan cig gnas na sri zhu smos ci dgos// gang na bzhugs pa'i yul phyogs dris nas kyang// phyogs der mchod byed phyag 'tshal mchod pa byed// sngon 
du bzhugs pa'i khrims 'am gnas khang la// skor ba la sogs phyag 'tshal sngon du byed// dran nam mthong na nang nyung lus kyang yang// sngon du spyod lam dran na mos pa skye// nam yang 'bral ba'i bsam pa mi skye 
na// dgon par khrid la tshig re tshig re bstan// yun du bsrings la bags kyis bstan pa las// gdol chos lhug par zhu zhing bstan pa men// ngang gi snod dang sbyar zhing bstan pa yin// 'bras bu thob tshul yi 
ge ste lnga pa'o//// mnyam nyid ngang gi 'gro la phyag 'tshal lo// 'bras bu khyad par 'phags pa lnga yis 'phags// ma yangs mi gnas mi ltos rag ma lus// tha snyad kun dang bral ba'i 'bras bu de// rang byung </text>
</item>

<item><p>107</p><section>1</section>
<text>lhun grub 'dus ma byas pas na// 'bras bu'i rgyal po khyad par 'phags te che// bya byed med pas nyon mongs med pas 'phags// bdag gzhan med pas bzung 'dzin dben bas 'phags// rgyu 
rkyen med pas gnyen pos mi 'jigs dpag/ blo rngos 'phrad pas gnyis med gsal te dpags// chos nyid yongs 'byams gnyis med gnad du chud// rang dbang rang gis thob ste gzhan mi gnas// che btsan 
'gran zla med pa'i 'bras bu de// ye shes rtse mos thams cad 'joms te dpags// yid kyis ma bsam blo yis ma byas pas// rang dbang med pa'i 'bras bu rang byung che// gang nas ma byung gang du ma phyin par// 
rang sar rang grol 'bras bu bde ba'i mchog/ yid kyi g.yo ba bral ba'i 'bras bu de// rdo rje sems dpas 'bras bu'i mchog tu gsungs// ji srid yid kyi g.yo ba ma bral bar// sangs rgyas 'dod pas bsgrub 
pa'i gang zag de// 'khor ba'i mtha' las thar par ma gsungs so// des kyang rdzogs chen 'bras bu khyad par 'phags// yid kyi g.yo ba bral ba'i 'bras bu de// rdzogs pa chen po'i 'bras bu yin par bshad// 
yid kyi g.yo ba ma bral 'bras bu de// rdzogs pa chen po ma yin bskyed rims yin// bskyed rim shes kyang de ru shes par gyis// re dogs ma zad 'bras bu bskyed rim yin// gzung 'dzin zad pa'i 'bras bu 
rdzogs chen yin// a nu man chad sems can blo'i chos// rdzogs chen sangs rgyas dngos po'i chos// drang don nges don gnyis su shes par gyis// de bas 'bras bu rdzogs chen dpags te che// rang byung ye shes 
ye nas rdzogs pa la// rtogs pa'i ye shes bstan pa rdzogs chen no// chos nyid dngos po'i gnas lugs rdzogs pa la// blo nyid dngos por gyur pas chen po'o// ye nas chos nyid rdzogs chen cig pa las// 
gcig rtogs gzung 'dzin bral ba chen po'o// bya byed bral te lhun kyis grub pa de// rdzogs pa yin la chen po yin par bshad// bya byed bsgrubs nas grub pa'i 'bras bu de// rdzogs pa yin la chen po min par 
gsungs// so so skye bo blo la snang ba de// rdzogs pa yin la chen po min par dngos po'i gnas lugs ye nas gnas par// chen po yin yang chen po min par bshad// ci ste rtogs pa'i ye shes ma ldan pas// de 
ltar rang gi blo la go bar gyis// yang dag don gyi khyad par de tsam mo// rang gi shes rab stsal gyis ma chod na// mang du smras kyang slar la tshig gis bsgrib// nga yis khyod la bstan pa'i tshig bshad 'di// su la 
bstan kyang mi rtogs mi srid de// skal ldan brgya la 'ga' dang phrad par shog/ skal min brgya las phrad par 'dod na yang// mkha' 'gros bar chad sna tshogs byas nas kyang// 'di dang skal med phrad par ma </text>
</item>

<item><p>108</p><section>1</section>
<text>gyur cig/ rdzogs chen khyad 'phags kyi yi ge ste drug pa'o//// lhun grub rdo rje sku la phyag 'tshal lo// a nu man chod skyon yang 'di lta ste// bdag gzhan gnyis kyi 'du shes ma log par// 
gzung 'dzin rtog par 'dod pa shin tu rmongs pa ste// bya byed 'du shes sgo nas sangs rgyas sgrub 'dod pa// skye bo phal pas ltas kyang rmongs par snang// nyon mongs sba ba re dogs yin pa la// re dogs lam du 
khyer nas byang chub sgrub par 'dod/ khong par dug zos lus la bde bar 'dod// 'dod kyang bde ba mi myong sdug bsngal myong bar 'gyur// re dogs ma zad bar du bde ba thob mi srid// a nu dbyings dang ye 
shes sgor zhugs nas// gnyis med bde ba ci bzhin blo 'jog 'dod pa ste// de yang nyon mongs rdzogs chen mthong ba med// mahA thabs dang shes rab sgor zhugs nas// bsnyen sgrub bzhi yis sku lnga bsgrub par 
'dod// de yang nyon mongs rdzogs chen mthong ba min// yo ga cho ga lnga'i sgor zhugs nas// 'bras bu sangs rgyas 'dod cing stsol// u pa ya'i lta spyod ni// kri ya spyod cing yo ga bsgrubs// 'bras bu sku gsum ye 
shes bsgrub// bya ba byed pa'i kri ya ni// dag pa rnam gsum sgor zhugs nas// rigs gsum sangs rgyas bsgrub par 'dod// byang chub sems dpa'i spyod pa ni// bden pa gnyis kyi sgor zhugs nas// kun tu 'od kyi sa 
'dod pa'o// shes pa 'gog pa'i rang rgyal ni// rten 'brel bcu gnyis sgor zhugs nas// yid bzhin bde ba mchog thob 'dod// sdug bsngal myong ba'i nyan thos ni// bden pa bzhi'i sgor zhugs 
nas// dgra bcom 'bras bu thob par 'dod// 'dod pa ma zad bar du ni// nyon mongs zad par mi 'gyur te// nyon mongs 'bras bu khams gsum yin// 'dus byas rten 'brel 'bras bu de// sangs rgyas theg 
par bgrang ba med de// de bas skyon med shes par gyis// skyon gyis rtsa bar re dogs yin// re dogs gzung 'dzin ma yin pa'i// skyon zhes bya ba rnyed par ni// rdo rje sems dpa' ma gsungs so// ci srid bya 
byed re dogs kyi// 'du shes log par ma gyur pas// 'bras bu sangs rgyas thob pa ni// rmi lam na yang mthong med na// de bas khyod kyis de ltar shes par gyis// shes nas nyon mongs dbang gis ma yengs 
par// rang gis rtogs pa ci bzhin klung du gyis// skal med mos pa bzlog pa ri bsre lci// skal ldan bzlog gi brgya stong char mi phod// de bas gsang sngags gdam ngag/ tshad gzung shin tu dka'// de bas 
yun du bsring la gang zag brtag/ rtog nas brtson 'grus bskyed la gdams ngag bstan// zhes 'og ma skyon gyis rtsa ba dang ma bral ba'i yi ge ste// bdun pa'o/// chos nyid g.yos shing tha dad ci yang med// </text>
</item>

<item><p>109</p><section>1</section>
<text>dper na lus kyi ngo bo cig pa la// byed pa med par yan lag sna tshogs shar// shar yang lus las g.yos shing tha dad med// ngo bo rdo rje sems dpas cig par gsungs// byed pa med par rang 
nyid rang du shar// dper na rgya mtsho chen po'i tshul bzhin du// bu khyod cig pa'i don la ma rmongs shig/ tha dad 'du shes zhugs pa bdud kyi las// de bas cig pa'i don la nan tan gyis// 'das pa'i sangs 
rgyas cig pa nyid du rgyas// da ltar sangs rgyas cig pa nyid du gnas// slad kyis gdung 'tsho cig pa'i lung yang sten// de bas cig pa'i don 'di rtogs gyur na// 'khor ba'i nyon mongs ma bcad ngang gis ldog/ 
kwa'i bu khyod ma yengs shig/ da rung bdud kyi bslu ba 'byung la re// zhes so// 'khor 'das ngo bo cig pa'i yi ge ste/ brgyad pa'o//// e ma don nyid ma stsal rdzogs la phyag 'tshal lo// gcig pa'i don la 
'khor 'das gnyis gsungs pa// rang byung ye shes cig tu gnas mos kyang// rtogs ma rtogs kyis 'khor 'das gnyis su gsungs// dper na sman gyi rgyal po ga phur cig pa la// tsha grang rkyen gyi smad du gnyis 
su gnas// de bzhin chos nyid phyogs dang bral ba la// byed pa med par 'khor 'das gnyis su shar// de yang rtogs ma rtogs kyi bye brag go/ 'khor 'das rtog ma rtogs las med par gsungs// sangs 
rgyas bsgrub pas grub par ma gsungs so// dper na nyi ma'i dkyil 'khor snang ba la// nyi ma'i ngo bo gcig las ma g.yos par// chu bur zhig ni rkyen gyis mun snang gnyis// mun pa spangs nas snang ba bsgrub pa 
med// de bzhin rang sems rgyal po chos nyid de// rtogs na sangs rgyas ma rtogs sems can no// rtogs na mi rtogs ma rtogs rnam rtog go/ dug lnga ye shes lnga yang ma rtogs ma rtogs// rtogs ma rtogs kyang 
byas pa ma yin te// rang gis ngo bo rang gi de ltar ro// chos rnams thams cad rang gis rang shar yang// las so zer nas rgyu mtshan tshol ba na// blun rmongs de ni sangs rgyas theg chen min// nams kyang 'dus 
byas rkyen las de mi 'da'// khyod kyis 'khor 'das rang byung shes par gyis// gnyis kyang gcig gis ngo bor gyis// gcig kyang gnyis kyi rang bzhin shes par gyis// rtogs ma rtogs kyis 'khor 'das 
gnyis su gsungs/ de las 'khor 'das gnyis kyi rgyu mtshan ni// rdo rje sems dpa' rnyed par ma gsungs so// 'khor 'das gnyis kyi gsungs tshulagyi yi ge ste/ dgu pa'o//// bcom ldan 'das thams cad 
mkhyen pa'i ngang la phyag 'tshal lo// sangs rgyas sems can gcig cing tha yang dad// sangs rgyas gang yin sems can yin// sems can gang yin sangs rgyas yin// sangs rgyas sems can lhan </text>
</item>

<item><p>110</p><section>1</section>
<text>cig mi gnas te// sangs rgyas yod na sems can med// sems can yod na sangs rgyas med// gcig pa chos nyid yin pa la// ma rtogs 'khor ba'i sems can te// rtogs pas sangs rgyas 
rdzogs pa yin// gong gis ma rtogs pa de nyid// phyi nas rtogs pa de nyid yin// don gyi ngo bo 'pho 'gyur med// re zhig gnyis su bgrangs ba tsam// de yang 'gro bas rtogs phyir// 'khor 'das lhan cig mi 
gnas te// ma rtogs pa'i dus tsam na// rtogs pa yod par smra ba med// re zhig shes che'i sgo nas smra// mun pa yod na snang ba med// snang ba yod na mun pa med// re zhig gcig tu bstan pa tsam// de yang rtogs 
par bya phyir ro// 'o na don gyi ngo bo de// bsam mi khyab tu gnas pa yin// snang ba do'i tsam na stong yang bdo'o// stong bdo tsam du snang yang bdo'o// sman bdo tsam na dug kyang bdo// dug bdo tsam na sman yang 
bdo// sems can bda'o na sangs rgyas bda'o// nyon mongs bdo'o na ye shes bda'o// gcig dang tha dad grol bar gsungs// de bas 'khor 'das 'grel zhing rgya ma chad// mtha' rdos mtha' bral kun dang
 bral// de bas yang dag lta ba gza' gtad bral// sems can sangs rgyas ngo bo nyid kyi 'brel// ma rig rkyen gyis 'brel// ma rig rkyen gyis tha dad par yang gsungs// de 'dra'i don 'di skyes bu su 'chang ba/ 
 dge sdig gnyi ga ched du mi byed de// byas kyang chos nyid ngang las g.yos pa med// mi g.yo mi 'gyur yul med dbang pos te// rtogs pa'i dus su mngon sangs rgyas// thob bya'i 'dod chags ngang gis bral// de 
 mthong thams cad chos sku bas// dogs shing bag tsha'i zhe sdang rka nas ngag/ shugs kyis dgra zin 'du shes lhog par snang// thams cad ngo bo rang gis dbyings// 'du shes thams cad zad pa 'byung// bya ba 
 thams cad ngang gis ldog/ de 'dra'i drod dang ldan tsam na// bdud du thun mongs dngos grub che// ci 'dra'i nus pa 'byung 'gyur kyang// bdud de chos nyid ngang du bstim// bar der nan tan shin tu 'bad/ kha 
 cig de la spro skyes nas// zag pa zad par mthong ba na// de yang blo chung 'khor ba'i rgyu// khyod kyi de ltar shes par gyis// 'khor 'das 'brel pa'i don gyi yi ge ste// bcu pa'o//// spros bral chos kyi sku la 
 phyag 'tshal lo// sems can skyon gyi stsa ba gcig pu ba// bdag tu 'dzin pa'i dug lnga rang las byung// sems can zhes kyang 'dzin pas btags pa yin// nyon mongs ci snyed thams cad 'dzin pa'i gnas// 
 bdag tu 'dzin pa thog ma med pa nas// de'i bar du sdug bsngal 'dam du mnar// da dung gzung 'dzin phur pa ma phyin bar// thar bar rdo rje sems dpas ma gsungs so// chos nyid cig pu zla dang bral ba la/ </text>
</item>

<item><p>111</p><section>1</section>
<text>nga dang gzhan du bzung bas gtan du 'khyams// ci srid gzhan 'du shes yod kyi bar// rga ci spyad rang nyid 'ching ba'i rgyu// grol bar 'dod pas slar yang 'ching ba'i rgyu// sbur pa bal rdung chud pa 
tsa bzhin no// bdag gzhan gnyis kyi 'du shes gang zhes na// bdag gzhan yul dang sems la bya ba ste// de gnyis yod pas bya ba byed pa dang// re dang dogs dang legs dang ma legs dang// bzang dang ngan 
dang rgyud dang 'bras bu dang// mtho ris ngan song la sogs thams cad yod pa ni// ci srid yul sems gnyis med ma rtogs par// bdag gzhan gnyis med ze ba'i dmus long bya ra mkhan/ bdag dang gzhan 
gyi shes pa mi 'dre bar// yul sems gnyis med zer ba'i rmongs pa yod// skyon gyi stsa ba gzung 'dzin gnyis dang 'grogs/ kha cig grub mtha' 'di skad zer ba yod// nga dang bdag ni ye nas so so ste// bdag 
gi sems nyid stsal ba'i ma rnyed par/ kha cig chos nyid tsam du cig pa la/ chos nyid tha dad pa ru 'dod pa la/ kha cig sems nyid tsam du 'dod pa la// sems nyid tha dad yul sems gnyis med zer/ kha cig 
cig po don dang ma 'byor bas// yid spyod tsam du cig go zer ba yod// yod kyang skyon gyi rtsa ba bzung 'dzin gnyis dang 'grogs// nyes pa'i 'byung khungs de dang ma bral bas// 'khor ba'i mtha' las grol 
bar gsungs pa med// de ltar skyon gyi rtsa ba shes par gyis// rnam grangs rgyal bas mkhyen par ma gsungs so// re zhig bsdu na brgyad khri bzhi stong ngo// de yang byed pa med par rang byung che ba'i mchog/ de ltar 
khyed kyis rting du chud par gyis// yang dang yang du nyes pa'i rtsa ba ltos// nyes pa'i rtsa ba de dang ma bral na// rdzu 'phru mngon parashes ldan yang grol nam du med// ci ste shes bya shes byed yod pas na// skyon gyi rtsa 
ba de dang kril le 'grogs// khyod la nga yis bstan du yod pa yang// khyad la nga yas bstan du yang pa la// rtogs pa'i dum bur gnas pa'o// thams cad stong nyid ngang du gnas pas chu// yang dag 'bras bu 
smin par byed pas me// rang gi ngo bo bstan par byed pas sa// 'khor ba sangs rgyas su bskyod pas rlung// rang gi chos nyid gsal bar byed pas mkha'// 'byung chen 'dul ba'i man ngag thabs chen 'di// snying 
dang 'dra bar chos shig char ra re// yun du brtags la rgya la 'gal sbyin// 'di'am snod ldan 'dzam bu gling du dkon// snod ma rnyed na mi dar gter du sba// zhes so// sems can skyon gyi rtsa ba bstan pa'i yi ge 
ste/ bcu gcig pa'o//// rnam dag ye shes sku la phyag 'tshal lo// sangs rgyas legs pa'i 'byung gnas kun gyi gzhi// bdag med gnyis med rtogs pa chos kyi sku// gzugs sku rnam gnyis la sogs yon </text>
</item>

<item><p>112</p><section>1</section>
<text>tan sku// mar me 'od kyi tshul te logs na med// drang ba'i don du bye brag bgrangs pa tsam// bdag tu 'dzin pa'i shes pa legs pa yis// skye rgas na 'chi'i chu ba rtsad nas bcad// chos su bzung 
ba'i yul de log pa yis// nyon mongs dug lnga ma bcad rang nyid chad// sku bzhi ye shes lnga ni lhun gyis grub// sangs rgyas che ba'i yon tan bsam mi khyab// sku'i dngos po ci yang mi mnga' bar// stong gsum ma 
lus dbang sdud zil gyis gnon// gsung gi dngos po ci yang mi mngal bar// bstan pa bu smin par byed pas me// rang gi ngo bo bstan par byed pas// 'khor ba sangs rgyas su bskyod pas rlung// rang gi chos 
nyid gsal bar byed pas mkha'// 'byung chen 'dul ba'i man ngag thabs chen 'di// snying dang 'dra bar chos shig char re// yun du brtags la rgya la 'gal sbyin// 'di'i snod ldan 'dzam bu gling na dkon// 
snod ma rnyed na mi ngar gter du sba// zhes so// sems can skyon gyi rtsa ba bstan pa'i yi ge ste/ bcu gcig pa'o//// rnam dag ye shes sku la phyag 'tshal lo// sangs rgyas legs pa'i 'byung gnas kun gyi 
gzhi// bdag med gnyis med rtogs pa chos kyi sku// gzugs sku rnam gnyis la sogs yon tan sku// mar me 'od kyi tshul te log na med// drang ba'i don du bye brag bgrangs pa tsam// bdag tu 'dzin pa'i shes 
pa legs pa yis// skye rgas na 'chi'i chu ba stsad nas bcad// chos su bzung ba'i yul de log pa yis// nyon mongs dug lnga ma bcad rang nyid cad// sku bzhi ye shes lnga ni lhun gyis grub// sangs rgyas che 
ba'i yon tan bsam mi khyab// sku'i dngos po ci yang mi mnga' bar// stong gsum ma lus dbang sdud zil gyis gnon// gsung gi dngos po ci yang mi mngal bar// bstan pa ma lus thams cad rgyas par sgrogs/ 
thugs kyi dngos po ci yang mi mnga' bar// thams cad rang gi ngo bo chos skur mkhyen// mkhyen pa med pa'i mkhyen pa chen po ste// rdo rje sems dpas mkhyen pa chen por gsungs// rnam rtog mi mnga' cir yang sa 
ler mkhyen// nga dang gzhan dang bya byed la sogs pa'i// rnam rtog mi mnga' snang srid chos skur sa ler mkhyen// de ni nges don don gyi thams cad mkhyen pa yin// de ni thams cad mkhyen pa'i mchog tu 
gsungs// sku gsung thugs kyang cig gis ngo bor bzhugs// thams cad thig le'i ngo bor bzhugs pa la// g.yo ba mi mnga' sa le sang nge ba// de ni thams cad mkhyen pa'i mchog tu gsungs// de las thams 
cad gzhan du thams cad mkhyen pa'i bdud// drang don a nu yan bcod thams cad mkhyen pa de// bdag gis gzhan mkhyen mkhyen bya mkhyen byed de// bdag med rnam gnyis rtogs pa'i mkhyen pa de// de ni nga </text>
</item>

<item><p>113</p><section>1</section>
<text>rung 'dus byas gzung 'dzin yin// de nga'i yon tan ma yin no// nga'i yon tan gong du smos pa de// khyod kyis blo'i gting du go bar gyis// don de go bas re dogs ched par nges// de lta bu'i yon 
tan chen po de// sgrubs gnas gzhan nas 'byung ba ma yin te// rang gis ngo bo de ltar ye nas gnas// ye nas gnas pa rtogs pa la// mthar thugs sangs rgyas de la bya ba yin// de ltar rang gis rtogs nas 
bstan pa la// phyi nang snod bcud nga'i yon tan no// nga'i yon tan phyogs su ma chad pas// yon tan mchog tu gyur par rgyal bas gsungs// yon tan phyogs chad sangs rgyas yon tan med// de ni sems can 
blo'i yon tan yin// chos nyid bsam gyis mi khyab pa'i// don rtogs nas brtan pa yin// sangs rgyas sku gsung thugs yin no// thams cad nga'i dngos gzhi sku// nga yis thams cad 'brel pa gsung// nga'i ngo 
bo mi phyed thugs// blo nyid dngos por gyur tsam na// sku gsung thugs kyang phye ba med// chos nyid don gyi ngo bo de// ma byas spros bral chos kyi sku// ma 'gags rang byung longs spyod sku// chos nyid cig pa ma 
g.yos par// mtshan nyid sna tshogs sprul pa'i sku// sems can chos su 'dres pas na// sku gsum ngo bo phye ba med// phye ba med pa'i yon tan de// yon tan mchog tu rgyal bas gsungs// blo ldan khyod kyi de ltar 
zungs// skal med gzhan la bstan gyur kyang// ye shes mi skye the tshom za// the tshom zos nas gzhan yang bzlog/ de bas de'i nyes pa ni// rgya mtsho dug gis dkrugs pa yis// bye ba'i char yang mi phod do// rdo rje 
dmyal lam lhun grub sku// gzhan gyis reg na phung bar 'gyur// btsan dug bzhin du legs par btsa'// zhes so// yon tan lhun grub kyi yi ge ste/ bcu gnyis pa//// bcom ldan 'das bya bral ngang la 
phyag 'tshal lo// chos sku ye nas rang dben bas// bdag gzhan du 'dzin pa'i sems can de// pa'am can ni ldan pa'i sgra// bdag tu 'dzin pas sems zhes te// gzhan du bzung bas can zhes bya// sems 
sems su 'dzin pas na// sems zhes 'dzin pa'i don gyis so// de la gzung ba'i yul byung bas// yul la can zhes btags pa'o// bdag dang gzhan yod ci srid du// bya byed yod par rgyal bas gsungs// 
byed pa'i ngos nas sems zhes bya// bya ba'i ngos nas can zhes bya// bdag yod pas su phan gnod yod// gdags bya'i ngos nas can zhes bya// 'dogs byed ngos nas sems zhes pa'o// ji srid bdag yod 
bar du ni// gzhan med zer ba blun pa ste// tshur ka med pa'i phar ka ni// rmi lam na yang mthong ba med// bdag ni shes bya'i sgrib pa ste// yul ni nyon mongs sgrib pa yin// sgrib pa can zhes de la bshad// </text>
</item>

<item><p>114</p><section>1</section>
<text>sems can zhes su bstan pa yin// nyan thos a nu man cong du// theg pa'i bye brag bsam yas kyang// bsgrubs nas grub pa'i 'bras bu de// sgrub bya sgrub byed yod pas na// de yang yul dang yul 
can no// re dogs blang dor ma log pas// de yang sems can blo'i chos// gong gi chos las ma 'das pas// bya byed yod pa ci srid du// sems can yin zhes sems dpas gsungs// gzung 'dzin med pa'i bya 
byed dam// bdag gzhan med pa'i gzung 'dzin nam// bdag med rtogs pa'i re dogs ni// sngar yang ma thos mi thos so// ci phyir ma gsung mi gsung zhing// gsung bar 'gyur ba ma yin no// de lta bu'i chos 
can ni// yod par 'os pa ma yin te// phan gnod med pa'i sman dag ni// smra bar nus pa ma yin no// pha ma med pa'i bu de yang// smra b.rarig pa ma yin no// bdag gzhan bcas pa'i sangs rgyas sam// bya byed 
yod pa'i sangs rgyas sam// re dogs yod pa'i sangs rgyas kyang// kun rdzob a nu man cod du// drang ba'i don du btag tsam// nges par smra bar byed pa ni// rgyu mtshan gang gis gang gi phyir// gal te sgrubs 
nas grub pa na// sangs rgyas rdzas yod mi rtog go/ don dam bsgrub tu med na yang// khyod rang nyid dam gzhan zhig yin// gzhan zhig yin na 'brel ma 'brel// 'brel na 'brel pa rnam gnyis brtags// ma 
'brel 'bad pa don med 'gyur// des na sems can chos zhes gsungs// sems can bya ba de la bya// mdor na bya byed re dogs de la bya// a nu man gcod sems can chos su ni// rdo rje sems dpas dus 
'di nyid du gsungs// de bas kun gyi thos nas sdang ba 'di// khyod kyis gzhan la yel bar mi bya'o// gal te phel na gang zag skal med kyis// kun bzang dgongs pa 'di la gshes gyur na// nam mkha' ji 
srid bar du ni// shi ba'i 'og tu dmyal bar 'gro// zhes gzung 'dzin sems can du bstan pa'i yi ge ste// bcu gsum pa'o//// bcom ldan 'das che btsan rgyal ba'i sku la phyag 'tshal lo// bdag med rnam 
gnyis gtogs pa sangs rgyas te// bya byed re dogs bral bas sangs rgyas yin/ bdag gzhan 'dzin pa chos sku'i ngang dus sangs// shes pa med pa'i shes pa bstan pas rgyas// gzhi ni ye nas bdag gzhan 
dben pas sangs// de bzhin rang gi rig pa rgyas par bshad// rang byung chos sku spros dang bral bas sangs// spros bral rtogs pas steng du gyur pas rgyas// rnam rtog bdag tu 'dzin pas sangs pas sangs rgyas/ 
mi rtog ye shes gnyis med gsal bas rgyas// gzung 'dzin bag chags ma lus kun sangs nas// ye shes mkha' la nyi shar bzhin du rgyas// sangs rgyas zhes kyang de la gdags pa yin// rig pa med pa'i </text>
</item>

<item><p>115</p><section>1</section>
<text>rig pa shar tsam na// bsgom du med pa'i bsgom pa bshugs kyis 'byung thob tu med pa'i 'bras bu rang dbang byed// rang dbang byed 'bras bu'i rgyal po de// rdo rje sems dpas sangs rgyas zhes su 
bsngags// yul sems 'khor ba'i dug chen sangs// snang srid chos sku'i dang du rang sangs rgyas// de la sangs rgyas zhes su sems dpas gsungs// bdag gzhan 'du shes chos nyid ngang du sangs// bdag 
med rtogs pas lhag med chos skur rgyas// bdag gzhan 'du shes ngang gis log pa na// yid kyi g.yo ba rang dbang med par lhog/ yid kyi g.yo ba bral ba brtan pa las// gzhan du sangs rgyas sems dpas ma 
gsungs so// de las gzhan pa'i sangs rgyas yod par ni// nges rgyud kun tu btsal yang rnyed mi srid// drang don sangs rgyas rnam grangs bsam mi khyab// de ni sems can mos pa skye phyir gsungs// de ni 'dzam 
gling bye ba phrag brgyar yang// sprul pa bsam yas mdzad par gsungs// sems can rang rang mos pa ci 'dra bar// chos ston pa la sogs pa 'tshal bar ston// de ni drang don sangs rgyas yin par gsungs// 
sangs rgyas gdags gzhi dang bcas pa'i yi ge ste/ bcu bzhi pa'o//// rnam dag sems kyi dbyings la phyag 'tshal lo// yang dag sangasargyas bsgrub pa'i bsgrub rdzas su// rdzas kyi rgyal po rang sems khyad par 
'phags// rang rang sems rdzas kyi rgyal po 'di rtogs na// phyi nang snang srid sems can thams cad kun// ma lus rdzas su gyur bas bsgrub pa che// blo nyid dngos por gyur ba'i rnal 'byor pa// snang bar bde 
sdug rnam rtog ci skyes kyang// thams cad nga'i rdzas te gung na med// rang byung ye shes ye gnas la// rtogs pa'i ye shes rdzas dang ldan// ngang la gnas pas bsgrub pa yin// rang gi rang rdzas rang la che// bya ba 
med pa'i thabs dag dang// byed pa med pa'i shes rab gnyis// gnyis med ye shes rtog gyur na// snang ba sku'i bsgrub rdzas yin// sgra rnams gsung gi bsgrub rdzas yin// dran rtog thugs kyi bsgrub rdzas yin// 
ye nas lhun kyis gnas pa la// rtogs pas nor ram rdzas dang ldan// de nyid rang gnas bsgrub pa po// bsgrub rdzas ldan zhes sems dpas gsungs// gal te bsgrub rdzas de min na// rdzas rnams thams cad ci 
bsogs kyang// 'khor ba bsgrub pa'i rdzas su gsungs// bsgrub rdzas bgrang bar rigs pa min// ye nas lhun grub spros dang bral// bsnyen pa yin te snyen pa'i mchog/ de rtogs nye ba'i snyen pa'o// ngang la 
gnas pas bsgrub pa'o// mngon gyur bsgrub pa chen por bshad// ye nas lhun grub spros bral de// sems dpas rdzas su gsungs pa yin// ma rtogs nor ram rdzas dang bral// rtogs ni rdzas dang ldan zhes bya/ </text>
</item>

<item><p>116</p><section>1</section>
<text>'phags khyod rdzas kyi rgyal po de bsten nas// yun tu rdzas mchog 'di dang ma bral cing// gal te rdzas mchog 'di dang bral na ni// bskal bar sdug bsngal 'khor bar 'khyams la re// zhes so/ 
bsgrub rdzas kyi yi ge ste/ bco lnga pa'o//// bdag med spros bral ngang la phyag 'tshal lo// thig le spros bral ngang la phyag 'tshal na// bdag gzhan spros pa rnam rtogs 'gogs chen 'di// phar la bsal 
bas sol ba ma yin te// thams cad chos sku ngang gis ngo bor gzhom// thams cad chos sku'i ngo bor gcig pa la// bdag gzhan bar chad bgegs chen de byung bas// bgegs chen de yis thams cad dbang 
bsgyur nas// thams cad bgegs su ma gyur gang yang med// de bas bdag gzhan 'dzin pa'i bgegs de las// gzhan du bgegs na nims kyang yod ma yin// de yod pas na bgegs rnams de las byung// 
bdag gzhan gnyis kyi bgegs chen de// rang las byung zhing rang gi bdud// bgegs de nges pas 'joms 'dod na// thabs dang shes rab ldan byas la// gnyis kyi ye shes chen po yin// mnyam nyid ngang du 
lhun gyi gzhom// nam du ldang bar mi bya'i phyir// ngang nyid de las lhag kyis gzhag/ gnyis med nga dang ma bral na// bgegs de ldang bar nus ma yin// de bas gnyis med ma yengs par// blo ldan bgags dang 
ldan bar byos// gnyis med bde chen de dang ma bral na// bgegs la stsogs pa'i phyogs rnams thams cad kun// nam yang 'byung bar sems dpas ma gsungs so// bgegs zhes bya ba'i ming yang mi srid 
de// snang srid ye shes chen po'i 'od du 'bar// ye shes ma yin pa ni gcig kyang med// thams cad kun tu bzang po'i ngang du gsal// khyod kyi de ltar khong du chud par gyis// gal te thabs dang shes rab ma 
ldan nas// ye shes chen po gnyis med bral ba ni// rnam rtog bdud kyi bar du bcad nas ni// 'khor ba'i brtson ra'i nang du bcug nas ni// gzung 'dzin gnyis kyi lcags sgrogs stsal nas kyang// re dogs 
gnyis kyi tsher lcags las su brab// zas su 'dod chags zhe sdang gti mug byin// nang du skye dga' na 'chi snying la khol// gzigs mor khams gsum snang ba sna tshogs bstan// las su sdug bsngal sna tshogs 
thar med byed// zo chu khyud mo bzhin du gcig nas gcig tu 'khor// gnyis med skyabs chen de dang ma phrad na// thar ba'i dus mtha' nam yang mi 'byung ngo// de bas thabs dang shes rab ldan bar byos// bar 
chad bgegs chen bdag gzhan gnyis 'dzin te// gnyis med thabs dang shes rab me yis bsreg/ blo ldan khyod kyi sa de ltar shes par gyis// de ltar shes na bgegs dang bar chad brlag/ de las gzhan du </text>
</item>

<item><p>117</p><section>1</section>
<text>bar chad sel 'dod pa// de nyid bgegs yin pas bgegs rnams thams cad 'byung// sems dpas khyod kyis gnyis med ye shes ston// blo ldan khyod kyi bla ma rnam gnyis zung// dkon mchog 
gsum dang nam yang ma bral bar// yang dag mchod pa bla med mchod// rang gi dam tshig rtag tu gsungs// grogs su rang gi brtson 'grus sten// gal te de las 'gal gyur te// rdo rje sems dpa'i dgongs pa 
'di// khong khro gdug cing ser sna che// rig pa sgyu dang thabs kyis tshol// rnyed nas sri zhu rdul tsam med// tshig dang bsam pa cho rol smra// chos nyid don dang rtag tu 'gal// de 'dra'i sdig can tu gtad gyur na// 
dkon mchog gsum gyi dbu 'phang smad// sangs rgyas bstan pa gnyan po bshig/ chos sgor zhugs nas dmyal ba bsgrub// bdag gzhan gnyis po gtan nas brlag par byas// phung khams de dang ma sdo cig 
khams gsum dmyal bar ma spyod cig/ rdo rje ri bo ma 'jig cig/ ces gsungs so// bar chad bgegs dang mtshan nyid kyi dam stsal thabs kyi yi ge ste/ bcu drug pa'o//// bcom ldan 'das sna tshogs 
kun tu bzang la phyag 'tshal lo// bgrod du med pa'i lam 'di'i cha rkyen gang// bsag tu med pa'i snang srid rang gi rkyen// cha ni chos sku gcig pa la// rkyen ni 'khor 'das gnyis su snang// cha ni rang byung ye 
shes la// rkyen ni rtogs pa'i ye shes shar// cha nyid rkyen dang nyid cha// snang ba dang ni stong pa dang// bde ba dang ni sdug bsngal dang// mya ngan 'das dang 'khor ba dang/ yod med gnyis dang gnyis med dang// 
mtha' rnams kun bzang dgongs pa'i rkyen// spros dang spros pa bral ba'i lam// gzugs kun nga rang nyid kyi gzugs// sgra kun nga rang nyid kyi sgra// dran rtogs nga rang nyid kyi sems// nga rang nyid kyi rol pa 
la// yang blang nga rang rang nyid shar// bzang ngan nga'i lam gyi grogs// rang nyid ma yin gcig kyang med// thams cad ma lus sems dpas gsungs// thams cad ye nas rang gi rkyen// mtshon phyir de skad 
bstan pa tsam// thams cad nga'i cha rkyen yin// gcig ma tshang na don ma grub// thams cad sel byed cha dang rkyen// gang yang rung ngo ci yang yin// thams cad chos skur rang gi ngang// kun kyang mnyam nyid yin pa 
la/ kha cig yang dag don rmongs pas// ye nas tshogs pa'i cha rkyen la// stong kyi rdzas dang cha rkyen sogs// gza' dang rgyu skar dus tshigs dang// gnas dang dus dang bdag la sogs// tshogs pas 'bras bu 
'grub par 'dod// bsags nas tshogs pa'i rdzas de dang// bsgrub nas grub pa'i 'bras kun de// sangs rgyas theg par bgrang ba men// dper na lus nyid gcig pa la// yan lag la stsogs cha skyen yang// </text>
</item>

<item><p>118</p><section>1</section>
<text>rang gi stobs kyis rang la rdzogs// de bzhin snang srid dpag med pas// chos nyid cha rkyen rang gis rdzogs/ khams gsum srid gsum dus gsum du// chos sku rang gi ngo bo las// yod bar 
sems dpas ma gsungs so// gang yang dran mthong de kho na// sman gyi rgyal po ma yi tas// gang la reg pa sman du 'gyur// rtogs pa'i gang zag skal ldan gyis// snang srid ye shes 'od du 'bar// 'khor ba bya 
ba'i ming yang med/ khams gsum nyon mongs gtan nas zad// rigs lnga sangs rgyas don dang bral// sku gsung yon tan 'phrin las kyang// bsam las 'das te tha snyad tsam// rtogs pa tsam las gdags pa 
las// phyogs dang ris su bcad pa ni// kun bzang yod par mi gsung ngo// de 'dra'i rtogs dang ldan pa la// lam dang cha rkyen ldan bar ni// rdo rje sems dpas gsungs pa yin// don dang ldan pa'i skyes bu 
ni// dkon mchog gsum yang ngang du yong// 'gro ba'i srog kyang ngang du gcod// dge sdig gnyis kyang ngang du snyem// rig kun dang du brlag par byed// rig pa'i rgyun yang ngang du gcod// 'khor 'das ngang dang 
ngang du gcod// blo'i chos kun zad pa na// don dang ldan zhes cha rkyen tshang// khyod kyi de ltar shes par gyis// mdor na 'di'i cha rkyen du// ma gyur mi 'gyur mi srid de// skal ldan rgya la 'gu yis rtogs// kun 
kyi thun mong ma yin bas// rgya mtsho'i/ rtogs pa'i rdzas mchog de bstan nas// rang gi ngo bo rdo rje sku// mngon du gyur na grub pa yin// rdzas mchog spyi cing de ldan na// lha yang gzhan nas 'bod mi dgos// 
sngags dang phyag rgya bsgyur ba med// dka' thub sbyin sreg de nyid do// de nyid mchod pa khyad par gting du pha bong bzhin// srid pa dkrugs kyang khar mi dbyung// gal te 'dul ba'i dus mthong na// zla ba re zhing 
tshig bcad te// rim kyis snod dang sbyar la bstan// de las gzhan du blo dman gyis// 'dod pa bcud zad rang don du// ye shes na gnyis ka dmyal bar ltung// gal te brgya las thar gyur kyang// ru tra sde 
gsum dag tu skye// de nas 'phags pa'i thugs rjes skul// sngon gyi dam tshig rjes su dran// sngon gyi gsang sngags don la 'jug/ gsang sngags bka' 'go log pa yin// nyon mongs dug gsum rang ka spyad// 
bskal pa stong phrag bcu gnyis su// rdo rje dmyal ba'i sdug bsngal myong// de nas de la thar ba na// ma tang kha dang a kar sha/ mgo bo brgya la lus gcig gam// mthu dang rdzu 'phrul bsam mi khyab// tshangs pa'i 
'jig rten man chad du// kun la gnod cing 'tshe ba byed// de nas badzra he ru kas// shin tu gdug cing gtum pa de// zhi bas phan par mi 'gyur te// shes rab thabs kyi ngo bo yis// khro bor de bzhin gshegs </text>
</item>

<item><p>119</p><section>1</section>
<text>kun mdzad// dus der sngon gyi dam tshig dran// 'khor dang bcas pa zhi bar 'gyur// rang bzhin chos nyid ma gyur pas// sgra phyir 'brang ba'i nyes pa'o// de bas gong gi don la ltos// zhes so// 
lam gyi cha skyen gyi yi ge ste/ bcu bdun pa'o//// bcom ldan 'das rdo rje sems dpa' la phyag 'tshal lo// ye nas lhun kyis grub pa'i 'bras bu la// yun dang 'grub tshul bstan pa mi 'os kyang// rtogs 
pas mnyam pa'i nus mthu 'di lta mod// thogs med dus su grub pa'i 'bras bu la// rtogs ldan ye shes gang zag bzhi ru gsungs// yang rab rab dang tha ma 'bre dang bzhi// yang rab phung po lhag ma mi lus 
te// gzung 'dzin dben ba'i rtogs pa bstan pa yis// bdag gzhan mnyam por rang gi ngang gis na// chos sku mnyam nyid ngang du ban bun pa// bdag gzhan snang srid thams cad ban bun pa// bdag gzhan 
snang srid thams cad chos skur ban kyis bun// 'byung ba lnga'i dgongs pa lhag gi shar// yang rab 'bras bu de ltar de yis 'grub// rab kyis thun mongs ma yin gnyis med de// rtogs nas dang gis gzung ngang 
du dul// le lo phra mos snang ba ma 'gyur yang// 'chi ba'i srid pa ngang gi grogs byas nas// sa chu me rlung rnam shes rang gsal dang// gnyis med ngang du rims kyis 'gyur// lhun grub nam mkha'i dgongs pa 
lhag gis 'char// rang gi ngo bo 'gyur ba med na yang// rab kyi 'bras bu tha snyad de la gdags// 'bring gis zla bral gcig tu rtogs nas ni// tha dad 'khrul par nges pa skyes nas ni// 'khrul la 'khrul par 
nges par mthu stobs kyis// bar ma do la bar mdo'i shes pa 'byung// bar dor bar do'i shes pa byung tsam na// gong gi dgongs pa nam mkha' lta bu dran// dran las de'i ngang la gnas pa las// gzung 'dzin 
dben bar skye ba len bar ni// rdo rje sems dpas gsungs pa ma yin no// tha ma 'di'i don la zhugs nas ni// rtogs kyang bstan par bya ba'i skal med de// 'jig rten 'di'i zang zing 'khrul pa la// bslu byed 
rmi lam yin par ma bstan te// 'dod pa yod pas skye ba phyi ma len// mos pa'i dbang gis mi lus blangs nas kyang// bla med theg chen 'di dang phrad 'gyur nas// de la phung po ma lus sangs rgyas par// rdo rje 
sems dpa'i zhal nas gsung 'gyur yang// khyod kyis de la re ba skye 'gyur na// rdzu 'phul mngon shes ldan yang bar chod 'khor ba'i rgyu// de bas khyod kyis de ltar shes par gyis// theg pa'i rgyal po bya ba bral 
bral thabs// bka'i yang snying bye brag shes rab 'di// thabs dang shes rab zung 'brel sangs rgyas thugs// rgyu 'bras 'das pas chos su sems dpas gsungs// bya ba bral bas chos su sems dpas </text>
</item>

<item><p>120</p><section>1</section>
<text>gsungs// skye ba phyi ma mi len pa'i chos// yin par kun bzang rdo rje sems dpas gsungs// de bas mi yangs phyi mar re ba chod// kwa'i bu khyod zhu ba dpa' blo dang ldan 'dra yod// g.ye ba'i 
dbang gis don la mi gnas na// bar du skye dga' na 'chi la sogs kyis// gtan du khyod ni brlag par gyur ta re// snod ngan 'ga' la khyod kyis bstan na ni// kun bzang rdo rje sems dpa'i bka' nyid khyod 
bslus// nga'i bka' las gal te 'das gyur na// snang ba 'di dag thams cad mer gyur nas// nam mkha' gnas kyi bar du khyod nyid bsreg/ snang srid 'di yang khyod kyi gshed mar 'gyur// chos kyi bsrungs ma 
la sogs thams cad kyis// khyod la mi bzang pa'i 'chad pa bcad// thar pa'i dus med 'o 'dod chen po 'bod// de 'dra'i rnam smin sa la mi smin pas// rang la smin te 'ong gis go bar gyis// khyod kyis nga'i 
bka' las ma 'das na// rang gis yid dam chos nyid mi gtong zhing// kun bzang rdo rje sems dpa'i dgongs pa 'di// snod ngan dam nyams kun la mi yel te// dad pa ri rab lta bur mi 'gyur zhing// brtson 
'grus chu dang rlan bzhin mi 'bral zhing// bzod pa sa rdo lta bu thob pa la// dam bzhag nan tan byas la 'ga' tsam la// gzhan la mi yel gter gyi tshul du sbyin// khyod kyis nga'i bka' las ma 'das la// rdo 
rje mkha' 'gro la sogs phyi nang srungs mas kyang// lus dang grib ma bzhin du 'grogs la bar chad zhi bar mdzod// dkon mchog gsum gyi thugs rje'i byin rlabs char bzhin phob// bdag gi mthu yang ngan 
sngags rnon po bzhi// rdo rje rno bas rdo rje sems dpa' 'tshe 'dir 'gyur// ci srid kyis 'grub pa'i yi ge ste/ bco brgyad pa/ rdzogs so//// de nas 'jam dpal bshes gnyen gyis// khye'u snang ba bsam 
gyis mi khyab pa la yid rab tu rangs te// mahA su ka ha ni/ e ma e ma/ rdo rje sems dpa'i sku mchog 'gro dpal mgon po'i thugs dkyil nas// bdud rtsi chu rgyun byang sems bco brgyad babs// nyon mongs 
ko skam dag gis tha ba mi bdas skabs med 'gro kun grol snyam sems// byang sems gab pa zhus pa'i yi ge 'di// bdag gi glo ba'i dkyil du sa ma yi// bder gshegs byin rlabs ma lus dus 'dir bdag 
la 'dus// 'gro ba dug chen sel mdzad sman chen mgon po sems dpas gsungs// skal ldan 'gro ba grol bar the tshom med// kun tu bzang po'i zhal yang dus 'dir mthong// rdo rje sems dpa'i zhal yang de 
ring mthong// rigs gsum mgon po'i zhal yang de ring mthong// bde gshegs thugs kyi nyi ma da lta shar/ khams gsum 'khor ba'i mun pa de ring gsal// 'khor 'das gnyis kyi zam pa de ring tshugs/ </text>
</item>

<item><p>121</p><section>1</section>
<text>khams gsum sku gsum ngang du skyabs chen 'debs// zag pa zad cing byas ba de ring byas// sdug bsngal med cing 'khor ba'i gdos dang bral// rdo rje sems dpa'i thugs kyi thig pa 'di bdag 
gis dam pa nyid du bzung bar bya/ mgon po khyod kyi bka' las bdag mi 'da'/ rdo rje sems dpa'i bka' lam bdag mi 'da'// mkha' 'gro dam can bka' las bdag mi 'da'// rdo rje sems dpa' khyod 
kyis bka' stsal tshul bzhin bgyi// thugs rje can gyis bka' bzhin bdag bgyid do// dkon mchog gsum gyis bka' mi slu// nyi zla sa la ltung ba srid du rung/ sems dpa' khyod kyis bka' las 'da' mi 
srid// khyod kyis bka' drin yal bar bdag mi gtong// de bzhin gshegs pa'i dgongs pa'i yang snying 'di/ dam nyams nyid 'khrul pa'i dbang du ma gyur cig/ mthu dang rdzu 'phrul dbang du ma gyur cig/ bar 
chod bdud kyis dbang du ma 'gro cig/ srid pa'i mtsho las 'gro ba 'don par shog/ rdzogs so//// 'gu he// 'jam dpal nam mkha' khye'u bzangs kyis/ 'jam dpal bshes gnyen la gdams shing gtad 
pa sa ma ya so phag shi tham// mang+galaM// shub+haM//// rgya gar gyi mkhan po be ma la mi tra dang/ zhu chen gyis lo tswa ba dran pa'i ye shes kyi sgyur cing/ zhus te bstan la phab nas/ nyang ting 'dzin la gdams/ des rba 
mo rgyal mtsho gdams/ des snga blo gros dbang phyug la gdams// des 'brom ye shes byams la la gdams/ des sras rgyal ba'i shes rab la gdams/ des nyang dar ma ye shes la gdams/ des shangs la 
lce chung pa ye shes rgyal mtshan la gdams/ des shud skye ston pa mi 'jig pa la gdams/ des lce stom rdo rje bzung la gdams so// snyan rgyud nges pa'i lde mig/ spu ti so ru mthing shog can gyis rgyud rdzogs 
so//// dmar po 'di tsho phan mi thogs pa yin no/ / khregs gcod bsdus pa bzhugs so// @##// rgya gar skad du/ sa ma ba tA na ma/ bod skad du/ khregs gcod bsdus pa zhes bya ba/ bcom 
ldan 'das mtha' bzhi rang grol ba'i mgon po rdzogs sangs rgyas pa'i bla ma la phyag 'tshal lo// de nas ston pa rdo rje 'chang// phyogs bcu 'jig rten rab 'byams su// zhal gyi dkyil 'khor gsal byas 
pas// ljags kyi dbang po'i rtse mo las// 'od zer brgya phrag du ma 'phros// 'od kyi zer las sangs rgyas ni// nyid dang 'dra ba'i gtso 'khor ni// stong phrag brjod kyi mi lang ba// du ma 'phros pa'i sems can 
gyis// don byas nyid kyi thugs khar 'dus// rang bzhin dgongs pa lcog gzhag las// tshig min don gyi dgongs pa 'phros// kyA+ai ma sems dpa' chen po nyon// snang ba rang gi rang bcad pas// khregs gcod </text>
</item>

<item><p>122</p><section>1</section>
<text>rnams kyi dang por byung// byas pa med pa'i chos nyid la// byas byung pa med pa'i gnad mthong na// byas dang byung ba rang sa chod// 'khor ba zhen mtha' rang gnas pas// 'khrul pa bden pa rang 
gnas te// dus gsum rgyal ba'i dgongs pa rnyed// 'di la rab gnas mtha' yas te// nga yis chud rtsa'i ro brgyad snyed// thog ma rang dang rang bzhin las// bdag nyid chen po'i ltas stangs las// mthong ba 
med pa'i yul rnyed pa// bshad par bya ba'i chos rnams zad// thos sam sgom pa'i nyen len stongs// du ma 'dus pa'i tshang shig pas// gcig bar gnas pa'i ye shes thong// de mthong ba tsam gyis 'khor ba'i 
las// ma byas gzhi la thams cad 'grub// 'dis ni byung ba'i bdag po zin// de la yon tan brgya phrag snyed// de snyed chos la 'jig pa med// 'jigs med lam du su zhugs pa// 'di la ldog pa yod mi 
srid// srid bral ming bzhi stongs pa'o// khyab bdag nam mkha'i mtha' snyed pa// dbyings su tshud pas phyi nang chod// sa chu me rlung 'byung ba yi// gzhi dang lam dang 'bras bu zad// lta dang sgom dang spyod pa 
gzhi// rang sar dag pas 'khor rgyun chod// bde sdug snyoms pas dga' bde yis// 'dod pa dag pas rang 'dod thob// de la gang gi snyas pa med// 'di ni de la khyab pa byas pa'o sa med pas// bar do 'gro 
ba'i lam 'gags pas// tha ma rtogs tshogs 'bras bu stor// snyed pa med pa'i dbyings su thim// de la tsal bas snyed mi 'gyur// mi rnyed chos la brjod pa chad// des ni byang chub myur gu gcad// bcad bya'i 
yul dang shes byed mtha'// gnyis 'dzin bral ba'i ngang du chod// de yi 'brel pa zad pas stongs// stong pa'i chos la bcad gzhi yas// yas pa 'di la sus dris pas// sangs rgyas 'bum phrag grangs med 
pa'i// zhal mthong 'di dang gnyis su med// byas med snang ba'i rtsal chod pas// da ni sbyang bya'i rtogs pa 'gags// de ni mi 'gyur lam zin pas// sangs rgyas rnams kyi ma byas pa'o// yang nyon sems dpa' 
chen po khyod// de la nges pa ma thob na// phyi nang 'dus pa'i snang ba la/ rang dbang byas la phyogs gnad bsgyur// 'di ltar byas pas spyod pa ni// seng ge bu bzhag lta bu la// phyogs dang 'dzin pa med par rgyu// 
'di la las dang bag chags kyis// nyon mongs 'gyur ba'i rta chad nas// 'gro dang 'ong pa'i lam dang bral// bem po 'dus pa'i gzugs rnams la// blang ba'i bya ste bzhag pa smin// de la sems kyi ma yangs 
na// sems 'dus rtog pa khregs kyis tshad// dran pa 'dus pa'i phung po gang// de nyid gang byung sar gzhag na// sdug bsngal 'dus pa'i phung po zhig/ slar la blang pa'i sa med pa// yang ni mig gis </text>
</item>

<item><p>123</p><section>1</section>
<text>gzugs shes nas// stong pa'i chos la 'dis longs spyod// de ltar 'dod yon brlabs bcad nas// rdzogs pas 'di las bshad du med// smra med bsam pa'i gzhi zad pas// dus gsum 
'bral ba med pa yi// grogs 'di gzhan dang mnyam pa min// gong na med pa'i sgra dang dri// ro dang reg pa'i dngos po stor// rnyed pa'i mchog ste dgos 'dod phrad// 'di ni 'chos med sems zad pas// sems 
'dus yid kyi spyod pa las// 'di ni cung zad tsam thal lo// rgyal bas 'pham pa'i lam gsal nas// byas nas byung ba dum bur chod// 'dis ni 'khor ba'i mtha' ma chod// de chod yul la phar spyod pas// sbyang 
bya sbyor ba'i gzhi med pas// theg pa rnams las dris pa med// 'di ni ring thung gi 'dus te// sems kyi yul de btsal bas ni// sdug bsngal rnamasakyi rtsa ba chod// bya ba ma yin du mtshungs pas// 'khrul gzhi 
dag pa'i me long mthong// de mthong sde snaud chos rnams shes// lo rgyus chen po rmad byung bas// ma byas thos bsam gzhi la rdzogs// sgrib bral bde ba'i lus thob nas// 'jig pa brgyad las 'jig med par/ 
slar na gzhan gyis rnams 'joms// 'di ltar spyad par 'bral med pa'i// mthal la chud na ldog pa med// spyod pas pha rol bde thob nas// sdug bsngal phyag mas 'debs pa'o// bskal par bsags pa'i 
las kyi mtha'// 'dir spyad gzhan la ma ltos pas// rang gi shug la rang sa zin// 'di la gang gis rlags ma rnyed// sra ba'i gos gon mgon nus zad// 'khor dang 'das pa'i 'brel gcad pas// sngon gyis 
yul yang da lta mthong// rdo rje 'dzin pa zhes bya ba// sngags kyi theg pa'i mthar thug ba'o// lam 'brel dus kyi gnas shes pas// 'di la spyad dang spyod pas stongs// rang bzhin mi gnas sos dal bas// nga 
bdag rnams kyi khog pa stongs// 'khor rkyen rgyu 'bras rtsa ba rul// 'di la lo 'dab skye mi srid// de na ngas ni nga rang mthong// sangs rgyas rnams kyi spyod pa ni// bya ba'i gzhi med byed med pas// 'di la 'das 
pa'i lam bral te// 'bras bu rnams kyi re gnas pa// stong min sems kyi goms sbyang nas// ngo shes 'di la 'dod bral ba// nor med longs spyod chen po la// bya bral gnas pa'i snying po'o//// bltas bas 
dus gsum dus cig gsang// lta ba'i yul mthong lta mkhan mthong// stos bcas rang dag zag pa med// 'byung ba'i lus zad nyon mongs stongs// de yi yul la bsam mi khyab// bsam mi khyab pas bsam 
med la// byas med byung med 'gro sa med// nga med gzhan med 'khrul ba med// mthong du med pa'i gzhi la mthong// rgyun chad skyen 'gag 'bras bu klag/ 'gro 'ong las kyi 'khrul phyug med// de don sems la </text>
</item>

<item><p>124</p><section>1</section>
<text>rang gzhag pa'o// de ltar gsum shes gnyis med la// gzhi sogs grangs kyi mtha' med pas// gsum la 'khrul sa rang gzhag pas// 'gyur zhing 'phyug pa med par bsdams// 'khrul du med 
pas cig shes pa// gnyis su 'dzin pa ma srid pas// 'khrul zhes 'khrul ba'i sdeng gzhag pas// bya byed thams cad rgyun chad do// sems dpa'i sa ni yang gsol pa// 'khor ba'i snying po de ltar na// rang bzhin 
ji ltar rnam par dag/ 'di nyid ston pas yang gsungs cig/ de nas rdo rje 'chang ba yis// rang bzhin gnas pa'i tshig 'di gsungs// gsang bdag sems dpa' yang nyon cig/ 'di ltar snang dang stong pa 
yis// bsdus pa'i ci tsam pa// rang bzhin gyis ni rnam par dag/ 'bad rtsol dri ma las 'das pas// spyod bral sgom dag lha yul stongs// ma byas rang gi sar bzhag pas// de dag rang dag bzhag yas dag/ 
rgyu dag rang dag 'bras bu dag/ chos dag sems dag 'khrul ba dag/ dngos dag yul dag 'gyur 'brel dag/ dag nas sems kyi snang dag pas// de rang bcad par bya ba ma yin no// de ltar dag pa'i snang ba 
la// bems byang lam du blangs pa yis// sa chu me rlung dag par snang// dag pa'i lugs dang dag pa yis/ dag pa'i yul dang dag pa'i dus// dag pa'i tshad dang dag la gnas// de ltar bems po'i lam du 
yang// su yis slong bar shes pa ni// bslangs pa'i longs dang longs lugs dang// len pa'i dus dang longs pa'i tshad// bslangs pa'i 'bras bu skya dang skyes// nges par skyes pa rnams nas ni// phyi yi snang 
ba chos kyi skur// gnas pa mthong bar 'gyur bas na// mthong ba de la gang goms pa// sku gsum rgyal ba'i zhing khams mthong// 'di ni mthong ba'i lam la gnas// 'brel pa dag pa nges thob pas// dngos 
su spyod pa nyid las so// nang gi sems dang sems las byung// sems kyi snang ba gnyis dag la// rang sar gzhag dang rang grol dang// rang byung rang shar rang gis yul// rang gi rtse la rtsa ba bcad// rang 
gnas rang gis thob pa la// sems rgyun stongs dang med pa dang// 'gro 'ong 'byung 'jug shes pa yis// 'gyu ba yal ba'i bar phye dang// gzung dang btang dang glod pas shes// sbyor ba dang yang 'bral ba 
dang// stor dang bsdu ba'i gnad btun nas// sems kyi me long gzugs brnyan 'dra// snang yul bzung bar med pa ni// ye nas de ltar gnas pa la// shar ba rnams kyis thog ma la// byung ba rnams kyis bar 
gsal bas// shes pa rnams kyi tha mar snang// de yang 'bras bu'i dus las ni// gnad la phab nges bzung bya'o// phyi nang bcud dang bar bkrugs dang// nang du gnad la bor ba dang// gang yul gang mthong </text>
</item>

<item><p>125</p><section>1</section>
<text>gnas pa// gang gi mthong dang gang gi tshor// gang la shar dang gang thob dang// 'khrul pa rnams kyi tha ma la// 'khor ba'i thog ma shes pas gsal// snang byed bsdu dang rmugs pa dang// yul 
las dkar dang gnas su bzhag/ lam du bzhag dang gzhi la bskyal// bltas mthong med pas snang ba la// bsgyur dang bcad ba'i las rnams 'grub// zas dang gos dang 'gro ba'i rta// bcud du gril bas shes 
bas na// 'gyur gyur thob rnams las nyid dang// yang dag pa'i las kyi mtha'// khregs kyi bcad pas bya ba rdzogs// rang gi dpal dang gzhan gyis bgegs// tshad ldan bla mas mkhyen pa la// legs par 
bris gcig dang sems can 'dis ni 'khor ba'i zad dus shes// bya ba rdzogs pa'i rnal 'byor pa// de nas gsang bdag sems dpa' che// ston pa nyid la yang bstan pa// kyA+ai kye ston pa rdo rje 'chang// rang 
gi gzhan dag pa de ltar na// snying po lam du ji ltar bslang// 'di lta bdag ni zhu ba bgyid// ston pas gsung pa sems can che// yang ni 'di ltar ya mtshan can// snying po thams cad 'dus pa'i gnad// sangs 
rgyas gzhan gyis ma gsungs pa'i// don 'di ngas bstan khyod kyi nyon// spyi dang rang gi khyad par las// thog pa rnams kyi the tshom sa// 'di las byas byung med rtogs pa'i// sems las gyu yang zad na// sems 
kyi 'gyu sa gzhig pa dang// de yis rjes la gar song gnas// snying po 'dus pas spros zad pa// tshig la gnas pa med pa ni// gnas pa'i dus na glod pa yis// rlung la mkhas pa kho na'o// dran pa 'gyus pa'i 
snying po ni// rang sor gzhag pa kho na'o// yul rnams bsdus pa'i snying po ni// thad khar bcad pa kho na'o// gnas lugs bsdus pa'i snying po ni// sems byung btsal ba kho na'o// grol lugs bsdus pa'i snying po 
ni// byas pa med pa kho na'o// shar lugs rnams kyi snying po ni// bltas pas mthong ba kho na'o// de ltar de ni 'bras bu'o// lam ni ched du byed pa dang// shugs la byung ba nyid dang ni// rang bzhin gnas pa nyid 
na dgo/ ched la yang na byi bas bya lus dang bag dang yid kyi yang// gnad dang de'i bya ba bla ma'i lung gis shes// las ni 'dug dang langs pa'i khyad bar las// bya ba dang ni byed pa'i las la brtson// ngag 
ni a li ka li mnyam sbyor bas// sgra dbyangs tshig gi 'brel gyi sbyar// yid ni 'phang dang dgug dang sgrog pa ni// so so'i dus dang sbyar bas rgyal ba'i dgongs pa 'grub// shugs 'byung lam ni bzhag pa tsam 
gyis 'grub// de la 'bad cing rtsol ba rlung gi sgo dgag/ rang bzhin gnas pa'i lam ni 'byung 'gyur de// g.yo dang 'gyur dang bsgyur ba'i las mtha' can// de la rang gi bya ba med pas legs bzhag pa'o/ </text>
</item>

<item><p>126</p><section>1</section>
<text>slong ba'i dus dang bslang dang bya ba'i gnad// 'gyu ba'-i sems la mtshan med chos gsal ba// g.yo dang 'byal dang 'phrig pa'i dus kyi shes// 'di la rang bzhin bzhag dang byas pa'i gnad 
gnyis// laM la byung dang gdeng du tshud pa la// rtog pa'i lung dang de yis tha yi phye// gnyis su yod dang de yi tha gsal ba// bar dang dang po nyid las gsal phye ba// de'i lus dang yan lag so so'i dus// 'di 
ltar sbyar ro rnal 'byor sems dpa' che// rig pa gnas pas de la nyes spyod pa// lus la gnas dang yul dang 'gyu ba las// rab dang 'bring dang tha ma yi// 'jug pa'i rnal 'byor pas mthong na// gang la 
mthong ba tsam gyis 'khrul pa'i 'khor rgyun gcod// rang gi gnas pa mig gi byed pa can// mngon gsum pa dang de yis 'gyur shes ni// goms pa'i shugs ni rang gis las so// yang ni rdzogs sangs rgyas pa 
la// gnas pa tsam gyis thig le'i dril lugs zhus// ston pas gsungs pa 'di la legs nyon cig/ chos nyid gnas pa tsam las rang byin brlab pa ni// 'khrul pa'i 'du byed khyad par gnas pa la// rgya yi 
gdab dang khung su bcud pa yis// de ma yin las de'i snang shar ba// de la lug gnad sems gnas mtha' la gnas pas bdag/ 'khor dus 'brel dus rang la gnas pas spyad// gong mo'i zla mthong gsang 
bas che ba dang// dang po las rtsis grangs kyi che ba dang// ye nas gnas pas rang bzhin che ba dang// snga ma las 'gyur don gyi che ba nyid// rang rig mthong dang gzhan la bslabs pa yis// gong ma'i bde nas 
'og ma'i zla dang bral// thad ka dus kyi 'gyur ba nges phye bas// rdzogs nas de yis don las chen por gsal// 'gyu dang yul la mi gnas chen po nyid// bde ba 'dod bral nam mkha'i yul gnas pa// 'di ni 
rdzogs pa chen po'i rnal 'byor du// spros dang zug rngu bral ba'i thig le la// 'di ni gcig dung gnas pa'i zla dang cha shes dang// gcig tu sdoms pas du chod// 'di la ming gi tha rnams zad// 'di ni nyag las 
gcig tu dril// spros pa med pa'i bde chen gnas// rtsa yi gnas nas 'phra 'gyur 'khrig/ sgron ma las ni dngos su'o// yul la zla dang bcas pa nyid// sngon du gyur pas 'phel ba rdzogs// 'di la zad pas 
las zad pas/ 'gyur ba'i rlung de khrig pa thig/ khyab pa dngos po thig le'i yul// 'di las mangs dang nyungs ba dang// 'phel 'grib rnams kyi dang po la// bya ba bral ba'i sngon du ltos// 'di nas ched dang 
yas pa dang// 'byams dang rlung du gyur pa las// sangs rgyas kun gyis yul mthong ba'o// sgron ma stong pas rnam par 'gyur// sems kyi bya ba las 'das nas// bde dang sdug bsngal gcig bral nas// nga dang </text>
</item>

<item><p>127</p><section>1</section>
<text>rang bzhin 'od dang ni// kha dog so sor gsal ba las// rig pa'i dbyings dang 'brel bas na// 'di la rnal par phye ba yis// gzhi yi bye 'gyur mig dang 'brel// khung ni gzhi la byung ba la// da 
lta sems can lus la gnas// lam ni 'khrig pa rtsa las yang// du ma rtsegs pa'i rang bzhin can// 'dis ni 'khor ba'i mun pa sel// dang po med pas yod par snang// bar du 'od dang thig le nyid// tha ma 
sku dang ye shes so// de las stong par gyur pa las// zad pa rnams kyi 'bras bu ste// 'khor ba'i thog mtha' des chod nas// rdzogs pa'i rtse mo mthar phyin pas// de las phyogs med thugs rjes 'phros// kun 
don ma lus rdzogs byas nas// rang gi sa la gnas pas stong// cig char ba dang rim gyis so// rdo rje 'chang la yang zhus pa// rtse gcig pa las chos nyid lam// khregs kyi gcod pa ji ltar lags// thugs rje 
can la bdag nyid can// de nas ston pa rdo rje 'chang// nges pa'i 'bras bu lam zhugs phyir// rtse gcig 'dus pa'i dgongs pa gsungs// chos nyid rtse mo dal ba yis// 'khor ba 'dus pa'i rtog pa gcod// 
rang sems 'dus pa'i rtse mo yis// 'das pa'i mnyam pa'i don rnams gcod// rang gnas 'dus pa'i rtse mo yis// chos rnams zad par gcod par byed// sku med rang dag rtse mo yis// bya byed 'bad rtsol 
thams cad gcod// rtse mo'i dngos la 'od 'phros pas// 'khor 'das gnyis ka dus gcig la// stong pa rtse mo gcig pa la// rtog dang mi rtogs dus gcig mthong// gnas pa'i las mtha' rdzogs pa'o// lus 
rdzob rtsa rnams 'dus pa yis// lus la gnas dang 'phel dang nyams// 'gyur dang 'jig dang 'pho bar byed// chos nyid ye shes 'phen pa dang// 'phang dang 'dzin pa dang/ 'gril dang gong 'og sdeb rnams 
byed// dag la sgra don 'dus ba yis// yin dang min dang yod dang med// mthong dang ma mthong shes ma shes// gnyis ltos rnams kyi byed pa can// sems la 'khor 'das gnyis 'dus pas// sangs rgyas 
sems can rgyu 'bras dang// chos dang chos min rim pa dang// bde dang sdug bsngal gzhi ma byed// de ltar 'dus pas rnam par gyes// 'di la bsam gyis mi khyab pa'o// gang la rtog pa'i mtha' shes na// de 
las chos nyid yul gnas pas// 'brel pa med pa'i don nyid las// chos dang gang zag mtha' phye bas// 'khrul pa'i rtog pa dus gcig 'gag/ lus kyi mi rtogs dal rten pas// rtog pa rnams kyi 'brel ba 
chod// ngag gi mi rtog smras gcad pas// brjod med don gyi gzhi ma rnyed// sems kyi mi rtog rang sar bzhag/ des ni rkyen rnams chos nyid 'gyur// gsum sdom sku gsung thugs la gnas// de'-i 'bras bu bde </text>
</item>

<item><p>128</p><section>1</section>
<text>skangs pa'o// bsam pa 'phro dbang dus pa dang// mched dang yas dang 'bar ba dang// rtog dang mi rtog 'dus mched can// yul la 'jug dang gnas pa dang// de las 'phros dang mched pa 
yis// dran bsam rnams kyi gzhi ma byed// rang bzhin 'gyur dang blo bur pas// rkyen rnams du ma sogs par byed// de las sde sdug phung por 'gyur// 'khor ba'i sa bon 'bras bur ro// de nyid bstan par 
'dod pa yis// tha mal so so'i las bzlog te// lus dang ngag dang yid kyi gnad// gzhan la bzlog pa rnal 'byor pas// bya dang byed pa med pa las// rang bzhin dus na cog pu la// mtshan nyid gzhi dang 
ldan pas bya// gnyid la 'khor lo lta bu la// 'gro na nam mkha' lding gi lugs// 'dug na g.yas dang g.yon du'o// bye brag gzhan la mkhas pa yis// ji ltar rig pa sbyar bas 'grub// ngag ni rang bzhin smra 
dang bral// nyal na yi ge 'phreng ba bzlas// 'gro na rlung gi yi ge rten// 'dug na a yi rnams pa la// bye brag gzhan la mkhas pa sbyar// yid ni rang bzhin thun mongs la// gar song phyi nang rjes rnams 
gcod// nyal na tsi tar 'jug par rmis// 'gro na rmi lam 'kha' la spur// 'dug na thig le 'dra bar bzhugs// bye brag gzhan la mkhas pa yis// gang la mos pa man ngag gis// gnas rnam sgyur ba rnal 
'byor pas// de yis dngos gzhi 'brel sbyar ba// 'gyu ba'i yul dbyung dran pa gsad// bsam ba'i yul lha sems rgyun gtor// yul dang shes pa sbyar bas shes// 'phro las mched pa'i dus mtha' gcad// 
gang snang rang gi thog tu dbab// gcig gi 'brel pa cig gcad na// de la nyams kyi shes pa skye// dag pa chen po gzhi nyid na// bde ba sum bcu rtsa gnyis 'char// de las 'bar dang bde la skye// thob pas 
'khor lo can la 'jug/ 'gro dang 'ong pa'i shugs rgyun 'gag/ de la sogs kyi rnams 'phel bas// phar dang gzhan gyi bya ba byed// log dang ma log spor gnas dang// ji ltar 'gyur ba grangs las shes// 
bsod nams las kyi bye brag rnams// ji ltar 'dod pa shes pa dang// 'chi 'pho skye ba'i grangs nyid kyang// 'phen dang sdud pa las shes pa// de yi rang bzhin rnal 'byor pa yis yang// yid gzhung dran pa 
gsal po yis// rgyun du rtsis pas mngon par gsal// bsam gtan nyid kyi yon tan no// zhes bkod pa chen po a ti rdzogs pa'i rgyud las// khregs gcod las kyi mtha' gcod pa'i skabs// skal pa dum 
bu'i rgyud las// man ngag tu phyung ba khregs bdun pa zhes bya ba rdzogs so//// dge'o//// bkra shis//// </text>
</item>

<item><p>129</p><section>1</section>
<text>rdo rje gsang ba chen po'i sku rin po che dbyig gi sgrol ma bzhugs so// @##// rgya gar skad du/ badzra gu h+ya ma hA kA ya rad rna b+ha le a kra ma sU tu/ bod skad du/ rdo rje gsang ba chen po'i sku 
rin po che dbyig gi sgron ma shes rab chen po'i mdo// rang byung rig pa'i rgyal po la phyag 'tshal lo// 'das pa'i dus ma byon pa'i sngon rol du// sems nyid kun tu bzang po ye shes kyi snang ba la bzhugs pa'i dus na// kun bzhi gsang 
ba dag pa'i dbyings nas// rang shes rig gi rgyal po rdo rje kun tu bzang po nyid la nyid bka' stsal pa// byams pa chen po thugs kyi gter// las kyi dbang po lnga la lung bstan to// man ngag gi 'jug rdo rje sems dpa' nyid 
kyis bsdus te lag na rdo rje la gtad do// rdo rje sems dpa' sangs rgyas kyi skad rang 'gyur du bshad pa// seng ge 'khyil ba'i dgongs pa 'di la// thabs khyad par can gsum gyis sgrub par bstan te// phyi mtshan 
ma la brten nas sgrub pa dang// nang ye shes kyi dkyil 'khor la brten nas sgrub pa dang// gsang ba byang chub sems dngos su sgrub pa'o// phyi mtshan ma la rten pa la gnyis te// bag chags kyi sgyu lus ye shes kyi lus la 'jug pa dang// 
lam 'bras bu dang bcas pa la 'jug pa la sgrub pa dang rgyu lus ye shes kyi lus la 'jug pa la// ngo sprad bzhi nas chos nyid bar do'i lus da ltar dngos su bstan yang// de nyid la goms par bya ste/ lam dang 'bras bu dang bcas 
pa sgom par bya ste/ lam dngos su byed pa ni// dpe'i ye shes las shes par bya'o// lam la gnas pa ni/ yengs pa med pa'i sdeng gis zin te dus thams cad pa'o// lam mngon du gyur pa ni/ rig pa gcer bu 
byung ba'i man ngag las shes par bya'o// lam gyi 'bras bu mtha' phyin pa ni/ sku gsum ye shes bzhi ldan gyi dgongs pa mthar phyin nas/ bag chags kyi lus la nyams nga ba med pa'o// nang ye shes kyi dkyil 
'khor la rten te sgrub pa ni// gong ma'i rtsal 'jongs nas// thugs rang byung gi dkyil 'khor ye shes kyi sgo phye ste/ 'od kyi lus nang med pa'i nang na/ rang snang rtogs pa'i 'khor lo// rang re'i tshom bu dang bcas 
pa la// rig pa mar me'i 'od gsal ste/ sa le sang nge/ lhag ge/ lhan ne/ thog ma nas gnas pa// ma byas pa rang byung ba/ ma bcos mdzes sdug rgyan dang ldan pa de sgrub pa ni gangs la nyi ma shar ba lta bu tshig
gsum gyis 'grub ste// dam tshigs kyi sngags dang phyag rgya rang yid la dran pa tsam gyis 'grub par 'gyur ro// de la 'jongs na gsang ba byang chub sems dngos su sgrub pa ni/ thog lta bu'i man ngag gis thog 
ma'i rang bzung/ gzer lta bu'i man ngag gis tshig dang yi ge'i don mthar la skyal// khyung lta bu'i man ngag gis rtsol ba'i mtha' klong la bzhag/ skar mda' lta ba'i gdam ngag gis skad cig ma gsum la grol </text>
</item>

<item><p>130</p><section>1</section>
<text>ba mthar phyin par bya'o// sangs rgyas rdo rje 'chang chen pos// mkha' 'gro ma lnga'i lung bsdus nas lag na rdo rje la gtad do// 'jug dga' rab rdo rjes bsdus nas/ 'jam dpal la gtad de// 
'gul khug ma'o// byang chub sems kyi snying po seng ge 'khyil ba'i sgrub thabs 'di la// nges pa'i sgrub lugs kyi rtags rnam pa bzhi 'byung ba'i dus su bdud rnam pa bzhi 'jug ste/ phyi mtshan ma la brten te sgrub 
pa zhes 'byung ba de/ bag chags kyi rgyud lus ye shes kyi lus la 'jug pa'i dus su// shes pa spangs mthon gyi nyams skye// 'ja' tshon gyi gdan bstings// nyi zla'i rta zhon/ phyogs snang ba dag pa'i yul snang ste/ 
shes bya de'i dus su phung po'i bdud 'jug ste/ ye shes kyi lus la bar du gcod pa'i bdud zhes bya ste/ de'i dus su bdag tu rtog pa'i nga rgyal// 'phags pa nam mkha' mdzod ces bya ba 'byung ngo// de nyid 
bdag nyid chen por shes par bya ste/ brtags kyi ye shes mtshon gang ba dang don gyi ye shes mtshon gang ba zhes 'byung ste/ de la mar mdzad chen po'irgyas thob cig/ de mtshon par byed pa lam rnam pa bzhi la 
gnas pa'i dus su/ shes pa 'khor bu'i nyams skye/ smug zil lta bu dang// ra ro lta bu dang/ lus yang ba dang/ phyi nang gi srin bu mi 'byung ba dang/ ma zos par tshim pa dang/ gang la yang nyams nga ba med pa dang 
gzhan snying rje'i gnas su mthong ba dang/ ri dang kham khyim gyis mi khengs par shes pa zang thal dang// snang ba phyogs cha tsam dag pa dang/ 'gro drug gi gnas skabs kyis mthong ba dag 'byung ba ste/ de'i dus 
su nyon mongs pa'i bdud 'jug ste/ de ni bdag sangs rgya'o mnyam shes pa'i shes pa 'byung ste/ gzhan la 'di 'dra ba'i gtam smra zhing/ de la dga' bar byed pa ni/ chos kyi mtha' la zhen pas nyon mongs pa'i 
bdud ces bya'o// de'i dus su ma chags pa'i gnas sku gsum bzhi ldan kyis rgyas thob shig/ nang lha'i dkyil 'khor la brten te bsgrub pa'i dus su/ thugs rnam dag gi klong na rang byung ye shes kyi dkyil 'khor 
gsal ba dang/ spe lung bstan pa dang/ yi ge'i tshogs dang/ snang ba med pa'i gtam thos pa dang/ rin po che'i mchod rten la 'dzeg pa dang/ bdud rtsi'i zas la longs spyod pa dang/ rten med kyi nam mkha' la 
steg bcas te/ bar snang lam du bde ba dang/ lha dang slob dpon dang mkha' 'gro brgyud mar mchod pa'i phyag rgya'i tshogs mang pos// bdag la dbang bskur ba dang/ lung ston pa dang/ de'i tshe bdag la shes 
rab khyad par can skyes te/ nyams dga' zhing shes rab kyi mtha' grol ba dang/ chos thams cad gang dang yang mthun la chos kyis mi 'grol bar mthong ba dang/ gzhan de la sogs pa'i snang ba dmyal ba'i sdug </text>
</item>

<item><p>131</p><section>1</section>
<text>bsngal nyams su myong du yong ba dang/ yi dwags dang byol song gi skye gnas ston pa dang/ bdud kyi cha byad mang po bdag la skyi bung byed par 'byung ste/ de'i dus su lha'i bu'i bdud 'jug ste/ de 
rnams la blang dor dang nyam nga ba med par gangs la nyi ma shar ba lta bu gsal ba gsum gyis rgyas thob cig/ gsang ba byang chub sems dngos su grub pa'i dus su/ me long g.ya' dag gi dgongs pa/ ma sgribs 
pa yongs su gsal ba dang/ nam mkha'i mthongs nas snang gsal gi nyi ma shar ba lta bu/ chos nyid dag pa'i klong nas ye shes rang snang gi dgongs pa/ gzigs snang gi mtha' las 'das pa'i nyams skye ste/ de'i 
dus su 'chi bdag gi 'jug ste/ rgyu rkyen med par ye shes kyi sku/ skye 'chi mtha' las grol ba/ skar mda' lta bu'i rgyas thob shig/ gang la de byung de la dgongs te// de la de med/ de'i spyod yul min/ zhes de 
nyid gsungs/ byang chub sems seng ge 'khyil ba'i dgongs pas/ bdud bzhi la ye shes bzhi'i rgyas gdab bo// de nas bcom ldan 'das thugs rje chen po dang ldan pa des/ ma byon par mkhyen nas/ thugs 
rje'i sprul pa/ ye shes kyi rnal 'byor ma bzhi/ ljags kyi 'od zer las 'phros te/ rdo rje thugs kyi bu mo zhes kyang bya/ nyid kyi sku las skyes pas/ nyid las mi gzhan pa'i 'khor rdo rje rnal 'byor ma bzhi zhes kyang 
bya/ 'khor ba zhes gnon cing sdug bsngal rtsad nas gcod pas/ srid pa sgrol byed kyi khro mo bzhi zhes kyang bya'o// 'das dus ma byon pa'i mngon rol/ 'og min gyi gnas lcang lo can gyi phro brang du/ ye shes rnam 
dag gi dbyings nas/ nyid kyi zhal bzang po bstan nas/ dur khrod chen po bzhir mi 'gyur ba'i gzer chen po zhig btab nas/ badzra sA hU~M li ka ra bzhi bzhag nas yod kyis// lag na rdo rje khyod der song cig/ 
dur khrod chen po bsil ba'i tshal na// mkha' 'gro ma ro za shan ti thod pa'i ba can bya bas/ gzer lta bu'i gdam ngag bstan to// dur khrod chen po me ri 'bar ba zhes bya ba nas/ mkha' 'gro ma rdo rje khro gdong ma 
bya bas/ thogs pa med pa thog lta bu'i man ngag bstan te/ dur khrod chen po so sha'i gling zhes bya ba nas/ ka ru Na nam mkha' lding dang/ shing gi lha mo 'chang ma gnyis/ yid kyi mtshos pa'i bu mo// mkha' 'gro 
nam mkha'i bu mo rdo rje rlung gi gshog pa can zhes bya bas/ gangs la nyi ma shar ba lta bu'i gdams ngag ston to// dur khrod chen po shin tu ru lung b+har ha ti bya ba nas/ mkha' 'gro ma gtsug gi rgyan gcig bya bas/ 
phyir mi bzlog pa skar mda' lta bu'i gdams ngag ston te/ badzra gu h+ya dz+nyA na mahA/ rat+na b+ha ye swA hA/ rdo rje gsang ba chen po'i sku/ rin chen dbyigs gi sgron ma'i man ngag/ rang byung rig pa'i rgyal po la phyag 'tshal </text>
</item>

<item><p>132</p><section>1</section>
<text>lo// bcom ldan 'das rdo rje 'chang gis/ lag na rdo rje la lung bstan pa/ rgya nag po'i yul stag shing nag po'i nags tshal na/ ha shang ma hA yin gyi gnas/ rang byung gi brag phug kha byang du bstan 
pas na/ 'chi bdag gshin rje rdo la 'bur du bskos pa/ gzungs gru bzhi pa'i zhabs g.yon bskyang ba'i 'og na/ thog ma'i sangs rgyas 'od mi 'gyur ba yod kyis/ lag na rdo rje gnas de na/ mkha' 'gro ma pur+Na 
nye bar zhi ba zhes bya ba/ gcer bu lus la e la'i thal ba byugs nas// lce spyang gi yang bzhi phrag pa la skal pa dar sod la/ bcom ldan 'das snang ba mtha' yas kyi thugs kyi me long 'di ston pa la zhus cig/ 
ces lung bstan pas/ de nas lag na rdo rje bcom ldan 'das la skor ba byas te phyin pas/ de bzhin 'du ste ltas pa dang/ mthing gi shog bu sor bzhi pa gcig la/ rin po che'i yi ge rang gnan du bris nas/ ya 
mtshan rmad du byung ba'i 'od 'phro zhing 'dug ste/ nyid kyis gzigs pa dang/ chos thams cad kyi de bzhin nyid bya rtsal las 'das pa'o// 'dab chags kyi khyung lta bu'i gdams pa bstan no// badzra dz+nyAn ma la ma hA/ 
bcom ldan 'das mnyam pa'i rgyal po la phyag 'tshal lo// 'di skad bdag gis thos pa'i dus gcig na/ byang chub sems dpa' phyag na rdo rje thugs rje dang rdzu 'phrul du ldan pa/ legs par yid la zung cig/ 
thog ma med pa'i gnas sngon byung ba'i dus su/ har shang 'bar ne'i nags tshal du/ bdag rdo rje rnal 'byor ma nyid kyis thugs rje rang byung nyi ma shar nas// nga nyid ye shes snang ba'i dus na/ chos kyi dbyings kyi 
pho brang na rig pa las tha mi dad pa/ rang byung gi sku lnga snang la rang bzhin med par rang gsal ba/ mnan na nem zhes byed pa/ gdos ba'i spyod yul min pa/ steg na 'phar zhes byed pa/ gsal ba zang thal yin 
pa/ ngam 'grog dang g.yang sa med pa/ tsher ma dang/ rno zur med pa/ lcong rong bya skyibs med pa/ shes rab nyam bde ba la phyogs su ma lhung ba/ bul ba'i yul bde ba nyams su myong ba'o// nang rig pa chos kyi 
sku/ 'gag pa med par lhug pa'i shes rab khong nas shar bas/ lhan cig skyes pa'i ye shes rin po che 'od 'bar ba'i nang na bkod pa med pa phyag rgya'i dkyil 'khor// rang de'i yon tan gyi sku ma 'dres par so 
sor gsal ba/ bdag med pa'i bdag nyid chen po// zhi ba chos kyi sku mnyam la ma 'dres par bzhugs so// de kho na nyid ma byas pa'i chos zhes bya ba'i 'bas kyi grub ba ye shes rang snang dbab bcas pa ni/ 
sangs rgyas thams cad kyi mkhyen pa la sogs so// zhes rdo rje can la smras so// sa bcu pa'i byang chub sems dpa' khyod/ tshig nyung la don che ba/ slab slab ma go ka ba/ 'di ni rang byung gi bcom ldan 'das/ </text>
</item>

<item><p>133</p><section>1</section>
<text>rtsal sgrub kyi mtha' las 'das pa/ 'da' chags kyi rgyal po khyung lta bu ste/ las kyi mtha' gang la yang mi gnas so// de'i phyir rtogs pa'i don thugs su chud par rnam par dag pa'i sa nor re/ 
mkha' 'gro ma pur+Na nye bar zhing/ dpal phyag na rdo rjes mgo bo khos/ zhes don mtha' la skyal ba'o// rang rig pa'i ye shes kyi rtsal las rdo rje 'chang gi sku bstan/ chos nyid ma bcos pa'i ngang na/ rdo rje mkha' 
'gro ma phyung ste/ de gnyis su med pa las/ ye shes kyi mkha' 'gro ma bzhi phyung ste/ rgyu rgyu ru gnas pa/ rgyu 'bras bur smin pa/ 'bras bu rgyu la shar ba rgyu nyid ye shes su grol ba'o// rin po che dbyig gi sgron ma'i 
man ngag/ bya rtsal med pa 'dab chags kyi rgyal po khyung lta bu'i man ngag gi dgongs pa mthar phyin pa// lag na rdo rje la rdo rje 'chang gi lung bstan pa'o// badzra tsit+ta ma hA/ bcom ldan 'das rdo rje 'dzin pa la na 
mo// rdo rje can nyon cig/ dur khrod chen po bsil ba'i tshal du song la/ thod ba'i phreng ba can la/ son pha la g+ha tsha pra shig/ rdo rje gdan gyi shar phyogs na rang byung gi mchod rten khru brgyad pa'i 'og na/ srin bu 
rak+Sha dz+wa la'i thod pa'i nang du/ rdzogs pa chen po gzer lta bu'i man ngag yod kyis/ de mkha' 'gro ma la/ byang chub sems dpa' 'phags pa gtsug tor dri ma med pa'i phyag rgya ston la zhus cig/ de nas rin po che 
gsang ba'i sbubs gsum na/ bkod pa med par phyag rgya'i dkyil 'khor lnga rang byung du gsal bas/ ma sgom pa chen po rdzogs so// gsang sngags chen po yi ge lnga pa'i 'khor lo// mi gsung ba'i gsung ba chen po 
dang ldan pas/ de kho na nyid kyi snyen pa rdzogs so// snying po byang chub mchog gi thig le yan lag med pa'i rdo rje la/ bca' ru med pa'i dam tshig gi phyag rgya rdzogs so// dam tshig sa ma ya bkod pa'i rgyal po rgyal 
po// bsrungs pa med pa'i dam tshig la/ ma bsrungs pa med pa rdzogs so// rdzogs ldan chen po ye nas lhun gyis grub pa la bstan pa'i chos med pas/ skyob pa'i mtha' dang bral bar bstan pa rdzogs so/ lag na 
rdo rje la rdzogs ldan chen po gser lta bu'i lung bstan pa'o// badzra a ti dz+nyA na ma hA/ rdo rje 'dzin pa la na mo// gsang ba'i mgon po bla na med/ ye shes dbyings nas rang byung ba'i/ thog dang 'dra ba'i man ngag 
'di/ bya khrag zan la bcum pa bzhin/ the tshom med par yid la 'chongs/ badzra pa Ni me ri 'bar ba'i dur khrod na/ mkha' 'gro ma rdo rje'i mchu can zhes bya ba yod kyis/ der song la shing 'dzam bu pri sha'i drung na/ 
gser gyi rus sbal gyi 'og na bstan pa thams cad kyi snying po thog lta bu'i man ngag yod kyis/ der mkha' 'gro ma la rig pa'i me tog phul ba zhus cig/ lag na rdo rje nub phyogs kyi zhing khams na snang ba mtha' </text>
</item>

<item><p>134</p><section>1</section>
<text>yas kyi zhing khams bsam gyis mi khyab pa yod kyis/ der khyod seng ge'i 'gros stangs kyis song la/ glang po che'i lta stangs kyis ltos shig/ de na mngon par dga' ba'i tshal byang chub mtha' yas 
kyis brag phug/ seng ge'i sgra sgrog pa zhes bya ba na/ 'phags pa nam mkha'i mdzod ces bya ba/ shin tu skye bung cig yod kyis// de la ma 'jigs shig/ de 'das pa'i pha rol na/ sangs rgyas mar me mdzad rgyan 
'od kyi phung po snang ba zhes bya ba yod kyis// de'i tshe de'i dus su mngon par rdzogs par sangs rgyas par 'gyur ro// badzra pA Ni la rdo rje 'chang gi gdams ngag thog babs su bstan pa'i lung bstan pa'o// badzra sa 
two khe he badzra/ rdo rje 'dzin pa la phyag 'tshal lo// badzra pA ni dur khrod chen po mang ga'i gling na/ mkha' 'gro ma nam mkha'i bu mo rdo rje rlung gi gshog pa can bya ba yod kyis/ de'i thugs kyi phyag rgya ston la/ rang byung 
gi me tog ston la zhus cig/ rgya'i bang so nag po'i byang phyogs pho 'ong drag pa can gyi 'og na/ lcags kyi sdig pa mgo dgu ba cig gi 'og na/ byang chub snying po nyi ma shar ba ltar bu'i gdams ngag tshig gsum 
yod kyis/ de zhus cig/ badzra pA Ni bya ba med par ye shes kyi 'od gsal ba/ dgongs pa nyi shar ba lta bu'i man ngag gis// 'jig rten pa'i mun pa dag par byed pas/ yul dag pa chos kyi dbyings kyi pho brang me 
long g.ya' dag pa rtar gsal ba/ rang rig pa chos kyi sku sangs rgyas lnga'i bdag nyid du gsal ba/ shes rab mar me rlung gis ma bskyod pa ltar gsal ba/ bar na ye shes kyi sku bde ba chen po nam mkha'i 'ja' 
tshon ltar ma 'dres la yongs su rdzogs par gsal ba'o// gsang ba gsum dang ldan gyur na/ sangs rgyas nyid kyis dgongs pa yin/ dgongs pa mthar phyin pa'i lung bstan pa'o// badzra tsat+ti pra ti Sha dz+nyA na AHhU~M/ 
bcom ldan 'das rdo rje 'dzin pa la phyag 'tshal lo// badzra pA n-i/ dur khrod chen po shin tu ru lung bar ha Sh+ti bya ba na// mkha' 'gro ma gtsug gi rgyan cig bya ba yod kyis/ der song la pha la pra sa rad du pra shig/ 
yul ma gta'i shar phyogs na/ rin po che sna lnga'i pha wong 'og na/ bstan pa thams cad kyi snying po gsang ba nam mkha'i rgyan zhes bya ba yod kyis/ mkha' 'gro ma la bskor ba lan gsum gyis la/ ljags kyi pad+ma 
yi ge lnga pa'i 'khor lo ston la zhus cig/ de nas ye shes kyi rtsal skar mda' nam mkha' la byung ba lta bu'i man ngag gis// skad cig ma gsum la sbubs gsum gcod par byed pa/ byed pa po med par mthong ba 
pos mthong nas shes pa pos shes so// khyod nub phyogs su phyin pa'i tshe/ bsgrod pa med par skye med nam mkha' klong nas/ bkod pa med par ye shes kyi gzhal med khang du/ 'gyur med rdo rje'i gdan la rang snang </text>
</item>

<item><p>135</p><section>1</section>
<text>rtog pa'i 'khor dang lhan cig tu 'khod de/ yul chos kyi dbyings kyi pho brang khyab brdal 'ub chub chen por 'dus te/ don gyi dgongs pa nyag gcig la 'du+u bral med par bzhugs so// de nas 
sangs rgyas kyi zhing sangs rgyas mya ngan las 'da' bar bstan to// zhes lung bstan nas bcom ldan 'das dang thabs gcig tu bzhugs so// sangs rgyas thams cad kyi dgongs gsang ba nam mkha'i rgyan zhes bya 
ba/ lag na rdo rje la rdo rje sems dpas lung bstan pa'o// de la zhu ba po dga' rab rdo rjes zhus te/ sdud pa po rdo rje chos kyis bsdus nas/ rin po che za ma tog mtshon gang ba'i nang du sbas nas/ 'gul khug du 
bcug nas/ nyid kyi thugs dam rtse gcig par mdzad do// rgyud lung man ngag grangs mang yang/ bstan pa'i snying po yi ge lnga/ thugs kyi gter du bcangs pa yin/ gcig las gnyis su ma spel gcig/ ces 
bka' sdigs so// na ra kan/ 'jam dpal rdo rje ye shes ngas// shri sing ha khyod la gtad/ phyag rgya lnga yi dbyings su sbas// rdo rje 'chang gis rgya yis btab// mkha' 'gro lnga yis mdud pa bkrol// 'jam 
dpal rdo rje chos kyi 'gul khug ma// snod du mi sba rang gi lus la bcangs/ yid la dran pa tsam gyis 'bras bu mngon sangs rgyas// chu srin pir gyi bri ba bzhin// srid pa 'khrugs kyang kha mi 'byung// bya btsal 
med pa gsang ba rin po che dbyig gi sgron ma// skad 'gyur bzhi rdzogs so// dbu gru smon lam seng ge nas brgyud pa/ jo sras sbas kyi thugs dam mo/ khong la mgo ban nor bus zhus so// 'di rnams dol sman chu 
lung nas gdan drangs pa yin// dge'o//// @##// rdzogs pa chen po ye shes nam mkha'i rgyud bzhugs so// ! rgya gar skad du/ a ti ma hA bo d+h-i tsi t+ta ko d+harma mu la a kar sha 'du ye dz+nya na a kar sha 
na ma/ bod skad du/ rdzogs pa chen po byang chub kyi sems mdzod kyi chos// rtsa ba nam mkha' gnyis pa las// ye shes nam mkha' zhes bya ba// bcom ldan 'das bdud kyi stobs rab tu 'joms pa la phyag 'tshal 
lo// 'di skad bdag gis thos pa'i dus gcig na// 'og min gyi gnas mchog dam pa ru// rigs lnga bde gshegs sangs rgyas dang// ye shes mkha' 'gro rnam lnga dang// sprin gyi shugs can byang sems 
bdun// kun tu bzang pos lung bstan nas// lho phyogs yid 'dres mtshal dag du// gzhon nu rab tu dang ba yis// lung bstan sems phyogs chen po'i mdzod// bskal pa dang po'i thog ma la// 'khor 'das sa 
bon tshul du gnas// de nas bar gyi bskal pa la// myug gu'i tshul du 'byung ba'i dus/ bskal pa tha mar rgyab gyes pa// til gyi 'bru tsam dge ba'i las// ma bsags kun bzangs rang sar grol// til gyi 'bru </text>
</item>

<item><p>136</p><section>1</section>
<text>tsam sdig ba'i las// ma byas 'gro drug khams gsum 'khor// dge sdig nang nas gang che ba// gzhi snang rtogs dang ma rtogs yin// mdzad chen gcig gi ngo bo bas// che ba lnga'i ka ba rtsugs// 
thig le drug gi gdung ma bres// snang ba bcu bdun phyam gyis phug brgyad khri bzhi stong mig tshags byas// sku dang ye shes nor gyi dbyig/ phyag rgya bzhi yis rgyas btab te// phyogs bzhi sgo mo gsal ba la// bzung 
'dzin gnyis kyi sgo lcags bcug/ lde mig mtha'i mon bus khyer// mdzod ni gang gis mthong gyur pa// de tshe sangs rgyas nyag cig rtogs// nor rdzas gzhi la longs spyad nas// dbul ba bral ba'i bdag po 
bzhin// yid la bsam pa yongs rdzogs nas// 'dod pa thams cad rab tu 'grub// de phyir skal ldan rnal 'byor gyi// dbang phyug chen po 'bad par bya// dbus na chos 'byung chen po'i mdzod// oM gyur 
sngags kyi sdong po can// e ma gsang ba rmad du byung// ma zad brgyan gyi 'khor lo sku// shar nas thig le chen po'i mdzod// ma rtog hU~M gi ngo bo nyid// e ma gsang ba rmad byung chos// chos sku rang byung 'od gsal 
sku// lho na srid pa chos nyid mdzod// sa ni nam mkha'i sgron bu 'bar// e ma gsang ba rmad byung chos// ye shes lhun rdzogs chen po'i sku// nub na ye shes khyab brdal mdzod// gsung mchog a'i rnam pa can// 
e ma gsang ba rmad byung chos// ye shes dbyings na 'od gsal sku// byang na kun gzhi snying po'i mdzod// ha ni 'phrin las kun gyi bdag/ e ma gsang ba rmad byung chos// rdo rje mgon po thugs kyi mchog/ kun 
gzhi'i mdzod chen kha che nas// g.yas na chos nyid rang byung rtsa// g.yon na yon tan dang 'byed rtsa// mdun na ye shes rang byung rtsa// rgyab na rang rgyud las kyi rtsa// dbus na rtsa brgyad 'dus par gnas// mi zad 
brgyan gyi 'khor lo'i sku// bde gshegs kun gyi sku gsung thugs// 'dod khams rigs drug sa bon dang// gzugs khams bsam tan oM gyi sku// gzugs med skye mched ye ge a// ma lus sems can thams 
cad la// gnas pa rtsa'i dkyil 'khor dang// rten pa bdud rtsi thig le khams// grub pa sngags kyi ngo bo nyid// snying po rlung gi la rnams rdzogs// mngos gsum sangs rgyas che ba ni/ 'byung ba lnga po bcom ldan 
'das// bdag nyid sangs rgyas che ba ni// rang lus 'byung ba bcom ldan 'das// chos dbyings sangs rgyas che ba ni// 'byung ba lnga nyid chos kyi dbyings// de yin sangs rgyas che ba ni// de min sangs rgyas gzhan 
na med// thams cad sangs rgyas che ba ni// 'khor 'das ma bcos sangs rgyas nyid// stong pa gsum gyi spros bral drug/ de ni chos nyid thig le nyid// ma 'gag kun shar spros med dag/ dbyings kyi thig ler </text>
</item>

<item><p>137</p><section>1</section>
<text>rang gi gnas/ dbyings nyid rnam par dag pa yi// thig le gzung 'dzin dri ma bral// ngang gis 'od gsal yongs ma bcos// ye shes chen po'i thig ler gnas// thams cad kun nas rang gnas 
pas// kun tu bzang po'i thig le yin// 'khor 'das rtsa ba med pa ni// lhun gyis grub pa'i thig le yin// 'gro drug zhen pa'i snang ba drug/ mu stegs log pa'i snang ba dang// rgyu 'bras blo'i snang ba dgu// 
dbyer med kun bzang snang bar cig/ nyon mongs brgyad khri bzhi stong gi/ mnyen por de snyed chos rnams gsungs// dgu dang lnga dang bzhi dang gsum// mdor na sku gsum kho na yin// stong nyid me long mnyam 
pa nyid// so sor rtog pa bya ba grub// chos sku dngos med phyag rgya che// longs sku 'od 'bar dam tshig rgya// rang 'byung ye shes chos brgya// thugs rje sprul sku las kyi rgya// theg pa ma lus thams cad kun// phyag rgya 
bzhi yis rgyas gdab bo// mun pa'i 'khor sgor snang ba ni// 'gro ba drug dang mu stegs gnyis// spyod pa'i 'dren sgor snang ba ni// sprul sku'i dam chos nyan rang sems// thabs kyi sbyor sgor snang ba ni// kri ya u 
pa yo ga nyid// nges pa'i gsang sgor snang ba ni// bskyed dang rdzogs dang rdzogs pa'i che// sgo bzhi dag nas zhugs pa yis// mnyan pa'i spyi mdzod chen por 'gro// gzung ba yul gyi bang pa'i nad// 'dzin pa 
sems kyis gzer sgro yis// thams cad kun la khyab mos kyang/ tha rams sgo lcags phyed par dka'// mtha'i mun pu spyi 'dum gyis// ma slabs shes pa'i rtsal 'chang ba// lha'i bi shas kar ma ltar// 
bde bshegs byang chub sems dpa' dang// sprul pa rigs 'dzin ma lus pa'i// dgongs brdal ngag gi lde mig khyer// bla ma mnyes par byas gyur na// lde mig rtsil ba'i dus la bab// mdzod 'di mthong bar bya 
ba yang// dbus kyi lte ba mdzod chen la// mu khyud brda' dgar nges pa gsum// gling gzhi srid pa rab byung nyid/ khang khyim bco brgyad thugs rjes bskor/ khang khyim bzhi'i rtsa ba can// grong khyer bzhi'i mu khyud 
mdzes// mahA yo ga'i po sprad dang// a nu yo ga'i ngo sprad dang// a ti yo ga'i ngo sprad dang// gsang skor dpe don rtogs gsum gyis// ngos sprod thob pa'i rnal 'byor pas// chos sku thig le nyag cig ltogs// 
lta ba gnas lugs ma nor ba// chos sku zang thal zhen po yin// spyod pa ma bcos lhug pa yi// shugs 'byung 'gag pa med par spyad// sgom pa dgongs pa ma nor ba// bying rgod med pa'i ngang la gzhag/ 'bras 
bu thog ma'i rang sa nyid// 'khrul pa gzhi'i thog tu sangs// lha la dpag bsam shing bu dang// gnod sbyin bum pa bzang po dang// klu la yid bzhin nor bu dang// snod 'dzin grub pa lag pa bzhin// rnam rtog </text>
</item>

<item><p>138</p><section>1</section>
<text>bag chags sbubs 'di na// ma rig sgo'i sbubs phye bas// rig pa'i ye shes rnyed par 'gyur// rang bzhin bar dor bden pa mthong// ting 'dzin bar dor brtan pa thob// chos nyid bar dor dran 
pa sad// srid pa'i bar dor ye shes sbubs// srid pa'i dra ba 'joms pa'o// sprul pas yid la bsam pa rdzogs// 'gro don ma lus rdzogs pa ni// sngar 'dris mi dang 'phrad bzhin gyur// ma ni kun khyab chen mo 
ste// bu ni rig pa cir bu nyid// sngon gyi bag chags goms dbang gis// dud 'gro'i bu ltar nu ma 'tshol// yang na rang bzhin srog zon byed// ma'i spang du bu 'gro ba// ma bu brda' 'jal man ngag 'dis// rin 
chen gsang pa'i sbubs nang du// 'dod pa thams cad rab tu 'grub// thog ma'i rang sar sleb ces bya// sngon las 'phral rkyen brtson 'grus kyis// skal ldan rig kyi bu mchog yin// 'jig rten bya ba btang 
byas la// thos bsam sgom pa sna tshogs kyis// thig le gsang skor slab par ces// phyi rab kun la gdams par bzhag/ zhes sems phyogs chen po mdzod kyi rgyud// ye shes nam mkha' las// mdzod rtsa ba'i 
le'u ste dang po'o//// de nas bcom ldan 'das kyis brda nges pa'i ting nge 'dzin la bzhugs nas 'a di gsungs so// 'di ltar sangs rgyas bcom ldan 'das// rdzogs pa'i sangs rgyas a las byung// a ni 
yig 'bru kun gyi mchog/ don chen yi ge dam pa yin/ khong nas 'byung ba skye ba med// tshigs su brjod pa spangs pa ste// brjod pa kun gyi rgyu yi mchog/ tshig kun rab tu gsal bar byed// yi ge a'i sgra 'di 
ni// je rnyed chos kyi rtsa bar gsungs// ma rig sgo nga'i sbubs 'byed pa// srid pa'i dra ba 'joms pa po// nyon mongs ma lus zhi bar byed// 'khor ba'i rgya mtsho pha rol phyin// sbubs zhes bya ba'i brda 'di yis// 
'khor ba 'di las grol gyur nas// mya ngan 'das pa'i go 'phangs thob// nges pa'i don du bshad pa ni// dang por rnam rtog bag chags sbubs// sku ni rnam pa gsum du gnas// ye shes bzhi ru gnas pa dang// 
shes rab spyan dang ldan pas na// ma dag 'khrul pa'i snang ba la// longs sku 'dra 'chags phyed sku yis// ma hA yo ga'i ngo sprod bya// bar dor lnga ldan rtogs par byed// sprul sku 'od khyim kha sbyor gyis// a nu yo 
ga'i ngo sprod bya// chos nyid bar dor rdzogs ldan rtogs// chos sku rin chen man shel gyis// a ti yo ga'i ngo sprod bya// rin chen sbubs su dgongs pa skyel// thig le gsang bskor ngo sprod kyis// sku gsum 'du 
'bral med pa'i don// nyi ma'i snying po ngag la sprad// rdzogs ldan chen po'i dgongs pa chod// don gyi ngo sprod thag chod la// rtags kyi ngo sprod yid ches te// dpe'i ngo sprod ngo shes pas// blo'i the tshom chod pa ni// </text>
</item>

<item><p>139</p><section>1</section>
<text>gol ba'i dgongs pa dam pa'o// bar du ye shes sgyu ma'i sbubs// sangs rgyas bzhi bcu rtsa gnyis sku// chos kyi spyan gyi 'khor 'das gzigs// dag pa 'jig rten snang ba 'dir// sprul pa'i skye 
gnas 'gro don mdzod// 'khor ba dag las grol ba yin// rgyu lus mngon du gyur ba yin// 'khor 'das mngon sum gzigs pa yin// chos sku rin chen gsang ba'i sbubs// ye shes mig cig dri ma med// 
chos las grol bas dgongs pa ni// rgyun chad med par gnas pa na// bsam gtan bsam bya blo ldan mchog/ ting 'dzin lus can lus kyi mtshog// yang dag ye shes snang ba yin/ phyi dang nang dang gsang ba 
dang// gsang chen ma lus bshad pa dang// rtsa bar gyur pa ma lus kun// bcu gnyis man ngag 'dus pa yis// brda sgra nges pa'i ja log tu// ma khyud brda sgra nges pa dang// ja log bshad pa'i gnad du bstan// 
zhes sems phyogs chen po mdzod kyi rgyud// ye shes nam mkha' las gdams pa'i rgyud skor bzhi bstan pa'i le'u ste gnyis pa'o//// de nas bcom ldan 'das kyis thig le gsang skor gyi rtsa ba'i rgyud bzhi 
thugs gsang ba chen po'i mdzod nas phyung ngo// dang por slob ma dad ldan gyis// bla ma dam pa bsten par bya// srid pa'i dgon pa las rgal ba// ston pa cig bu 'gro ba'i bla// 'jig rten phyogs bcur rab 
grags pa// chos kyi sbyin bdag chen po ste// byams pa'i go cha bgos pa ste// snying rje ni ya lad bgod// de nas bla ma dam pa ni// mtshan nyid ldan pa smos ci dgos// nam yang bla ma gyur pa la// dad gus mos 
pa bya ba yang// mchod 'os bstod pa phyag gi gnas// rtag tu rim mor bya ba'i 'os// bskur 'os brjod par bya ba'i mchog/ phyag byar 'os pa bla ma'i rab// de nas bla ma dam pa la// dbang bskur zhu bar bya 
ba yang// rig pa rtsal gyi dbang bskur las// phyi'i dbang bskur bya ba ni// rdo rje rin chen dbang bskur dpal// rin chen kun bdag dbang phyug ste// 'jig rten dbang phyug kun gyi bdag/ rdo rje 'chang ba kun 
gyi rje// nang gi dbang bskur bya ba ni// sku gsung thugs la byin gyis brlabs// sangs rgyas kun gyi thugs che ba// sangs rgyas kun gyi thugs la gnas// sangs rgyas kun gyi sku che ba// sangs rgyas kun gyi 
gsung yang yin// gsang ba'i dbang skur byas pa yis// don gyi thig le dkar dmar rtogs// rdo rje nyi ma snang ba che// rdo rje zla ba'i dri med 'od// chags bral la sogs chags pa che/ kha dog sna tshogs 'bar 
ba'i 'od// dbang skur ba'i 'bras bu yis// bdag kyang sangs rgyas rdzus skyes 'thob// rdo rje dkyil dkrungs rdzogs sangs rgyas// sangs rgyas 'gro ba'i chos 'dzin pa// dpal ldan sangs rgyas pad+ma skyes// kun </text>
</item>

<item><p>140</p><section>1</section>
<text>mkhyen ye shes mdzod 'dzin pa// de ltar mthar thug 'bras bu ni// thob nas theg chen gzhan don mdzad// 'khor ba'i sdug bsngal sel 'gyur ba/ dper na sman pa ltar 'gyur ba// sman pa che 
mchog gtso bos te// zug du 'by-in pa bla na med// sman rnams ma lus ljon pa'i shing// nad du bcos kyi dgra che ba// de ltar rtsa ba'i rgyud chen ni// khang khyim cig gi nang du bshad// de nas 'gro don mdzad 
pa'i sku// 'jam dpal dgongs pa 'dus pa ni// gzugs sku ma lus 'dir 'dus pas// zhi khro rnam pa gnyis su gsungs// rin chen smug pa'i gzhal yas na// zhi ba'i sangs rgyas bzhugs pa dang// klad pa 
dung khang gzhal yas na// khro bo'i sangs rgyas gnas pa dang// ye shes dbang bskur cod pan can// rdzogs pa'i sangs rgyas brgyan du thogs// sdug bsngal gsum gyi sdug bsngal zhi// gsum sel mtha' yas 
grol gsum thob// 'jam dpal dgongs pa 'dus pa ni/ khang khyim gcig gi nang du gsungs// de nas gdams ngag sgom par bya// rang bzhi lhun grub chos sku las// longs spyod rdzogs sku rtsal du shar// gdul bya 
gdul byed sprul pa'i sku// byed pa sems can kun don byed// phan 'dod sems can mnyes shing ba// bzang ngan shes shing 'dus shes la// khyab bdag dam shes dam tshig ldan// 'dus shes sems 
can dbang po shes// rnam grol gsum la mkhas pa po// sku gsum ye shes lnga rtogs sam// rtogs pa mngon gyur chos skur gnas// nyams len 'jam dpal ye shes brgyan/ khang khyim gcig gi nang du 
bshad// de nas mtshan don dgongs pa yi// 'jam dpal don yang rab bshad na// ye shes lus can 'jam dpal gyi// ming brjod pas ni don che ba// dag par byed cing sdig sel ba// mtshan ni yang dag 
brjod par bshad// zhi ba rdo rje 'dzin pa dang// khro ba'i dgongs pa 'dus pa ni// rdo rje zab mo 'dzin na 'jigs// rdo rje blo gros don bzhin rig/ sa dang pha rol phyin pa yi// dgongs pa 'dus par gyur bas 
na// pha rol phyin pa kun rdzogs nas// sa rnams kun gyi rgyan dang ldan// dgongs pa phyi nang kun 'dus pas// 'jam dpal dgongs pa 'dus pa'i mtshan// chos kyi sku la longs skus brgyan// longs sku ye shes 
rnam lngas brgyan// ye shes thugs rje sprul skus brgyan// sku gsum ye shes lnga ldan cing// 'khrul tshul grol tshul bstan pa ni// 'jam dpal ye shes rgyan du bshad// mtshan gyi don rnams ston 'gyur zhing// rgyud 
kyi dgongs pa mtshan gyi rdzogs// mtshan don ston pas 'jam dpal ni/ khang khyim cig gi nang du bshad// zhes sems phyogs chen po mdzod kyi rgyud// ye shes nam mkha' las// rtsa ba'i rgyud skor bzhi bstan </text>
</item>

<item><p>141</p><section>1</section>
<text>pa'i/ le'u ste gsum pa'o//// de nas bcom ldan 'das kyis nang skor rtogs pa ye shes kyi 'khor lo 'di thugs kyi gsang mdzod chen po nas gsungs so// dpal ldan rdo rje sems dpa' yi// 
thig le mthar thug dgongs pa yis// bzhi bcas thugs rje'i lcags kyus gzung// ye shes gsang ba 'khor lo che// sangs rgyas mnyam sbyor dgongs par bcas// srid pa'i 'khor lo dang po yin// 'jam 
dpal dri med snying po yis// rgyud lung man ngag khog phub nas// gzhung du dril bar bya ba yang// sangs rgyas 'dus pa man ngag rgyud// rgyud rnams man ngag thugs kyi gter// srid pa'i 'khor lo bshad pa 
las// dri med snying po'i dgongs pa yin// sbubs gsum dgongs pas gzhi bzung nas// de bzhin gshegs pa'i chos lnga dang// byang chub sems dpa'i chos bdun dang// ting 'dzin lta bu'i srog shing drug/ 
spyan ras gzigs ni seng ge sgra// srid pa'i 'khor lo gsum pa yin// seng ge 'khyil ba'i dgongs pa las// phyi nang gsang ba sgrub ni// rtags bzhi bdud bzhi rgyas gdab bzhi// gangs la nyi ma shar ba dang// 
thog dang gzer dang khyud dang ni// skar mda' lta bu man ngag gis// phyag na rdo rje me lce phreng// srid pa'i 'khor lo bzhi pa yin// rig gsum rigs khyab spyi dang bzhis// mu khyud grong khyer bzhi yis mdzes// 
zhes sems phyogs chen po mdzod kyi rgyud// ye shes nam mkha' las// nang gi rgyud skor bzhi gtan la phab pa'i le'u ste bzhi pa'o//// de nas bcom ldan 'das dpag bsam shing gi ljon shing rgyas pa'i ting 
nge 'dzin la bzhugs nas 'di gsungs so// dpa' bsam yongs su sa brtol shing// rtsa ba rnam pa lngar zug pa// pad+ma 'khyil pa bsku'i rgyud// chos dbyings ye shes bstan par byed// rdo rje rtse mo gsung gi 
brgyud// so sor rtogs pa'i ye shes gcod// rin chen dpungs pa thugs kyi brgyud// me long lta bu ye shes gsal// bsod nams byams pa rtsegs pa ni// mnyam nyid ye shes yon tan rgyud// 'phrin las 
mkha' gsal nyi ma ni// bya ba grub pa'i ye shes yin// dpag bsam shing gi rtsa ba lnga// sdong po gcig tu dril nas gnas// lta ba'i rang ngo rang shar bas// ye shes bla ma chen po'i rgyud// lta ba'i gnad rnams 
yongs spyod pa// 'khor ba dong sprugs chen po'i rgyud// chos nyid don la bsgom du med// gang zag blo la sgom du yod// mnyam par bzhag pas bsam gtan bsgom// rjes kyi shes pa spyod pa byed// rnal 'byor 
rab 'bring tha mas bcad// rma bya 'jing snol rgyud chen gnyis// 'bras bu sku dang 'od zer ni// mdzes pa'i lha mo 'od zer can// dpag bsam ljon shing chen po la// yal ga skyes nas lo 'dab rgyas// lta ba </text>
</item>

<item><p>142</p><section>1</section>
<text>'gyur ba med pa ni// rgyal mtshan rtse mo lta bur gsal// sgom pas nyon mos dri ma med// nor bu chu dwangs lta bur gnas// sangs rgyas spyod pas tshe dbang bskur// dbang bskur bla ma rin po che// 
'bras bu mngon rdzogs sangs rgyas rtags// sku gdung ring sel chen po'i rgyud// dpag bsam shing chen rgyas pa la// me tog rab tu gsal ba ni// gzhi rnams rab tu ldings pas na// mtshan nyid bzhi dang ldan 
par bya// mdzod dang lde mig nor rdzas spyod// zhal chems gsum par bzhag pa yin// dpe don rtags gsum ngo sprad pas// sku dang gsung dang thugs tig gsum// dgongs pa mya ngan chos skur 'da'// bdud 
rtsi yang zhun lta bur bzhugs// dpag bsam ljon shing chen po la// 'bras bu rab tu smin pa ltar// brgyud pa rig 'dzin 'bras bu dang/ mya ngan 'das pa gang zag 'bras// bco brgyad chos 'bras man ngag 
lung// bam po gsum pa'i lung chen gsungs// zhes sems phyogs chen po mdzod kyi rgyud// ye shes nam mkha' las phyi skor thugs rje chos kyi 'khor lo bstan pa'i le'u lnga ba'o//// de nas bcom ldan 
'das kyis rgyud thams cad kyi mdud pa yongs su 'grol ba'i ting 'dzin la bzhugs nas 'di gsungs so// mkhas par gyur pa paN+Di tas// ngo bo nges tshig dbye ba yi// don bshad mdzes pa'i spyi don dgongs// 
de phyir thig le kun gsal bshad// rnal 'byor pa ni sku su lus// rang don nyams su len 'gyur pas// dgongs pa ma nor gsal ba ni// de phyir thig le kun 'dus bshad// rgyu don ma lus mngon pa rtogs// 
dgongs pa'i don rnams cho ga ltar// las kyi bya ba tshang gyur pas// a tsa ra rgya slob dpon bzhin// de phyir thig le kun rig rgyud// bya ba byed pa dag la bshad// rnal 'byor ba ni sems nyid la// zhi mor lta 
zhing spyod 'gyur ba// dbang po tha mar gyur ba rnams// sgom gyi gnad dang thun tshod 'dzin// rim pas don la 'khrid byed cing// gdam pa'i gnad kyis ston byed pas// blo dman gang zag grol bya'i phyir// de
 phyir thig le kun spyod bshad// zhes sems phyogs chen po mdzod kyi rgyud nam mkha' las// bshad rgyud chen po bzhi mdzad bstan pa'i le'u ste drug pa'o//// de nas bcom ldan 'das kyis sgo rnams rab tu 
 'byed par byed pa 'di phyi rabs kyi rnal 'byor ba la lung rab tu gsal bar gsungs so// phyi'i lcags ri nag po la// zla gam gcig pa'i sgo gnas pa// tsaN+Da log spyod can gyis bsrungs// de'i lde mig bstan 
 pa ni// don la khog dbugs stong mthun dang// dkyus la sa spyad bsdus don dang// tshig gi 'bru 'joms lde mig gsum// sgo 'di phye nas bshad pa ni// gang zag bzhi'i don du dgongs// bshad pa'i rgyud </text>
</item>

<item><p>143</p><section>1</section>
<text>rnams grol bar byed/ khang khyim bco brgyad phyi sgo bdun// sgo ba sprin gyi shugs can bdun// de 'byed pa'i lde mig gsum// rgyud dang man ngag lung gsum gyis// phun sum tshogs pa rnam lnga 
dang// dgos don lnga dang mdo gcod bdun// rgyud lung man ngag gsal bar byed// gling bzhi srid pa rang byung la// tshad med bzhi'i sgo shar nas// dam pa dpal bzhi'i sgo bsrungs can// lde mig bzhi yis 
'byed 'gyur ba// rigs gsum mgon po'i dgongs pa can// rigs khyab rdo rje sems dpa' yi// dgongs pa thig le mthar thug pas// rang byung srid pa'i 'khor lo 'byed/ khang khyim bzhi'i rtsa ba la// bdag 
gzhan bgrod pa'i sgo gnyis na// phyag na rdo rje'i sgo ba bzhugs// ston pa gnyis kyi lde mig ni// phyi nang dag pa'i gang zag la// phyi'i ston pa shAkya thub// nang snang dag pa'i gang zag la// nang gi ston pa rdo rje 
'chang// dus gsum sangs rgyas dgongs pa yis// 'jam dpal sgyu 'phrul dra ba yi// rtsa rgyud sde bzhi khong sdebs na// yang dag don la dril nas 'byed// mu khyud brda sgra nges pa dang// ja log gsum gyis 
brgyan pa la// sgo med sbas pa'i gter khyim de// shin tu gsangs nas rna rgyud 'byed// dbus kyi lta ba mdzod chen la// mun pa'i khor sgo la sogs bzhi// thig pa bzhi'i lde mig gis// phye nas mdzod du 'jug pa 
yang// mkha' 'gro bzhi'i sgo bsrungs la// mnyes nas gter chen bstan pa ni// dang po shar du ngo sprod rgyud// sku gsum snang ba gsal bar ston// lho ru rin chen 'od gsal ba// dri med rnam par dag pa'i 
rgyud// nub tu lhun grub pa'i ji bzhin ma// rnam par dag pa'i brgyad chen mdzod// byang du dri med rnam par dag/ sangs rgyas dgongs pa 'dus pa'i rgyud// dbus na mdzod chen dgongs pa ni// dur khrod phung po 
'bar ba'i rgyud// bye brag rgyud lnga'i mdzod chen rnams// spyir ni cig shes kun grol ba// chos sku thig le nyag cig la// gnas tshul sku gsung yon tan las// stong gsal bde yon mi 'gag de// ngo bo stong par 
gnas pa dang// rang bzhin gsal bar shar ba dang// rnam pa bde bar go ba dang// yon tan cir yang mi 'gag la// 'phrin las thog pa med par char// 'byung ba lnga ru snang ba ni// ngo bo stong pa nam mkha' la/ 
rang bzhin gsal ba sra ba'i sa// rnam pa bde ba 'bar ba'i me// yon tan mi 'gag 'byung ba chung// 'phrin las thogs pa med pa rlung// snod kyi 'jig rten zhes bya ba// sems can kun gyis gnas dang 
rten// spyod pa'i myu gu gyur pas na// gzung ba'i yul zhes bya ba yin// shes pas ma zin bdud snang ba// stong pas 'dus pa'i rtse shing snang// gsal bas nus pa lci ba dang// bde bas tshang zhing rno ba dang// mi </text>
</item>

<item><p>144</p><section>1</section>
<text>'gag pa las bsil ba dang// thogs pa med pas yang pa'o// ro yang rnam pa lnga bsnang ba// stong pas ro rnams 'dus pa dang// gsal bas sa ni mngar bar 'gyur// bde ba las ni tsha zhing 
skyur// mi 'gag pa ni lan tshwa'i ro// thogs med rlung gi dka' ba'o// skye ba rnam bzhi gnas pa// ngo bo stong pas stong skyes la// rang bzhin gsal bas mngal skyes te// bde dang mi 'gag drod shes skyes// 
thogs pa med pas rdzus skyes yin// 'gro ba drug tu snang ba ni// stong pa lha dang lha ma yin// gsal ba ma'i skye gnas la// bde ba dur khrod byol song yul// mi 'gag pa ni yi dgas gnas// thogs pa med pa 
dmyal ba nyid// rdzu 'phrul nang du snang ba ni// stong pa las ni 'dus pa'i nad// gsal bas bad kan lci ba dang// bde bas 'khris pa'i nad yin la// mi 'gag pa ni ldan pa ste// thogs pa med pa rlung gi 
nad// lha srin yi dgas snang ba yang// ngo bo stong pa bza'i nad// rang bzhin gsal ba sa bdag klu// rnam pa bde bas ma mo'i rims// yon tan mi 'gag gnod sbyin bgegs// 'phrin las thogs med rgyal 
'gong btsan// snang srid lha srin ma lus rnams// rtsa ba 'di las srid par 'gyur// de las mthu lngar ldan pa ni// stong pa gti mug gtang yin la// gsal bas srog mthu zhe sdang can// bde ba 'dod chags 
nor bsgrub de// mi 'gag nga rgyal thog ser dang// thogs med phra dog nang rgyas rnams// dug lnga dag las snang ba yang// rtsa ba 'di las byung bar zad// stong pa gti mug don la rmongs// gsal ba mnar med 
sems zhe sdang nyid// bde bas 'dod cing chags pa la// mi 'gag mngon pa'i nga rgyal de// thogs pa med las phra dog snang// ji snyed nyon mongs ma lus kun// thams cad 'di las snang ba 'gyur// rnal 'byor 
lam la gnas 'dod pa// 'gro drug sems can kun ldan pa'i// dug ltar rang shar ngang grol du// lam du rtogs par bya ba yang// stong bas gti mug lam du bya// mchod pa chen po gti mug che// gti mug blo de 
gti mug sel// byol song gnas las nges par grol// gsal bas zhe sdang lam du bya// mchod pa chen po zhe sdang che// nyon mongs kun gyi sgra che ba// dmyal ba'i sdug bsngal grol bar byed// de bas 'dod 
chags lam du bya// mchod pa chen po 'dod chags che// sems can thams cad dga' bar byed// mi'i gnas las nges par grol// mi 'gag nga rgyal lam du bya// de nyid khong khror 'gyur ba yin// mchod pa chen 
po chags pa che// chags pa thams cad sel bar byed// ser sna yi dwags gnas las grol// mchod pa chen po bde ba che// dga' ba chen po dgu ba che// khong khro lha min yul lus grol// thogs med phra </text>
</item>

<item><p>145</p><section>1</section>
<text>dog lam du bya// mchod pa chen po khro ba che// khro ba chen po dgra che ba// phrag dog lha'i gnas las grol// rigs sngags bde gshegs skur snang ba// stong pa rdo rje sems dpa'i sku// gsal ba rnam 
par snang mdzad nyid// bde ba snang ba mtha' yas la// mi 'gag pa ni rin chen 'byung// thogs med don yod grub pa nyid// rigs lnga'i sangs rgyas 'di dag rnams// sems nyid ngang du snang ba yin// yum 
chen lngar ni snang ba yang// stong pa nam mkha'i dbyings phyug ma// gsal ba sa ni sangs rgyas spyan// bde ba me ni gos dkar mo// mi 'gag chu ni ma ma ki/ thogs med rlung gi dam tshig sgrol// sems dpa' 
sems ma'i tshogs chen ni// sras kyi tshogs su snang ba yang// stong pa khro bo sgrol bar snang// gsal ba sa'i snying po la// bde ba spyan ras gzigs dbang nyid// ma 'gag nam mkha'i snying po dang// thogs med 
phyag na rdo rje'o// stong pa gshin rje khros pa nyid// gsal ba lha mo sgeg mo la// bde ba pi wang klu len ma// mi 'gag mi phreng ba ma// thogs pa med pa gar mkhan nyid// stong pa khro bo stobs po che// gsal ba 
byams pa'i sku ru snang/ mi 'gag sgrib pa rnam par sel// thogs pa med pa 'jam dpal nyid// stong pa khro mo stobs chen ma// gsal ba lha mo spos ma nyid// bde ba lha mo mar me ma// mi 'gag ba ni me tog ma/ 
thogs pa med pa dri chab ma// stong pa rta mgrin chen po la// gsal ba rta mgrin yum yin te// bde ba bdud rtsi 'khyil ba la// mi 'gag pa ni yum du gnas// thogs pa med pa sgo ba'i las// stong pa lha dang lha 
min thub// gsal ba ma'i thub pa ste// bde ba yi dwags thub pa la// mi 'gag pa ni byol song thub// thog med dmyal ba'i thub pa'o// stong pa kun tu bzang po la// gsal ba kun tu bzang mo ste// bde ba yab 
yum 'du 'bral med/ mi 'gag dkyil 'khor lha tshogs rnams// thogs pa med par 'byin pa'o// stong pa rnam shes phung po la// gsal ba gzugs kyi phung po nyid// bde ba 'du shes phung po la// mi 'gag pa 
ni tshor ba ste// thogs pa med pa 'du byed do// stong pa lus kyi dbang po la// gsal ba mig gi dbang po nyid// bde ba lce'i dbang po nyid// mi 'gag pa ni snang yin la// thogs pa med pa rna ba'o// stong pa nyid 
la gsal ba 'tsher// bde ba mchin pa mi 'gag mkhal// thogs pa med pa glo ba'o// stong pa rang byung ye shes rtsa// gsal ba rtsa bzhi 'dus pa'i mdo// bde ba rang rgyud las kyi rtsa// mi 'gag rang byung chos 
nyid rtsa// thog pa med pa yon tan rtsa// stong pa nam mkha'i dwangs 'gas 'byed// gsal ba sa'i dwangs ma'i rtsa// bde ba me'i dwangs ma la// mi 'gag chu'i dwangs ma de/ thogs med rlung gi dwangs mar shar// </text>
</item>

<item><p>146</p><section>1</section>
<text>srog 'dzin rlung yin la// gsal ba sa dang 'dres pa'i rlung// bde ba me dang drod mnyam la// mi 'gag chu dang 'grogs pa'i rlung// thogs med rlung gi rlung du bshad// stong pa lus la nam mkha'i 
rlung// gsal ba sna la sa'i rlung// bde ba mig la me'i rlung// mi 'gag lce la chu'i rlung// thog med snang bar rlung gi rlung// stong pa nam mkha'i rtsa gsum nyid// nyi ma zla ba ra hu la/ gsal ba sprul pa'i dkyil 
'khor la// bde ba mgr-in par longs spyod pas// mi 'gag snying khar chos 'khor nyid// thogs pa med pa bde chen spyi// gnas pa rtsa'i dkyil 'khor gyis// lus kun la ni khyab par gnas// stong pa byang chub 
sems yin la// gsal ba dri chen bdud rtsir gnas// bde ba pad+ma rak+ta nyid// mi 'gag she chen dam rdzas la// thogs med dri chur gnas pa rnams// sangs rgyas rigs lnga'i dam rdzas de/ khams kyi bdud rtsi 
chen po nyid// rnal 'byor 'dus pa kun rdzob gnas// stong pa mi'i sha ru bshad// gsal ba glang po'i sha yin la// bde ba ba glang sha yin te// mi 'gag pa ni rta'i sha/ thogs med bya'am khyi shar bshad/ khams 
dgu 'dus pa dwangs ma ni// rnal 'byor pa yis nyams su blangs// bdud rtsi gtor ma'i mchod pa ni// rig 'dzin bka' srung zhi khro mchod// de nas gdams ngag gdab par bya// stong pa hU~M gi rang bzhin la// 
gsal ba yi ge oM yin te// bde ba a'i rnam pa la// mi 'gag pa ni swa ru gnas// thogs pa med yi ge hA// stong pa lha dang lha ma yin// a dkar su ser gnas pa yin// gsal ba byol song dung kha'i du// 
bde ba yi dwags tri dmar la// mi 'gag mi'i nri ljang de// thogs med dmyal ba'i dri nag po// stong pas nyams ni sems la 'char// gsal bas gar ni lus la 'char// bde bas sngags ni ngag las 'char// 
mi 'gag mthong snang yul la 'char// thogs med bag chags rmi lam 'char// rnal 'byor nyams ni snang ba yin// thams cad ma lus 'khor 'das kyis// nyams snang 'di ru 'dus par bshad// stong pas 
thugs kyi mngon shes dang// las kyi mngon shes 'char ba yin// gsal bas lus kyi rdzu 'phrul 'char// bde bas spyan gyi mngon shes 'char// mi 'gag gnas kyi mngon shes dang// thog med snyan gyi mngon 
shes dang// mngon par shes pa rnam drug gi/ gdul bya yul du gzigs pa yin// stong pas chos kyi sku yin te// gsal bas longs spyod rdzogs pa'i sku// bde bas long sku yul dang ldan// mi 'gag sprul pa'i 
sku ru snang// thogs pa med pas 'gro don mdzad// stong pas chos dbyings ye shes la/ gsal ba me long lta bu ste// bde bas so sor rtog pa la// mi 'gag pas na mnyam pa nyid// thogs med bya ba grub </text>
</item>

<item><p>147</p><section>1</section>
<text>pa'o// stong pas rtag pa'i mtha' dang bral// gsal bas chad pa'i mtha' dang bral// bde bas rtag chad gnyis su med// mi 'gag med pa'i mtha' dang bral// thogs med yod pa'i mtha' dang 
bral// stong pa yul nyid snang stong dang// gsal ba sems nyid gsal stong dang// bde bas lus nyid bde stong dang// mi 'gag stong par mi gnas te// thogs med snang ba mthar zug med// stong pa yul las 
grol ba dang// gsal ba sems las grol ba dang// bde ba lus las grol pa ste// mi 'gag stong pa skyang pa yin// thogs med snang ba a mthas min// stong pa khur rna nye bar zhi// gsal ba rdo rje khro gdeng 
ma// bde ba ro zan shan ting nyid// mi 'gag gtsug gi rgyan cig ma// thogs med lung gi gshog pa can// stong pa rdo rje mchu can gyis// thog dang 'dra ba'i man ngag yin// gsal ba 'dab chags rgyal po yis/ 
khyud dang 'dra ba'i gdam ngag yin// bde ba tshang ma dung 'grin ma// mi 'gyur gser gyi gdam ngag yin// ma 'gag par ni 'char ba yang// skar mda' lta bu'i gdam ngag yin// thogs pa med par 'byung ba 
ni// gangs la nyi ma shar ba yin// stong pa ngo sprod yul bzhin bden// ma hA go ya'i ngo sprod dang// a nu yo ga'i ngo sprod dang// a ti yo ga'i ngo sprod dang// sku gsum dbyer med ngo sprod bzhin// bden bzhi tshul 
gyi rnam pa can// gsal ba ngo sprad brda bzhi ste// longs sku 'dra 'bag phyed skur sprad// sprul sku 'od khyim kha sbyor sprad// chos sku rin chen men shel sprad// 'du 'bral med pa nyi ma yi// snying po nyid la sprad par 
bya// brda dang ngag gis bstan pa ni// shes pa brgyad po rtogs pa 'chang// bde ba sprad pa'i dgongs pa ni// sku gsum 'du 'bral med pa yis// bag chags sbubs kyi dgongs pa mchod// longs skus lnga ldan 
dgongs pa chod// sprul skus rdzogs ldan dgongs pa chod// chos skus rdzogs ldan chen po chod// bde ldan rnam pa bcu gnyis ldan// mi 'gag pa la sprad pa'i skyon// sngar 'dris mi bzhin mi rtogs pas// skyon 
bzhi dag dang ldan pas na// de nyid rnam pa bcu drug rig/ thogs pa med pas mtha' bzhi bral// rtag mtha' dang ni chad mtha' dang// yod mtha' dang ni med mtha' dang// mtha' bzhi dag dang bral ba ni// 
rnam pa nyi shu byang chub pa// ngo sprod rtogs pa thob pa yin// ngo bos stong pa yi ge e// rang bzhin gsal bas yi ge baM// rnam pa bde ba yi ge ma// yon tan mi 'gag yi ge ya// 'phrin las thogs pa med pas 
khyab// stong pas e ni chos kyi dbyings// gsal bas bam ni ston par bshad// bde bas ma ni 'khor dang ldan// ma 'gag pa ni bstan pa de// thogs pa med par yongs la spro// phun sum tshogs pas rgyud kun </text>
</item>

<item><p>148</p><section>1</section>
<text>gsal// yi ge bzhi'i mthu las byung// stong pas e ni chos kyi dbyings// bzhi snang chen po'i gnas lugs yin// gsal bas bam ni rtsal du shar// rtogs dang ma rtogs 'khor 'das 'byung// 
sangs rgyas sems can rgyab gyes so// bde bas ma ni lam du bshad// lta ba sgom pa spyod pa yin// lam la bsgrod med don gyis 'dug/ mi 'gag pani 'bras bu nyid// thogs med tshe gcig sangs rgyas thob// 
zhes sems phyogs chen po mdzod kyi rgyud las// ye shes nam mkha'i le'u ste bdun pa'o//// de nas 'khor tshogs dpag med pas// ston pa la ni rab tu bstod// mdzod chen drug gis dgongs pa ni// 
mdzod dang brda sgra ngas rgyud bskor// rtsa rgyud gsang ba'i 'khor lo dang// thugs rje chos dang bshad rgyud rnams// cig shes kun grol mdzod du thim// khyab bdag khyod la phyag 'tshal bstod// zhes byas nas 
ston 'khor chos nyid du thim mo// sems phyogs chen po nam mkha' mdzod kyi rgyud// ye shes nam mkha' las/ rjes su yid rang ba'i le'u ste brgyad pa'o//// ye shes nam mkha' mdzod kyi rdzogs so//// 
rgya gar gyi paN+Di ta bi ma la mi tra dang// lo ts+tsha ba snyags dz+nya na ku ma ra dang/ ska cog gi bsgyur ba'o// mang+galaM//// bkra shis so//// @##// 
byang chub sems dpa' gsang ba'i theg pa'i rgyud ces bya ba bzhugs so// ! rgya gar skad du/ bo d+hi tsit+ta a ti b+h+ra ma hA ma/ bod skad du/ byang chub sems dpa' gsang ba'i theg pa zhes bya ba/ bcom 
ldan 'das dpal rdo rje sems dpa' la phyag 'tshal lo// bdag med gnyis med ye shes sangs rgyas pas// zhen pa bzlog phyir rkyen bshad bsam yas kyang// chos nyid ngang la brjod bya rjod byed med// rtog 
dang lta sgom la sogs pa'i// bslab pa ma lus kun 'jig pa// gsang ba'i bslab pa yin// rtog pa la sogs su 'dod pa// de la de gsog nam yang med// skyes na 'gag cing 'gag na skye// de ni bdag bcas 
'khrul pa'i blo// bdag med gang skye skye rgyu cing// mi skye mi 'gag cir mi rig/ bus pa ma rabs rtogs par 'dod// gang gis gang rtogs ji ltar rtogs// rtog pa bdag med skye med cing// bdag skye 'khor ba 
ci phyir min// blo dang blo yul ma yin pa'i// 'khor ba skye 'gag rgyu ci zhig/ de bas rtogs pas 'khor bar 'chings// shes rtogs lta bu'i sdig pa ni// stong gsum ma lus srog gcad pas// sdig pas de brtul 
char mi phod// lta sgom 'bras bu de dang mtshungs// rtog bya rtog byed gnyis med cing// rtogs lta la sogs mi skye na// dgos ched rkyed du de bsogs gsungs// ma rtogs ma bsgoms ma shes na// rdo rje kun tu </text>
</item>

<item><p>149</p><section>1</section>
<text>bzang po yin// bdag med dmigs dang rnam shes ji ltar skyed// dran bya dran byed med de shes dang mi shes bral// rtogs bya rtogs byed med de dgos ched de rtogs brjod// rtogs pa ma skyes pa 
ni rtogs pa'i mchog/ 'ching grol med pa grol ba'i dam pa yin// bcings na grol zhing grol na 'ching// yul sems gnyis su med pa ni// byang chub sems zhes bde gshegs gsungs// yum sems gnyis su 
'dod pa dang// yul med sems la gsal stong dang// yod med rtag chad 'khrul pa'i sems// 'khrul dang ma 'khrul gnyis med la// ma 'khrul dgos ched gnyis yod 'khrul// de de nyid de dgos ched kyis//
de mtshon 'khrul pa blo bur dang// med pa dang ni cir mi rung// skabs kyi re shig brjod par zad// yul sems gnyis su med pa na// de min chos med gnyis su med// snod bcud rab 'bring tha ma yis// 
bshad du yod dang bshad du med// bshad bya bshad byed gnyis su med// rtogs su yod dang rtogs su med// rtogs bya rtogs byed gnyis su med// sgom spyod 'bras bu la sogs mtshungs// bya ba med pas grol 
ba grol// bya med lhun grub rdzogs pa che// rtog sgom 'bras bu 'dod pa dang// thar pa 'dod pa'i yid can la// byang chub nam yang yod ma yin// rdo rje sems dpa'i gsang ba'i thigs pa 'di// dga' rab rdo 
rje'i thugs la dbyer med thim// zhes lta ba lhag pa byang chub sems kyi gsang pa'i thigs pa zhes bya ba ste/ le'u dang po'o//// bcom ldan 'das dpal rdo rje sems dpa' la phyag 'tshal lo// 'khor 'das 
rnam pa gnyis la yang// chos can rtogs dang chos nyid rtogs// bya ba yod dang lhun gyis grub// don rtogs rtag rtogs 'dus ma byas// byang chub sems dang 'phrul pa'i sems// rang byung rten byung la sogs 
kyis// 'khor 'das gnyis su shes med shes// sman rdo tsam na dug sbang// sman rdo tsam na dug mi gnas// sman rdo tsam na dug kyang med// sman rdo tsam na dug ma spangs// de bzhin chos rnams thams cad 
kyang// snang rdo tsam na stong rdo med// stong rdo tsam na snang mi gnas// gnyis dang gnyis med la sogs dang// kun yin gang yang ma yin dang// gang ma yin na kun mi gnas// kun yin na ni gang min med// de 
bas bya bral shes med dang// brjod med kun bzang rdo rje dgye// shes brjod lta bu'i sdig pa med// brjod bya brjod byed la sogs dang// shes bya shes byed gnyis med na// chad med thams cad lhun grub sku// 
mnyam nyid bsam 'das gnyis med du// rang nyid shes shing ma gyur na// tshig tu ji skad brjod gyur yang// dbul pos phyug po'i nor bgrangs 'dra// rang la ma phan gdung pas 'dzin// de bas rang nyid gnyis </text>
</item>

<item><p>150</p><section>1</section>
<text>med na/ shes bya shes byed la sogs med// sbyangs nas rtogs thob phyis 'dod dang// rtogs thob thabs la rten pa dang// bya ba ma bral thabs kyis kyang// yang dag 'bras bu thob pa med// bya 
med byed bral 'bras bu de// chos nyid don rtogs bde chen 'grub// 'dod pa ma zad 'bras bu dang// 'dod pas grub pa'i 'bras bu dang// 'dod pa med pas len pa ni// bya bral lhun grub shes par gyis// 
mdor na chos rnams thams cad ni// 'khor dang mya ngan 'das ba ste// 'khor ba'i sems rig 'khrul pa'i sems// mya ngan 'das rig byang chub sems// sems kyi yul dang rang rig yul// spyod yul dag dang 
ma dag bgyis// 'khor 'das gnyis su rgyal bas mngags/ spyod yul dag pa'i rnal 'byor ni// 'khor bar nam yang mi 'khor te// rtogs pa bstan par ma gyur nas// rten ni khams gsum gnas gyur kyang// 
sems dgongs rnam dag rdzogs sangs rgyas// gal te bstan par ma gyur na// tshogs drug 'jug pa lhod pa yis// dmyal ba'i gnas su de mi skye// chos nyid rtogs dang ldan pa yis// byol song gnas su de mi 
skye// 'dod pa'i gdung ba lhod pa yis// yi dwags gnas su de mi skye// 'dod yon lnga la chags med cing// spyod kyang bstan por ma mthong ste// 'khrul zhing rang bzhin med rtogs pas// lha'i gnas su de mi 
skye// mi'i lus kyi rtogs mthu yis// gal te rten na mi lus te// gang du skyes kyang rnam dag gsal// gang du gsal yang mngon sangs rgyas// de la 'khor ba'i ming mi gdags// de bas gsang sngags bdag 
nyid che// don med sgra phyir de 'brangs nas// de ni 'thoms nas dmyal bar 'gro// de rtogs dmyal pa'i sa bon zad// de ring phan chod rgyal ba'i sras// gzung 'dzin dben pa rgyal ba ste// de na rtog pa'i sras 
zhes bya'o// rtog pa zad la rtog zhes te// rtog pa skyes na 'gag par nges// de ni skye 'jig 'khor ba'i chos// mngon par shes pa la yang gnyis// chos can mngon par shes pa dang// chos nyid mngon par shes 
pa ste// shes par bya byed cig las med// cig po'i don de 'di ltar ste// shes bya shes byed gnyis yod na// chos can yin de chos nyid min// de rang nyid la bye brag mang// theg pa re la lta ba re// de re sgom re 
mngon shes te// chos nyid mngon par shes pa ni// shes dang shes bya gnyis med la// chos can shes bya yang dag ldan// de spangs na yang de med de// de yod na yang de med do// rnam pa dag na lam chen rnyed// 
gnyis su med na bde chen thob// gzung 'dzin ngag na ye shes che// bya ba bral na rdzogs pa che// byed pa bral na lhun gyis grub// sems dang chos ni ye nas gnyis med la// rtogs par 'dod pas nam </text>
</item>

<item><p>151</p><section>1</section>
<text>yang thar pa med/ mdor na sems can sangs rgyas kyang// sems chos gnyis su yod med las// rdo rje kun bzang mi gsung ngo// sems dang chos ni gnyis med na// lta rtogs la sogs gang 
gis kyang// de bas bya bra la lhun rdzogs mod// de bas sman pa'i theg phran kun// sems kyis chos rtogs rtogs pas sman// de bas bya byed drang don mod// ces chos sems gnyis su med pa'i gsang thigs 
ste// man ngag gnyis pa'o//// bcom ldan 'das log par dad sel la phyag 'tshal lo// rtsod dang gdams dang bshad dang gsum// dbye ba 'di yis shes par bya// rang bzhin dag pa'i kun gzhi dang// rtogs 
pas dag pa'i kun gzhi dang// 'dzin pas gsags ba'i kun gzhi la// 'khor ba'i kun bzhi 'das ba'i gzhi// gnyis ka'i kun gzhi dbye ba yis// 'byung ba dang ni 'byung chen dang// 'byung chung gzhi ste so sor 
dbye// 'byung ba chos nyid 'byung chen nam mkha' la// 'byung chung re re la yang lnga// chos nyid 'khor 'das kun gyis gzhi// byang sems 'das pa kun gyis gzhi// 'khrul sems 'khor ba kun gyis gzhi// 
sems dang sems las byung ba dang// sems dang sems las thim pa dang// 'khor 'das gnyis su mkhas par rig/ ci'i phyir na sems zhes na// sems thim pa yi sems zhes na// sems 'dzin pa'i sems 
zhes so// gang ltar byung yang de de nyid// de de bsreg shang par bu bsnams// ma rig mun pa gsal ba'i phyir// chos kyi pu ti rab tu bsnams// bkres bskom sdug bsngal zhi bya'i phyir// rin chen sgrom bu phyag 
na bsnams/ tsha grang sdug bsngal zhi bya'i phyir// me chu'i bsil sgrom phyag na bsnams// gang 'thad theg pa de la stan// rdzogs pa chen po snying khrid man ngag gi rgyud// slob dpon dga' rab rdo rjes yi ger bkod 
pa rdzogs so//// @##// yang ti nag po'i 'bru gcig pa bzhugs so// ! rgya gar skad du/ shrI man dzu tan tra du/ bod skad du/ 'jam dpal 'dus pa'i rgyud/ 'jam dpal ye shes sems dpa' la phyag 'tshal lo// 
'di skad bdag gis thos pa dus gcig na/ 'og min du ni bzhugs nas ni// sangs rgyas sems can rgyab gyes dus// 'khor gyi rdo rje sems dpa' la// yang ti nag po'i bstan pa shar// bsdud byed ro langs 
bde bas bsdus// gleng gzhi'i le'u ste dang po'o//// de nas rdo rje sems dpa' yis// kye ston pa kun tu bzang po lags// rdzogs pa chen po'i don chen la// dbang la bskur ba'i don rnams dang// lam 
sbyangs bgrod tshogs bsags pa dang// sgrib sbyang dam tshig dkyil 'khor dang// lha sgom sngags bzlas ting 'dzin dang// sbyin dang tshul khrims smon lam dang// de rnams don kyang bshad du gsol// ces zhus </text>
</item>

<item><p>152</p><section>1</section>
<text>so// 'jam dpal 'dus pa'i rgyud las// zhus pa'i le'u ste gnyis pa'o// !// kun tu bzang pos bka' stsal pas// nyon cig rdo rje sems dpa' che// dbang la bskur mi dgos pa ni// bum pa 
thabs dang gsang dbang dang// tshig gi dbang du thams cad 'dus// rang lus bum par shes pa ni// de ni dbang bskur dang po yin// rig snang gnyis su sbyor ba ni// de ni dbang mchog gnyis pa yin// ye 
shes sku'i don chod pas// de ni dbang bskur gsum pa yin// tshig rnams thams cad don la bsdus// de ni dbang bskur bzhi pa yin// dbang rdzas rang la rab rdzogs pas// snang ba rdzas kyi khar ma lus// 
ces gsungs so// 'jam dpal 'dus pa'i rgyud las// dbang gi le'u ste gsum pa'o//// lam sbyang mi dgos pa'i don 'di'o// 'byung ba lnga la longs spyad pas// de ni tshogs kyi lam pa'o// de nyid 'od 
gsal nyid du shar// de ni mthong pa'i lam pa yin// gnyis snang med pa'i ye shes gsal// de ni sbyor ba'i lam pa yin// de nyid rig pa rang yin pas// de ni sgom pa'i lam pa'o// de rnams gnyis su med 
par gnas// de ni mthar phyin lam pa'o// ces gsungs so// 'jam dpal 'dus pa'i rgyud las// lam gyi le'u ste bzhi pa'o//// sa rnams mi bgrod don 'di'o// sa rnams mi bgrod rang la rdzogs// 
mnyam par shes nas sa rnams kun dang mnyam// bgrod med don la gang gnas pa// de ni sa rnams non pa ste// gang zhigs rnams bgrod 'dod pa// phyin pa'i dus med non pa'i thabs med te// dper na ri 
dwags smig rgyu snyegs dang mtshungs// zhes gsungs so// 'jam dpal 'dus pa'i rgyud las// sa'i le'u ste lnga pa'o//// tshogs rnams mi sog don 'di'o// tshogs sog don la rnam gnyis te// rgyu'i tshogs 
dang 'bras bu'o// rgyu ni thig le lhun grub pal// 'bras bu thams cad mkhyen pa ye shes so// gnyis su med pa'i chos sku la// tshogs nyid rnam pa gnyis rdzogs pas// tshogs rnams mi sog ye nas rdzogs// 
gnyis snang med pas bsag tu med// ces gsungs so// 'jam dpal 'dus pa'i rgyud las// tshogs kyi le'u ste drug pa'o//// sgrib pa sbyang ba'i don 'di'o// sgrib pa la yang rnam bzhi ste// rig pa sprul pa'i 
skur grub pas// shes bya'i sgrib pa de la med// snang pa rang snang long sku la// nyon mongs sgrib pa sbyang du med// gnyis snang med pa'i thig le la// las kyi sgrib pa sbyang du med// chags pa rang 'byung ye shes la// 
bag chags sgrib pa sbyang du med// thams cad thig le chos sku la// sgrib pa bzhi po gang du sbyang// sbyang ba'i sa dang sbyang ba'i rgyu// gnyis spyod phyir na yang ti min// ji snyed theg pa 'og mar gol// gol sa bcad </text>
</item>

<item><p>153</p><section>1</section>
<text>phyir don 'di bstan// ces gsungs so// 'jam dpal 'dus pa'i rgyud las// sgrib pa sbyang ba'i le'u ste bdun pa'o//// dam tshig bsrung du med pa'i don 'di'o// chos sku khyab pas cig pa'i 
phyir// bsrung ba'i dam tshig sa ma ya// 'bum sde bkod pa'i tshig yin te// tshig la mi rten rang byung bas// de rnams thig ler 'dus bas na// thams cad bsrungs bya gang yang med// bsrung bya bsrung byed 
gnyis byung na// de ni yang ti nag po min// yul dang yul can yin pa'i phyir// theg pa 'og ma'i khyu ru gol// de phyir ye srungs don 'di stan// zhes gsungs so// 'jam dpal 'dus pa'i rgyud las// dam tshig 
bsrung ba'i le'u ste brgyad pa'o//// dkyil 'khor bskyed du med pa'i don 'di'o// lte ba mu khyud 'khor lo 'phags// zla kham rin chen zur gsum rnams// rang las snang pa phyir du shar// de la dam 
par 'dzin pa ni// theg pa 'og ma'i 'dod gzhung ngo// yang ti nag po 'di ltar 'dod// phyi'i dkyil 'khor rang snang yin// nang gi dkyil 'khor rang byung yin// gsang ba'i dkyil 'khor gnyis med yin// 
yang ti'i dkyil 'khor bstan pa ni// thams cad ye nas sangs rgyas yin// yin par shes pas bskyed du med// ces gsungs so// 'jam dpal 'dus pa'i rgyud las// yang ti nag po'i dkyil 'khor gyi le'u 
ste dgu pa'o// !// lha la sgom du med pa'i don bstan pa// dbyings phyug la sogs yum rnams ni// rang snang yul du bzung bas 'khrul// he ru ka sogs yab rnams ni// rang shar rtags te yab tu bzung// 
thugs las skyes pa'i sras mchog ni// yab kyi rang byung cha las bzung// de'i yum rnams thams cad kyis// yum gyi snang ba'i cha las bzung// gnyis med zer gyis gnyis su sgrub// des na sgrub pa'i gol sa 
yin// yang ti nag po'i lha sgom ni// rig pa'i ye shes thams cad lha// rig pa'i lha la mdun rgyab med// yab yum gnyis su phyi nang med// phyi nang med pa'i thig le'o// de yi don ni dkyil 'khor yin// zhes 
gsungs so// 'jam dpal 'dus pa'i rgyud las// lha sgom pa'i le'u ste bcu pa'o//// gsang sngags bzlas su med pa ni// mi gsung mnyam par shes pa ni// de ni sngags kyi ting 'dzin yin// thig le gcig 
tu gnas pa ni// de ni sngags kyi 'phro 'du'o// thams cad mkhyen pa'i ye shes shar// de ni sngags kyi grangs tshad do// lhun gyis grub nas rang la rdzogs// de ni sngags kyi 'bras bu'o// zlas pa'i dus dang 
grangs rnams dang// dngos grub gzhan nas re ba ni// de ni yang ti nag po min// brjod med don la gang gnas pa// gsang sngags kun gyi bdag po'i mchog/ ces gsungs so// 'jam dpal 'dus pa'i rgyud </text>
</item>

<item><p>154</p><section>1</section>
<text>las// sngags bzlas pa'i le'u ste bcu gcig pa'o//// smon lam gdab tu med pa ni// thams cad yang ti nag po la// shis par yul brjod ga la yod// thams cad bkra shis chen po yin// 
ye nas shis pa'i 'dug tshul la// da brdodashis pa brjod mi dgos// ye nas lhun grub chos sku la// da lta smon lam gab tu med// yin phyir smon lam gdab mi dgos// min par btab bas dgos pa med// ci 
ste nam mkha'i me tog 'dra// zhes gsungs so// 'jam dpal 'dus pa'i rgyud las// smon lam dang shis pa brjod med bstan pa'i le'u ste bcu gnyis pa'o//// tshul khrims bsrung du med pa'i don bstan 
pa// tshul khrims dus rnams thams cad du// ma srung ma nyams ye nas srungs// ye srungs gdeng dang ldan pa la/ da bsrungs zhes ni gang 'chad pa// de ni nyan thos sde par gol// yang ti nag po'i tshul khrims 
ni// lhun grub thig le chos sku la// srung du med snang med pa'i phyir// thams cad ye srungs chen por 'dug/ de ni tshul khrims chen po yin// dam tshig chen po de yin no// zhes gsungs so// 'jam dpal 'dus 
pa'i rgyud las// tshul khrims dang dam tshig bsrungs pa'i le'u ste bcu gsum pa'o//// sbyin pa sbyin sa med par bstan pa ni// sbyin pa kun gyi rtsa ba ni// snang ba 'od gsal don rtogs pas// longs sku'i sbyin 
pa chen po thongs// rig pa rang byung sprul sku la// sbyin pa len pa'i yul kyang rdzogs// snang ba med pa'i chos sku la// rang gi rig pa sbyin pa rdzogs// snang bya snang byed gnyis med cing// btang bya stong byed gnyis 
med pas// yang ti nag po'i sbyin pa rdzogs// grags snang gzhan gyi sbyin pa rdzogs// yul dang yul can sbyin pa stongs// gnyis med gnyis su btang pas gol// zhas gsungs so// 'jam dpal 'dus pa'i 
rgyud las// sbyin pa yongs su btang bar bstan pa'i le'u ste bcu bzhi pa'o//// de nas rdo rje sems dpas bka' stsal te// dngos po'i gnas las byung ba yi// yang ti nag po'i don rdzogs pas// sems can 
dbang po sman pa dang// rang gi shes rab chung ba dang// grol ba'i thabs chen bstan du gsol// zhes gsungs so// kun tu bzang pos bka' stsal pa// sems can dbang po zhan pa la// ngo sprod bzhi yang skyor du 
chug/ 'khrul pa'i rtsa ba gting nas thon// lhag mthong rig pa'i 'khor lo bskor// de ni ngo sprod gnyis pa'o// yid phung thag nag po rtsad nas chod// rig pa gos dang dbral ba'o// de ni ngo sprod bzhi pa'o// yang 
na bar do'i rkyen gsum ston// snang pa ngo sprod bla ma'i ngag/ rig pa gcer bu bzung ba dang// rig pa gos dang dbral ba dang// gzung 'dzin zhags pa bcad pa'o// 'bring dang tha ma'i man ngag go/ rab kyi </text>
</item>

<item><p>155</p><section>1</section>
<text>dben dbang rnam pa gsum ste// rgya mtsho sbu ba nam mkha'i sprin// ut+pal yi mdog bzhin no// yang na dpe cig 'di lta ste// ba na se'i 'bras bu bzhin// gzhi las 'das pa med pa'o// zhes 
gsungs so// 'jam dpal 'dus pa'i rgyud las// gnas lugs la ngo sprad pa dang ma grol ba grol bar bya ba'i le'u ste bco lnga pa'o//// de nas rdo rje sems dpa' yis// bcom ldan kun tu bzang po la// 
legs so zhes ni rab bstod nas// bdag cag shin tu yid rang ste// rgyud chen 'di la ming 'dogs zhu// zhes gsungs so// kun tu bzang pos bka' stsal pa// nga'i byin bshad rgyud chen 'di// 'jam dpal 
ye shes 'dus par zung// thams cad gang yang ma lus rdzogs// thams cad 'dus pa'i rgyud du zung// sangs rgyas rang 'khrungs bstan pas na// sangs rgyas 'dus pa'i rgyud du zung// ye shes rang la bstan 
pas na// ye shes khong shar rgyud du zung// lta sgom spyod pa sun 'don pas// lhun grub rang chas rgyud du zung// zhes gsungs so// zhu ba po rdo rje sems dpas zhus// sdud pa po ro langs bde bas bsdus// 
'jam dpal 'dus pa'i rgyud las// mtshan ma'i le'u ste bcu drug pa'o//// yang ti nag po'i 'bru cig pa rdzogs so//// dge'o//// 





</text>
</item>

<item><p>156</p><section>1</section><text>missing</text></item>
<item><p>157</p><section>1</section><text>missing</text></item>
<item><p>158</p><section>1</section><text>missing</text></item>
<item><p>159</p><section>1</section><text>missing</text></item>
<item><p>160</p><section>1</section><text>missing</text></item>
<item><p>161</p><section>1</section><text>missing</text></item>
<item><p>162</p><section>1</section><text>missing</text></item>
<item><p>163</p><section>1</section><text>missing</text></item>
<item><p>164</p><section>1</section><text>missing</text></item>
<item><p>165</p><section>1</section><text>missing</text></item>
<item><p>166</p><section>1</section><text>missing</text></item>
<item><p>167</p><section>1</section><text>missing</text></item>
<item><p>168</p><section>1</section><text>missing</text></item>
<item><p>169</p><section>1</section><text>missing</text></item>
<item><p>170</p><section>1</section><text>missing</text></item>
<item><p>171</p><section>1</section><text>missing</text></item>
<item><p>172</p><section>1</section><text>missing</text></item>
<item><p>173</p><section>1</section><text>missing</text></item>
<item><p>174</p><section>1</section><text>missing</text></item>
<item><p>175</p><section>1</section><text>missing</text></item>
<item><p>176</p><section>1</section><text>missing</text></item>
<item><p>177</p><section>1</section><text>missing</text></item>
<item><p>178</p><section>1</section><text>missing</text></item>
<item><p>179</p><section>1</section><text>missing</text></item>
<item><p>180</p><section>1</section><text>missing</text></item>
<item><p>181</p><section>1</section><text>missing</text></item>
<item><p>182</p><section>1</section><text>missing</text></item>
<item><p>183</p><section>1</section><text>missing</text></item>
<item><p>184</p><section>1</section><text>missing</text></item>
<item><p>185</p><section>1</section><text>missing</text></item>
<item><p>186</p><section>1</section><text>missing</text></item>
<item><p>187</p><section>1</section><text>missing</text></item>
<item><p>188</p><section>1</section><text>missing</text></item>
<item><p>189</p><section>1</section><text>missing</text></item>
<item><p>190</p><section>1</section><text>missing</text></item>
<item><p>191</p><section>1</section><text>missing</text></item>
<item><p>192</p><section>1</section><text>missing</text></item>
<item><p>193</p><section>1</section><text>missing</text></item>
<item><p>194</p><section>1</section><text>missing</text></item>
<item><p>195</p><section>1</section><text>missing</text></item>
<item><p>196</p><section>1</section><text>missing</text></item>
<item><p>197</p><section>1</section><text>missing</text></item>
<item><p>198</p><section>1</section><text>missing</text></item>
<item><p>199</p><section>1</section><text>missing</text></item>
<item><p>200</p><section>1</section><text>missing</text></item>
<item><p>201</p><section>1</section><text>missing</text></item>
<item><p>202</p><section>1</section><text>missing</text></item>
<item><p>203</p><section>1</section><text>missing</text></item>
<item><p>204</p><section>1</section><text>missing</text></item>
<item><p>205</p><section>1</section><text>missing</text></item>
<item><p>206</p><section>1</section><text>missing</text></item>
<item><p>207</p><section>1</section><text>missing</text></item>
<item><p>208</p><section>1</section><text>missing</text></item>
<item><p>209</p><section>1</section><text>missing</text></item>
<item><p>210</p><section>1</section><text>missing</text></item>
<item><p>211</p><section>1</section><text>missing</text></item>
<item><p>212</p><section>1</section><text>missing</text></item>
<item><p>213</p><section>1</section><text>missing</text></item>
<item><p>214</p><section>1</section><text>missing</text></item>
<item><p>215</p><section>1</section><text>missing</text></item>
<item><p>216</p><section>1</section><text>missing</text></item>
<item><p>217</p><section>1</section><text>missing</text></item>
<item><p>218</p><section>1</section><text>missing</text></item>
<item><p>219</p><section>1</section><text>missing</text></item>
<item><p>220</p><section>1</section><text>missing</text></item>
<item><p>221</p><section>1</section><text>missing</text></item>
<item><p>222</p><section>1</section><text>missing</text></item>
<item><p>223</p><section>1</section><text>missing</text></item>
<item><p>224</p><section>1</section><text>missing</text></item>
<item><p>225</p><section>1</section><text>missing</text></item>
<item><p>226</p><section>1</section><text>missing</text></item>
<item><p>227</p><section>1</section><text>missing</text></item>
<item><p>228</p><section>1</section><text>missing</text></item>
<item><p>229</p><section>1</section><text>missing</text></item>
<item><p>230</p><section>1</section><text>missing</text></item>
<item><p>231</p><section>1</section><text>missing</text></item>
<item><p>232</p><section>1</section><text>missing</text></item>
<item><p>233</p><section>1</section><text>missing</text></item>
<item><p>234</p><section>1</section><text>missing</text></item>
<item><p>235</p><section>1</section><text>missing</text></item>
<item><p>236</p><section>1</section><text>missing</text></item>
<item><p>237</p><section>1</section><text>missing</text></item>
<item><p>238</p><section>1</section><text>missing</text></item>
<item><p>239</p><section>1</section><text>missing</text></item>
<item><p>240</p><section>1</section><text>missing</text></item>
<item><p>241</p><section>1</section><text>missing</text></item>
<item><p>242</p><section>1</section><text>missing</text></item>
<item><p>243</p><section>1</section><text>missing</text></item>
<item><p>244</p><section>1</section><text>missing</text></item>
<item><p>245</p><section>1</section><text>missing</text></item>
<item><p>246</p><section>1</section><text>missing</text></item>
<item><p>247</p><section>1</section><text>missing</text></item>
<item><p>248</p><section>1</section><text>missing</text></item>
<item><p>249</p><section>1</section><text>missing</text></item>
<item><p>250</p><section>1</section><text>missing</text></item>
<item><p>251</p><section>1</section><text>missing</text></item>
<item><p>252</p><section>1</section><text>missing</text></item>
<item><p>253</p><section>1</section><text>missing</text></item>
<item><p>254</p><section>1</section><text>missing</text></item>
<item><p>255</p><section>1</section><text>missing</text></item>
<item><p>256</p><section>1</section><text>missing</text></item>
<item><p>257</p><section>1</section><text>missing</text></item>
<item><p>258</p><section>1</section><text>missing</text></item>
<item><p>259</p><section>1</section><text>missing</text></item>
<item><p>260</p><section>1</section><text>missing</text></item>
<item><p>261</p><section>1</section><text>missing</text></item>
<item><p>262</p><section>1</section><text>missing</text></item>
<item><p>263</p><section>1</section><text>missing</text></item>
<item><p>264</p><section>1</section><text>missing</text></item>
<item><p>265</p><section>1</section><text>missing</text></item>
<item><p>266</p><section>1</section><text>missing</text></item>
<item><p>267</p><section>1</section><text>missing</text></item>
<item><p>268</p><section>1</section><text>missing</text></item>
<item><p>269</p><section>1</section><text>missing</text></item>
<item><p>270</p><section>1</section><text>missing</text></item>
<item><p>271</p><section>1</section><text>missing</text></item>
<item><p>272</p><section>1</section><text>missing</text></item>
<item><p>273</p><section>1</section><text>missing</text></item>
<item><p>274</p><section>1</section><text>missing</text></item>
<item><p>275</p><section>1</section><text>missing</text></item>
<item><p>276</p><section>1</section><text>missing</text></item>
<item><p>277</p><section>1</section><text>missing</text></item>
<item><p>278</p><section>1</section><text>missing</text></item>
<item><p>279</p><section>1</section><text>missing</text></item>
<item><p>280</p><section>1</section><text>missing</text></item>
<item><p>281</p><section>1</section><text>missing</text></item>
<item><p>282</p><section>1</section><text>missing</text></item>
<item><p>283</p><section>1</section><text>missing</text></item>
<item><p>284</p><section>1</section><text>missing</text></item>
<item><p>285</p><section>1</section><text>missing</text></item>
<item><p>286</p><section>1</section><text>missing</text></item>


</etext>