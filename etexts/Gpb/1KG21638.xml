
<etext>

<item><p>1</p><section>1</section>
<text>rdo rje sems dpa' nam mkha' che/ kun tu bzang po gsang ba'i snying po'i rgyud bzhugs so// 
rgya gar skad du/ badzra sa twa kha sa ma hA sa man+ta b+ha dra gu h+ya gar+d+ha tan+t+ra/ bod skad du/ rdo rje sems dpa' nam mkha' che/ kun tu bzang po gsang ba'i snying po'i rgyud/ bcom 
ldan 'das dpal kun tu bzang po la phyag 'tshal lo// 'di skad bdag gis thos pa'i dus gcig na/ bcom ldan 'das de bzhin gshegs pa yang dag par rdzogs pa'i sangs rgyas 
bcom ldan 'das phyogs bcu dus bzhi'i de bzhin gshegs pa thams cad kyi sku dang gsung dang thugs rdo rje'i bdag nyid/ sangs rgyas ma lus pa med pa thams cad la dbyer med 
pa/ skyid pa'i 'byung gnas rdzogs par longs spyod pa'i rin po che thugs rje chen po de thugs rje chen po'o// bde bar gshegs pa'i thugs chen po// mi gnas sna tshogs lam mchog </text>
</item>

<item><p>2</p><section>1</section>
<text>gi/ 'og min[(]tsha khyad par gyur[)]pa yi// mtha' dang dbus med phyogs rgya chad// gru bzhi blo 'bur sgo bzhi ldan// bsam gyis mi khyab phyi nang rgyan// dbus na seng ge pad+ma ldan// rin chen 'bar ba'i stegs bu la// don dam snying po bla med 'khyil// 'khor lo 'od 'bar rtsibs bzhi ni/ khyad par gyur pa rdzogs pa'i mchog/ de bzhin ting 'dzin ting nge 'dzin// dkyil 'khor 'bar ba ji bzhin du// gsum gnyis dkyil 'khor bla na med// thugs rje chen po 'od 'bar phyir// so mang spu gri gzhal yas gsal// smin pa thugs 'dzin de nyid tshe// ngas byed gtsug gi nor bu 'bar// byang chub bar snang la sogs la// bcom ldan 'das kyi ljags rtse yis// gsang ba 'di ni rab tu bsgrags// 'di ni gsang chen rab nges pa'i// chub par gnas pas bcom ldan 'das// 'gro ba kun la rang bzhin gnas// phyin ci log tu rnam brtags kyang// grol ba rang byung gzhan la min// btsal du med pa'i snying po 'di// med pa ma yin rdo rje'i snying po can// yod pa ma yin med pa'i snying po yod// 'gro ba'i sdug bsngal byang chub sems// kun tu chub pas rnam par rol// de la bskyod pa med bzhin du// nam mkha'i mtha' ltar mnyam par gnas// de nas bcom ldan 'das rdo rje snying pos/ ting nge 'dzin la snyoms par zhugs nas/ ched du brjod pa 'di brjod do// gling bral 'di la gang gnas pa// rdo rje snying po sra ba'i mchog/ rdo rje ye shes dkyil 'khor ldan// bdag dang gzhan don mi 'byed pas// sgyu ma lhun grub yul la rol// chos sku kun tu khyab pa'i phyir// sangs rgyas kun dang mnyam gyur pa'i// gang yang dbyer med dkyil 'khor 'di// rnam pa kun ldan mchog gi sku// bde ba chen po'i rgyud las gsang ba'i man ngag/ gleng gzhi'i le'u ste dang po'o//// de nas yang bcom lda 'das ye nas grol ba'i ting nge 'dzin la snyoms par zhugs nas// ched du brjod pa 'di brjod do// gdod nas rnam par grol ba'i lam// bden pa nyid kyi dkyil 'khor la// mthong thos reg dang dran pa yis// sdig pa kun las rnam par grol// sangs rgyas dngos grub snying po </text>
</item>

<item><p>3</p><section>1</section>
<text>'di// lhag ma med pas yongs su rdzogs// 'gyur ba ma yin drang por gnas// sla zhing dka' la sla phyir dka'// mngon du mi gnas kun tu khyab// mngon sum 'di zhes bstan par ni// rdo rje sems dpa' mtshon du med// lhun gyis gnas pa'i bde chen te// cha lugs 'bar byed la sogs pas// dpag cing mtshon du med pa'i phyir// rgya 'di bsgrubs pa tsam gyis ni// sangs rgyas dkyil 'khor mthong mi 'gyur// ji snyed rnam grangs ma lus pa// 'ching ba'i rgyu ste byang chub sgrib// byang chub nyid las byang chub med// de bas sangs rgyas chos kyang med// dge dang sdig pa rnam grol zhing// spyod dang blta dang 'jug sogs med// tshig gis tha snyad med pa'i phyir// dbyibs dang ye shes don las 'das// rang byung ye shes btsal med pas// snang 'dod sbyor ba las byung ba'i// rtsol sems bde ba bla med kyang// de ni de sgrib skyon chen yin// da lta'i bde dang phyi ma'i bde// mngon sum pa dang rgyab las byung// de yang rnam pa'i skyon yin pas// de ni brten par mi bya'o// e ma ho shin tu ngo mtshar che// tshig gis mtshon du med pa las// sangs rgyas 'du ba ngo mtshar che/ theg pa mkha' 'dra lta ba'i klong// dur khrod brdal ba snying po mchog/ rdo rje sems dpa' bder gnas pas// rnam rtog dus la ltos su med// bgrod cing sbyong ba'i lam dang bral// yin pa'i don nyid gzhig tu med// lta ba zhes sam snying po'ang med// nam mkha'i ming yang thob pa med// de ltar de bzhin de yi phyir// de la de bstan de yang thob// de ni snying po de bas na// de las de 'byung ngo mtshar che// sngon gyi de dang da ltar de// de bzhin de yi gnas su che// de ltar de yi lam 'dra bar// de ni de yi rang bzhin no// de dang 'dra ba yongs kyi lam// zla ba las byung rten dang bcas// kun gyi mnyam nyid yin pa las// phyogs su bltas pas grub pa med// 'di ni smon pa'i yul las 'das// bya bral lhun grub mchog gi sku// tha snyad mi 'byed gcig gi ngang// 'khrul pas tha snyad bgrangs rtsol ba// dmus long lag tu rdzas bskur ba// gang du ma grub ma gsal na// ci yang ma grub de bzhin no// de nas bcom ldan 'das shin tu zab pa'i ting nge 'dzin la snyoms par zhugs nas/ ched du brjod pa 'di ched du brjod do// kun 'dus kun klong kun gyi yid bzhin no// rdo rje 'dus pas bde ba chen po'i sku// mnyam snyoms 'dus ma byas pa mnyam dbyings chen po'i mchog/ mi dmigs mi skye mi 'gag snang ba med// mchog gi snying po dam pa yin te spros dang bral// sangs rgyas gzhan nas thob re ye nas med do de bzhin nyid// de bzhin nyid kyang dbu mar mi dmigs bden pa gnyis mi mnga'// bden gnyis ldan </text>
</item>

<item><p>4</p><section>1</section>
<text>pas sa brgyad pa la'ang yod pa min// de yod mtshan ma med par lhun gyis grub pa bya ba med// bgrang ba'i tha snyad dam pa rnams la yod pa ye nas min// de phyir theg pa'i snying po nyid la tha snyad ga la yod// tha snyad med par 'jug lta bsrung sgo 'bras bu 'dod pa gol// gang yang dam pa'i snying po 'di la theg pa bgrang ba med// rtsol bgrang theg par 'dod pa rtog pa'i blo// 'bras bu sangs rgyas thob par 'dod pa 'khrul pa'i lam// sa bcu mthar phyin sa nyid 'dzin dang rtog/ 'dzin rtog de la lam gyi phugs mi gnas// lam med lam du 'dod pa 'gro sa 'khrul// thob med 'bras bu 'dod pas don mi mthong// ye shes dbyings su 'dod pas dbyings mi rnyed// phyag rgya skur ru bsgoms pas don mi mthong// rgya mtsho skyogs kyis bcus nas zad mi srid// snang srid phyag rgyar bsgoms pas sangs mi rgya// 'dod pa'i yon tan spangs pas byang mi chub// nyon mongs las spangs mya ngan 'das mi rnyed// 'phur skyes bye phrug sgong chag 'phur ba ltar// tshad mas mi shes dpes kyang rnyed pa min// mi 'byed bden pa gnyis med yi ge med pa yi// lung la mi ltos theg pa mi rtsol ba'i// ye rgyal ye yin rtsal med rgyal po 'di// thos ma thag tu ye sangs rgyas pa yin// nye lam snyed med rtsol bral nad sel ba'i// sman gyi rgyal po bla med mchog gi sku// 'di ma mthong bar gang yang mi mthong zhing// bye ma snyed kyi sangs rgyas mthong ba ni// rmi lam ma mthong mthong med sad pa'i yul phyogs na// ci yang ma mthong rdul med phyogs blta 'dra// 'di zhes bstan par dka' ba 'di mthong rnyed pa ni// rgya mtshor lug mig lu ma'i chu gang blugs bzhin rgya mtsho nyid// ye shes yul du 'dod 'khrul dpe med mthong ba 'khrul// 'di la su dpog shes rab chung zhing gti mug shes rab lhag mthong ba// kun tu 'od sa bsgrub rung yun tu bsgrub na mthong ba sprin srid// gang yang mi 'gag de med de mi 'byung bar kun 'byung snying po 'di// su sbyong su 'dod su bsgoms su bsnyen de la de mi gnas// rgyal po phru gu ye nas rgyal bzhin 'di yang gnas// rnam pa thams cad mkhyen pa'i sangs rgyas kyis kyang btsal bas 'di mi rnyed// ngang gis mi g.yo mi bskyaud de bzhin ye nas rang bzhin gnas// gang gis blta bas mthong ba de la blta ba med// don 'di tshad mas shes pas brda' mi 'phrad/ khyung phrug seng ge'i bu ni mngal nas gnyen po bzhin// mi 'gyur yangs pa'i klong 'di gnyen po yin// theg pa kun las rtsal sbyangs 'bras bu'i lam 'dod kyang// ye nas sgron ma yangs pa'i snying po 'di ma mthong na ni// rgya mtsho'i chu klung mthong yang skom grir shi ba bzhin// snying po 'di ni chu zla me long yin te ma bstan </text>
</item>

<item><p>5</p><section>1</section>
<text>gsal// ji ltar snang yang de la g.yos pa med par gnas// dper na rgyal mtshan mthon po rgyal rtags yin bzhin du// theg mchog 'di ni theg pa'i snying po yin// dper na myu gu med par sdong byung yod med bzhin// ye nas med pa mi skye mi 'byung bde ba'i klong// chos 'di ma mthong bar ni sangs rgyas yod mi 'byung// dper na myu gu sde'u nyid 'bras bu'i rang bzhin ltar// mi skye mi rtsol bsgrub med snying po 'di nyid ni// rgyal ba rnams kyi myu gu nyid de sangs rgyas 'bras// bya med klong las nyams pa med pa cho ga'i mchog/ gang yang mi rtsol de bzhin gnas pa bsgom pa'i klong// yang dag lam 'di bla med lam mchog mthar lam nyid kyi sku// rgyal ba nyid de phyis 'byung snying po yongs kyis min// bzlas pa mi dgos skur bskyed pa ni byis pa'i lam// gang yang sngon du ston pa min te mthar phyin med/ ye nas phyag rgya snying po mchog 'di rgyu ste 'bras bu yin// mdo sde 'dul ba mngon pa kun rdzogs ye shes rgyan// bsod nams ye shes tshogs rdzogs dri med yangs pa'i klong// drang srong bsgom 'dod pa yis 'di mi mthong// 'di mthong mnyam pa'i don la zhugs srid pa na de las med// rab tu mthong ba dka' phyir chu bran rgya mtsho tshol ba bzhin// gcig gi snying po 'di la rtog ges theg par phyed// theg par phye ba 'di nyid yin te 'di med par ni lam mi rnyed// lam rnyed pa na'ang 'khrul pa'i lam rings glang po rdzab chud 'dra// lo ma thog gu yal 'dab 'byung ba nyid ni rtsa ba'i skyabs// de med par ni de 'byung mi srid phyir// chos kyi snying po 'di ni mchog gi rtsa ba yin pas so// sku gcig shin tu bsgoms pas 'di las nyams// gnyis bsgoms pas ni rtog mtha' mang ste rnam grangs pa// 'di 'dod mangs pa rnam pa dag la rten pa de la byang chub med// lam rings lam la des bgrod pas ni mtho ris lam mi rnyaid de gol// de yis sangs rgyas mthong mi srid de byang chub gting nas med// 'di 'dod pa la 'di mi gnas te rtog pa'i klong// rtog pa can la don mi snang ste sdug bsngal che// 'khrul 'khor snyoms 'jug ye nas med de blang dor med// byang chub rgyab kyis phyogs pas 'di rnyed 'di mi snang// byang chub 'dod pa de la ye nas 'di mi gnang// sa bgrang byis pa'i spyod yul sa yi mchog mi rnyed// gnyis 'dzin pa la yangs pa'i snying po med de rtog pa'i rgyun// de nas bcom ldan 'das kyi don gyi ting nge 'dzin la snyoms par zhugs nas/ ched du brjod de/ stong gsum 'jig rten ye nas bsgral mi dgos// ye mnyam ye sangs rgyas pas bsgral du gdod nas dag/ mchog gi snying po phyag rgya chen po'i sku// sems ni rdo rje nyid de cis kyang gzhig tu med// byang chub sems nyid rin </text>
</item>

<item><p>6</p><section>1</section>
<text>po che ste gang yang 'byung// nam mkha' gser te sa gzhi rgya mtsho yin// zla gsal lta bur rnam par grol ba'i sku// thams cad bskyed pa'i mkha' ste dpag bsam shing// ma lus lus pa med pa mchog gi yul// ye khyab ye sangs rgyas pa sgo phugs med// 'jug lta srung spyod 'bras bu thob par yongs mi 'dod// 'dod pa de nyid rdzogs pa chen po 'di[(]'i[)(]tsha yi[)]sgrib chen yin// sbyang gzhi btsal bas rnyed pa'i yul med de// ye nas sbyang mi dgos pas khams gsum ye sangs rgyas// tshig gi spyod yul dbang po phobs mi rung// bsgom zhes 'di la gdams su med pa yin// bsgom du dngos po med de tshig tsam mtshon du med// dbyings med ye shes gsog ste ngag gi smra ba sgrib// ci yang med pa ma yin med pa'i snying po yod// ci yang dmigs yin dmigs pa'i snying po yod// mi blta mi spyod mi bsrung mi bsgom pa[(]tsha nyid[)]snying po yin// de nas rdo rje 'dzin pas gsol pa/ bcom ldan 'das snying po med pa las ji ltar rdzogs zhes zhus pas/ bcom ldan 'das kun tu bzang pos thams cad lhun gyis rdzogs pa'i ting nge 'dzin la snyoms par zhugs nas/ ched du brjod pa 'di ched du brjod do// kun 'byung rang rig byang chub sems nyid 'di// gzhan nas ma btsal gang na ye nas med// brjod pa'i tha snyad med pas byang chub ste// nam mkha' nor bu 'di la kun rdzogs te// spyir yang snang phyir dkyil 'khor ji ltar snang yang 'di la rdzogs// gzugs med snying po chu zla lta bu ni// gzugs sku ji ltar snang yang 'di la rdzogs// yod pa'i snying po yin te sangs rgyas ma lus yin// med pa'i snying po yin te gzhi dang rtsa ba med// don gyi snying po 'di la sus kyang mtshon du med// sangs rgyas rnams kyi nyid kyi sku la rdzogs// 'byung ba thams cad nam mkha'i dbyings su rdzogs// chos rnams thams cad thig le'i klong 'dir rdzogs// sangs rgyas thams cad nyid kyi thugs la rdzogs// lta ba khyung chen mya ngan 'das pa yi// mchog gi snying po 'di la ma lus rdzogs// de phyir rdzogs pa chen po zhes bya ste// 'di las yon tan 'byung ba'i gzugs brnyan ni// sgrib pa gol sa nyid de snying por longs ma gsungs// kun rdzogs 'di ma mthong bar rgyal ba 'byung mi srid// de nas bcom ldan 'das la rdo rje 'dzin pas/ rdzogs pa'i snying po 'di bsam par bya ba ci mchis zhes gsol pas/ de nas bcom ldan 'das kyis thugs rje chen po'i ting nge 'dzin la snyoms par zhugs nas/ ched du brjod pa 'di ched du brjod do// mi bsam mi g.yeng mi bsgom mi dmigs par// de bzhin snying po 'di la dmigs su yod min pas// 'dzin pas mi bzung de bzhin rang bzhin bzhag/ bsam pa rtog pa </text>
</item>

<item><p>7</p><section>1</section>
<text>yin phyir ci yang bsam mi khyab// grub pa'i mtha' mi spyod pa bsam pa'i mchog/ yul dang dbang por mi 'byed lhug par bzhag/ dbang po yul la yan pa brtul mi bya// yul la ma gzhig ye nas de bzhin nyid// ji bzhin yul la de bzhin mi 'byed pa nyid mchog/ kun bzang yangs pa'i mkha' der thams cad lam gyis rdzogs/ khu byug dus bsrung nam zla dgos bsgrub ltar// gzhan gyis ji ltar rang rgyud sbyangs te gzhung bsnyegs kyang// dgos don rdzogs chen ma grub bar du byang chub med// de phyir rnal 'byor don la 'jug pa rnams kyis kyang// 'di la mi bsgom mi btsal rang sar de bzhin bzhag/ phyag rgya sku ru bsgom pa gol sa yin// rgyu 'bras gnyis su 'byed pa 'khrul pa'i lam// bden pa gnyis med de bas ming yang med// dge sdig gnyis med sdig pa byas pa mchog/ sbyor ba'i yul med snang srid ye sangs rgyas// gang yang mi skye mi 'gag cir yang dgongs su med// rgyal ba'i yul du gyur pas de bzhin nyid// ces kyang bsgo ba med pas nam mkha'i klong// de bzhin gyi nar ma bcos de nyid rang bzhin bzhag/ bde ba chen po'i rgyud las/ gsang ba'i man ngag gi snying po rdzogs pa chen po nyid bstan pa'i le'u ste gnyis pa'o//// de nas rdo rje 'dzin pas bcom ldan 'das lta ba zhes bya ba ji ltar lags/ zhes gsol pas/ bcom ldan 'das kyis dmigs su med pa'i ting nge 'dzin la snyoms par zhugs nas ched du brjod pa 'di ched du brjod do// lta ba'i klong nyid 'di la sus kyang dpyad du med// stong pa'i bsam gtan pa nyid lta bas nyams// ye shes spyi blugs pa la lta mi mnga'// rnam rtog bdud yin rdo rje 'chang ba nyid/ khyung chen mkha' rlabs gcod ltar khyad par che// mi ldog ye shes mchog sa 'di yang dag/ ye shes phugs 'di kun gyi 'gro khung ste// mi gnas gnas med mi rtog yangs pa'i lam// gang la mi brten gang la 'di gnas ma yin// rdo rje 'dzin pa chen pos mchog tu dges pa'i mnyam nyid ces bya ba ji ltar lags zhes gsol pas/ bcom ldan 'das kun tu bzang po'i ting nge 'dzin la snyoms par zhugs nas/ ched du brjod pa 'di ched du brjod do// kun gyi gsang mchog dgyes pas na// sku yi sku nyid rtag tu bzhugs// de ni rang byung bcom ldan 'das// gcig tu rab tu che ba'i sku// thams cad ma lus mchog gi bla// kun sbyor mnyam nyid dag pa ste// ngo bo nyid kyi mthur ldan pas// chags med chags dang bral ba'ang min// sangs rgyas ma lus mnyam sbyor phyir// dbu mar yang ni mi dmigs so// kun rdzob gnyis med thaig pa'i mchog/ sangs rgyas kun gyi bde chen yin// sangs rgyas kun gy-i bdag po nyid// rtag pa nyid du rnam par </text>
</item>

<item><p>8</p><section>1</section>
<text>bzhugs// byang chub spyod pa sna tshogs mchog/ bzhugs bsam bdud las rgyal la sogs// kun tu sku dang theg kun dang// mi bskyod la sogs te rtsibs gnas// rin chen ral gri pad+ma dang// rdo rje gan d+he 'khor lo ste// ut+pal spos tog mar me dri// srog shing me long la sogs la// ngo mtshar sgyu 'phrul phyag rgya ni// 'khor lo las ni sna tshogs 'byung// de nyid 'dod chags 'dod chags bral// 'jig rten gsum dang khams gsum dang// dus gsum srid gsum mchog gsum dang// rnam par grol dang ma grol dang// mnyam dang mi mnyam la sogs pa// 'khor lo'i tshul du rnam par bskor// rnam pa sna tshogs tha dad pa'i// dkyil 'khor ma lus bsam yas dang// 'gro ba dag ni ma lus kun// chos kyi dbyings dang mi mnyam pa'i// dam pa rgya mchog ma lus phyir// sangs rgyas thams cad mnyam sbyor ba'i// rdo rje sems dpa' de bzhin gshegs// byang chub sems nyid rdo rje ste// sangs rgyas kun gyi bdag nyid yin// dbang po mchog gi dkyil 'khor du// sangs rgyas dkyil 'khor kun rdzogs pas// rdo rje sems dpa' nam mkha' che// kun bzang yangs pa chos kyi dbyings// rnam dag lam chen kun sgrol phyir// mi skye mi 'gag cir mi dgongs// bde ba chen po'i rgyud las gsang ba'i man ngag gi snying po'i dkyil 'khor yongs su rdzogs pa'i le'u ste gsum pa'o//// de nas rdo rje 'dzin pas gsol// bcom ldan dpa' bo thabs chen pos// sna tshogs lha ni sbyor bar mdzod// ces gsol pas/ kun tu bzang pos thams cad sna tshogs par sbyar ba'i ting nge 'dzin la snyoms par zhugs nas/ 'di skad brjod do// rtog pa'i mchog rnams thams cad la// sna tshogs la skye sbyor byed pa// rang gi mthu yis rig pa snang// gzhan nas sna tshogs chos yod min// sems can rtog mtha' bsam yas pas// yang dag sangs rgyas cir yang 'phrul// nam mkha' gzhan tshul nyid du snang// 'dzin pas bzung byas kun yin te// rgyal sras gsung min logs su 'grub// ma 'dres gzhan gyi srog las gol// rdul nyid don gyi mar 'dod cing// rdul bsags gang bur gnas phyir yang// bsags rdul mi rung don med 'gyur// rten 'brel sgyu ma la sogs nyid// gnyis kyi thabs med shes rab bral// sna tshogs lha yi mchog nyid ni// srid gsum ngo bor kun bsdus te// sangs rgyas kun dang mnyam sbyor ba'i// mgon po sgrib med dag pa yi// rtsol bral dkyil 'khor lhun gyis grub// bstan 'byung dkyil 'khor rtag pa nyid// yang dag yon tan rgya chen te// sku gnyis blta bas mi ngoms shing// bltas pas mthong bar mi rung phyir// che bas che ba'i zab mo yin// rang </text>
</item>

<item><p>9</p><section>1</section>
<text>byung ye shes btsal med pas// grol nas grol ba'i lam yang ston// bde ba chen po'i rgyud las/ gsang ba man ngag gi snying po nyid// mu stegs dang nyan thos las lam ring bar bstan pa'i le'u ste bzhi pa'o//// de nas bcom ldan 'das kun tu bzang pos sems dpa'i dkyil 'khor bstan pa'i ting nge 'dzin la snyoms par zhugs nas/ ched du brjod pa 'di ched du brjod do// gsang ba'i thig le gnyis min pas// ye shes yang dag sa yi 'od// bcom ldan 'das nyid lha yi lha// dpa' bo che la phyag 'tshal lo// sems can spros med ma skyes pa// skye mi skye yi gros spangs pa'i// 'byung dang 'byung gyur rab sbyor ba// mchog tu rtag par sbyor ba'o// rin chen thams cad 'byung gnas dag/ 'od 'byung nam mkha' 'dra ba yi// rgyal mtshan 'bar ba btsugs pa ste// 'od ldan nyi mas dbang bskur ba'o// chos kyi longs spyod dag pa 'byung/ kha 'byed pad+ma dmar po'i mchog/ 'dod chags de nyid gsang ba'i mchog/ thams cad gsal byed bdud rtsi'i sku// kun bsgyur dbang phyug yang dag ldan// de bzhin gshegs tshul khu tshur bstan// sna tshogs ye shes sna tshogs che// dge ba'i las chen khyad par snang// kun 'byung thig le mchog nyid 'dzin// ma byung mi skye'i snying po la// sgro btags chos kun ga la yod// ye nas byar med bya las 'das// rig dang ye shes tha snyad pas// 'byung ba chen po bcom ldan 'das// bde ba chen po'i rgyud las/ gsang ba'i man ngag rigs so so yang tha snyad yin/ mi 'gyur ba'i rigs su 'dus pa bstan pa'i le'u ste lnga pa'o//// de nas bcom ldan 'das bsrung ba chen po'i ting nge 'dzin la snyoms par zhugs nas/ ched du brjod pa 'di ched du brjod do// dam tshig nyid dang spyod pa dang// lha tshogs pa dang phrin las dang// bsgrib pa dang ni bsti na skyes// rdzas chen lnga dang nyon mongs lnga// thabs chen nyid kyi dam tshig pa// yan lag dam tshig lnga gnyis 'du// bla med mi spang bla ma bkur// sngags dang phyag rgya rgyun mi gcad// yang dag lam du zhugs la dga'// gsang ba'i don phyir smra mi bya// yan lag dam tshig lnga gnyis kyi// lnga gnyis phrag gi re re la'ang// mkhas pas bcu phrag gnyis gnyis dbye// rtsa ba'i dam tshig lnga la yang// shes rab stobs dang ldan pa yis// bcu phrag gsum gsum re re la'ang// rmongs pa ma yin gsal bar byed// dam tshig nor bu rin po che// sa gzhi rgya mtsho'i rdo rje grub// phyal pa gcig bu stong pa rdzogs// 'byung ba chen po bcom ldan 'das// chub par gnas pa bcom ldan 'das// 'gro ba kun la rang bzhin gnas// phyin ci log tu rnam brtags kyang// mdor bsdus dam pa ma lus pas// grol ba rang </text>
</item>

<item><p>10</p><section>1</section>
<text>byung gzhan las min// bde ba chen po'i rgyud las/ gsang ba'i man ngag dam tshig ma lus par bstan pa'i le'u ste drug pa'o//// de nas bcom ldan 'das kun tu bzang po skyon gyis bgor med pa'i ting nge 'dzin la snyoms par bzhugs nas/ ched du brjod pa 'di ched du brjod do// bde gshegs rgyal ba'i sku nyid la// dpag med sgrib tu mi rung phyir// skyon gyis bgo ru med pa ste// 'dod chags zhe sdang gti mug can// nga rgyal phrag dog kun spyod pas// bla med theg pa'i mchog nyid la// mchog tu gyur pa'i sgrub byed pa// de nyid mchog de bla na med// rigs ngan gdol pa sme sha can// theg dman lta ba log pa dang// ma rab rmugs spugs pa la logs// gsang ba'i don du sgrub pa rnams// theg mchog 'di las 'grub par gsungs// mtshams med lnga dang dam med dang// rkun po chom rkun dmag dpung dpon// sdig pa'i 'khor lo bsgyur ba'ang// bla med theg pa chen po yi// theg mchog 'di la bsgrub par bya// srog gcod dga' dang g.yems pa dang// gzhan gyis ma byin blangs pa dang// brdzun dang smra dang brnab sems dang// rtag tu 'dod pa spyod pa rnams// bla med theg pa'i snod du bsngags// ma srin bu mo sbyor byed cing// gshang gci zas su za ba dang// dge slong bsam gtan dkrus skur zhing// lha khang mdo sde sreg byed de// dam pa'i chos kyang 'dzin par byed// skal ldan skyes bu de nyid dang// yang dag sangs rgyas dbyer med de// tshogs chen gnyis dang rdzog par rol// shan pa spu gri rno thogs shing// 'gro drug gnas su dag byed pa// thar lam dpa' bo byang chub sku// sangs rgyas kun gyi gshegs shul bde// rtog med mnyam nyid chos kyi sku// gzung bas mi zin chu zla 'dra// kun tu bzang po'i rol pa yis// a li ka li zab tu bstan// e ma ho chos kyi don 'byung ba// chos bdag spyod pa rnam par dag/ gtsang me med par kun za zhing// snying rje med par kun gsod de// mthong ba'i yul rnams sbyor byed na// de nyid theg pa'i mchog ces bya// bde ba chen po'i rgyud las/ gsang ba'i man ngag bla na med pa'i theg pa spyod pa'i le'u ste bdun pa'o//// de nas bcom ldan 'das kun tu bzang po/ dkyil 'khor thams cad la khu ba dang gshang gcis mchod nas/ rgyal po yin pa'i ting nge 'dzin la snyoms par zhugs nas/ ched du brjod pa 'di ched du brjod do// mchog gsum srid gsum dkyil 'khor la// tsan+dan dri yis dbul mi bya// 'dod yon lnga pos mchod bya zhing// bdag las dkyil 'khor med shes te// dkyil 'khor bdag po bdag nyid la// mnyam pa'i grub rdzas gshang gci yi// lus bskus za zhing mchod byed pa// des ni </text>
</item>

<item><p>11</p><section>1</section>
<text>rigs rnam kun mnyes te// lha mo rnams kyang tshim 'gyur zhing// byang chub sems dpa' mthong ba'i phyir// nges med snod gsar snod rnying du// bshang gci mi gtsang khu khrag rnams// snod ldan mkhas pas rab bkang ste// bdag nyid dkyil 'khor chen po la// nyin re nub re dbul bar bya// lnga pa'i dkyil 'khor mnyes gyur nas// rigs kyi dkyil 'khor ma lus 'grub// bla na med pa'i dkyil 'khor mthong// dpag tshad 'bum brgya'i dkyil 'khor nyid// bskyed spros bsdus bkod gsal byas nas// mchod pa la sogs sar pa'i snod// mdzes pa'i mchod pa phul byas la// byin gyis mi brlab mi mnyes te// grub pa mngon du 'byin mi 'gyur// thabs mkhas pa yis bdag mchod pas// 'bum brgya'i dkyil 'khor mchod pa dang// kun 'grub dngos grub chen po yin// bdag mchod dkyil 'khor khyad par yang// dkyil 'khor khro gnyer cha lugs kyi/ khro bdag chen po'i lugs bzung nas// yi ge mngon du gyur na yang// zhi ba'i dkyil 'khor mthong ba min// bde ba chen po'i rgyud las/ gsang ba'i man ngag bdag nyid la bdag nyid kyi mchod na/ dkyil 'khor kun mchod pa yin bzhin// mi rtog pas mchod pa'i le'u ste brgyad pa'o//// de nas bcom ldan 'das don dam pa'i de kho na nyid kyi ting nge 'dzin la snyoms par zhugs nas/ ched du brjod pa 'di ched du brjod do// de nas gsang 'dzin rgyal po yis// gsang ba'i don 'di gzung bya'i phyir// bcom ldan 'das la gsol btab te// dam pa bshad par zhu gsol bas// dbang phyug dam pa kun bdag gis// sna tshogs dkyil 'khor gsum du bsgom// dus gsum 'byung ba'i sangs rgyas rnams// sku gsung thugs la longs spyod do// nam mkha' dbyings kyi dbus gnas pa'i// rdo rje mi 'gyur brtan pa'i sar// bla med shes rab gcig tu mtshungs// ye shes thar lam sgrub byed pa'i// spyod pas sems cad thams cad gsod/ khams gsum 'gul ba kun bsad nas// mi bskyod sangs rgyas zhing dag tu// rigs mchog rgyal po rdo rje'i sku// ngo bo nyid gtsang gos pa med// kun rdzogs byang chub spyod mdzad pa'i// rlabs chen sangs rgyas rgyun mi 'chad// gti mug dkyil 'khor rab bsgoms nas// de bzhin gshegs pa'i dkyil 'khor der// rigs kyi dkyil 'khor thams cad sogs// zhe sdang nga rgyal 'dod chags dang// phrag dog la sogs dkyil 'khor la'ang// rgyal ba'i dkyil 'khor ma lus rdzogs// dam pa'i dkyil 'khor lnga nyid du// dbang 'dod bskur na bsgyur nus dang// rig 'dzin sangs rgyas mchog 'dod pas// lnga pa'i dkyil 'khor 'di las 'byung// de dag thams cad nye </text>
</item>

<item><p>12</p><section>1</section>
<text>bar bsgrub// mi phyed sku gsung thugs ldan pa'i// 'dod chags la sogs dkyil 'khor 'di// rigs kyi dam tshig yang dag ste// gsang sngags rgyal po rdo rje 'dzin// bdag med ye shes las byung ba// rdo rje gsang ba'i don bsgrub pas// sangs rgyas thams cad bsgrub bya'i phyir// gsang ba'i dkyil 'khor 'di rnams bsgom// dkon mchog gsum po gang mchod pas// lnga pa'i dkyil 'khor brten byas na// mchog gsum 'grub cing snying po yang// brten pas ye shes thob par 'gyur// dkyil 'khor 'di la blo dman pa// lta ba log pa'i 'du shes can// ngan skyugs za zhing sangs rgyas spong// sngags kyi spyod pa su spyod pa// de ni lta ba'i don mkhas te// sngags kyi spyod pas spyod pa'i mchog/ nam mkhas kun gyi rjes 'gro ste// chos kyi dkyil 'khor ma lus pa'ang// nam mkha'i dkyil 'khor khongs su 'du// de bzhin dkyil 'khor ma spangs pa// dkyil 'khor chen po ye sangs rgyas// rnal 'byor de spyod skal ba bzang// bdag dang gzhan don mi byed pas// sgyu ma lhun grub yul la rol// rang byung dkyil 'khor rang la rdzogs// mi len mi 'dor nam mkha'i ngang// rnam par mi rtog dkyil 'khor las// kun rdzob sgyu ma rol pa yi// gti mug dkyil 'khor bstan pa mtshar// bde ba chen po'i rgyud las/ gsang ba'i man ngag don dam pa'i de kho na nyid las/ nyon mongs rnam par dag pa'i dkyil 'khor chen po lnga'i rang bzhin yin pa'i le'u ste dgu pa'o//// de nas bcom ldan 'das kun tu bzang pos/ dngos grub sdud pa'i ting nge 'dzin la snyoms par zhugs nas/ ched du brjod pa 'di ched du brjod do// sku gsung thugs kyi dkyil 'khor rmad// dngos grub mchog gi snying po ni// bcom ldan 'das te nr-i yi sku// nr-i thal rgyal po rdo rje 'dzin// gsang sngags snying po kun bsdus pa// 'gro lnga la yangs bdud bzhir ldan// lus dang ngag dang sems rnams ni// rang sa nyid na mi dmigs te// gang na'ang mi gnas mnyam pa nyid// sku gsung thugs te rdo rje'i sku// 'jig rten khams ni mtha' klas par// sangs rgyas rgyal bas btsal dka' bas// mkha' dbyings dag pa'i dbus gnas par// dkyil 'khor hUM du kun 'dus phyir// tsit+ta hUM du rnam par bsgom// rang gzugs hUM du rab tu brtags// hUM gi dkyil 'khor 'od mo che/ kha dog rnams la 'phro bas bsam// rdo rje sems dpa' rgyal ba'i gtso// tsit+ta hUM de de ma thag/ sku gsung thugs kyi rdo rje 'dzin// gtso bo hUM de dbang phyug mchog/ rigs kyi dkyil 'khor tham cad kyi// sku rnams snying po hUM las 'dus// yi ge mchog tu gyur pa'i hUM// phung po'i dbus na 'od 'bar te// zhig pas rdo rje rtse lnga </text>
</item>

<item><p>13</p><section>1</section>
<text>gsal// rgyal ba'i snying po rdo rje de// rdo rje che mchog rdo rje 'dzin// rdo rje snying po brtan pa la// 'khor lo la sogs 'dus pa te// hUM bzhi dkyil 'khor ngo mtshar rmad// zhig pas sangs rgyas byang chub lam// 'di ni dngos grub rgya chen te// 'das dang ma 'ongs da ltar dang// 'byung bar ma nges sangs rgyas la'ang// gsang ba mnyam sbyor dngos grub ni// yi ge zhig tshul 'di las med// btsal kyang rgyal bas mi rnyed de// dngos grub don chen 'di las med// rdzogs ldan dbang po'i sbyor mkhan gyis// dbang po kun sbyor mi rtag pa// ri mo'i gzugs brnyan kun gsal nas// rdo rje 'dzin la mi chags par// chags pa kun la ma chags pa// de ni chags mchog rgyal po yin// dngos po gang la mi dmigs pa// bsnyen pa ma lus yongs su rdzogs// che ba'i dngos grub rnyed dka' ba// shes rab thabs la brten pas 'grub// ming tsam gzhan la brten 'dra yang// mngon sum bde ba rang las 'byung// bde ba chen po'i rgyud las/ gsang ba'i man ngag mtshan ma'i dngos grub dang/ mtshan ma med pa'i dngos grub rnam pa gnyis/ bsgrub pa'i le'u te bcu pa'o//// de nas bcom ldan 'das bsgom du med pa'i ting nge 'dzin la snyoms par zhugs nas/ ched du brjod pa 'di ched du brjod do// sangs rgyas byang chub gang bsgrub pa// yi ge med pa'i don la blta// snying po med pa'i gsung ba brtag/ byang chub tshul mchog bde chen te// ye shes rdo rje sprul pa ni// sangs rgyas rgyu 'bras mi phyed pa'i// yi ge med pa'i chos las byung// de phyir skyes bu sprul pa nyid// sku yi cha lugs nges mi gnas// snang med don la dpag mi lang// chos kyi 'khor lo dam pa ni// sprul pa'i mdzad pa rdzogs tshul du// snang med snying po mchog gi sku// ye ge med pa'i rgyud las grags// sangs rgyas kun dang de bzhin dang// ston pa rdo rje kun gyi thugs// ye shes lnga ldan snying po'i snying// gsang ba'i snying po nges pa yi// 'bras bu kun gyi lam gyur pa// ye shes rdo rje mkha' 'dra ste// cir yang mi dmigs gti mug dang// dus bzhi'i sangs rgyas ma lus kyis// bskal pa gsum du btsal gyur kyang// sangs rgyas kyis kyang mi gzigs te// sku gsung thugs ldan lus can gyis// snang med mthong bas sa gsum rdzogs// sa bcu'i byang chub sems dpas kyang// sangs rgyas mngon shes dam tshig mchog/ dmig med nam mkha' lta bu'i dbus// sangs rgyas dkyil 'khor dam pa nyid// dmigs pa med pa rnyed nas smin// sangs rgyas byang chub sem dpa' yi// dgongs pa mi 'gyur btang snyoms/ dang// sngags kyi snying po mi sems zhing// phyag rgya'i mchod pa mi 'dzin te// yi ge rdzas la ma chags nas// mchog </text>
</item>

<item><p>14</p><section>1</section>
<text>gsum dri ma med pa'i mgon// bsam gtan nyid du 'dus bsam pa// snang mdzad ye shes lnga la sogs// sangs rgyas nam mkha'i khams mnyam pa// sangs rgyas mchog gi gnas su bsgom// lugs ma la sogs phyag rgya la// rnam par grol ba'i lam la gnas// gzhi des rgyal ba'i lam rnyed na// thams cad phyag rgya'i ngo bor gnas// ye shes 'bar ba'i gzhal med khang// gdan dang mchod par bcas pa nyid// rang rig mnyam pa'i snying po la// ye nas rdzogs te ngo bor gnas// mnyam pa'i snying po ngo bo de// bstan du yod pa ma yin pa// bzhin 'byung rgyu la mi gnas te// me long dag pa nyid la gnas// kun sbyor gsum gyi snying po la// mtshon du med pas rgyal ba'i lam// rdo rje nam mkha'i dkyil 'khor che// 'khor lo sangs rgyas 'bar 'od sku// sangs rgyas dkyil 'khor dbus gnas te// mi dmigs btang snyoms mnyam bzhag na// sangs rgyas yang dag mchod dang 'dra// snang ba med pa'i chos nyid la// ma btsal bzhag na bsgom pa yin// de dang der ni rnam btsal na// de las de bzhin don ni 'byung// yang dag sangs rgyas lam ring 'gyur// nang dang phyi rol don nyid la// chags med gnas pa med pa yis// de la gang 'gog thar lam mchog/ rdo rje mi phyed gsum sgom pa// rdo rje sems dpa' nyid du 'du// de la reg na chu srin gyis// gang zin mi gtong tshul du gnas// bde ba chen po'i rgyud las/ gsang ba'i man ngag dngos po 'di lta bu zhig bsgom du yod ces bstan par ma gsungs pa'i le'u ste bcu gcig pa'o//// de nas bcom ldan 'das sbyang du med pa'i ting nge 'dzin la snyoms par zhugs nas/ ched du brjod pa 'di ched du brjod do// byang chub sems ni rdo rje'i sku// bka' yi 'khor lo rab bskor bas// sku gsum sku ni a yin te// gang yang mi phyed rdo rje'i sku// dbye ba mthar spangs spros bdag med// sgra ming tshig las 'das pa na// rang gi ngo bo bstan du med// 'jigs med dpa' ba'i sa thob pa// sangs rgyas sa la sbyang mi dgos// dngos med ngo bo nyid kyis dag/ rdo rje theg pa bla na med// ma skyes pa yi chos rnams la// dngos por bstan par ma gsungs te// rgyal ba rnams kyis bskyed par bstan// e ma ho chos rnams rmi lam tshul// snang stong ngo bo nyid kyis dben// byang chub sems dpa'i sa rim gnas// shes rab bla med mchog gi sa// sngags kyi spyod pa mchog spyod rnams// chos mchog mi g.yo brnyes 'dod na// 'dod pa ma lus brten pa ni// chags pa'i ye shes 'dod la spyod// sa rnams sbyong ba mthar phyin nas// de la me long chu zla bzhin// snang ba nyid la 'phel 'grib med// sangs rgyas sbyong ba grub pas kyang// 'dod pa'i yon tan </text>
</item>

<item><p>15</p><section>1</section>
<text>brten pas 'grub// gzugs la chags med chags bral nas// dang po lnga la chags par bya// sa nyid sbyang du med par gsungs// bskal pa gang+gA'i bye snyed kyi// 'gro ba bsam gyis mi khyab pa// zhing dang grub la sbyor byed pa// sngags kyi bdag po rnal 'byor pas// byang chub mchog tu bsgom byas te// skad cig yud kyis kun bsad na// rgyal ba rgyal ba'i sras su skyes// kun rdzob tha snyad bral bas na// don dam yang dag byang chub ni// snang dang mi snang rtsol bral bas// thams cad rang bzhin med par zhi// sgyu ma mi g.yor la sogs bral// rtog pas bgrang ba'i sa las 'das// rgyu 'bras dbyer med mnyam pa'i sku// chu zla'am rmi lam la sogs ltar// rang rig nyid la kun gsal bas// rang rig de yang 'di 'dra zhes// gzhan la bstan du med pa'i phyir// rang rig rang byung rang bzhin bzhag/ mi rtog dbyings las 'das pa'i phyir// mnyam pa'i snying po chu zla la// sku dang ye shes brtag mi bya// cir yang dmigs med mi g.yo la// snying po chu zla'i tshig las 'das// bsam zhing sgrub pa las 'das pas// tshig gi tha snyad kun dang bral// bsgom zhes dmigs pa'i yul med pas// bsam gtan lung la gnas pa min// lung zhes ming du gdags min pa'i// tshad ma gzhan gyis bcos su med// gcig pa ye rgyar ye gnas pas// sangs rgyas kun kyang rgya yis btab// kun tu bzang po'i ngang nyid kyis// rol pa rnam par rol bya'i phyir// ye nas kun bzang kun gyi sa// che chung rgya khyon mi dpag pas// brtan g.yo rnam pa gnyis kyi gzhi// mi chags mi rtog mi gnas pas// ting 'dzin ro la chags mi gnas// dngos por 'dzin pa ye sbyangs pas// dngos med ming yang med pa'i phyir// mchog tu gsang ba'i chos nyid ni// rna dbang gzhan la thos mi 'gyur// de bzhin lce yi dbang pos kyang// de la brjod du rdul tsam med// tha snyad yul las 'das pa yi// bsngo ba'i cha shas phral ba ni// 'di zhes bstan du med pa'o// bde ba chen po'i rgyud las/ gsang ba'i man ngag rdzaugs pa'i sa la 'das shing sa sbyang du med par bstan pa'i le'u ste bcu gnyis pa'o//// lag na rdo rje 'chang rgyal gyis// dpa' bo chen po thams cad la// bsnyen bsgrub rnam bzhi gsol btab pas// bcom ldan 'das kun tu bzang pos/ bsnyen pa'i ting nge 'dzin la snyoms par zhugs nas/ ched du brjod pa 'di ched du brjod do// sku yi dkyil 'khor bye ma snyed// gsung thugs grangs kyang ji snyed pa// mngon shes lngar ldan sangs rgyas kyi// dkyil 'khor nye bar bsgrub pa na// rdo rje'i sku dang gsung thugs kyi// 'jig rten khams ni rab bkod do// thams cad rdo rje sems dpa'i sku// bsam gyis mi khyab [(]2[)]</text>
</item>

<item><p>16</p><section>1</section>
<text>gnas byas nas// dkyil 'khor lhun gyis grub 'bar ba// bdag nyid byang chub sems kyi sku// de bzhin rnam snang la sogs pa'ang// rdo rje sems dpa'i skur 'bar ba// de bzhin byang chub sems sku de// ji ltar 'bar yang bdag nyid kyi// byang chub sems las ma g.yos te// rdo rje sems dpa' la sogs pa// byang chub sems dpa' rab bsnyen pa// 'di ni bsnyen pa'i mchog ces bya// nye bar bsgrub pa'i mchog rnams ni// rdo rje sems dpa' la sogs pa'i// skye mched khams rnams dpyad pa'ang// gad+gA'i rdo rje sems dpa' bzhin// byang chub sems kyi bdag nyid sku// de ni bsnyen pa zhes bya ste// sngags kyi bdag pos rab tu gsungs// dkyil 'khor de rnams bsgrub mchog phyir// rig pa'i snying pos skur bsgoms te// oM AHhU~M trAM sogs 'bar te// snang stong ngo bo gang dben pa// de ni bsgrub pa'i mchog kyang yin// sngags kyi bdag po bsgoms pa yis// bsgrub pa'i tshe na snying po bskul// dkyil 'khor gang yang rung ba zhig/ sgrub pa chen po byed pa'i tshig/ rang sngags yi dam lha nyid kyi// snying po bzlas byas rdo rje 'dzin// gang yang rung ba'i skur nges pa'i// rdo rje sems dpa' nga nyid ni// dbu rgyan tshul du bsam byas nas// bdag po de yi gsang sngags kyis// ye shes rdo rje 'grub par 'gyur// bdag po dbu la yod pa des// rdo rje sems dpa'i spyan mnga' nas// 'gying ba'i tshul gyis gnas pa yi// mkha' la bsnyen pa'i lha bkod de// bdag po'i rdo rje lam nas ni// mkha' yi pad+ma'i dkyil 'khor du// bdag po'i bdag nyid pad+mor 'khyil// de ba'i lha mo klu mo'i gzugs// shin tu ngo mtshar che ba yang// dag pa'i ye shes chen po yis// byin gyis brlabs te bsgom par bya// sgrub pa chen por bsnyen par rdzogs// bsnyen pa'i dam tshig sbyor shes na// nye ba'i bsnyen pa 'byung bar 'gyur// nye ba'i bsnyen pa gang yin pa// rdo rje sems bzhin bsgom shes na// sgrub pa chen po'i rang bzhin gsal// gsal ba'i thig le 'od 'bar ba'i// dkyil 'khor 'bum stong ma lus pa// byang chub sems su sbyong shes shing// ngo bo de la sdud shes pa// bsnyen pa'i dam tshig shes pa yin// de ni nye ba'i mchog kyang yin// bsgrub par bya ba'i gzhi yin pas// sgrub pa chen por sbyor bar bya'o// a ni bsnyen pa'i dkyil 'khor te// oM ni nye ba'i bsnyen pa yin// hU~M ni sgrub pa zhes bya ste// swa ni bsgrub pa chen por gsungs// hU~M ni bdag po'i dbu la gnas// 'od dpag med pa'i gnas rab tu// skad kyi 'gro byed 'byung 'jug na// sangs rgyas lag gis gzung du rung// sangs rgyas bsnyen pa'i dam tshig ni// sbyor shes rgyal ba'i sras po yin// shes rab bla med pa de la// yud kyis sbyor ba </text>
</item>

<item><p>17</p><section>1</section>
<text>gang gnas pa// sangs rgyas rig pas bsnyen pa yin// sangs rgyas rig pa dbyer med par// bla med ma la mnyam gnas pa// bsgrub pa'i dam pa sngags kyi tshig/ de ni sgrub pa chen po'o// bsnyen pa rnam pa bzhi po yang// gcig la bzhi bzhir dbye bar bya// rnam par dag pa'i dkyil 'khor du// dbye ba med pas bsnyen pa'i mchog/ lhun gyis rdzogs pas nye bsnyen po// thams cad sbyar ba bsgrub pa che// blang dor med pas bsgrub pa'i mchog/ 'di ni brtul zhugs drag shul gyis// gnas su bya ba'i gzhi med de// a dang par ni rnam ldan ni// sgyu ma'i bde ba 'byung bar 'dod// de yang 'dzin pa'i skyon yin pas// rang bzhin gcig tu ma nges pas// ji ltar bltas pa der snang ste// snang 'dod rtsol sems bde ba dang// bsnyen bsgrub la sogs dkyil 'khor yang// de ni der sgrib skyon chen yin// byang chub yan lag kun gyi sgo// cha lugs bsgom pas chu zla bzhin// ma chags ma gos 'byung 'gyur yang// bsgoms pas byis pa'i spyod yul 'dra// bde ba chen po'i rgyud las/ gsang ba'i man ngag bsnyen bsgrub rnam pa bzhi'i dbye ba gol sar bstan pa'i le'u ste bcu gsum pa'o//// de nas bcom ldan 'das kun tu+u bzang po mi gnas pa'i ting nge 'dzin la snyoms par zhugs nas ched du brjod pa 'di ched du brjod do// 'khor ba myang ngan 'das pa gnyis// ci la'ang mi rtog mi gnas te// rnal 'byor bskur de 'jug pa yis// mi rtog pa la'ang mi bsam phyir// so sor rtog pa'i shes rab kyis// dam pa'i don nyid bden pa'i lam// smra bsam yul las 'das pa la// rgyu dang rkyen las byung ma byung// rang gi ngo bos mnyam dpyad pas// thams cad ngo bo nyid kyis zhi// pha rol phyin bcu ye shes gcig/ sgyu ma rmi lam la sogs pa'i// bag chags glo bur sprin tshul du// med las yod brtags yod nas med// zhi ba'i ye shes bying rmugs kyis// ting 'dzin ro la chags gnas pa// nyan thos 'gog par lhung bar 'gyur// bsgom mo snyam pa'i blo byung nas// stong nyid sgro med zhi gnas la// 'du shes med par mnyam bzhag la// yid kyi rnam rtog mi rtag pas// tha mal 'du shes spangs tsam las// mnyam rtog mnyam par sbyar ba min// ye shes snying po'i sa nyid la// dus rings sbyar nas 'grub tu rung// byung tshor rjes su sems gtong zhing// ting 'dzin ro la chags gyur na// rtag chad mu gnyis mtha' mi sel// ma rabs bus pa mtha' ma'i sems// 'du shes med pa'i khrod du skye// re dogs sems la mi gnas par// yang dag dmigs med don bsgom ste// ci la'ang mi sems mi dmigs shing// gang yang mi 'chos mnyam gzhag nas// rdul tsam 'dzin pa'i </text>
</item>

<item><p>18</p><section>1</section>
<text>sems med pa// dais kyang chos dbyings dam pa ni// skye med ma bcos shes rab klong// dus gsum mchog gsum sku gsum dang// ye shes b+ha gar gting 'gag pa'i// mchog gi snying po phreng ldan gyis// kun 'byung ye shes rgyal po ni// mthong min snyam du rung ba min// log rtog mtshan ma thams cad la// 'du shes mtshan ma mi 'byung zhing// rtse gcig don la mi g.yeng bar// cha mnyam kun mnyam zhing mnyam na// zhi gnas tshul ni de na yod// sna tshogs 'khor ba'i rang bzhin la// gcig dang du ma med shes te// gcig med du ma mi bsgrub par// gcig la du ma yod byas nas// rtag chad mu gnyis bsal ba'i phyir// bden pa gnyis kyi gzhung bkod nas// grub mtha' kun rdzob so so yis// ngo bo nyid kyis grub mtha' 'dzin// chos rnams sgyu mar yid ches shing// ye shes phreng thogs kun ldan pa// sa dang pha rol phyin la gnas// bsam du med pa'i don de la// rgyal bas bsam du med pa'i phyir// yon tan chen po'i bsam gtan ni// bsam gtan nyid las bsam du med// ma bsams ma sbyangs chos bzhin du// phra ba'i sgo mor ming btags shing// sems kyi dben pas lam tshol zhing// dgon pa'i rgyud du dben 'dzin te// brtags na rnam par rtog 'gyur bsgom// rgyu dang 'bras bur ming btags shing// dge sdig gnyis ka rnam par sel// 'jig rten 'di la 'byung ngo zhes// blang dor brod pa mchog tu bskyod// de yang bla med byang chub kyi// ming tshig bsam gtan las 'das te// yang dag sangs rgyas lam ring pas// de la gnas par mi bya'o// ming tsam tshig gis 'dzin pa ni// sngags kyi tshul ni mi 'byung ste// ma skyes pa yi chos 'di ni// ngo bo nyid kyi khyad par can// mi dmigs rnam par mi rtog las// ye shes sangs rgyas rab tu 'byung// sangs rgyas mi 'byung chos kyang med// dge 'dun mi 'byung bsgrub tu med// chags dang ma chags tshig gi lam// dbu ma bzhin te brag cha 'dra// bde dang sdug bsngal rgyu mthun zhes// 'gro ba'i mgon po sems dpas gsungs// bde ba chen po'i rgyud las/ gsang ba'i man ngag mdo sde la sogs pa'i lta ba la mi gnas te/ lam rim par bstan pa'i le'u ste bcu bzhi pa'o//// de nas bcom ldan 'das kun tu bzang po thams cad sgrol ba'i ting nge 'dzin la snyoms par zhugs nas/ ched du brjod pa 'di ched du brjod do// mchog dang mchog phran bsgral ba'i zhing// dbang phyug bum sna la sogs dang// bla med spong zhing bla ma la// smod pa la sogs bsgral ba'i zhing// gsang sngags 'dzin pa'i skur bsgom ste// lte ba brtsibs bcas lter bsam la// lag gnyis rtse mo lnga gnyis la// nyi ma g.yas la zla ba g.yon// rin </text>
</item>

<item><p>19</p><section>1</section>
<text>po che brgyan gdan bcu la// sems dpa' chen po yab yum bcu// sems dpa' g.yas la sems ma g.yon// yig 'bru sngags kyi rab bkod de// brjod pas skur gyur 'od 'bar dang// dngos po sngon du nyi zla yi// steng na gan rgyal gnas pa yis// snying gar zla ba'i steng nyid du// sgrib pa rnam sel sku bsams te// snying po brjod de thal sbyar bas// sbyor ba'i mtshams nas dgyes sprin 'phro// sgrib pa rnam sel sku nyid kyi// dbu la rigs lnga yab yum gyi// bcu yi dkyil 'khor 'od 'bar bas// lag pa'i 'du byed bskyod tsam na// rnam par sel bas gzhal yas khang// shag gis phye nas sems dpa' blangs// blangs pas tshon gang rgyal ba'i sku// rnam par sel ba 'od 'bar ba// rigs kyi snying pos brjod byas pas// lnga gnyis bcu zhu dbyings su thim// skur gyur rnam par sel bar 'bar// snang srid mchog gsum bsgral byas kyang// bsgral bar byas pa rdul tsam med// spang len med par thar pa'i lam// bcing grol med pas chos kyi dbyings// rang rig rnam par dag gyur na// sems can mchog chen bsad pas ni// rnam par mi grol kun 'gog pa// rnam par snang mdzad kho nar 'gyur// ye nas sems can kun dag pa'i// rgyun gyi ting 'dzin ldan gyur na// mchog chen mchog chen kun bsad pa// yum gyi mkha' la bde sbyar bas// bsgral ba ma yin bde ba'i mchog/ mi rtog ye shes dkyil 'khor du// snying rjes gzung du med rtogs na/ khams gsum ma lus kun bsgral kyang// rdo rje sems dpa' nyid kyi sku// thams cad ye nas mnyam yin te// rtog pa las byung sems can las// sems can sangs rgyas yongs kyis med// rta sha khyi sha ba glang sha/ lang tsho stobs ldan su za ba// rgyal ba rigs lngar skye bar nges// srog ces bya ba nam mkha' ste// nam mkha' la ni nam mkha' nyid// yai nas rol par su mkhas pa// skyes bu dpa' bo thabs chen des// snying rjes bzung ba gang yang med// bskal pa'i me yis nam mkha' bsregs// srid pa'i chu yis rgya mtshos bkrus// ye shes la ni ye shes rol// ye shes rol pa nyid kyang gsog/ mkha' la gzha' thim tshul du ni// srog nyid nam mkha' nam mkhar thim// srog dang nam mkha' gcig pa'i phyir// snying rjes bzung ba'i sems can med// sems can dam par dbye bar ni// rdo rje sems dpas med par gsungs// skyes bu thabs la mkhas pa yis// nyan thos bsad pa don gyi mchog/ dge slong dkrugs pas byang chub zhing// nyan thos mchog chen yin par ni// bcom ldan 'das kyis mchog tu gsungs// shes rab bla med sa 'dod cing// byang chub sa la snyoms 'jug na// mchog de bsgral ba bde ba'i lam// thar lam </text>
</item>

<item><p>20</p><section>1</section>
<text>gang dang mi mtshungs pa// bde chen 'di la med pa'i phyir// mtshams med bya bas pha rol phyin// shes rab mchog gis sa la gnas// sbyor sgrol bya ba kun byas kyang// rdul cha tsam yang byas pa med// nam mkha'i rtog pa skye med cing// rtog pa de nyid nam mkha' 'dra// mi chags nam mkha' bsam bral las// rang don chen po nam mkha' 'byung// byams pas de nyid rnam sbyang phyir// snying rje chen po cir mi mdzad// che ba'i yon tan rlabs po che'o// yon tan cir yang bsngags pa med// bde ba chen po'i rgyud las/ gsang ba'i man ngag yo ga rnam gsum gyi bsgral ba skyon gyis bgor med pa'i le'u ste bco lnga pa'o//// de nas bcom ldan 'das kun tu bzang pos sbyor bas grol bar bya ba'i ting nge 'dzin la zhugs nas/ ched du brjod pa 'di ched du brjod do// phyag rgya chen por mnyam sbyor zhing// rnal 'byor 'bras bu grub 'dod na// byang chub lam la gnyer bya'i phyir// ma dang bu dang sring mo rnams// byin rlabs 'khor lo'i dbus su gzhag/ rtsibs la rigs bzang mo bzhag la// phyag rgya chen por bsgom byas te// snying gar lag pa g.yon mdzub kyis// lcags kyu'i tshul byas snying ga nas// dkar mo bzung ste bdag nyid kyi// gshang gci bza' zhing snying po bskul// g.yas pa'i mig btegs g.yon phab la// shin tu 'dzum dang bcas pa yis// A+oM bzlas gsang ba'i rdo rje la// A+oM yod mtha' ma hA yis bskor// dkar mo'i b+ha gar muM bsams te// lce gnyis rtse sprad kha sbyar te// dkar mo byin brlabs dbyings chen mo// dbang po rnam gnyis gsang sbyar nas// snying po brjod cing bskul byas te/ khu khrag gshang gci blangs bzas na// rigs kyi dkyil 'khor ma lus 'grub// 'jig rten khams 'di thams cad na// bud med ji snyed yod pa kun// sku yi phyag rgya'i sbyor ba yis// de dag thams cad nye bar spyad// rdo rje pad+mo'i dbus gnas par// mi 'byung de bzhin der bzhag nas// mnyam sbyar gzigs nas mchus brad na// bye ba grangs med gsang sngags 'dzin// sangs rgyas ma lus de las 'phro// rdo rje nam mkha' 'dra ba yi// byang chub 'di yis thob par 'gyur// 'di ni sangs rgyas thams cad kyi// gsang ba chen po'i dam tshig rmad// lha mo nyid kyi spyi gtsug tu// laM gzhag steng du gnas pa ste// sku 'gyur 'phro bas brjid pa dang// hU~M gi bdag pos hU~M brjod do// hU~M 'bar sku ru gyur pa dang// bud med gang yang rung ba de// lha mo hU~M bdag btsun mor brlabs// bud med bu gar rdor bcug dang// gsang sbyar brtan pos bsrub bskyod nas// gnyis su med par sbyar byas te// sangs rgyas ma lus 'phro ba'i phyir// hU~M gi bdag po 'grub par </text>
</item>

<item><p>21</p><section>1</section>
<text>gsungs// maM pyaM traM rnams gong ma bzhin// bud med lha mo'i tshul 'dzin ma// 'khor lo 'bar ba'i rtsibs bzhag ste// gang yang rung ba'i bud med de// lam gyi tshul du rnam bsam na// lam 'dra'i bdag po 'grub par gsungs// bud med gzhon nu gzugs mdzes sam// yang na dbye ba mi bya ste// dar dang rgas dang mi mdzes kyang// lha mo 'gying bar byin brlabs la// 'gying ma la sogs snying po rnams// hUM la s+ye/ trAM ma le/ hri gIrtI/ a nirti/ snying po brjod de gang yang rung// skur gyur 'od du 'bar ma thag/ gzhon mdzes rgas dang dar la sogs// dngos nyid kho na sbyar byas nas// gtong bar mi byed bsigs nas ni/ khu ba gshang gci zos 'thungs nas// sa snying la sogs bdag por 'gyur// d+hu pe puSh+pe A lo gan+d+he ma'i// snying po brjod byas 'gyur tshul du// bu mo bcu drug lon pa nyid// mchod skur 'dzin pa dmigs byas la// gsang ba'i lam nas khu ba 'byung// pad+ma'i sbubs ni gnyen byas te// dga' mgur rangs pas sgor byung ba// byams pa la sogs skur bsgom pa'i// bu mo dang ni 'thungs lhogs na// mchod pa'i lha mo bdag por 'gyur// kro ta khA hi zhes brjod de// bud med khro gtum ldan pa ni// 'khor lo rtsibs bcas sgo khyud la// gzhag pa khro mo bzhi ka yi// snying po de brjod skur bsams la// bud med dngos su sbyar byas nas/ khu bas dga' mgu tshim byas te/ khu ba gshang gci mi dgag par// dregs mo dang ni gnyis kyis ni// 'thungs shing zos nas khro chen po// rnam rgyal la sogs bdag por 'gyur// de bzhin khro bo 'bar ba yis// dkyil 'khor che mchog bya bar bshad// grangs med bye ba stong dag gis// bud med bu mo'i tshogs rnams kun// rab tu dga' bas gzeng bya yi// 'dod chags kyis ni brten byas te// dbang phyug mar bcas 'khor tshogs la// 'dul ba'i bdag po thabs chen po// dregs pa 'dul mdzad bdag pos ni// snying po brjod byas mos bcug nas// rol pa sbyor bas sad byas te// bu mo dbang phyug mar bsam la// bdag pos dngos su kun sbyar nas// rdo rje'i lam na khu ba dbyung// ut+pal zhabs su 'khyil byas te// dga' bas tshims te sgor byung ba// ce spyang sha la 'drad tshul du// gnyis log 'thungs shing lhogs 'gyur na// dbang phyug ma yi bdag por 'gyur// gzhan yang rgyal mchog dkyil 'khor kun// phro zhing 'du sbyor de bzhin bya// gsang sngags kun bdag dbang phyug gis// ji snyed bud med kun bzung zhing// 'dod chags tshim par byas nas ni// rgyal ba kun dang mnyam yin zhing// rdo rje dgyais pas mnyes par 'gyur// A li kA li mnyam sbyar nas// sprad pa'i phyag rgyas rgyas btab de// skad cig </text>
</item>

<item><p>22</p><section>1</section>
<text>yud kyis kun sbyar te// bud med dkar mo rigs bzang mo// lha mo klu mo la sogs dang// the tshom med par sbyar bya ba// rta dang ba glang ma he dang/ khyi dang phag rgod dum dom bu 'am se sogs// gang na gang de klu mo yin// lha mo la sogs blang dor can// mo tshogs mi sbyar gang yang med// rdo dang shing sogs pa la'ang// bsgrub pa che la zhugs tshe na// dkyil 'khor bdag por sbyar bar bya// rnam par rtog pa gsal ba dang// blang dor med par sbyar ba'i phyir// rang rig snang ba rnal 'byor che// the tshom med pa'i sems kyis ni// dam tshig tu ni ma srid sbyar// rnam par rtog pa phyag rgyas bsdams// brjid pas dpal dgyes lhan cig sbyar// rnal 'byor chen po sbyor mkhan des// bde ldan zhing ni 'khor lo bskor// sangs rgyas byang chub bla med lam// mi 'gyur thob pa smos ci dgos// dri med dag pa lta ba yis// sbyar ba thams cad bde gshegs shul// mkha' 'gro zla gsang thig le'i sku// sems dpa' sangs rgyas kun gyi dngos// sa gsum sa rnams kun la yang// bgrod pas rdzogs par ma gyur la// bus pa rtog ges sbyor mi shes// sbyor bas shes rab bla med pas// de nyid yin te the tshom med// dus gsum gcig ste khyad par med// sngon med phyis med gdod nas byung// chos skus khyab pas gcig pa'i phyir// ches pa chen po'i rang bzhin gnas// ci yang dbye ba med pa'i phyir// sbyor ba thams cad bde ba'i mchog/ gsang ba'i man ngag bde ba chen po'i rgyud las sbyor ba dam tshig gi le'u ste bcu drug pa'o//// de nas bcom ldan 'das kun tu bzang pos ji ltar spyad kyang skyon gyis mi gos pa'i ting nge 'dzin la snyoms par zhugs nas/ ched du brjod pa 'di ched du brjod do// 'gro ba'i sdug bsngal byang chub sems// de la bskyod pa med bzhin du// nam mkha'i mtha' bzhin mnyam par gnas/ khyad par ci yang mtshungs pa la// las so zhes ni rnam par brtags// ci ste las kyi dbang 'gyur na// rang byung ye shes yod ma yin// rgyu nyid rdo rje rkyen dang 'dra// ma skyes pas ni 'jig pa med// gdod nas snying po byang chub la// btsal ba'i bsam pas dbyings mi bskyod// ye shes dkyil 'khor dkyil 'khor nyid// bsam yas dkyil 'khor ji snyed pa// dkyil 'khor dkyil 'khor las byung ste// dkyil 'khor ldan pa'i snying po la// sangs rgyas dkyil 'khor thams cad gnas// 'di ni sangs rgyas thams cad kyi// snying po brtag mi sgrib pa yi/ khams gsum rdzogs byed dkyil 'khor ro// thabs mchog thabs las byung ba yi// byang chub rdo rje dbang bsgyur nyid// de bzhin nyid kyi dbyings nyid de// ji snyed bsam pa mtha' yas pas// rnam rtog theg pa'i kha </text>
</item>

<item><p>23</p><section>1</section>
<text>brgyud kyang// yang dag snying po don chen ni// gang nas btsal kyang ma rnyed de// mnyam yin kun mtshungs thar pa'i lam// sgro skur skyon gyis mi gos pas// rang rig sgrib med dag pa yi// bsnyen bsgrub dam pa sems yin te// bde gshegs ma nor lam yin pas// de bzhin nyid kyi dbyings nyid de// sangs rgyas sgro skur med par gsungs// gsang mchog don gyi snying po nyid// bde ba thugs kyi dkyil 'khor te// spyod yul kun la dbang bsgyur ba'o// yid bzhin rin chen dpag bsam shing// rang sems brtan pa mchog gi snying// rtog ge'i spyod yul ma yin te// zab cing rgya che yangs pa yi// thams cad nam mkha'i mtshan nyid de// shes rab dbyings gnyis 'byor pa'i phyir// dbyings la dbyings ni rnam par sbyor// gzhi rtsa med pa'i dbyings nyid de// pho mo ma ning ma yin zhing/ kha dog dbyibs nyid ma yin pas// yon tan mchog gi gnas yin te// de yis ma bskyed med pa'i phyir// phyogs bcu ma lus thams cad kyis// skyes bu sangs rgyas kun gyis ni// de la bsad cing gzung du med// skye 'gag med pa'i dkyil 'khor nyid// 'jig rten 'das dang 'jig rten pa'i// ngo bo'am 'bras bu yin pas na// rgyu 'bras med pa'i dkyil 'khor te// skye 'jig med pa'i dbyings nyid la// mi 'gyur g.yung drung sku bzhugs shing// tshogs chen gnyis dang rdzogs par rol// ye shes snang ba'i dkyil 'khor nyid// snang dang mi snang gnyis ka min// yod dang med pa dbyer med de// rang bzhin ye nas dag pa yis// ma byung mi skye'i snying po 'di// ma bcos ma byas ngang gis gsal// bde dang sdug bsngal rgyu mthun zhing// bdag la bdag ni dbang bsgyur bas// zhig dang bshig par bya ba min// cis kyang mi tshugs rdo rje'i bdag/ chos rnams ma lus sangs rgyas pas// byang chub snying po thams cad 'dus// phyi nang ma lus thams cad kun// byang chub snying po'i sku ru blta// mchog gi nang du gnas pa de// ngan song ye sbyangs byang chub sa// rang bzhin med las cir yang snang// yi ge'i tshig dang sgra langs pa'i// brjod med ngang du gnas pa 'di// sgra dang tshig la me gnas shing// thugs te thugs la mi gnas pas// cis kyang sgrib tu yod pa min// bde ba chen po'i rgyud las/ gsang ba'i man ngag gi snying po la/ skyon gyis bgor med pa'i le'u ste bcu bdun pa'o//// de nas bcom ldan 'das kun tu bzang pos lta ba mtha' yas pa'i ting nge 'dzin la snyoms par zhugs nas/ ched du brjod pa 'di ched du brjod do// sgyu ma'i dkyil 'khor 'di nyid kyi// 'jig rten 'di na ci yod pa'i// ming dang tha snyad 'dzin pa rnams// mtshan nyid so sor gzhig byas nas// yod </text>
</item>

<item><p>24</p><section>1</section>
<text>min med min mi dmigs te// rang byung ye shes skal chen po// rang bzhin med de yang dag nyid// sus kyang ma byas rang byung ste// thams cad dbyings su ro gcig pas// thams cad dbyer med byang chub lam// mnyam pa'i dbyings su thams cad skyes// skyes pa nyid na skye ba med// las dang las kyi bag chags med// bsod nams thams cad dag yin pas// cis kyang ma gos thams cad 'joms// mi 'gyur g.yung drung rdzogs chen sku// skye shi med pa'i sa yang yin// chos kyi dbyings dang sems can ni// gnyis med de bzhin nyid du gcig/ rnam par byang dang nyon mongs gnyis// so so ma yin gcig gi ngang// skye med ngang du thag chod pas// nyon mongs gnyen pos bcos su med// gdos pa can gyi chos min pas// ji bzhin de bzhin gnas pa yin// nga med bdag med rgyal ba'i mchog/ kun rdzob rgyu 'bras rnam par dag/ nyon mongs pa nyid byang chub ste// thams cad ma lus bde gnas so// de nas yang bcom ldan 'das kun tu bzang pos ngo bo nyid rnam par dag pa'i ting nge 'dzin la snyoms par zhugs nas/ ched du brjod pa 'di ched du brjod do// dbyings dang shes rab tha snyad gcig/ ye shes 'byung 'jug sems yin pas// ting 'dzin rnam gsum bsgom byas te// nyon mongs las lnga sgo bkag nas// rang rig rnam rtog sad pa yis// lam lnga snang ba rnam rtog yin// rtog dang mi rtog gnyi ga med// gnyis med de nyid yang dag lam// theg pa bsam yas ma lus pa// de bzhin nyid kyis ma brjod kyang// rnam par rtog pa mtha' yas pas// blo yi rig pa'ang de bzhin te// so sor 'tshams par kun la gsal// bla med rdo rje theg mchog nyid// thams cad rtsa ba yin pa'i phyir// rgya mtsho'i klong du chu 'bab bzhin// rgya mtsho'i chu yi ngo bo nyid// ma bsdus rang bzhin 'dus bzhin no// ngo bo nyid 'di theg pa'i mchog/ rgya mtsho pad+ma rin po che// rdo rje'am par ma sku nyid de// ji bzhin nyid las ma g.yos par// srid gsum 'gro ba bsam yas su// nyi ma shar ba'i 'od bzhin du// bde gshegs zhing rnams dag byed pa'i// theg pa'i rnam grangs bsam mi khyab// thugs rjes zhing du byas pa rnams// don du mi 'gyur yongs ma gsungs// don dang mthun pas bstan pa kun// rang byung dbyings su rtogs par 'dus// dri med dag pa'i blo can gyis// skal bar ldan pa'i rnal 'byor pas// ting nge 'dzin gyis bskyed du med// shes rab gsum gyis dpyad du med// lta bas dpyad de bsgom du med// dkyil 'khor dkyil 'khor bsgom du med// spyod yul thams cad ye nas dag/ thams cad mnyam pa'i dkyil 'khor la// rang byung ye shes 'phyo ba yi// thams cad gnyis su med pa la// de la </text>
</item>

<item><p>25</p><section>1</section>
<text>lam gyis bcos su med// de nas rdo rje 'dzin pas gsol pa// lta ba dam tshig dbye ba dang// lta ba'i mchog ni ji ltar lags// dam tshig mchog kyang ji ltar lags// zhes gsol pas/ de nas bcom ldan 'das kun tu bzang pos/ lta ba dang dam tshig dbye ba'i ting nge 'dzin la snyoms par zhugs nas/ ched du brjod pa 'di ched du brjod do// gti mug 'dod chags zhe sdang dang// nga rgyal phrag dog chen po lnga// spangs nas mya ngan 'das mi gnas// ma spangs pa nyid byang chub lam// bdud rtsi rnam lngar rtag tu spyad// yon tan ji bzhin rdzas kyi mchog/ bla med 'grub pa'i rgyu yin pas// gtsang sme med par bza' bar bya// sangs rgyas nor bu 'grub par 'gyur// rang gi lta ba dam tshig yin// lta ba gud na yod min te// dam tshig nyid ni lta bar gsungs// de phyir lta ba dam tshig gnyis// zungs su gyur pa'i ma nor lam// dam tshig sbyor ba'i mchog yin te// sgrol ba lta ba'i mchog tu gsungs// sbyor ba nyid na sgrol ba ste// sgrol ba nyid na sbyor ba yin// sbyor sgrol lta ba dam tshig bzhi// ngan song gnas rnams stongs par byed// bla med zhing la rab tu sbyor// tsha ba rnams la bsil ba'i sman// grang ba rnams la dro ba'i sman// bsil drod 'jam rtsub cha snyoms pa// rtogs pa'i lta ba de ltar ston// sangs rgyas zhing khams rab 'byams na// de bzhin gshegs pa'i dkyil 'khor dang// sprul pa bsam yas 'byung ba yang// lta ba'i byin gyi rlabs las byung// phyogs bcu dus bzhi thams cad kyang// rtog pa'i mtshan ma so sor snang// yang na dam tshig lta bar 'dus// dam tshig lta ba'i don rtogs na// sku dang ye shes bsam mi khyab// rang rig ye shes don rtogs na// skye shi med pa'i g.yung drung thob// 'dod chags zhe sdang gti mug kyang// byang chub chen po'i lam las byung// kun spyod yon tan rnam lnga yang// chos nyid dbyings kyi rgyan zhes gsungs// shes thabs thabs mchog phyag rgya yang// byang chub chen po las byung zhing// mtha' dang dbus med du ma yin// gang du'ang mi 'gro kun tu khyab// kun la de bzhin mi gnas pa'o// nam mkha' rtog pa skye med cing// rtog pa de nyid nam mkha' 'dra// mi chags nam mkha' bsngo bral las// rang don chen po nam mkha' byung// bde ba chen po'i rgyud las/ gsang ba'i man ngag lta ba dang dam tshig gi le'u ste bco brgyad pa'o//// de nas rdo rje 'dzin pas gsol pa/ bcom ldan 'das dri ma med pa'i dkyil 'khor rnam pa gnyis kyi don bshad du gsol/ zhes gsol ba btab pas/ bcom ldan 'das kun tu bzang pos dkyil 'khor rnam pa gnyis gdon pa'i ting nge 'dzin la snyoms par zhugs nas/ de </text>
</item>

<item><p>26</p><section>1</section>
<text>bzhin gshegs pa nyid kyi sku dang gsung dang thugs rdo rje las yi ge bzhi bcu rtsa gnyis po 'di phyung ngo// e ka kha ga g+ha nga/ tsa tsha dza dz+nya nya/ Ta tha Da D+ha Na/ pa pha ba b+ha ma/ ya wa ra la/ sha Sha sa ha k+Sha/ i I/ a U/ e ai/ o au/ dzaHhU~M ba hoH zhes pa de phyung bas/ 'jig rten gyi khams thams cad sku'i dkyil 'khor gyi rgyur langs so// phyogs bcu dang dus bzhi g.yos so// stong gsum dang/ stong gcig dang/ stong gnyis dang/ 'byung ba lnga g.yos so// rab tu g.yos so// kun tu g.yos so// de nas bcom ldan 'das kyis ched du brjod pa 'di ched du brjod do// dkyil 'khor chen po rang la gnas// rang gi phung po lnga po ni// rdzogs pa'i sangs rgyas lnga yin la// rnam shes skye mched khams rnams kun// byang chub sems dpa' sems ma yin// ma bslad dkyil 'khor ngo bo nyid// sa chu spyan dang mA ma kI// me rlung gos dkar sgrol ma ste// nam mkha'i khams kyi shes rab yum// phyogs bcu'i stong khams ye nas dben// rang byung srid pa'i dkyil 'khor che/ khro bo yab yum sgo ma bzhi// dkyil 'khor chen po 'bar ba'i 'od// phyogs bcu rgya yongs ma chad pa'o// 'og min gyi gnas chen po mtha' dang dbus med pa de ni/ gzhi dpag tu med pa'i ye shes kyi 'khor los rab tu 'od gsal ba tshad med pas/ gru bzhir gyur pa sgo bzhi dang/ sgo khyud khyad par gyis mdzes pa/ glo 'bur chen po bzhes khyad par du brgyan pa/ rta babs dang them skas dang/ rin po che'i rgyan dra ba dang/ dra ba phyed pa dang/ mu tig dang/ asma gar b+ha dang/ chun 'phyang dang/ shar bu dang/ rol mo sna tshogs pa dang/ dri sna tshogs pa dang/ ro sna tshogs pa dang/ reg bya sna tshogs pa dang/ phyogs bcur 'khrigs par 'byung ngo// rang byung ba'i gzhal yas khang gi dbyibs/ rgyal ba'i chos kyi dbyings yin te/ de ni rgyan cha ji bzhin pa 'bar ba'i dkyil 'khor gsal bar byas te/ ye shes 'bar ba'i gzhal yas khang// dkyil 'khor chen po gru bzhi pa// 'khor lo rtsibs bzhi mu khyud bcas// gru chad bzhis brgyan bar khyams dang// kun tu gru bzhi sgo khyud mdzes// rgyan dang rol mo sprin tshogs kyis// ye shes 'bar ba'i dkyil 'khor nyid// gzhal yas chen po'i tshul du brgyan// seng ge glang chen rta dang ni// ma he mkha' lding khri yi steng// nyi zla pad+ma rin po ches/ khri brgyan gdan du byas pa la// zhal gcig phyag gnyis rab ldan pa'i// rdo rje rgyal po rgyal mo dang// g.yas nas 'khor ba sa snying dang// nam mkha'i snying po spyan ras gzigs// phyag na rdo rje bzhi po dang// la s+ye ma le la sogs bzhi// sems ma g.yon gzhag 'khor bar bskor// gru chad la ni byams pa dang// kun bzang sgrib sel 'jam </text>
</item>

<item><p>27</p><section>1</section>
<text>dpal bzhi// mchod pa'i lha mo bzhi rnams ni// sa snying g.yas nas gong bzhin dgod// bar khyams thub drug dgod byas nas// rdo rje 'khor lo'i rgyab mdun du// kun tu bzang po yab yum dgod// sgo khyud la ni khro bo bzhi// g.yas su mo la g.yon du pho/ khro bo yab yum gnyis bar du// dbus su sgo ma bzhi yang dgod// bzang mo mdun la bzang po rgyab// gtso bo dkar po rdo rje 'dzin// me long ser po 'khor lo dril// ye shes sngon po rin chen 'bar// rtogs pa'i ye shes pad+ma dmar// grub pa'i ye shes rgya gram ljang// dmar ser myu gu rin po che// mthing ga ral gri pad+ma dkar// rdo rje ljang skya klu shing dmar// 'khor lo dmar ser snye ma dkar// 'jam dpal ser po ut+pal 'dzin// me long dkar dang phreng ba sngo// lce dmar ser mo ljang skya ma// spos me ser mo me tog mthing// me dmar dmar skya dri chab ljang// sreg par ser po go cha sprin// po ti dmar po rin chen mtsho// rgyal ba sgum la me chu gnas// rdo rje dkar ser be con mthing// sdigs mdzub dmar po dbyug to ljang/ khro bo khro bzhin 'bar ba ste// lcags kyu dkar po zhags pa ser// lcags sgrog dmar mo dril bu ljang// 'bar ba'i dkyil 'khor bla na med// 'od zer 'bar ba'i tshogs chen po// dkyil 'khor chen po 'khor lo bskor// de nas bcom ldan 'das kun tu bzang po/ gsung gi snying po 'don pa'i ting nge 'dzin la snyoms par zhugs nas gsung gi snying po 'di sku dang gsung dang thugs las phyung ngo// b+h+rUM tsakra bi shud+d+he/ hU~M badzra satwa hU~M/ A+oM bai ro tsa na dzika A+oM swa rat+na swa/ aM a mr-i ta a/ ha pra lo ki ta/ muM d+hA du shwa ri muM/ laM de sha ra ti tsaM/ maM mo ha ra ti maM/ pyaM ra ga lo ga ti pyaM/ tra sa ha hri traM k+Sha gar+b+ha k+Sha/ traM a gar+b+ha ya hrIH pad+ma ba mo hri/ dzi badzra pA Ni dzI/ hU~M la s+ye sa ma ho/ traM ma le sa ma ya s+t+waM/ hrI gIrti ra go/ nirti ya swa hA/ mi li ma hA yA mi swA hA/ th+l+hiM pa tra th+l+hiM swA hA// hU~M k+Sh+yaM khaD+ge ya swA hA/ muM many+dzu shri ga swA hA/ he du kru swA hA/ swa puSh+pa swA hA/ aM ma yu ko su ke ni A+oM swA hA/ ho gan+d+he tsit+ta tra tha swA hA/ hU~M trai lo kya byi ka tra phaT/ hU~M ya mAn+ta kr-ita phaT/ hU~M pad+ma ta krita phaT/ big+nAn ta krita phaT/ hU~M pra dz+nyA ta krita phaT/ A+oM dA ra ma hA e kro d+hI shwa rI dz+wa la ni phaT/ A+oM dA hi ma hA rat+na e kro d+hI shwa rI dz+wa la ni phaT/ A+oM pad+ma ma hA e kro d+hi shwa rI dz+wa la ni phaT/ A+oM karma ma hA e kro d+hI shwa rI dz+wa la ni hU~M phaT/ A+oM a ba mu ni kriM swA hA/ A+oM ni mu ne kruM swA hA/ A+oM k+Sha su mu ne braM swA hA/ A+oM tri mu ne bruM swA hA/ A+oM pri mu ni k+ShaM swA hA/ A+oM du dza mu ni sa sho ka swA hA/ A+oM a a sa man+ta pa he ta swA hA/ badzra b+ha dra sa man+ta/ A+oM hU~M badzra badzra dza dza krung swA hA/ hU~M nyu karma nya swA hA/ pad+ma ku ye swA hA/ haM ha he ha ha swA hA/ gsung gi dkyil 'khor 'di sku gsung thugs </text>
</item>

<item><p>28</p><section>1</section>
<text>las phyung bas/ 'jig rten gyi khams thams cad du dkyil 'khor du grags so// dkyil 'khor chen po de dag thams cad kyang/ ye shes kyi dkyil 'khor dang ldan par bya ba'i phyir/ ye shes lnga po'i snying po 'di yang thim par byas pa'o// oM ta thA ga to dz+nyA na ma hA swa b+hA wa At+ma ko\u0f85haM/ A+oM badzra ma hA dz+nyA na swa b+hA wa At+ma ko\u0f85haM/ A+oM rat+na ma hA dz+nyA na sid+d+hi badzra swa b+ha wa At+ma ko\u0f85haM/ A+oM pad+ma ma hA dz+nyA na a nu rak+to badzra swa b+hA wa At+ma ko\u0f85haM/ oM ma hA shU n+ya ta dz+nyA na karma badzra swa b+hA wa At+ma ko\u0f85haM/ ye shes lnga'i snying po sku gsung thugs las phyung ste brjod pas/ 'od gsal zhing rab tu thim par gyur to// snying po'i sgra yi thams cad kun// dkyil 'khor 'bar ba chen po gsal// dkyil 'khor dkyil 'khor las byung ba// dkyil 'khor dkyil 'khor dkyil 'khor ldan// gsung gi dkyil 'khor 'di nyid du// sna tshogs 'bar ba'i dkyil 'khor rdzogs// gsal nyid gsung gi rdo rje'i sku// bya bral lnga gnyis bcu po la// rigs kyi snying po til 'bru tsam// nyi zla nyung 'bru tsam bsams pa'i// steng du bkod de sbyar byas te// snying po brjod byas gar bskor zhing// gung g.yas hU~M bkod gung g.yon muM// gnyis sbyar gzhan brtul brdab tshul gyis// gnyis med 'khril cing dkyil 'khor spro// mdzub g.yas A+oM 'bar g.yon rtse laM// hU~M muM la sogs brtul byas nas// brdab tshul gyis ni gnyis med cing// 'khril bas dkyil 'khor 'phro bar 'gyur// yab yum bcu 'bar gnyis 'khril 'phro// oM tshigs dang po la sogs bzhir// nyi ma yangs 'bru tsam bsams te// mthong byed la sogs yig 'bru bzhi// til 'bru tsam ni bkod byas te// laM mdzub dang po'i tshigs la'ang// 'gying ma la sogs rnam pa bzhi// gong bzhin bkod de brdab tshul gyis// gang brdebs gnyis bkod gzhan brtul te// gnyis med 'khril bas dkyil 'khor 'phro// A+oM tshigs 'bar ba'i A+oM gyi rtsal// nyi ma sran chung tsam bsams pa'i// steng du shing gi snying po nyung dkar gyi// 'bru tsam rab tu bsams byas te// hU~M 'og bar pa'i snye ma yi// snying po yungs 'bru tsam bsams te// a 'og bar pa la yang ni// 'khor lo snying po nyung 'bru tsam// bsams shing ha 'og 'bar ba la// de bzhin ut+pal snying po btsam// laM gyi bar bar zla bkod de// spos kyi snying po bsam par bya// muM gyi 'og gi bar bar yang// me tog snying po bsam par bya// paM gyi 'og gi bar bar yang// mar me'i snying po bsam par bya// traM gi 'og gi bar bar yang// dri yi snying po bsam par bya// sems dpa' brgyad dang sems ma brgyad// thal sbyar yab yum 'khril byas nas// gzhan brtul gnyis 'khril 'od 'bar te// dkyil 'khor chen po 'phro bar </text>
</item>

<item><p>29</p><section>1</section>
<text>byed// swa rtser 'bar ba tha mar ni// nyi ma'i rtse mor lhag byas na// bar pa mi la lha min tha// zla rtser byol song yi dwags bar// dmyal ba tha mar bkod byas pa// gzhan sbyar ltad mo'i tshul du zhugs// nyi ma'i A+oM rtsar rnam rgyal te// zla ba'i lam rtsar rgyal mo'o// nyi ma'i hU~M rtsar rgyal mo'o// nyi ma'i hU~M rtsar lcags kyu ste// zla ba'i muM rtsar zhags pa'o// nyi ma'i aM rtsar gshed po ste// zla ba'i pyaM rtsar gshed mo nyid// nyi ma'i nyi rtsar rta mgrin te// zla ba'i traM rtsar rta mgrin mo// nyi ma'i mthil du lcags sgrog ste// zla ba'i mthil du dril bu 'bar// nyi ma'i swa rtsa'i mthil bar du// 'khyil ba'i 'od 'bar khyad par 'gyur// zla ba'i mthil bar 'khyil ma ste// yab yum gnyis sbyar gzhan brtul na// sbyar ba'i dkyil 'khor 'od 'bar te// dkyil 'khor ma lus 'phro bar bsam// hUM gi snying po skur bsgoms te// lag gnyis gzhibs pa'i steng du ni// sor bzhi'i dkyil 'khor bris byas la// bum pa'i snying po lngas bkang la// dkyil 'khor dbus su bkod byas la// bla rgyan 'og rgyan bar rgyan rnams// dkyil 'khor chen po la sogs pa// rab tu rgyan gyis brgyan tshul gzhag/ bza' btung ro bro sna tshogs dang// gos l+h+wam phyang 'phrul sna tshogs dang// mchod pa'i bye brag sna tshogs pas// bskor te ting 'dzin gyis mchod pa// 'du shes med pa'i mchod pa ni// mchod pa chen po zhes bya bas// mchod pa chen pos mchod la sogs// gzugs brnyan dkyil 'khor grub tshad kyang// 'byor ldan ting 'dzin yod pas bya// sa la sogs pa'i cho ga dang// thig gdab tshon gyi rim pa rnams// dkyil 'khor la sogs chen po'i tshul// dbang bskur yang dag dkyil 'khor nas// bsod nams dkyil 'khor spyan drangs te// dkyil 'khor chen por dang po ni// bla ma'i sems bcug de nas ni// slob ma gzhug cing dbang bskur ba// nus tshad gang 'dod nyams dang sbyar// de bzhin dkyil 'khor chen po ni// dbang chen por ni bskur bar bya// mkhas ldan dkyil 'khor gang 'dod pas// dkyil 'khor gcig gam gsum mam lnga// dgu dang bcu gsum la sogs pa// dbus su rigs kyi sku bsam zhing// sems dpa' sems ma de bzhin dgod// yang na yid la 'thad 'thad dgod// yang na yab yum bcas pa dgod// yang na gang bsgom gang 'thad pa'i// lte rtsibs dkyil 'khor chen po'i tshul/ khro bos sgo bsrung bya bar gsungs/ khro mo'i dkyil 'khor chen po yang// de bzhin du ni bya bar gsungs// sna tshogs snang ba thams cad kyang// snang ba'i dkyil 'khor rang bzhin med// de nyid shes rab yin par bshad// bde ba chen po'i rgyud las/ gsang ba'i man ngag gi dkyil 'khor chen po'i </text>
</item>

<item><p>30</p><section>1</section>
<text>le'u ste bcu dgu pa'o//// de nas bcom ldan 'das lhun gyis grub pa'i ting nge 'dzin la snyoms par zhugs nas/ ched du brjod pa 'di ched du brjod do// ngan song ma lus thams cad kun/ khams dang dbang po dag bzhin du// rkyen gyis bslad pas g.yo bar 'gyur// gzugs la sogs rnams bdag la rtogs// de ni tshangs gnas rim pa skyes// mnyam dang gzugs rnams ma rtogs nas// ming bzhi med par ma shes te// skye mched bzhi las gnas gyur pas// srid pa'i rtse mo'i gnas su skye// de bzhin skye sogs bsam mi khyab// sus kyang ma byas rang bzhin gnas// ngang gis gsal ba'i dkyil 'khor la// cis kyang mi bcos mi bslad de// gnyis su med par rtogs 'gyur na// su yis bcos shing su yis rtogs// kun dang thun mong ma yin pa'i// 'di ltar snang ba'i chos kun dang// phyogs bcu dus bzhi'i sangs rgyas kun// bdag las gud na gcig kyang med// theg pa'i mtho dman kun gyi gzungs// sangs rgyas byang chub sems dpa'i ma// 'byung ba'i tshul du ldan pa'i sku// gzung 'dzin gnyis med mnyam pa'i klong// thams cad mnyam pa'i ngang gyur pas// phyi nang dkyil 'khor thams cad dang// sgra dang dngos po ji snyed pa// thams cad tshogs kyi snying por rdzogs// dper na gar mkhan lag pa las// ma bkod gzugs tshogs ston pa bzhin// rdzogs mchog bya bral snying po las// ma bkod sku rnams rnam par gsal// bdag dang gzhan du ma brtags na// yangs pa'i dkyil 'khor rnam par ldan// thams cad 'byung ba'i dbyings yin te// sna tshogs glog bzhin rnam par gsal// gsal ba nyid na 'ja' tshon bzhin// rang bzhin med par kun tu bzang// de nyid chos sku yin par bshad// kun gyi sku de rigs mtha' yas// sbas pas dur khrod brgyad zhi zhing// dngos po med pas dngos po'i sgra// sna tshogs rnam par zhi zhing stong// sems la sna tshogs chos rdzogs so// chos kyi phung po khams rdzogs te// nam mkha' mi dmigs mtha' yas la// nyi zla gza' skar kun rdzogs nas// mkha' dbyings dag par rdzogs pa ltar// phung po khams nyid chos yin te// chos kyi dkyil 'khor chos la rdzogs// 'di zhes mtshon du med pa la// mtshon par byed pa rnam rtog ste// ji snyed rnam rtog ma zad par// sangs rgyas byang chub lam mi rnyed// 'byung ba'i tshul du ldan pa yi// rtog med mnyam nyid chos kyi sku// bzung bas mi zin chu zla 'dra// kun tu bzang po'i rol pa yis// A li kA li zab tu bstan// ji ltar rtog pa 'jug pa nyid// mi rjes spre 'us gnon tshul du// bya byed mang pos bdag med par// rang rig stobs kyis dbang bsgyur nas// mtshan ma'i rnam par rtog [(]3[)]</text>
</item>

<item><p>31</p><section>1</section>
<text>pa nyid// mnyam pa chen po'i klong du gnas// 'du shes 'du byed sna tshogs pas// mi g.yo rang byung thig ler bstan// de dang nga dang bdag med cing// rkyen gyi rdul gyis mi 'go ste// rang bzhin rnam par dag pas na// thams cad bde gshegs snying po nyid// gang du 'gro zhing gang du skye// 'jig rten skye ba'i dngos po med/ khyung chen mkha' la 'phyo ba de// rgya mtshor gnas pa'i klu rnams kyis// lus nyid ma rungs 'jig pa ltar// rdo rje theg mchog bla med pa// bya bral ma mnyam thams cad sdud// rnam rtog zhig pas sa rnams 'joms// theg pa ma lus lto bar za// bsam dang bral ba'i dbyings nyid de// 'di zhes dpag tu med pa'i phyir// yi ge'i rgyud med bsgom du med// bya bral nam mkha' ji bzhin du// mi btsal mi bsgrub mi g.yeng bar// bsgom tshul zad byad spyod tshul gzhom// rang rig snying po mi g.yo bar// rnyed pa'i lam du su 'dod pa// glang po zhon nas rjes gcod tshul// mnyam dbyings dag pa ldan pa la// bor nas sangs rgyas tshol bar byed// e ma ho sangs rgyas spyod yul 'di// btsal bas rnyed pa'i gnas med de// drug gi chos bzhin yul med pas// long bas nam mkha' bsnyabs pa bzhin// gong nas gong du tshangs pa'i mi// bya bral chos dang mthun pa min// ci ste lam la bgrod 'gyur na// nam mkha'i mtha' bzhin mthong ba med// ye nas mnyam rdzogs snying po la// bsgrub dang bsrung bar bya ba med// bsgral dang ma bsgral gnyis med cing// dge dang mi dge'i bsam las 'das// rgyu dang 'bras bu dbyer med de// nyon mongs lnga po spangs byas nas// thar pa byang chub bsgrub tu med// ye nas de bzhin nyid kyi klong// dka' thub bgrod skyong 'bad rtsol gyis// yang dag sangs rgyas lam mi rnyed// sdom pas rtsa ba byang chub ring// dge rtsas sdug bsngal skye bzhir 'gyur// ngan song du yang skye bar byed// smad 'tshong ma dang sbyar byas shing// sems can kun gyi srog bcad na// kun tu bzang po'i sa nyid du// 'byol nyog spyod cing shin tu bde// bde ba chen po'i rgyud las/ man ngag thams cad ma lus kun rdzaugs pa'i lhun gyis gnas pa'i le'u ste nyi shu pa'o//// de nas bcom ldan 'das kun tu bzang pos lta ba sna tshogs pa bltar med pa'i ting nge 'dzin la snyoms par zhugs nas/ ched du brjod pa 'di ched du brjod do// phyi dang nang med ye shes chen po'i mkha'// kun la kun nyid dpal gyi sku// rang gzhin dkyil 'khor yang dag nyid// de bzhin mnyam rdzogs lhun grub kyis// yul dang rig pa gnyis med par// snga phyi med dbyings de bzhin nyid// rdo rje sems dpa' 'dra ba yang// lta bar snang bas 'bras bu min// 'dus dang mi 'dus </text>
</item>

<item><p>32</p><section>1</section>
<text>gnas mi gnas// rtsa ba min te ltung ba'i rgyu// sa yang bgrang dang 'jug phyag 'tshal// bskyed dang bsgrub dang mchod pa rnams// ngang gis dag pas ngang gnas pa// dka' thub dka' ba spyad mi dgos// sa dang rtsol bas btsal mi dgos// 'di ni ye shes bla med pa// bgrang zhing 'jug chags bya mi dgos// 'di ni bya med bya las 'das// bskyed dang bsgrub pa bya mi dgos// 'di ni mi skye bde ba'i klong// mchod pa rgyal ba mchod du med// 'di ni rgyal mchog rdzogs pa'i sku// yi ges mtshon par bya mi dgos// 'di ni rang bzhin gsal ba'i 'od// bstod dang bkur dang bkur mi dgos// 'di ni phung po'i dbyibs las 'das// ye shes lnga yi 'od dang bral// 'di ni kha dog dbyibs ma yin// 'di la lta bas blta ru med// lta ba nyid kyi tshig las 'das// 'di la rgyu dang 'bras bu med// gang yang 'byed pa med pa'i mchog/ 'di ni 'dus pa zhes bya ste// rgya mtsho'i klong bzhin thams cad 'dus// gang yang dngaus yod ma yin te// dngos med de nyid sna tshogs snang// snang ba nyid na gang yang min// theg pa sna tshogs kun spyod kyang// dngos med de nyid yang dag nyid// dpa' bos mi tshugs 'bras bu'i mchog/ rdo rje sems dpa' nyid kyi tshul// da lta'i bde ba phyi ma'i bde// mngon sum pa dang rgyab nas byung// de yang rnam pa'i skyon yin pas// de la brten par mi bya'o// gdod nas snying po yin pas ni// dus gsum gcig ste khyad par med// byang chub sems dpa' dbang phyug dang// zhing khams rgyal ba ma lus kun// rdzogs pa chen po rdzogs chen po// bsam 'das brjod med mchog gi lam// pha rol phyin pa bcu yi bcu// grub pa mchog gi tha snyad la// sgro dang skur dang rnam pa ye nas rgyal ba'i rnam dag sku// rgyas so rgyas so khams gsum ye sangs rgyas// brjod du brjod du yon tan dbang phyug 'di// brjod pa'i tha snyad las 'das brjod du med// sgom pa nyid ni rtog pa'i rtog pa ste// mi bsgom mi btsal rang rig nyid kyi sku// de bzhin de bzhin de bzhin gyi mthar gzhag/ gzhag du gzhag du'ang gzhag pa med pas na// gzhag tu med pa'i gzhag sar gzhag la gzhag/ gzhag pa gzhag pa'i dngos po rdo rje sems dpa'i thugs// 'di zhes bstan du sangs rgyas nyid kyis med// bde ba chen po'i rgyud las/ gsang ba man ngag ltar med pa'i le'u ste nyi shu rtsa gcig pa'o//// gsang ba'i bdag po rdo rje 'dzin pa chen pos gsol pa/ bcom ldan 'das de bzhin nyid ji ltar lags pa bshad du gsol// zhes zhus pas/ bcom ldan 'das bde dbang kun tu bzang pos/ ji bzhin nyid sna tshogs pa'i ting nge 'dzin la snyoms par zhugs nas ched du brjod pa 'di ched du brjod </text>
</item>

<item><p>33</p><section>1</section>
<text>do// e ma ho sna tshogs kun tu ngo bo nyid// gdod nas ma skyes rnam dag byang chub sems// rang bzhin dbyer med gdod nas ma phyed cing// ye nas mnyam pas rgyal ba rgya mtsho yin// dus gsum srid gsum mnyam pa'i snying po nyid// ye nas kun bzang shes rab mchog gi dbyings// dbye bsal med phyir bzang ngan blang dor med// bdag dang gzhan du med byed snying po ye shes nyid// snying po ma mthong shes rab ma sbyangs pas// gzhan du tshol zhing rmongs pa'i sems can gyis// bstan kyang ma thos mtshon kyang ma mthong ba// bdag nyid gzhan du tshol bas sangs mi rgya// de dang ma bral ston pa mi mthong zhing// lam du 'dod pas lam la bgrod 'gyur ba// bgrod pas 'dod sar phyin par mi nus te// don nyid sbag ma lus kyang mi mthong ba// shes shing bsgrub rgyu ci yin gang gis shes// bya byed las 'phags gyi nar 'dug byed pa// gang zhig blo la spyod pa byang chub spyod par 'gyur// rtog dpyod blo yi mtshan ma ma spangs par// dran med mi spong 'khor rgyu mi 'byed do// dwangs snyigs mi 'byed mngon sum sangs rgyas la// 'di zhes don la mtshon du med pa'i phyir// blo yi rig pas don la su sbyong ba// nam mkha'i sprin la mngon gzugs spyod pa yin// nam mkha' med par gang gis shes pa na// sprin zhig 'byung zhing khebs par mi srid do// rnam par dag pa'i g.yung drung sangs rgyas la// thams cad ye nas mnyam gnas rnam dag cing// mi rtog sa ler gnas na rtogs mdzad pa// bdag med bdag chen thams cad 'byung ba'i phyir// ma bkag pa las rgyu zhig 'byung med pa'i// shes rab bla med rgyal ba ma bcos lam// dpyad med dpyod bral bdag 'dzin thabs stobs bral// mkhyen gnas ji bzhin bdag nyid chen po 'di// sus kyang 'di 'dra bstan par gsungs ma yin// ji bzhin pa nyid byang chub yang dag lam// blang dor med pa'i skyes mchog bla med pa// mi g.yo 'du 'bral med pa'i shes rab gzungs// rtogs pa'i ye shes yid bzhin nor bu gter// bstan par dka' zhing don du pheb mi rung// me long gzugs brnyan tshul du sus snang ba// dam pa nyid ni 'di 'dra bstan du med// gti mug tshul du shin tu gsal rig med// lcags kyi sgrom bu theb rgyas btab pa bzhin// nor gzungs dam pa khyad par bstan pa dka'// phyi nang mi sgrib gsal ba'i snying po 'di// thams cad ma nor lta ba ji bzhin nyid// 'khor ba ma spangs sdug bsngal byang chub lam// lta dang blta bar bya spyod yul las 'das// ye shes sgron ma 'dzin 'khrul las 'das pa// thugs rje chen po rol pa'i ye shes 'phye// bsgom dang bsgrub dang bsam dang brjod las 'das// ji bzhin pa </text>
</item>

<item><p>34</p><section>1</section>
<text>nyid sangs rgyas sangs rgyas pas// ji bzhin pa de de bzhin de bzhin blo// brtan zhing mi 'gyur dam tshig chen po yin// ye nas yangs pa'i snying po sgron ma 'bar// ngo mtshar rmad byung rol pa chen po 'di// bya bral nam mkha' ji bzhin ye nas yin// ci yang mi dmigs gti mug ngang nyid las// rang rig ye shes 'bar ba de ma thugs// ji bzhin pa des sems ni mtshungs pa'i lam// 'gro ba kun gyi rang bzhin de bzhin nyid// mi shes bslad pas 'khrul pa'i phyir// sman nyid sman pa tshogs pa ji bzhin te// rang rig ye shes mi 'gyur bde ba yi// phyi nang gnyis na mi gnas ji bzhin nyid// 'di zhes bstan pa dka' bas bar na'ang med// bde ba chen po'i rgyud las/ gsang ba'i man ngag ji bzhin pa'i le'u ste nyer gnyis pa'o//// de nas bcom ldan 'das kun tu bzang pos dbang bskur ba'i ting nge 'dzin la snyoms par zhugs nas/ ched du brjod pa 'di ched du brjod do// ye shes dbang rdzogs rang bzhin rgyal po nyid// dbang byed 'khor lo mnyam gnas chags med gzhi// rang rig rnam gsal ye shes dbang bsgyur dang// de bzhin nyid la rang rig de bzhin gnas// de bzhin nyid de bsam yas 'du 'phro nyid// sku yi sku ste sna tshogs dbang bskur sku// srid gsum dbang bsgyur rang rig rgyal po des// rang gi snying po ma lus mchog gnas byed// gang yang bskul bar bya med las 'das dang// de ni ye shes snying po mnyam dbyings klong// kun 'dus rol pa mdzad pa dbang gi mchog/ dbang rdzogs gti mug ji bzhin bya bral lam// sangs rgyas dkyil 'khor ma lus rgyal ba'i sku// sku lnga ye shes lnga dang dbang lnga chos// 'du shes 'du mi byed pa mchog gi mchog/ dbang gi 'du mi byed pa mchog gi dbang// sna tshogs dkyil 'khor bsdus pa dkyil 'khor mchog/ mchog gsum rdzogs par gnas pa dbang mchog go/ 'das dang ma byon da lta ma nges kyi// tha snyad ming yang ye nas mi gnas te// skye dang 'gag pa med par rnam brtags ni// 'di ni dus gsum chen po sbyor ba'i sku// gdod nas mnyam pas rim par bkod pa med// gcig dang du ma med pas phyogs su bral// tshogs kyi rgyan rnams mchod par bkram pa'i dbang// lhun rdzogs rang bzhin gnas pas 'drim pa'ang med// lhun gyis gnas pas mi bsdo mi bsam zhing// gdod nas dag pas bdud rtsi yin pa'i phyir// 'du mched bcu gnyis khyad par mchog tu yang// rang bzhin lhun gyis grub pas dbang gi dang// sku gsum ye shes shar bas dbang yang rdzogs// lhag pa'i bsam pas dbang lnga gzung ba med// bde ba chen po'i rgyud las/ gsang ba'i man ngag dbang gi skabs kyi le'u ste nyer </text>
</item>

<item><p>35</p><section>1</section>
<text>gsum pa'o//// de nas bcom ldan 'das kun tu bzang po nyid la/ rdo rje chos rdo rje 'dzin pas gsol pa/ bsam zhing brjod du med pa'i don bstan du gsol zhes gsol ba btab pas/ bcom ldan 'das kun tu bzang po bsam du med pa'i ting nge 'dzin la snyoms par zhugs nas/ ched du brjod pa 'di ched du brjod do// bsam 'das brjod med ngang la phyal 'tshal lo// ston pa'i ston pa mchog la phyag 'tshal lo// kun gyis lam bsngags dpe med la phyag 'tshal lo// chos kyi snying por gyur pa ji bzhin nyid la phyag 'tshal lo// bya bral mkhyen ldan klong la phyag 'tshal lo// ji bzhin ye nas mkhyen ldan sku la phyag 'tshal lo// sa la rnam grol tshul khrims la sogs kun// spyod pa mchog gyur bde gshegs rnams kyi yum// kun mtshungs rnam grol mchog de sangs rgyas nyid// phra zhing shes dka' kun gyis lam ste mi rtog rtog las 'das// de med mi 'byung de phyir rnam grol mchog gi lam// mi dmigs mi gnas spros med bsam kun dang// tshig gis mi phebs dbyibs dang kha dog dbang po'i spyod yul min// bstan cing brtag par dka' bar brjod du rdul tsam med// 'di zhes bstan pa'i lam med gcig med du ma med// tshad mas gzhigs nas don gyis 'grub par bya ba nyid/ khyad par gol zhing de min de min logs bral na// sngon gyis drang srong bsgom mkhan bsgom pa nyid du gang 'dod pa// bsgom chags lam gyi nad kyis zin pa yin// spyod pa'i mtha' la don gyi lung med 'khrul pa yin// tshig gi mtha' spyod lam du 'dod cing mthong ba yis// de nyid rtog pa'i rgyun 'brangs smig rgyu snyeg pa 'dra// shes rab zab mos bla med sangs rgyas tshol ba rab tu sla// gzhan nas ma yin de nyid yin te mchog tu 'dod// yang dag byang chub lam ni tshig gis mtshon du med// yang dag nyid du mthong na 'khrul pa ste// dag dang ma dag gnyis med mtshungs pa'i lam// rnam pa cir yang mi 'byed ye shes gti mug dang// ngang gis mi g.yo mi bskyod ting 'dzin rgyal por gnas// 'di ltar mthong zhes mthong ba'i dmigs med mngon sum mthong ba'i mig/ de phyir thams cad mkhyen pa'i spyan zhes de la bya// mtha' dang dbus med yangs pa'i rang bzhin zhes// mi len mi spong mnyam pa'i rgyal po 'thob// sems dang bag chags gnyis med 'dres shing mtshungs// 'dzin pas snang zhing brtags pa'i chos kun la// mi 'dod mi spang rang byung de nyid de// rnam pa cir yang mi dgos thabs kyis de la rol// kun dang mi mthun yongs kyis spong ba'i chos// nyon mongs lnga dang mtshams med lnga po yis// rnam dag lam der zhugs pas mnyam pa'i rgyal po 'thob// bud med la sogs kun </text>
</item>

<item><p>36</p><section>1</section>
<text>kyang spang mi byed// nyon mongs lnga dang mtshams med lnga po yi// lo rgyud don nyid tshad ma'i blor bzhag nas// ting 'dzin gsum po brtags shing grub pa'i mtha' spyod pa// rtsol bral lung las gol te 'khrul pa yin// bya bral lhun rdzogs bde ba'i yul la gnas// ye shes rang byung che ba'i snying po nyid/ mi dmigs mi g.yo bsnyad pa kun dang bral// bya bral zin pa'i lung la kun tu ji bzhin gnas// ma skyes mi 'gag nam mkha' lta bu'i ngang// 'di zhes bstan du med de thig le gcig gi sku// spro zhing bsdu ba med de thar lam dam pa nyid// mi rtog rtog pa med de shes rab thabs bral bas// mtha' med dbus med snying por gdags pa'ang med// mkha' bzhin ma bcos smra bsam yul las 'das// tshad ma'i don chen dpe bral rgyal ba yi// yang dag byang chub klong de 'di zhes bstan par dka'// kun tu bzang po nges pa'i bde chen pos// de nyid de bzhin de ltar bzhag nas ni// de la mi rtsol btsal du med pa'i phyir// bde gshegs yum de kun gyi rgyal ba'i 'od// skal ldan yi ges mi mtshon tha snyad bral ba de// rdo rje sems dpa' nyid kyi sku las 'das mi srid// ji ltar spyad pa kun tu bzang po'i ngang yin rgyal ba nyid// bsgom zhing bsgrub tu med pa rtog pa bla med pa// tshig la mi chags rna bar thos mi 'chang ba byang chub lam// gang la'ang mi brten mngon sum lta ba med pas spyod pa'i mchog/ don dam thig le dbyings kyi ming dang bral bas bsgom du med// drang srong bsgom mkhan chags pa'i lam de spyod cing zhen pa gol ba'i lam// dgon pa dben bzung tshig la 'byams klas med pa 'khrul nad sel// sman pa'i rgyal po mchog chen de ni khyad par lam la mkhas// 'di yis nad sel rmongs dang g.yeng ba lam du 'jug cing gso// gso mdzad sman pa byang chub sems dpa' bde mdzad khyod la phyag 'tshal lo// bde ba chen po'i rgyud las/ gsang ba'i man ngag gi skabs bsam 'das brjod du med pa'i le'u ste nyer bzhi pa'o//// de nas bcom ldan 'das kyis bsam du med pa'i ting nge 'dzin la snyoms par zhugs nas/ ched du brjod pa 'di ched du brjod do// skye med byang chub sems ni sna tshogs gzhi// 'di zhes mtshon du med pa sangs rgyas sku'o// grub pa'i mtha' la spyod pa med pa lam gyi mchog/ bsam pa gang yang yod pa min dgongs te// byang chub dam pa sangs rgyas rang gi sems// sna tshogs glog bzhin snang yang de bzhin gyi nar bzhag/ bsgom zhing bsams te bsam pa'i yul la gzhag/ bde gshegs rang rig rang byung rang zhir zhog/ gang yang mi byed de bzhin snying po la// ci yang mi sems de bzhin bsam par bya// bsam pa'i snying po gang yang med pa </text>
</item>

<item><p>37</p><section>1</section>
<text>de// yul las mi btsal gzhan nas btsal mi bya// rang rig snying po rang rig klong nas btsal// rang rig de yang nges par gnas btsal nas// gnas pa de yang grub pa'i tshig las 'das// grub pa 'di zhes bstan du med// bsam zhing mi bsam de bzhin bsam par bya// de nas bcom ldan 'das kyis/ mchog tu gyur pa'i ting nge 'dzin la snyoms par zhugs nas/ ched du brjod pa 'di ched du brjod do// yid kyis 'jog pa mi 'byung na// de ni bla med snying po yis// bstan du med pa'i chos nyid la// 'da' bar mi mdzad pa yi klong// yang dag snying po mchog gi lam// shes rab thabs kyis gzung du med// phyag rgya mi 'phro sku las 'das// ye nas phyag rgya mi snang bas// de la dgongs su gsol mor 'dod pa min// mi dgongs pa nyid dgongs pa'i mchog/ nye bar rtsol min las 'das pa'i// byang chub med pa'i thabs chen ni// bsam yas rgyal po stangs dpyal gnyis// drang zhing dam par mi 'gyur ba'i// su yi snying la 'od 'bar ba'i// de la chos kyi snying po yod// 'phags lam mi ring lhang nge'i lam// 'phags pa rnams kyi khongs na gnas// lung bstan mi 'byung bstan du med// yang dag sangs rgyas de dkyil du// sprul pa po yang bzo sangs rgyas// e ma ho tha snyad rdul tsam med pas sgro skur med// nyan cing dmigs bya'i yul med pas// bslab par bya ba yod ma yin// byang chub sems la gting dpag med// ji snyed brjod pa'i yul las 'das// ming du gdams pa'i rten med pas// sgo phugs ma 'khrul dam pa'i mchog/ bde chen rnam gnyis bsgrub mi dgos// yi ges mtshon du rdul tsam med// e ma ho sems kyi spyod yul 'di// brtag par dka' la yod pa min// drang srong rnams kyis bsam du'ang med// ma bsams thig le sgro med pas// byang chub yin zhes bsam mi rung// ye nas mnyam gnas snying po'i mchog/ sa le bar yang bsam du med/ khron pa'i chu klung mi g.yo ltar// gzhan gyis g.yo min lta ba la// 'di zhes lta bar mi byed na// des ni mchog gi snying po thog/ 'thob pa nyid kyang 'dod mi zhi// lnga po 'bar ba gnas bzhag na// ye shes thig le gsal snyoms na// bskal pa 'bum brgyar btsal pa las// yud kyis snying po thob par 'gyur// bdud rtsi byang chub sems nyid ni// bsam med mi bsam bsgom du med// shes rab thabs kyi tshig lngas 'das// de phyir sems la sangs rgyas med// nang nas ma g.yos btsal ba'i gnas med do// bde ba chen po'i rgyud las/ gsang ba'i man ngag bsam zhing bsgom du med pa'i le'u ste nyer lnga pa'o//// de nas bcom ldan 'das chos thams cad dang bral ba'i ting nge 'dzin la snyoms par </text>
</item>

<item><p>38</p><section>1</section>
<text>bzhugs nas/ ched du brjod pa 'di ched du brjod do// e ma ho mtho ris bgrod pa'i rgyu des byang chub lam mi rnyed// mi g.yo rang bzhin gnas pa'i sman chen ma byas na// dug gsum nad kyis 'tshe ba'i glag yang med// 'khrul rtog lam la re dogs sgrib pa'i rgyun// btsal nas byang chub 'dod pa'i gzhi// bde ba'i mchog ni bsam brjod yul dang bral// byang chub 'khrul pa ye rngam chos la za// de lta'i yul can sangs rgyas mthong ba min// byang chub 'dod pa skyon pas sangs rgyas med// yang dag bde gshegs cir yang mi dmigs pas// sangs rgyas ston pas ming du btags pas nor// kun rdzob tshig tu spyod pa rtog pa'i rgyun// nang dang phyi rol chos rnams rnyed pa yang// ston pa'i zhal nas gsungs zhes bya ba'ang 'gal// ston pas bstan pas byang chub lam mi rnyed// mi dmigs mi gnas skye 'gag med pa'i don// brjod cing bsam du med pas gsung du'ang med// gal te ston pas gsungs pas byang chub lam rnyed na// ston pa'i ston pa rim par brgyud pas mnga'// sangs rgyas sangs rgyas bskal pas thob mi srid// rtsol ba'i nad spangs ye nas bya bral med// rtsol ba'i nad kyis zin pas 'khrul pas snying po'i gegs// nam mkha' lta bur rang bzhin med pa la// gza' skar lta bu'i tshig tshogs byung// zad med mi zad zad mtha' med pa de// cir yang smra zhing cir yang snang ba la// 'dul ba mdo sder gdags pa ye nas nor// theg pa'i rim pa bya ba gting nas med// sangs rgyas yab yum sras med chos kyang med// dkon mchog med cing dbang po'i spyod yul min// gzugs med chos skur bshad pa med kyang gting// me long chu zla bzhin du bltas tshogs kyis// bshad par snang zhing theg pa bsam mi khyab// chos skus bshad pa so sor ji ltar snang// gzhan yang bshad par zob re 'khrul pa'i chos// sangs rgyas gzhan nas 'thob byed nor ba'i lam// dka' thub sdug bsngal 'di la spyad mi dgos// tshogs bsags rgyud la ltos pa 'khrul pa'i lam// yangs so ches so chos chen snying po'i chos// chung ngur bgrod sbyor 'dod pa'i gnyen po yin// che'ang mi dmigs chung ngu'i cha bsnyams na// chu chen de rnams bgrod pa'i lam dang bral// gsungs dang ma gsungs rgyas dang dmigs dang snang// ye nas ltos pa'i chos min lhun gyis rdzogs// 'di zhes bstan du gang yang 'brel pa med// bstan pas go bar bya min gsung tshig min// skye zhing 'phro ba'i chos min gcig pur snang// gcig pu de yang bsam yas rtsa ba'i rtsa// snying po'i rang bzhin 'byung ba chos sku gzhan na med// mngon sum kun tu mi rtog yangs pa'i snying po la// gzung ba'i yul med sems kyi gnas kyang </text>
</item>

<item><p>39</p><section>1</section>
<text>med// chos sku kun tu khyab pas bstan pa'i chos med de// rang byung mi dmigs yul la ji bzhin gnas pa'i phyir// rdul phran gcig las g.yengs shing phyogs bcu kun dang bral// gong du rdul stsogs rung min dus bzhi nyid kyang med// ngo mtshar mthong ba'i yul med mthong ba'i mig/ rnam pa'i rnam pa med pas snying po'i yul yang med// sku med sku yang yan lag med pa'i sku// mtha' la mtshon du med phyir dbyings la bri ba med// chos 'di ro la mnyam phag bstan par dka' ste smra yang med// rang bzhin che ba'i yul 'di kun tu ji bzhin yul// stong pa'i stong pa nyid de stong pa nyid kyang med// mkha' 'dra chos kyi dbyings med ye shes bral// bsgom par bzung ba'i 'bras bu don du bsgrub pa'i don mi snyed// dpag bsam shing las ngang gis kun 'byung ltar// yul mchog 'di la ngang gis kun 'char bas// drang srong bsgom 'dod rnams kyis btsal mi bya// mi gsung mnyam par bzhag pa sngags kyi tshig/ ci yang bzlas su med pa bzlas pa'i mchog/ gang yang dgos su med pa bsgom pa yin// mchog gi snying po 'di ni kun gyi yul// bsam pas 'thob med de bzhin de bzhin bzhag/ de nas rdo rje 'dzin pas/ bcom ldan 'das 'od mi 'gyur ba la/ rgyud kyi don ji ltar lags zhes gsol pas/ bcom ldan 'das rgyud la bstod pa'i ting nge 'dzin la snyoms par zhugs nas/ ched du brjod pa 'di ched du brjod do// ye nas mnyam snyoms thig le yangs pa yin// gang la'ang mi brten thig le'i ngo bo ste// rgyal ba sangs rgyas nyid de yang dag yin// ci la'ang mi rtog mchog gi snying po nyid// yangs shing rgya che gting khung ring pa yin// cung zad 'di la sus kyang spogs mi rung// nam mkha' yin te sus kyang bsnyad pa med// sku gsung las 'das thugs su gdags pa'ang min// nges pa yin te 'di zhes bstan du med// ye nas sangs rgyas 'di zhes bcos su med/ khyung chen mkhar lding bya lam rjes med 'dra// bya bral lung gi rgyal po 'di ni kun gyis rmad// slob mar mi gnas ye gnas 'bras bu'i mchog/ cir yang 'di la mi dgos ye sangs rgyas// spu gri pad+ma ral gri 'khor lo ste// kun 'byung snying po rgyud kyi rgyal po'o// rgyas pa chen po'i rgyud/ rgyud thams cad kyi rgyal po/ rgyud kyi khog pa'i le'u ste nyer drug pa'o//// rdzogs so// rgya gar gyi mkhan po shrI sed+ha dang/ bod kyi lots+tsha ba bai ro tsa nas bsgyur ba'o//// ! la zlo gsang ba'i 'khor lo zhes bya ba'i rgyud/ de nas sems dpa' chen po la/ byang chub kyi sems kun byed rgyal pos/ chos thams cad la nges pa dang/ dmigs su med par dgongs nas/ la zlo gsang ba'i 'khor lo 'di </text>
</item>

<item><p>40</p><section>1</section>
<text>gsungs so// de yang ji ltar gsungs pa yin zhe na/ ston pa dang ni bstan pa 'khor dus gnas// rang byung chos kyi dbyings su la bzlas pas// rang byung ngo bo mngon du phyung ba la// phun sum tshogs pa rnam pa lnga po yang// rang la rdzogs shing rang la tshang bar ston// rang la dmigs su med pa dbyings su la zlo yin// ston pa'i ston pa kun byed rgyal po lags// rnam lnga rang la ji ltar tshang bar ston// rang la dmigs su med pas la bzla ci yi phyir// zhes zhus so// kye sems dpa' chen po dgongs shig/ mig gi dbang po ston pa'i ngo bor byung// lce yi dbang po bstan pa'i ngo bor byung// rna ba'i dbang po 'khor gyi ngo bor byung// sna yi dbang po dus kyi ngo bor byung// lus kyi dbang po gnas kyi ngo bor byung// ji ltar byung ba'i gtan tshigs bstan pa ni// mig gi dbang pos gzugs rnams cir yang ston// kun byed rgyal po'i sku ru bstan pa yin// de las gzhan pa'i ston pa dmigs su med// de las ston pa rang la tshang zhes gsungs// lces ni snang srid tshig dang yi ger brjod// sgra rnams bsgrags pa ston pa'i gsungs yin pas// bstan pa'i chos zhes kun la grags pa yin// rna bas sgra rnams ji ltar gsan pa yang// kun byed rgyal po'i sgra bsgrags gsan pa las// de las gzhan pa'i sgra ni thos pa med// de thos 'khor gyi dam par byung ba yin// dri rnams sna tshogs ji ltar byung ba yang// sna yi dbang po gcig las ma 'das pas// dbyer med dus gsum gcig tu bstan pa yin// mig dang rna ba sna dang lce la sogs// thams cad lus la gnas pas gnas su bstan// lus gnas pa la kun kyang gnas pa las// lus mi gnas la su yang gnas pa med// de bas lus 'di gnas su bstan pa yin// kye sems dpa' chen po da dgongs shig/ thams cad rang la ye nas btsal bas na// ston pa gzhan du rtog par ma byed cig/ gdung rgyud bzang ngan rigs rgyud btsun pa la// sems dpa' rdo rje ltos pa ma 'jog cig/ mig gis mthong ba ston pa'i gzugs mthong yin// de las lhag pa'i lung ni ngas ma bstan// de bzhin pa la gzhan du rtog ma byed// dus dang gnas dang 'khor la sogs pa yang// gzhan du ma rtogs rang du bstan par zad// bden tshig gzhan la rtog par ma byed cig/ sgra ni ji bzhin ma yin brjod mi lang// 'khor yang bkrol bas mi khrol dgrol mi lang// dad mos bkur sti can la dmigs ma byed// dus kyang dus bzang 'di zhes dmigs ma byed// ye nas dbyer med dus su tshogs pa yin// gnas kyang gla gab gzhan la ma ltos shig/ ye nas gnas pas gzhan gyi rang bzhin yin// de bas rang la rdzogs par bstan pa yin// rang la </text>
</item>

<item><p>41</p><section>1</section>
<text>dmigs su med par la bzlas yin// kye sems dpa' chen po ji ltar dgongs// ston pa la sogs chos lnga snang ba yang// sems la bsgom par bya ba yod ma yin// bsgoms na gong ltar bsgoms kyang la ma zlos// rang la rang gis dmigs pa med pas na// mi bsgom zhes kyang bzhag pa'i gnas ma yin// bsgoms na gang bsgoms gang gis ji ltar bsgom// mi bsgom gang gis gang la ci mi bsgom// de bas bsgom dang mi bsgom tha snyad ni// rtsis gdab kun las 'das pas gzhan du 'os ma yin// lces smras rna bas thos pas thos pa'i shes rab yin// rna thos yid kyis bsams pas bsam pa'i shes rab yin// yid la dmigs su med pas bsgom pa'i shes rab yin// shes rab rnam gsum sems kyi rang bzhin la// sems la 'di zhes brjod du yod ma yin// ma brjod snyan gyis de la gsan du med// de bzhin yid kyi bsam pa kun dang bral// zhes phun sum tshogs pa lnga rang du la bzla ba'i le'u ste dang po'o//// de nas lta bsgom dam tshig la bzla ba'i dgongs pa 'di gsungs so// kye sems dpa' chen po dgongs shig/ sems nyid ngo bo mngon du phyung ba yi// snang srid lta ba'i cho 'phrul shar ba la// yid 'jog sems kyis sgom par ma byed cig/ rang byung sgom pa rdzogs par ma bsgoms na// bsgoms pas snang srid bsgom gyis mi lang zhing// bsgoms dang ma bsgoms yon tan mnyam pa la// 'og ma pa bzhin dmigs pa'i bsgom pa yis// gang bsgoms rtsol ba'i nad kyis zin pa las// chos nyid don du 'gyur ba gcig kyang med// ma bsgoms ngan du song ba'i rgyu med pas// bsgom dang mi bsgom dgongs pa ma len cing// gnas pa gzhi che 'byung ba rgyu phyug pas// sna tshogs mi 'char gang yang med pa yin// ci byung rang shar chos nyid ngo bor snang// gang zag blo yis de la ji ltar bsgom// 'di yin nges pa med pas bsgom du yod ma yin// bsgom du med par 'jog pa'i bdag po yang// rdul tsam yod par kun byed ngas ma gsungs// de bas rtsis med phyogs las 'das pa la// sems dpa' rdo rje lta bu sgom yul ma tshol zhig/ rtogs dang mi rtogs blo yi yul las 'das// bsgom dang mi bsgom dmigs pa'i cha dang bral// sna tshogs snang zhing bdag po ma nges pas// nor dang ma nor sems dpa' ma dgongs shig/ gang la dgongs par bya ba'i sems 'di zhes// sems dpa' rdo rjes gzhan la lung ma bstan// dgongs pa 'di zhes gzhan la lung bstan na// 'khor rnams dgongs pa'i yul la dmigs pa yis// blo chos 'dzin pa'i mtha' las mi grol bas// de bas dgongs su med pa'i dgongs pa ston// kye sems dpa' chen po da </text>
</item>

<item><p>42</p><section>1</section>
<text>dgongs shig/ skye med rang bzhin gzhan du ma bsgoms shig/ rang la blta ba'i yul med lta ba'i la yang zlos// dam tshig rang yin gzhan du ma bsrungs shig/ bsrungs pas rang byung chos la phrag dog byas// rang byung chos rnams ci byung ci shar yang// phrag dog med par rang sar rang bzhag nas// bsrung du med pa'i dam tshig kun bsrungs na// bdag med dam tshig med par la yang bzlas// gang gis mtshams med lnga yi las spyad kyang// rang byung gnyis su med pa'i don rtogs nas// zhum pa med pa'i gdeng dang ldan gyur nas// kun byed nga yi dam tshig la bzlas yin// rtsa ba yan lag dam tshig gzhung bsrungs kyang// re dogs 'jigs pa'i sems dang ma bral na// dam tshig la gnas dam tshig la mi zlos// bsrung dang ma bsrungs dam tshig yul las 'das// nyams dang ma nyams blo yis blang ba med// mtshams med bsrung mtshams rtsis gdab kun las 'das// de ltar dgongs shing dgongs pa'i yul med na// dam tshig kun gyi la yang zlos pa yin// lta ba sgom du med cing dam tshig srung du med par la bzla ba'i le'u ste gnyis pa'o//// de nas byang chub kyi sems kun byed rgyal pos/ skye shi las 'das pa'i dgongs pa 'di gsungs so// kye sems dpa' chen po da dgongs shig/ skye shi med pa'i byang chub sems 'di ni// kun la gnas te nges par dgongs par dka'// lus ni 'byung ba bzhi yi rang bzhin te// sha ni sa yi ngo bo 'dzin pa yin// mi 'gyur ba yi rang bzhin bstan pa yin/ khrag ni chu yi ngo bo 'dzin pa yin// rlan zhing sdud pa'i rang bzhin bstan pa yin// drod ni me yi ngo bo 'dzin pa yin// mi 'brul smin pas rang bzhin bstan pa yin// dbugs ni rlung gi ngo bo 'dzin pa yin// yang zhing g.yo ba'i rang bzhin bstan pa yin// de ltar kun 'dus 'byung ba bzhi po yang// rang gi mtshan nyid rang gis 'dzin pas na// lus la skye 'jig yod par yongs ma gsungs// sems ni nam mkha'i mtshan nyid 'dzin pa yin// de yang dmigs med rang bzhin bstan pa yin// dran pa ci skyes rang bzhin nyid du ston// sems la skye 'chi yod par ngas ma gsungs// nga yi lus 'di ma thos gang zag gis// lus kyi kyi rigs byed pas gzung byas nas// 'byung ba'i dar gud skye 'jig byung ba la// skye shi yin zhes myang ngan 'byung ba yin// byang chub sems la skye shi yod ma myong// dper na nam mkha' skye 'chi med pa bzhin// de bzhin sems la skye 'chi med pa yin// 'byung ba sa chu me rlung bzhi po yang// skye shi'i tha snyad ye nas med pa bzhin// de bzhin lus la skye shi yod ma yin// kye sems dpa' chen po da dgongs shig/ 'di las lhag pa'i chos la </text>
</item>

<item><p>43</p><section>1</section>
<text>ma rtogs shig/ brtags na snying po'i don la sgrib pa yin// lus ngag rtsol ba dang du ma len cig/ blangs na rtsol ba'i nad kyis gol ba yin// gol sa sgrib pa rang sar ma 'dzin cig/ gang gis rang sa gzung ba 'di yis ni// lhun grub snying po'i don la la mi zlos// la zlos chos su gsungs pa de la ni// bdag dang gzhan du grub pa gnyis med pas// rtsis med rtsis las 'das par nga yis bstan// rang la lhun gyis grub pas bsgrub mi dgos// dmigs pa'i yul las 'das pas bsgom mi dgos// mtshon pa'i tshig las 'das pas shes mi dgos// yid kyis byas pas kun dang bral bas na// gzhungs pa'i yid kyis de la bsam du med// rgyu med rkyen las byung ba ma yin pas// bsod nams tshogs kun nges par bsag tu med// ye nas nga yis byas pas chos yin pas// 'bras bu dus la ltos pa'i re ba bca' mi dgos// rig stong rtsa ba ye nas med pa la// shi nas skye ba'i dgongs bsam ma byed cig/ rang gi sems 'di skye ba med sems nas// pha rol mi 'byung snyems sems ma 'cha' zhig/ thos dang bsam dang dgongs pa'i chos rnams ni// byis chos rtsed mo tsam du dgongs mdzod la// dmigs med phyogs bral phyogs las 'das par mdzod// phyogs cha bral ba'i gang zag su yang rung// 'khor bar mi gnas mya ngan 'das mi g.yo// lus sems gnyis med dran pa'i rgyu 'grul ni// bdag tu 'dzin pa'i shes rgyud 'chad par nges// skye 'chi la bzla' ba'i le'u+u ste gsum pa'o//// de nas byang chub kyi sems kun byed rgyal pos/ sangs rgyas logs na med par la bzla' ba 'di gsungs so// kye sems dpa' chen po da dgongs shig/ sangs rgyas zhes ni ming du btags pa ni// sku gsum ston pas drang ba'i lung bstan yin// mi shes byis pa lta bu'i 'bri bskol yin// sems nyid skye med dbyings la chos sku gnas// bsgrubs pas nam zhig thob par brod pa bskyed// sems kyi rang bzhin cir yang snang ba la// rnam par snang mdzad ces bya bsam bsgoms pas// longs spyod rdzogs pa'i sku ru bstan pa yang// de bzhin nyid du nam zhig 'gyur ro zhes// de bstan de yang dang ba'i lung bstan yin// nges par 'byung ba smin pa'i shAka thub la// sprul pa'i sku yin tshogs rdzogs las byung zhes// de bzhin nyid du tshogs la 'god pa yang// ma rtogs byis pa lta bu'i drang lung yin// sems dpa' de ltar dgongs par ma byed cig/ chos sku thig le sems las 'das pa yin// re zhig tsam du mtshon par gsungs pa la// bsgrub par bya ba'i dngos po ye nas med// kun gyi gzhi yin grub pa rdul tsam med// ming du btags pa tsam kyang nor ba la// zhe 'dod </text>
</item>

<item><p>44</p><section>1</section>
<text>dmigs pa bcug na shin tu nor// chos sku gti mug chen por la zlos shig/ 'jig rten chags 'jig 'byung ba'i longs spyod rang bzhin las// rnam snang lhag par bsgrubs pas 'grub pa med// kun kyang rnam snang rang bzhin longs spyod yin// sems dpa' de la sgrub par ma sems cig/ rnam snang ming du btags pa'ang nges nor na// nges par gzhan du bsgrubs na shin tu nor// snang srid sprul par ma gyur ye nas med// gzhi med gcig las snang zhing srid pas na// sprul pa yin par sems dpas rtogs par rigs// kun kyang sprul pa'i rang bzhin ma yin na// shAka thub mi bzhugs 'gro don su yis byed// de bas sprul par ma gyur gcig kyang med// sprul pa shAka thub nges par brjod pas nor// kye sems dpa' chen po da dgongs shig/ phyogs cha zhen pa'i mtha' las ma grol na// zhe 'dod bsgrub pa'i 'khor ba'i gting rdo yin// phyogs 'dod nges pa med pa'i don la dgongs// snang ba ma nges ston pa'i dbyings na 'byams// stong pa phyogs bzlog snang ba rang sa 'dzin// sems dpa' rdo rje de la ji ltar dgongs// chos sku'i mchog ni gti mug chen pos gsungs// dus gsum sangs rgyas na rag gnas na 'byams// dmyal khams bco brgyad skye med btsan sa zin// yi dwags bkres skom bdud rtsi'i klong na byed// ngan skyugs mthong na lha rnams bdud rtsi gsol// mnar med dmyal ba'i tshe la dpag med kyang// se gol gtogs pa tsam gyi yun la rdzogs// ston gsum chen po'i klong yangs khog pa na// sems can phra mo 'gyur ldog byas pa med// bskal par bsgoms pa'i bsgom chen gnas ngan len// dug lnga grogs su rnyed pa'i shes bya yul spangs nas// bsgom chen rnams la snying rje lhug par bskyed// rtag tu byams pa bsgoms pas tha ma bdud kyi 'khor// zhe sdang lhug par skyes pas mtshan ma rang sar grol// e ma ho khe bel lta bu'i dgongs pa 'di// sems dpa' rdo rje da ni dgongs lags sam// sangs rgyas logs nas ma tshol zhig/ rang la yod pa bltar mi kham// ma tshol ma lta sgom ma byed// ma spyod ma bsgrubs 'dzin med lhug par zhog/ sangs rgyas logs na med par la bzla' ba'i le'u ste bzhi pa'o//// de nas byang chub kyi sems kun byed rgyal pos/ rgyu rkyen med par la bzla' ba'i dgongs pa 'di gsungs so// kye sems dpa' chen po da dgongs shig/ byang chub sems la rgyu ma mchis pas na// de bzhin rkyen yang yod pa ma yin pas// rgyu rkyen byas pa'i chos la ma dgongs shig/ byang chub sems la rgyu rkyen med pas na// sa chu me rlung byang chub rang bzhin te// sa la rgyu rkyen med par rang byung bas// de bzhin byang chub sems la </text>
</item>

<item><p>45</p><section>1</section>
<text>rgyu rkyen med// chu la me dang rlung la rgyu med par// 'byung ba ma 'gags cir yang 'char ba ltar// byang chub sems kyang byas pa med par grub// tshogs bsags las kyi don la sbyar ba med// ma mthong gang la gang gis ji ltar bsgom// ye nas don du gcig pas bar chad yongs kyis med// lam lnga rgyu ru byas nas gang bsgom pa// 'bras bu sprul sku thob par 'dod pa'i chos// rgyu 'bras gnyis med sems su la zlos shig/ sa lam 'og ma rgyu yi chos byas nas// gong ma gong ma 'bras bur 'dod pa yang// sems la gong 'og med pas rgyu 'bras med// don la snga phyi med pas rgyu 'bras med// rgyu 'bras gnyis su med par la zlos shig/ phyi pa thub pa'i rgyud du gsungs pa yi// lha la grogs po jo bo sogs mthong nas// dngos grub rab bsgrubs bzhin du 'dod pa yang// sgrub pa rgyu las grub pa 'bras bu 'dod pa na// rgyu 'bras gnyis med rtogs pa'i lta ba min// sgrub dang grub pa don la dbyer med pas// gnyis 'dzin rtog pa med par la zlos shig/ nad pa thabs la mkhas pa'i rnal 'byor kyang// ting 'dzin rnam gsum bsgom pa'i yan lag gis// thabs dang shes rab gnyis med don bltas nas// rdo rje 'chang gi 'bras bu sgrub pa yang// rgyu 'bras gnyis su med pa'i lta ba min// thabs dang shes rab ting 'dzin rnam gsum yang// skye med byang chub sems la dbyer med pas// gnyis med rgyu 'bras 'das par la zlos shig/ bskyed pa a nu yo ga'i dgongs pa ni// dbyings ni rgyu la ye shes 'bras bur 'dod// yul sems bsam pa'i mtha' dang ma bral bas// rgyu 'bras gnyis su med pa'i lta ba min// dbyings dang ye shes thig ler dbyer med pas// bdag med thig le'i ngang du la zlos shig/ a ti'i chos la phyogs cha ma mchis pas// phyogs med gang ltar spyad kyang 'gal ba med// 'dod yon lnga la spyad kyang byang chub lam// gal med yal bar bsdad kyang yengs pa med// sangs rgyas bsgrub pa med kyang skye med dbyings// kye sems dpa' chen po da dgongs shig/ gang la 'dris par ma byed yengs par bzhugs// kun gyi sgrub gnas skye med chos la yang// sems dpa' rdo rjes 'dris par ma byed cig/ 'dris na gang la 'dris kyang la mi zlos// la bzla'i chos ni 'dris pa kun las 'das// skye med chos la'ang 'dris par mi byed na// dngos po'i chos kun 'dris par lta ci smos// gang la 'dris med srog dang bral bas chog/ 'dris med bag chags bral bas sangs rgyas sa la gnas// rgyu rkyen med par la bzla' ba'i le'u ste lnga pa'o//// de nas byang chub kyi sems kun byed rgyal pos/ bcos su med par la bzla' ba'i dgongs pa [(]4[)]</text>
</item>

<item><p>46</p><section>1</section>
<text>'di gsungs so// chos nyid dbyings su rang bzhin skyed byed pas// 'das dang ma 'ongs da ltar sangs rgyas kyis// sngar yang ma bcos da lta 'chos pa med// phyis kyang 'chos par mi 'gyur bcos med dbyings// mig la gzugs su shar ba'i snang ba yang// ming yang ched du gzung ba med pa'i ngang// ma gzung snang ba ci shar kun byed sku// rna bar sgra ru grag pa'i chos rnams kyang// snyan dang mi snyan byung tshor ci byung yang// ma bcos mi bcos bcos pa med par bzhag/ rang la lhun gyis gnas pas bcos mi dgos// bcos na bcos pas 'dzin pa'i la mi zlos// dri dang ro dang reg bya la sogs pa// gang la bcos par mi bya mi bcos par yang min// gang la gnyen po ma zhugs bcos med mchog/ bsam pa ci skyes rang byung ye shes la// de las lhag pa 'dod na rtsol ba'i nad// rang shar 'dod med chos kyi la bzlas na// 'di la 'dod par mi bya dor mi bya// phyi mar 'dod par mi bya dus gsum 'dod dang bral// 'dod dang bral na bcos med dbyings na gnas// chos kyi dbyings la snga phyi 'gyur ba med// gang zag blo yis de la bcos su med// 'khor bas lus ngag yid ni bcos pa la// la bzla' ba ni rang byung shar bas bzlas// lus la ma bcos sku yi la bzla' yin// ngag ma bcos pa gsung gi la bzla' yin// dran pa ma bcos thugs kyi la bzla' yin// sangs rgyas 'dod bral sangs rgyas la bzla' yin// dngos po spang med stong pa'i la bzla' yin// sdug bsngal dor med bde ba'i la bzla' yin// chos nyid yul las 'das pa lta bu'i la bzla' yin// dmigs su rdul tsam med pas bsgom pa'i la bzla' yin// lus ngag rtsol ba med pas spyod pa'i la bzla' yin// sangs la rgya ba med pas 'bras bu la bzla' yin// gzhan du btsal du med pas lam gyi la bzla' yin// bcos su med par sems dpas dgongs par gyis// bcos su med par la bzla' ba'i le'u ste drug pa'o//// de nas byang chub kyi sems kun byed rgyal pos/ dgongs pa nam mkha' ltar kun la khyab pa 'di gsungs so// kye sems dpa' chen po da dgongs shig/ chos nyid byang chub sems ni nam mkha' 'dra// nam mkha' kun khyab bdag tu 'dzin pa med// chos nyid byang chub sems kyang kun gyi rang bzhin te// bdag dang bdag tu grub pa rdul tsam min// nam mkha'i ngang na sna tshogs kun khyab gnas// 'khor dang myang 'das chos nyid dbyer mi phyed// sna tshogs ji ltar shar yang nam mkha'i ngang du rdzogs// dran rtog bde dang sdug bsngal chos rnams kyang// sems nyid skye med dbyings su ma rdzogs med// sangs rgyas rang la rdzogs pas sangs rgyas sa// sangs rgyas 'dod sgrub med pas la </text>
</item>

<item><p>47</p><section>1</section>
<text>bzla rang du bzla// 'khor ba rang la rdzaugs pas ltung ba'i g.yang sa med// bde sdug sems su rdzogs pas la bzla rang du bzla// gnyis med rang la rdzogs pas tha dad 'du shes bral// nyag gcig sems su rdzogs pas la bzla rang du bzla// theg pa rang du rdzogs pas grub mtha'i kha 'dzin bral// lta sgom sems su rdzogs pas la bzla rang du bzla// kye sems dpa' chen po da dgongs shig/ nam mkha' mtha' dbus dmigs su ma mchis pas// don la dmigs su med par la zlos shig/ nam mkha' kun la gtsang sme ma mchis pas// gtsang sme med par sems dpas la zlos shig/ nam mkha'i ngang la nyin mtshan ma mchis pas// nyin mtshan gsal 'grib med par la zlos shig/ nam mkha' dag la skye 'chi ma mchis pas// skye shi'i 'du shes med par la zlos shig/ nam mkha' dag la sangs rgyas ma mchis pas// sangs rgyas 'du shes med par la zlos shig/ nam mkha' dag la sems can ma mchis pas// sems can 'du shes med par la zlos shig/ nam mkha' dag la re dogs ma mchis pas// re dogs 'du shes med par la zlos shig/ nam mkha' dag la mtho dman ma mchis pas// mtho dma' gnyis su med par la zlos shig/ nam mkha' dag la rtsis gdab ma mchis pas// rtsis gdab 'du shes med par la zlos shig/ nam mkha' dag la shes rtog ma mchis pas// shes rtog 'du shes med par la zlos shig/ nam mkha' dag la rlom sems ma mchis pas// gang la'ang rlom sems med par la bzla'o// ji mi snyam du dgongs pa dgongs su med pa ni// kun byed nga yi dgongs pa blang ba yin// dgongs gzhi kun dang bral ba'i dgongs pa ni// dus gsum sangs rgyas kun gyi ldem dgongs yin// 'khor ba spang du med pa'i dgongs pa ni// myang 'das gzhan na med pa'i ldem dgongs yin// byang chub bsgrub tu med pa'i dgongs pa ni// skye med rang la gnas pa'i ldem dgongs yin// bran snang dgag tu med pa'i dgongs pa ni// de nyid rang grol yin pa'i ldem dgongs yin// rtog med bsgom du med pa'i dgongs pa ni// chos nyid 'du 'bral med pa'i ldem dgongs so// tshogs gnyis bsag tu med pa'i dgongs pa ni// chos nyid rgyu rkyen med pa'i ldem dgongs so// cir yang nges pa med pa'i dgongs pa ni// 'dzin med chos sku yin pa'i ldem dgongs yin// kye sems dpa' chen po da nyon cig/ nges med phyogs log dgongs pa ma lon na// ji ltar bsgoms kyang 'ching la ma bsgoms na yang 'ching// ldem dgongs bstan yang dgongs pa zhe bzhag na// ldem po nyid kyis sems dpa' 'ching bar 'gyur// ji mi dgongs kyi rtogs pa ma shar na// 'khor </text>
</item>

<item><p>48</p><section>1</section>
<text>ba'i sgrogs las grol bar mi 'gyur ro// dgongs pa nam mkha' ltar la bzla ba'i le'u ste bdun pa'o//// byang chub sems dpa' kun byed rgyal pos/ rgya mtsho lta bu'i dgongs pa 'di gsungs so// kye sems dpa' chen po da nyon cig/ chos nyid rgya mtsho lta bur gting dpag dka' ba'i chos// sus kyang 'di la dgongs pa rdul tsam med pa ste// rgya mtsho chen po'i chu la kha gting dbye ru yod ma yin// de bzhin chos nyid byang chub sems la sgo phug med// rba dang rlabs dang chu bur rgya mtsho chen por gcig/ de bzhin 'khor dang myang 'das rtog dang mi rtog yang// chos dbyings klong na dbyer med gcig tu rdzogs pa yin// phyogs bzhi mtshams brgyad chu bran thams cad 'byung ba yang// rgya mtsho nyid las byung zhing rgya mtsho nyid du 'du ba ltar// brgya khri bzhi stong chos rnams thams cad 'byung ba yang// chos nyid dbyings las byung zhing chos nyid dbyings su gcig/ rgya mtsho'i 'jing la g.yo 'gul ye nas med pa bzhin// skye med don la dus gsum 'pho dang 'gyur ba med// rba dang rlabs la 'gag pa med pa bzhin// skyon dang yon tan mi 'gag cing yang 'char bar nges// shar yang skye med dbyings las ma 'das dgongs mdzod la// ma rtogs sems can gzhan la legs par lung ston zhig/ kye ma 'khor dang myang 'das dbyer med dbyings su stor// snang stong dbyer med rtsa bral phyogs las 'das pa yin// srog dang ma bral 'byung ba rang rang rang sa 'dzin// skye med byang chub sems la dmigs pa nyid dang bral// zhe 'dod re dogs mtha' ni nges pa med par grol// sems can nyid ni ye nas sangs rgyas dgongs pa 'dzin// chos nyid byang chub sems ni rang bzhin skye med de// 'byung ba lnga ru grol bas bar do'i 'du shes bral// theg gcig byang chub sems la kun kyang gnas pa yin// rang byung ye shes rtogs la ring ba nam yang med// ma rig 'khrul pa rnams kyang skye med dbyings la 'byams// zug rngu byung ba chos nyid rang ma tshor// mi srid srid par shar ba sems dpas ji ltar dgongs// chos nyid don gyi gnas lugs skye med bde chen de// yongs la rdzogs par shes nas smon pa su la 'bul// rgya mtsho'i chu yis chu la smon pa med pa bzhin// byang chub sems kyis sems la smon du med pa yin// smon pa gzhan du 'bul na rang gi don rtogs min// de bzhin dogs pa byed pa'ang de dang mtshungs pa yin// yul la dmigs pa bcug na re dogs nam yang 'byung// sems kyi rang bzhin skye med yin pas dgongs nas ni// re dogs dmigs pa rdul tsam med par shi bas chog/ kun tu bzang po'i rang bzhin nyid du de 'gyur ro// bdag dang bcas pa'i yul la </text>
</item>

<item><p>49</p><section>1</section>
<text>'jug pa'i rgyu ma mchis// bdag med sku gsung thugs kyi 'gro don rdzogs par byed// rtag dang chad pa'i rtsis gdab blo yis ma len cig/ blos blangs thams cad re dogs mthar lhung 'ching ba'i rgyu// rtogs pa'i sems la bcing bya 'ching byed gnyis las grol// snang ba tsam ma lam me 'di yis lhag pa med// dbang po 'gags na der 'dzin snang ba grol bar 'gyur// sems nyid byang chub sems la 'pho 'gyur ye nas med// sems dpa' chen pos de ltar dgongs pa long mdzod cig/ chos nyid rgya mtsho ltar la bzla ba'i le'u ste brgyad pa'o//// byang chub sems kun byed rgyal pos/ khyung chen rtsal rdzogs lta bu'i dgongs pa 'di gsungs so// kye sems dpa' chen po da dgongs shig khyung chen rtsal rdzogs mkha' la lding bas spro bsdu med// sems nyid skye med ye nas rtsal rdzogs bya btsal bral// mi spro mi bsdu rang bzhin bzhag pas lhun gyis grub// mya ngan 'das pa mi spro 'khor ba las mi bsdu// yon tan sems su mnyam pas spro bsdu bya mi dgos// rnal 'byor chos la mi spro rnam rtog bsdu mi bya// kye sems dpa' chen po da dgongs shig khyung phrug sgo nga'i rgya las grol bas ma dang mnyam// rtsal dang gshog rdzogs mkha' la dbang sgyur ltar// byang chub sems kyi rgya ni rnam pa gsum yin te// snang ba kho nar 'dzin pa'i rgya dang lus rgya dang// bdag tu 'dzin pa'i rgya yis yongs su zin pa gsum// rnal 'byor rgya ru gsungs pa nga yis smras// snang ba nges med dbang po 'gags pas snang ba grol// 'byung bzhi rang sar dengs pas rnal 'byor lus rgya grol// yul med dran pa 'gags pas bdag 'dzin rgya las grol// snang ba nges med rtogs pas snang ba'i sgong rgya chag/ 'byung ba rang sa zin pas lus kyi sgong rgya chag/ dmigs pa rdul tsam med pas bdag 'dzin sgong rgya chag/ sgo nga rnam gsum chag pas gnas lugs ma bu mjal// gnas lugs gzhi nas snang srid kha lo sgyur bar byed// bsgyur yang bdag 'dzin mi gnas rtsal gyi 'char lugs yin// de ni kun bzang sku yi ngo bo la bzla yin// ma bu dbyer med kun la gnas pa yin// dpe ni nyi zla kha sbyor dgongs pas bstan pa yin// nyi ma ma la zla ba bu yi tshul du byung ba yin// de bzhin skye med ma la ye shes bu yi tshul du bstan pa yin// skye med nyi ma'i klong du zla ba lta bu'i ye shes zil gyis mnan// nyi ma phyed na zla ba gsal dang mi gsal rtsis gdab med// skye med dbyings na gnas pa rtogs dang ma rtogs med// zla ba gsal la nyi ma nye ba ma yin de dgongs sam// 'du shes gsal la skye med nye ba ma yin ring// skye med ye shes nyid kyis ye shes rgyang du 'phang// 'du shes dran pa'i chos la dgongs pa ma len zhig/ 'du byed </text>
</item>

<item><p>50</p><section>1</section>
<text>nga yi chos la 'du shes ma 'jug cig/ byang chub sems kyi ro la myong bar ma byed cig/ dmigs su med pa'i chos la dmigs pa ma 'jug cig/ bla dgas tsam gyi chos la rtsol bas ma bsgrubs shig/ chos nyid byang chub sems kyi rang bzhin chen po la// nges med rtsol bral sngon nas kun la khyab par shar// nga lung thos pas nges med dgongs pa da lta shar// phung po bor bas zhi ba mchog la phyin par 'gyur// lta ba khyung chen ldings pa'i dgongs pa la bzla' ba'i le'u ste dgu pa'o//// byang chub sems kun byed rgyal pos/ khams gsum yongs grol gyi dgongs pa 'di gsungs so// 'dod khams gzugs khams gzugs med khams su bstan pa yang// chos nyid byang chub sems kyi ngo bor byung ba yin// gzugs med khams la gzung du ma mchis ngo bos stong// 'dzin med chos kyi sku ru ye nas bzhugs pa yin// 'dod pa'i khams ni longs spyod sku ru bzhugs pa yin// nyid kyis nyid la longs spyod sems dpas dgongs lags sam// sems kyi longs spyod min pa ye nas yod mi srid// snga ma'i rgyags zad phyi ma'i rgyags la longs spyod bzhin// snga ma grol zhing phyi ma'i 'dod yon longs spyod yin// des 'dod khams longs spyod sku ru bstan pa yin// snang srid gzugs su shar ba byang chub sems kyi gzugs// gzugs la nges pa med pa sna tshogs sprul pa'i sku// sems nyid skye med gcig las sna tshogs 'byung bas na// med bzhin sna tshogs 'byung bas sprul sku yin pas gsungs// sprul sku yin min dran pa brtag par rigs so ang// 'khor dang myang 'das gnyis ka sprul pa 'dra ba la// 'og ma rnams ni myang 'das sprul pas gsungs pa yin// skye med rtogs na sprul pa yon tan mnyam par gsungs// de bas khams gsum sku gsum dbyings su grol ba yin// gcig la ma yin kun la grol bas yongs grol yin// yongs na nam mkha'i khams su sprin dang na bun grol ba bzhin// skye med dbyings su khams gsum ngang gis grol ba yin// pha shi bu skye pha la bu yis rtsis med bzhin// snga grol phyis srid snga mas phyi ma'i gnyer sus byed// de bas srid gsum rnam dag mtshan ma rang sar dag/ snga phyi re dogs mi byed kun bka' la gnas// 'dod chags zhe sdang gti mug gtan nas brlag/ yul la 'das par go na yul snang ngang du rdzogs// dgongs pa'i mthar thug dgongs pa kun las 'das pa yin// yongs grol du la bzla' ba'i le'u ste bcu pa'o//// byang chub kyi sems kun byed rgyal pos/ blo thag bcad cing bstan pa gtan pa 'di gsungs so// kye sems dpa' chen po da nyon cig/ chos nyid byang chub sems kyi rang bzhin spros pa </text>
</item>

<item><p>51</p><section>1</section>
<text>bcad pa ni/ byang chub sems ni blo yis bsam pa min// bsams shing brtags pa'i chos ni rig byed ye shes yin// rang byung ye shes rang shar de la med pa na// blo yis bsams shing bsgoms pa'i chos la re ma 'jog/ chos rnams kun gyi thag ni byang chub sems su bcad// ma bltas ma bsgoms bsam pa med pas thag chod na// de la rang byung ye shes shar bas thag der bcad// chos sku dmigs su med par sems dpas blo thag chod// 'dod yon longs sku yin par sems dpas blo thag chod// sems sprul sku yin par sems dpas blo thag chod// snang ba rang sems yin par sems dpas blo thag chod// sems la gnyis su med par bag chags sbyang du med// yul med rang gsal yin par sems dpas blo thag chod// thig le nyag gcig sems kyi rang bzhin yin mod kyang// nyag gcig cir yang 'byung bas spang dang bsgrub ma byed// kun kyang yon tan mnyam par sems dpas blo thag chod// da ltar snang ba'i sgyu lus 'di kun sems dpas ji ltar dgongs// 'byung ba'i cho 'phrul tsam du sems dpas dgongs mdzod la// sems ni bla med nam mkha' lta bur blo thag chod// kye sems dpa' chen po da dgongs shig/ rtsa rgyud le'u lnga bcu rtsa bdun gsungs pa yang// rang byung ye shes tshig tu bstan pa'i mdo lung yin// sems las rang byung ye shes gcig tu la zlos shig/ phyi ma le'u bcu dang gnyis su gsungs pa yang// rang byung ye shes bsam pas brtags pa yin// de yang rang byung gcig tu sems dpas la zlos shig/ phyi ma'i phyi ma le'u bcu dang lnga ru gsungs pa yang// rang byung ye shes rnal du 'jog par dgongs pa yin// sems dpa' rang byung ye shes gcig tu la zlos shig/ thos pas ston pa'i lde mig dang// bsams pas grol ba'i lde mig dang// bsgoms pas 'byin pa'i lde mig gis// nges par gtan la phab pas na// sems dpas legs par thag chod cig/ kye sems dpa' chen po da dgongs shig/ la zlo gsang ba'i 'khor lo 'khor ba'i srog gcod 'di// sems dpa' rdo rje khyod la 'di gtad do// blo ldan skal ba can la 'di gsungs shig/ dam med gsang sdom chur skyur gdungs pa dang// srin po raka sha 'dre brdung mthu ngom dang// rtag tu grong kha yugs sa'i glang rgan la// rdzogs ldan 'di 'dra'i dgongs pa mi bstan no// rgyud chen la zlo gsang ba'i 'khor lo zhes bya ba/ dgongs pa klong nas shar ba'i mun sel rdzogs so//// 'di thos sangs rgyas dgongs pa yin// 'di bsgoms sangs rgyas dgongs pa thob// 'di bsgoms sangs rgyas dgongs la gnas// e ma ho// bsam dgongs med par la bzla ba'o// </text>
</item>

<item><p>52</p><section>1</section>
<text>a+thi+-i///@#/ / rgya gar skad du/ tsa ra sha Ar thA/ bod skad du/ rje btsan dam pa/ rtogs pa'i lha la phyag 'tshal lo// byang chub sems kyi rje btsan dam// ston pa'i thugs la bton te bshad// skyon gyis bgor med gdod nas dag/ ma btsal bzhag na sgom pa'i mchog/ 'gro kun gnas pa'i byang chub sems// mi 'gyur rje btsan chos kyi sku// ngang gnas mi nub rdo rje'o// snang dang mi snang gnyis med de// bde chen yongs rtog rje btsan sku// ya mtshan mkha' la rigs pa'i thugs// smra bsam yul las shin tu 'das// dmigs med don rtogs chos kyi rje// snang ba'i yul las gang gnas kyang// rje btsan sku la g.yos pa med// yi ge 'bru la rtog pa rnams// rje btsan don la nyams te dman// phyi nang gnyis ka bde chen po// rje btsan rtogs pa'i rang rig sems// 'khor ba myang 'das gnyis med de// ji ltar bltas pas byang chub sems// ye sangs rgyas pas chos kyi sku// rje btsun dam pa rdzogs so// rgya gar skad du/ sarba a ta/ bod skad du/ kun 'dus/ spros med chos las phyag 'tshal lo// sna tshogs gcig tu 'dus pa'i ngang// 'byung ba bzhi nyid nam mkhar 'dus// nam mkha' dper bstan byang chub sems// rig pa rang la rdzogs pas na// kun 'dus rgyal por nga smras so// lta ba'i klong tshogs a ti la// theg brgyad so so'i don brjod nas// grub pa gcig tu nges par 'dus// yid la ma yengs brjod med bzhag/ ma lus sangs rgyas sems su 'dus// rtsa ba bral ba'i sems nyid de// sus kyang ma byas ye nas gnas// mi 'gyur lhun gyis grub pa yi// yang dag chos nyid dbyings kyi bla// rgyu la rag ma las pa'i sems// bde chen 'du 'bral med pa'i sems// 'bras bu rang la rdzogs pas su// snang srid thams cad ye sangs rgyas// bdag dang bral bas 'khor ba chod// dpal ldan sku gsum rang byung bde// sangs rgyas ma lus dbyings su gcig/ skye med don la thabs kyis 'dus// ma bcos ngang du 'gro bas na// thams cad thugs rje thabs kyis btul// gcig la med pa'i rin chen 'di// gzung 'dzin zad pas mnyam pa'i rgyal// ye shes rol pas gcig tu gsal// snying rje med pas gsod pa dang// lta ba med pas za ba ni// 'gro drug ye nas sangs rgyas te// thams cad lhag ma med par bsgral// ji ltar snang ba kun tu khyab// ye nas gcig gi ngang du 'dus// byas na 'ching ba'i lam yin la// ma bsgrubs 'du 'bral med par bstan// ye nas yin pa'i bde chen de// gnas la chags pa med pas na// 'dus las ma byas snang ba de// kun la khyab pas spro bsdu med// gang yang ma 'gags so sor gsal// ma lus 'dus pa'i </text>
</item>

<item><p>53</p><section>1</section>
<text>rgyan du che// rag ma lus pa'i rgya mdud de// gzhan gyis bcos su ye med pas// sprul pa'i rgya mtsho thams cad kun// gzhi rtsa med pa'i ngang du gzhag/ sus kyang ma byas nyid la 'dus// kun 'dus rdzogs so//// rgya gar skad du/ trai lo kya pra ti baM/ bod skad du/ khams gsum sgron ma/ chos nyid stong pa'i ngang la phyag 'tshal lo/ khams gsum sgron ma rkyen dang bral// ma rig mun sel blos ma reg/ gzhan nas btsal bas rnyed mi 'gyur// thig le brdal ba'i rang byung bde// rig pa rang shar bcos su med// lhun grub btsal du gdod nas med// snying po'i snying po gnyis med mchog/ ye nas tha snyad kun dang bral// ji bzhin gsal la rtog med don// don dam spros med yang dag dbyings// btsal du med pas sgom tshig 'das// ji bzhin klong du gyur pas na// rnam dag don la mkhas pa yin// gdod nas ma skyes gsal ba'i klong// don dam rtogs pas chos kyi sku// longs spyod bde chen rgyal po'i sku// ye shes rol pas sprul pa'i sku// thugs rje byang chub sems dpa'i lam// ma g.yos rtog med chos kyi lam// rang bzhin gnas pas bde ba'i rdzong/ khams gsum mun sel sgron ma'i mchog/ bde chen rang byung thugs rjer gsal/ khams gsum sgron ma rdzogs so// rgya gar skad du/ badzra sa tra sa ma ya/ khe ma hA de ha puSh+taMr ga ra tan tra/ bod skad du/ rdo rje sems dpa' nam mkha' che bram ze rgyas pa'i rgyud/ bcom ldan 'das dpal kun tu bzang po la phyag 'tshal lo// 'di skad bshad pa'i dus na/ 'og min gyi gnas/ chos nyid kyi mkha'/ dbyings nyid kyi klong/ sems nyid kyi gnas/ ye shes sgrib pa mi mnga' ba'i gzhal yas na nyid kyi rang bzhin dang/ nyid kyi ngo bo dang/ nyid kyi thugs rjes sprul pa'i 'khor 'di lta ste/ rang bzhin gyi 'khor chos kyi sku zhes bya ba dang/ ngo bo nyid kyi 'khor longs spyod rdzogs pa'i sku zhes bya ba dang/ thugs rje chen po'i 'khor sprul pa'i sku zhes bya ba dang/ rdo rje sems dpa' la sogs pa 'byed pa med pa'i 'khor rnams dang thabs cig tu bzhugs so// de nas bcom ldan 'das kun tu bzang pos thams cad bsdus nas thig le chen po gcig tu bzhugs so// de nas rdo rje sems dpa'i nyid kyi rang bzhin thig le chen po gcig tu bzhugs pa de las phyung na bcom ldan 'das kun tu bzang po la dga' ba'i sems kyis dang ba'i mdangs phyung nas 'khod do// de nas bcom ldan 'das kun tu bzang pos rdo rje sems dpa' la smras pa/ rdo rje sems dpa' e ma ho// dga' ba'i sems skyes e ma'o// dang ba'i mdangs phyung e ma'o// nga las byung ba e ma'o/ khyed </text>
</item>

<item><p>54</p><section>1</section>
<text>'dud dga' ba e ma'o// zhes gsungs pas/ rdo rje sems dpas zhus pa/ ston pa'i ston pa kun tu bzang po lags// ston pa nyid kyang thig le spros pa med// 'khor rnams kun kyang thig le spros pa med// bstan pa kun kyang thig le spros pa med// dus dang gnas kyang thig le spros pa med// thams cad kun kyang thig le spros med na// ston pa'i ston pas ci zhig ston par mdzad// 'khor du 'khor ba'i 'khor ni ci la 'khor// 'khor la ston pas ci zhig ston par mdzad// dus dang gnas ni gcig pa ci lta bu// zhes pa dang/ de nas kun tu bzang pos 'di skad ces gsungs so// ngas don la ma lus pa sgrar bshad kyis yid la byos shig/ sems nyid kun tu bzang po nga nyid ni// ston pa dang ni bstan pa 'khor dus gnas// nga las byung bas ye nas thig le ste// nga yis rang bzhin thig ler bstan pa yin// thig le ye nas spros pa med pa'i don// snying po ma spros ye nas thig le yin// zhes gsungs so// rdo rje sems dpa' nam mkha' che bram ze rgyas pa'i rgyud las/ gleng gzhi'i le'u ste dang po'o//// de nas yang rdo rje sems dpas zhus pa/ bcom ldan bde chen kun bzang po// nyid kyi rtsa ba bshad du gsol// zhes zhus pas/ kun tu bzang pos bka' stsal pa// nyon cig nga la 'dus pa'i 'khor// nga yi rang bzhin bstan pa ni// gnas ni chos nyid dbyings na gnas// gsal ni rig pa'i mkha' la gsal/ khyab ni snod bcud kun la khyab// byung ni snang srid kun tu byung// yin ni byang chub sems yin to// bstan ni theg pa dgu ru bstan// 'dus ni rdzogs pa chen por 'dus// bstan du mtshan ma'i dngos po med// mthong du med pa'i yul dang bral// shes su tshig gis brjod du med// rgyu las ma byung snying po 'di// yod ni gcig las med pa ste// spros ni sna tshogs khyab par spros// brtags pas ma mthong cir yang mthong// gang ltar bsgom yang 'gyur ba med// tha dad spros kyang thig le gcig/ kun bral nyag gcig ci ma yang// mthong byed sna tshogs kun gyis gzhi// dmigs su med par mtshon te bstan// de 'dod nges par rtogs 'dod na// de ni nam mkha' lta bur brtags// don ni chos nyid skye ba med// rtags ni sems nyid 'gag pa med// nam mkha' lta bu'i chos nyid la// nam mkha' lta bu'i dpe yis mtshon// dmigs su med pa'i chos nyid la// dmigs pa med par mtshon te bstan// tshig tu brjod pa med pa la// brjod du med pa'i tshig brjod do// dmigs med don gyi ngo bo bstan// don chen 'di yis rtogs par byed// 'di yis don chen ma rtogs na// don gyi sgra tshig ci bstan kyang// snying po'i don dang 'phrad mi 'gyur// zhes gsungs so// rdo rje </text>
</item>

<item><p>55</p><section>1</section>
<text>sems dpa' nam mkha' che bram ze rgyas pa'i rgyud las/ snying po rtsa ba bstan pa'i le'u ste gnyis pa'o//// de nas yang rdo rje sems dpas zhus pa/ bcom ldan bde chen kun bzang po// ston pa dang ni bstan pa dang// de bzhin 'khor tshogs bshad du gsol// zhes zhus pas/ kun tu bzang pos bka' stsal pa// nyon cig nga yi 'dus pa'i 'khor// ston pa yang ni rnam gsum ste// bstan pa yang ni rnam pa gsum// de 'dzin 'khor yang gsum du bstan// ston pa gsum ni 'di lta ste// chos kyi rang bzhin ston pa dang// chos kyi ngo bo ston pa dang// don gyi sgra tshig ston pa'o// rang bzhin ston pa'i ston pas ni// skye ba med pa'i byin brlabs las// ji ltar snang ba'i chos rnas kun// de bzhin nyid du ston par byed/ ngo bo ston pa'i ston pas ni// ji ltar snang ba'i chos rnams kun// stong pa nyid kyi skur byung nas// ngo bo de las med par ston// sgra tshig ston pa'i ston pas ni// chos rnams don gyi sgrar bsdus nas// ma rig mi shes sems can la// de don sgra tshig sdebs nas ston// bstan pa rnam pa gsum ni 'di lta ste// chos sku'i bstan pa de bzhin nyid du bstan// de bzhin nyid la rnam par dbye ru med// ji ltar snang ba'i chos rnams thams cad kun// sems kyi ngo bo yin pas de bzhin nyid// de la gang zhig 'chos shing sgom byed pa// de yis chos sku'i bstan pa rtog pa med// snang ba med pa'i chos nyid byang chub sems// ma nor de bzhin nyid du ma rtogs te// de la gang du 'chos shing sgom byed pa// de yis rang sems bcos med de ma rig/ snang srid chos dang snang srid byang chub sems// sems kyis de bzhin nyid phyung de bzhin nyid// de bzhin nyid du ma rtogs so sor mthong// de bzhin nyid ni dbyings nas 'tshol byed pa// dus gsum rgyal bas btsal yang mi rnyed do// longs spyod rdzogs pa'i bstan pa longs spyod du// longs spyod lnga ni chos nyid longs spyod gcig/ sangs rgyas sems can kun gyi longs spyod du// longs spyod rdzogs pa'i sku las spyod du med// gzugs la sogs pa'i longs spyod lnga la ni// gcig la lnga lnga nyi shu rtsa lngar spyod// rtsa lnga'i longs spyod de ni sku lnga'i tshul// chos nyid don gyi ngo bo nyid du bshad// sprul sku'i bstan pa thugs rjes don mdzad de/ khams gsum sems can bsam pa tha dad la// sku dang gsung dang thugs ni rnam gsum gyis// bsam pa thams cad sku gsung thugs rjes bzlog/ de 'dzin 'khor ni rnam pa gsum bstan te// shin tu rnal 'byor rtsol bsgrub 'das pa'i 'khor// sgor zhugs yid ches sangs rgyas sa la gnas// rig 'dzin sa dang dang po bcu par 'khor// ma 'thob nye reg sgom pa'i sa la gnas// sems bskyed </text>
</item>

<item><p>56</p><section>1</section>
<text>mos pa spyod pa'i 'khor rnams ni// rgyu dge 'bras bu dug 'joms sa la gnas// de ni ston pa gsum gyi 'khor du rje sems dpa' nam mkha' che bram ze rgyas pa'i rgyud las/ ston pa dang ni bstan pa dang 'khor bstan pa'i le'u ste gsum pa'o//// rdo rje sems dpas yang zhus pa// bcom ldan bde gshegs kun bzang po// nyid kyi bya med bshad du gsol// zhes zhus pas/ kun tu bzang pos bka' stsal pa// nyon cig nga la 'dus pa'i 'khor// bya ba med pa'i don 'di ni// kun bzang nga yi rang bzhin te// nga yi rang bzhin 'gyur med la// bsgoms shing 'chos na bsgyur ba yin// ye nas lhun gyis grub pa la// bsgrub na nga la 'chos pa yin// nga ni ye nas byas zin pas// bya ba med pa'i chos nyid yin// chos nyid nga yi rang bzhin pas// rang bzhin de la bya ru med// bcos su med pa'i rang bzhin la// rdo rje sems dpa' khyod ma 'chos// rdo rje sems dpa' khyod 'chos na// kun tu bzang po 'chos pa yin// ji ltar snang ba'i chos rnams kun// kun kyang nga yi rang bzhin yin// mi gnas dmigs pa'i yul dang bral// spros med bsam med yul las 'das// de la spang 'gegs su byed pa// bskal par btsal yang rnyed par dka'// nga las btsal bas grub pa med// nga las sbyongs pas byang ba med// nga la ma lta yul med kyi// nga la ma bgrod lam med kyi// nga la ma spyod sgrib med kyi// nga la bgrod pas phyin pa med// bde chen chos sku sems su gcig pa'i phyir// snga phyir dus gsum med de khyad par med// rang byung ye shes yul la mi rtog pas// rig pa'i ye shes yul gyis btsal mi dgos// ma btsal ye nas lhun gyis grub pa'i phyir// rtsol ba'i phrin las ye nas bya mi dgos// ye nas byang chub sa la kun gnas pas// rig 'dzin sa dang sa bcu sbyang mi dgos// ye nas byas zin lta ba bsgom mi dgos// ye nas rnam dag dam tshig bsrung mi dgos// mi gnas mi rtog cir yang dgongs med pas// mi rtog mnyam pa'i yul la rang bzhin gnas// rdo rje sems dpa' nam mkha' che bram ze rgyas pa'i rgyud las bya ba med pa'i le'u ste bzhi pa'o//// rdo rje sems dpas yang zhus pa// bcom ldan bde chen kun bzang po/ thams cad byang chub sems kho nar sangs rgyas pa'i don bshad du gsol/ kun tu bzang pos bka' stsal pa/ nyon cig nga la 'dus pa'i 'khor// chos kyi sku ni byang chub sems// byang chub sems las chos kyi sku// rdul tsam sus kyang bcos pa med// des na sems la sangs rgyas med// longs spyod rdzogs sku byang chub sems// byang chub sems la longs spyod sku// sems las byung ba'i gzugs rnams la// longs spyod rdzogs </text>
</item>

<item><p>57</p><section>1</section>
<text>pas sku gzhan med// sprul pa'i sku ni byang chub sems// byang chub sems ni sprul pa'i las// 'gro ba'i don mdzad gzhan na med// dus gsum sangs rgyas thams cad kyang// byang chub sems las gzhan med de// snga rabs 'das pa'i sangs rgyas rnams// rang sems ma bcos sngar mthong rtogs// da ltar bzhugs pa'i sangs rgyas rnams// ma bcos pa yi rang bzhin te// ma bcos ji bzhin rtogs gyur nas// da ltar 'gro ba'i don yang mdzad// slad nas 'byon pa'i sangs rgyas rnams// rang byung sems nyid 'di la ni// snga bas 'chos pas lung ma bstan// da ltar ting 'dzin sems mi bcos// ma bcos lam du zhugs nas byon// ji ltar snang ba'i chos rnams la// byang chub sems su ma rtogs te// bcos shing bsgrub pas 'grub mi 'gyur// ma rtogs bcos pas 'grub pa yi// bskal pa du ma'i grangs bgrangs kyang// mi btsal bde ba dang mi phrad// sku gsum sems las ma bcos phyir// sku gsum ston pa'i kun bzang las// de bzhin 'chos par byed pa yi// ston pas bden tshul ci bstan kyang// nyid kyi rang bzhin ston pa yin// rdo rje sems dpa' nam mkha' che bram ze rgyas pa'i rgyud las byang sems bcos med kyi le'u ste lnga pa'o//// rdo rje sems dpas yang zhus pa// bcom ldan bde chen kun bzang pos// nyid kyi lta sgom bshad du gsol// kun tu bzang pos bka' stsal pa// nyon cig nga la 'dus pa'i 'khor// rdzogs chen lta ba sgom du med pa ni// kun tu bzang po'i sems kyi yon tan te// byang chub sems kyi che ba'i yon tan gyis/ btsal zhing bsgrub pa'i dka' ba spyod mi dgos// rgyu rkyen med pas btsal ba'i las mi dgos// 'bras bu'i rang bzhin gzhan nas sgrub mi dgos// chos nyid rang bzhin sgom pas bya mi dgos// ma byas pas ni 'jig pa'i gnyen po med// gzhan la mi ltos bsgom nas 'tshol mi dgos// dam tshig bsrung ba'i sgom pa bya mi dgos// phrin las btsal ba'i sgom pa bya mi dgos// lam la mi bgrod sa la mi sbyong ste// rang las chos ni gzhan du tshol mi byed// da ni spyod yul kun las 'das pa'i phyir// tshig gis mi phebs dbang po'i spyod yul 'das// rang gi rang bzhin bsdus te thig ler gnas// ma spros gnyis med ye nas gcig tu bstan// rang byung ye shes mi rtog g.yos pa med// rgyu 'bras 'das pas rtsol dang sgrub mi byed// ma byung bas na dngos po sgaum mi byed// ma skyes pas na 'jig pa'i dogs pa med// bde chen brdal ba chen po'i klong dkyil na// mi snang bas na dmigs pa'i yul dang bral// chos nyid snang ba med pa'i rang bzhin la// mi rtog mnyam pa chen por ngang gis gnas// chos nyid spros pa med </text>
</item>

<item><p>58</p><section>1</section>
<text>pa'i rang bzhin la// rig pas mi rtog ting 'dzin mi byed cing// gang zhig ngang la sgom pa byed pa des// sgom pa nyid kyi ngang dang phrad mi 'gyur// chos nyid mngon du phyung ba nga yin pas// sdug bsngal mi skye rnam par spang mi dgos// rang byung yin pas skye 'jig med pa'i phyir// ma rig rten 'brel dbang po dgag mi dgos// rang rgyud rnam dag chos nyid sbyang mi dgos// ye nas dag pas gtsang sbra bya mi dgos// ye nas lhun grub rtsol sgrub bya mi dgos// nga yi ngo bo kun gyis mthong bya'i phyir// nga yis mngon du phyung ba'i chos rnams ni// sna tshogs dbang po'i ngo la bstan pa yin// de la nga yi rang bzhin kun rtogs shig/ de la nga yi rang bzhin ma mthong na// kun bzang nga yi rang bzhin bstan mi bya// rdzogs pa chen po'i don dang skal med pas// rgyu 'bras theg pa drang ba'i lung la gzung// rdo rje sems dpa' nam mkha' che bram ze rgyas pa'i rgyud las/ lta ba sgom med kyi le'u ste drug pa'o//// rdo rje sems dpas yang zhus pas/ bcom ldan bde chen kun bzang po// nyid kyi dam tshig bshad du gsol// kun tu bzang pos bka' stsal pa// nyon cig nga la 'dus pa'i 'khor// ma skyes spros dang bral ba'i rang bzhin gyis// skye ba'i cho 'phrul sna tshogs yul phyung nas// yul med rang gi rang bzhin yin zhes bya// de la mi rtog rtog pa'i yul las 'das// yul la mi 'dzin spang dang len med pas// med pa phyal pa gcig tu lhun grub ste// bsrung bar bya ba'i tshul khrims kun dang bral// kun bzang nga la bsrung ba'i dam tshig med// rgyu rkyen med pas rtsol zhing bsgrub mi dgos// lhun gyis grub pas spyad pa'i las mi dgos// ye nas yin pas shes par bya mi dgos// rang byung yin pas rgyu dang rkyen mi dgos// bzang ngan med pas blang dor bya mi dgos// dngos po med pas med pa zhes su bshad// dngas[(]tsha dngos[)]su mi yong ye shes ma 'gags pas// de la phyal pa zhes su btags pa yin// sems su kun gcig gcig pur btags pa yin// ji ltar snang ba'i chos rnams thams cad kun// yid ches byang chub sems su rdzogs pa'i phyir// lhun gyis rdzogs pa zhes su+u nga yis bshad// chos nyid rang bzhin cir yang 'gyur med pas// btsal bar grub par nga yis lung ma bstan// bkres skom tsha grang blun lkugs chos nyid la// sku gsum 'khor dngangs 'gros pa'i cho ga drug/ rang byung yin pas btsal zhing bsgrub mi dgos// rgyu nyid rang byung ye shes yin pa'i phyir// las kyi rkyen gyis dbang du de mi 'gro// rang byung ye shes kun dang mtshungs med pas// rgyu rkyen las kyis rang byung de mi 'grub// nges pa gcig la bden pa rnam pa gnyis// bden pa gnyis kyis </text>
</item>

<item><p>59</p><section>1</section>
<text>gtan la dbab tu med// ma nges the tshom can gyi lung de la// nges pa gcig tu bstan pa ga la yod// stong gsum rgyu 'bras lung la brten byas nas// rnal 'byor gang zag chos la rlom byed pa// de la bden gnyis tshad ma bzhi yang dgos// ngas byas chos la bden pa gnyis mi dgos// ngas byas chos la bden pa gnyis dgos su// ngas byas thams cad byang chub sems su byas// byang chub sems la don dam kun rdzob med// ces gsungs so// rdo rje sems dpa' nam mkha' che bram ze rgyas pa'i rgyud las dam tshig bsrung du med pa'i le'u ste bdun pa'o//// rdo rje sems dpas yang zhus pa// bcom ldan bde chen kun bzang po// nyid kyi phrin las bshad du gsol// kun tu bzang pos bka' stsal pa// nyon cig nga la 'dus pa'i 'khor// rdzogs chen rgyu 'bras ye nas 'das pa'i phyir// btsal zhing bsgrubs pas byar med grub pa med// don de rtogs pas las rnams mi byed de// las ma byas pas de bzhin nyid du gnas// de bzhin nyid la gang zhig su gnas pa// de yis ma nor ma bcos grub par 'gyur// de ni ma nor bzhin ni ma bcos yin// bzhin ni ma nor ngo bo nyid la bya// de bzhin nyid las sangs rgyas bcos med do// byang chub sems la skye ba med pa'i phyir// sems la ye nas rgyu med 'bras bu med// 'jig rten skye ba'i chos la dpe blangs nas// skye la 'jig pa 'byung ba sgro mi gdags// rang byung rgyu 'bras 'das pa ma brtags par// 'jig rten mtshan ma'i chos la tshod btsugs nas// rgyu la btsal nas 'bras bu 'byung zer ba// de ni rgyu 'bras theg pa drang lung yin// ye shes ye shes zhes su bstan pa ni// rang byung ye shes ma 'gags kun dang mtshungs// rgyu las ma byung mtshungs med ye shes te// thams cad skyes pas gzhan nas chos 'byung med// 'jig rten rgyu 'bras chos la tshod btsugs nas// btsal bas med par 'bras bu 'byung mi 'gyur// byang chub sems la rgyu rkyen yang mi skye// 'jig rten skye 'gag chos la tshod mi 'dzug/ byang chub sems ni rkyen gyis ma bskyed pas// 'jig rten rkyen bskyed chos la dpe mi len// sems kyi ting 'dzin bsgom pa ma byed cig/ ye shes yul la rtog par ma byed cig/ ngag gis 'dzab dang snying po bzla mi dgos// lag gis 'du byed phyag rgya bca' mi dgos// sems kyi 'du 'phro ting 'dzin las mi byed// ngang la gnas pas g.yo med lhun gyis grub// rang bzhin gnas pas sus kyang bcos su med// ma btsal ji bzhin ngang du ma bcos yin// bya ba med pa las kyi mchog tu bstan// che ba 'dod nas rtsol sgrub rtsol byed pa// sgom sgrub btsal bas che ba de mi 'grub// che ba rang byung ye shes ye nas che// bsgoms na sangs </text>
</item>

<item><p>60</p><section>1</section>
<text>rgyas dgongs pa 'chos pa yin// sangs rgyas dgongs pa gang zhig 'chos byed pa// de yis sangs rgyas thams cad spangs pa yin// de yis rang gi byang chub sems spangs pas// rang gi rang bzhin bskal par phrad mi 'gyur// zhes gsungs so// rdo rje sems dpa' nam mkha' che bram ze rgyas pa'i rgyud las phrin las btsal du med pa'i le'u ste brgyad pa'o//// rdo rje sems dpas yang zhus pa// bcom ldan bde chen kun bzang po// sa yi rang bzhin bstan du gsol// kun tu bzang pos bka' stsal pa// nyon cig nga la 'dus pa'i 'khor// kun tu bzang po nga yi sa// kun gyi byang chub snying por gnas// byang chub sems kyi rang bzhin ni// chos kyi dbyings kyi pho brang ste// dus gsum sangs rgyas thams cad dang/ khams gsum sems can thams cad kun// klong chen sems kyi gnas de na// mi gnas pa ni gang yang med// kun gyi gnas dang sa yin te// 'du 'bral med par de na bzhugs// de la sbyang zhing bgrod mi dgos// de la sbyang zhing bgrod gyur na// rang sems de la 'chos pa ste// bcos pas rang sems 'byongs mi 'gyur// de ni spyi sa kun gyi gnas// nga las byung ba'i sku gsum gyis// rgyu 'bras 'das pa'i 'khor rnams la// sa mdo rnam pa gsum bstan te// bskyed pa'i sa dang spyod pa'i sa// bsgrub pa'i sa dang gsum bstan te// bskyed pa'i sa ru byang chub sems bskyed na// chos dbyings nam mkha' byang chub sems med cing// dge sdig las la drang ba dbang bskur bas// phyi yul chos nyid spangs pas ma spongs te// rang byung ye shes mi khegs bzhin du 'gags// rang byung ye shes yul la mi rtog bzhin// gzung dang 'dzin pa yod ces 'joms par byed// des na byang chub sems la skyes pa med// spyad pa'i sa ru byang chub bcu spyad pas// ji ltar snang ba'i chos rnams thams cad kun// byang chub sems las g.yos pa med pa ni// nam mkha' lta bu'i chos nyid snang bar zad// nam mkha' la ni g.yos pa rdul tsam med// de bzhin byang chub sems la g.yos pa med// bsgrub pa'i sa ru byang chub grub 'dod pa// kun tu 'od dang pad+ma can gyi sa// rdo rje 'dzin dang stug po bkod pa dang// 'khor lo tshogs chen rdo rje 'chang ba dang// rgyu 'bras kun bzang dbye ba med pa drug/ byang chub bsgrub pa'i sa ru ming yang gtags// sems kyi rang bzhin rgyu rkyen bral ba'i phyir// bsgrubs pas grub pa'i 'bras bu ngas ma bstan// sems kyi rang bzhin drug ni 'di lta ste// rang byung ye shes ma 'gags pa yi rtags// dbang po sgo lnga kun tu gsal ba la// kun tu 'od kyi sa zhes btags pa yin// yul la mi rtog chags pa med pa la// ma chags pad+ma can du btags pa [(]5[)]</text>
</item>

<item><p>61</p><section>1</section>
<text>yin// skye 'jig med pa'i byang chub sems de la// rdo rje 'dzin pa zhes su nga yis btags// rang gi rang bzhin chos nyid dpag med la// rang byung ye shes mi rtog mnyam pa bkod// stug po bkod pa zhes su btags pa yin// byang chub sems kyi rang bzhin dkyil 'khor de// rang la gnas pa'i byang chub chos rnams la// yi ge 'khor lo tshogs chen sa ru btags// sku gsung thugs la skye dang 'jig med pas// rdo rje 'chang gi sa zhes bshad pa yin// byang chub sems la rgyu 'bras gnyis med de// sems las byung ba'i chos rnams thams cad la// bzang ngan blang dor ye nas med pa'i phyir// 'byed pa med pa'i sa zhes nga yis bshad// de na byang chub sems kyi chos dbyings ni// dus gsum sangs rgyas khams gsum sems can kun// de nas byung zhing de ru gnas pa'i phyir// chos dbyings byang chub sems ni kun spyan sa// sangs rgyas bsgrub pa'i sa zhes btags pa ste// byang chub sems kyi rang bzhin de las med// ces gsungs so// rdo rje sems dpa' nam mkha' che bram ze rgyas pa'i rgyud las sa sbyang du med pa bstan pa'i le'u ste dgu pa'o//// rdo rje sems dpas yang zhus pa// bcom ldan bde chen kun bzang po// nyid kyi lam chen bshad du gsol// kun tu bzang pos bka' stsal pa// nyon cig nga la 'dus pa'i 'khor// byang chub sems ni kun gyi lam chen te// gzhan na med de 'di na rang bzhin gnas// gnas dang yul dang sangs rgyas sa dang gsum// chos kyi dbyings dang chos nyid 'di na gnas// nam mkha'i khams dang gzhal yas 'di ni gnas// sangs rgyas dngos dang yul ni byang chub sems// gzhan du bgrod pa'i lam dang gnas med de// bgrod pas nam mkha'i lam la phyin pa med// rang sems spros bral chos kyi dbyings yin pas// spros bral de na sangs rgyas thams cad bzhugs// de bas lam la bgrod par ma byed cig/ rang sems ma bsgribs nam mkha'i rang bzhin gsal// de na dus gsum sangs rgyas thams cad bzhugs// de bas lam la bgrod par ma byed cig/ rang sems ma bcos chos nyid ji bzhin pa// de la dus gsum sangs rgyas lhun gyis grub// de bas lam la bgrod par ma byed cig/ sangs rgyas rang sems rtog dang bral ba yin// bgrod pas rang sems rtog bral der mi phyin// gal te ma rig lam la bgrod gyur na// phyin pa'i dus med rtogs pa'i sa med pas// bgrod pas sangs rgyas sa ru phyin pa med// sangs rgyas rang sems rtogs dang bral ba yin// lta ba bsgoms pas ting 'dzin yul dang bral// ting 'dzin de yis rtog bral mnyam dang bral// dam tshig bsrungs pas ma nyams 'dzin dang </text>
</item>

<item><p>62</p><section>1</section>
<text>gnas// ma nyams 'dzin pas rtog med mnyam dang bral// phrin las btsal bas grub pa'i ting 'dzin byed// grub pa'i ting 'dzin mi rtog mnyam dang bral// sa la sbyangs pas gnas pa'i ting 'dzin byed// 'byongs pa'i ting 'dzin rtog med mnyam dang bral// chos nyid brtags pas gsal ba'i ting 'dzin byaid// ting 'dzin gsal bas rtog med mnyam dang bral// ye shes gsal bas rtogs pa'i ting 'dzin byed// gsal bar rtogs pa'i ting 'dzin mnyam dang bral// 'dod pa'i ting 'dzin ji ltar gsal ba des// 'dod pa med pa'i bde ba grub pa med// ting 'dzin mi byed bag chags mi gsog pas// rang byung ye shes las kyi dbang mi 'gyur// rang byung ye shes chos sku snying po de// btsal bas mi 'grub rang bzhin gnas pas 'grub// grub pas bya ba'i don rnams kun dang bral// don zhes bya ba ming tsam btags pa yin// sangs rgyas ming du 'dogs par byed pa ni// nges pa'i lung min drang ba'i lung du bstan// zhes gsungs so// rdo rje sems dpa' nam mkha' che bram ze rgyas pa'i rgyud las lam la bgrod du med pa'i le'u ste bcu pa'o//// rdo rje sems dpas yang zhus pa/ bcom ldan bde chen kun bzang pos// rang byung ye shes bshad du gsol// kun tu bzang pos bka' stsal pa// nyon cig nga la 'dus pa'i 'khor// 'khor gyi ston pa'i ye shes ni// yul la brtags pa'i ye shes te// gang su yul la rtog byed pa// de ni rig byed ye shes yin// rig par bya ba'i yul de ni// byang chub sems las byung ba'i phyir// de ni yul med byang chub sems// yul la rtog pa'i ye shes te// yul las byung bas rang byung min// yul med tsam na gsal mi byed// rang byung ye shes zhes bya ba// ye shes ye nas shes pa yin// rang byung ye shes ye nas shes// des na rang byung ye shes te// ye nas shes pas ye shes yin// ye shes zhes ni de la btags// ye shes rang las byung ba'i phyir// de la ting 'dzin sgom mi byed// ting 'dzin sgom par mi byed pas// ting 'dzin bag chags bsog mi 'gyur// bag chags med pa'i chos nyid de// dus gsum sangs rgyas dgongs par bshad// dus gsum sangs rgyas thams cad kyis// dgongs pa'i yul la mi rtog te// mnyam pa nyid du ye nas gnas// dus gsum sangs rgyas thams cad kyi// rang byung ye shes thugs de la// ye nas rtog pa med pa'i phyir// sangs rgyas dgongs pa mi mdzad de// rtog pa'i yul ni kun dang bral// rang byung ye shes sangs rgyas dgongs pa mdzad// rang byung ye shes yul la mi rtog pa// rnam rtog rtog pa'i bag chags gos mi 'gyur// las ni ting 'dzin brtags pa'i bag chags yin// mi rtog pa la </text>
</item>

<item><p>63</p><section>1</section>
<text>bag chags yongs ma gsungs// mi rtog pa ni rang byung ye shes lnga// sems kyi rang bzhin dbang po sgo lngar bshad// rang byung ye shes de la 'gag pa med// byang chub sems kyi ngo bo kun snang la// rang byung ye shes mi 'gag so sor gsal// rang gi rkyen gyis snang ba der mi spang// ting 'dzin mi rtog bag chag bsog mi 'gyur// 'di ni dus gsum sangs rgyas dgongs pa ste// gang du mi rtog 'di la su gnas pa// sa la mi gnas 'gro ba'i don mi gnas// chos sku byang chub sems la 'di gnas te// dus gsum sangs rgyas kun gyi dgongs pa 'dus// rig pa'i nyams su mngon sum rtogs par gyis// rang byung ye shes yul la mnga' gsol ba// ye shes lnga yi yul lnga 'dod ma yin// yul 'dod la ni ye shes lnga la snang// yul de ye nas ye shes yin pa'i phyir// yul dang ye shes gnyis su ngas ma bstan// des na yul yang rang byung ye shes yin par bshad// rang byung ye shes ci yang med pa la// nga las byung ba'i 'khor gyi ston pa yin// yul la brten nas ye shes ming btags pa// rnam pa grangs kyi ye shes byung ba ni// rnam par btags pa'i ye shes gcig gis ni// yul gcig rang bzhin so sor snang ba la// yul can la ni yul gyi ming btags pa// des ni nges pa ma yin 'khrul pas btags// zhes gsungs so// rdo rje sems dpa' nam mkha' che bram ze rgyas pa'i rgyud las rang byung ye shes bstan pa'i le'u ste bcu gcig pa'o//// rdo rje sems dpas yang zhus pa// bcom ldan bde chen kun bzang po// bya med rdzogs pa 'dod med gang// kun tu bzang pos bka' stsal pa// nyon cig nga la 'dus pa'i 'khor// chos rnams thams cad grub 'dod na// 'dod pa'i sa ni ma bsgrubs shig/ 'dod par byed pa'i sems de ni// mi len thams cad spong ba yin// 'di ni rgyu 'bras 'das pa'i phyir// 'bras bu 'dod pa rgyu mi bsgrub// mi rtog rang bzhin gnas pas 'grub// 'dod pa'i ting 'dzin thams cad spongs// 'dod med thams cad len par byed// ting nge 'dzin las 'dod pa 'dzin// 'dod pa de ni yang dag min// yang dag gzung du yod ma yin// byas pa'i las ni thams cad kun// ma btsal lhun gyis grub pas bsgrub// ma btsal lhun gyis grub pa de// byas pas grub pa ma yin te// ma byas ye nas lhun gyis grub// 'dod pa thams cad kun spangs pas// grub par byed pa'i bgegs su che// 'dod pa'i ting 'dzin bag chags des// bag chags de ni sems 'dzin yin// 'dzin pas bde ba de spong byed// mi 'dzin bde ba kun len pa// ji bzhin pa yi rang bzhin no// mi gnas pa la dmigs pa med// mi rtog pa la ting 'dzin med// med pa don gyi snying po </text>
</item>

<item><p>64</p><section>1</section>
<text>de// 'dod pa med par thob bar 'gyur// ji bzhin bcos pa med pa ste// sangs rgyas kun gyi dgongs pa gcig/ bde ba che las ma gtogs pa// 'dod dang 'dzin pa ga la yod// gang la 'dzin chags med pa des// ting nge 'dzin de 'dzin pa'i mchog/ kun 'dzin ye nas grub zin pas// gtang gzhag mi rtog grub pa'i rgyal// zhes gsungs so// rdo rje sems dpa' nam mkha' che bram ze rgyas pa'i rgyud las bya med lhun rdzogs kyi le'u ste bcu gnyis pa'o//// rdo rje sems dpas yang zhus pa/ bcom ldan bde chen kun bzang po// 'dod med ma g.yos rtsol med gang// kun tu bzang pos bka' stsal pa// nyon cig nga la 'dus pa'i 'khor// chos nyid 'gyur ba ye nas med// bsgyur bas g.yos pa rdul tsam med// bde dang sdug bsngal byang chub gcig/ sangs rgyas sems can sems su gcig/ snang srid snod bcud chos nyid gcig/ bden rdzun gnyis kyang chos nyid mnyam// bde la chags na sdug bsngal yin// rang bzhin gnas pas kun kyang 'grub// kun gsal de la rtog med pas// de ni rang byung ye shes yin// ye shes bag chags mi bsog pas// las kyis gos par ga la 'gyur// sna tshogs bsgoms pas gcig mi gsal// gsal ba'i ting 'dzin gang byed pa// de la ting 'dzin yod ma yin// de bzhin nyid du gcig pa la// sangs rgyas sems can gnyis su phye// bde ba sdug bsngal gnyis phye nas// dge ba dang du blang bar bstan// sdig pa rgyab tu bor bar bstan// de ni nges pa'i don las 'gal// rang bzhin chos la g.yos pa med// sangs rgyas rang bzhin g.yos med par// dus gsum rgyal ba'i chos nyid yin// de la sangs rgyas gud na med// byang chub sems las ma gtogs pa'i// sangs rgyas sems can gnyis ka med// sems nyid mi rtog sangs rgyas yin// sangs rgyas kun la sems nyid bsngags// sems nyid ma g.yos rtsol dang bral// rtsol bral de la bcos su med// ces gsungs so// rdo rje sems dpa' nam mkha' che bram ze rgyas pa'i rgyud las ma g.yos rtsol bral gyi le'u ste bcu gsum pa'o//// rdo rje sems dpas yang zhus pa/ bcom ldan bde chen kun bzang po// nyid kyi rig pa ji ltar gsal// kun tu bzang pos bka' stsal pa// nyon cig nga la 'dus pa'i 'khor// rig pa bsam brjod med par gsal// mi rtog bsam med ngang du gsal// rig pa rtog 'dzin med par gsal// bsam pa ma zhugs drang por gsal// rig pa dmigs gtad med par gsal// mi rtog mnyam pa'i ngang du gsal// rig pa bya btsal med par gsal// mkha' dbyings bde chen klong du gsal// rig pa dran bag med par gsal// shes </text>
</item>

<item><p>65</p><section>1</section>
<text>rig bsam brjod med par gsal// rig pa 'dzin rtog med par gsal// mi g.yo mnyam pa'i ngang du gsal// rig pa gang du'ang gzhag med gsal// spyod pa'i mtha' dang bral bar gsal// rig pa rang lugs chen por gsal// bya rtsol nyid las 'das par gsal// rig pa ma bkag drang por gsal// mi rtog mnyam pa'i ngang la gsal// rig pa 'dzin bag med par gsal// mi rtog spraus dang bral bar gsal// rig pa bsam dpyod med par gsal// shes pa cir yang ma g.yos gsal// rig pa blo gtad med par gsal// bsam pa gang du'ang ma zhugs la// rig pa ngos gzung med par gsal// rig pa rgya ma chad par gsal// rig pa phyogs su ma lhung gsal// rig pa yongs la 'brel par gsal// thams cad kun gyi gzhi mar gsal// zhes gsungs so// rdo rje sems dpa' nam mkha' che bram ze rgyas pa'i rgyud las rig pa rang gsal gyi le'u ste bcu bzhi pa'o//// rdo rje sesam dpas yang zhus pa// bcom ldan bde chen kun bzang po// mnyam par gzhag na ji ltar gzhag/ kun tu bzang pos bka' stsal pa// nyon cig nga la 'dus pa'i 'khor// kun bzang ma nges nam mkha' 'dra// ma rtag gsal ba'i ngang la gzhag/ sgo lnga ma bkag rang sar gzhag/ ma btsal rang lugs chen por gzhag/ mi g.yo mnyam pa'i ngang la gzhag/ mi rtog spros dang bral bar gzhag/ gang du'ang ngos mi gzung bar gzhag/ snang ba mi dgag gang dgar bzhag/ rtog med gsal ba'i ngang la gzhag/ gnyis med mnyam pa'i ngang la gzhag/ lus ngag yid gsum glod de gzhag/ de bzhin ma bcos rang sar gzhag/ ma chags zhen dang bral bar gzhag/ bsam pa gang du'ang ma zhugs gzhag/ shes pa bsam dpyod med par gzhag/ ces gsungs so// rdo rje sems dpa' nam mkha' che bram ze rgyas pa'i rgyud las mi rtog mnyam gzhag gi le'u ste bco lnga pa'o//// de nas kun tu bzang pos rdo rje sems dpa' la sogs pa'i 'khor rnams bsdu bar mdzad nas rgyud kyi don bshad pa'o// phyogs bcu dus gsum gyi de bzhin gshegs pa thams cad dang/ khams gsum gyi sems can thams cad kyi rtsa ba ni kun tu bzang po'i thugs rang byung gi ye shes so// thugs rang byung gi ye shes ni bram ze rgyas pa nyid do// rgyud 'di ni kun tu bzang po nyid do// rang gi byang chub kyi sems so// sangs rgyas thams cad kyi sku gsung thugs so// rgyud 'di 'dzin pa ni sangs rgyas nyid do// thams cad sangs rgyas pa'i phyir 'khor ba ka dag go/ 'di 'dzin pa ni kun tu bzang po'o// thams cad rang byung ye shes yin pa'i phyir ro// rin po che gser gling na rdo dang sa mi snang ba ltar 'khor ba ka </text>
</item>

<item><p>66</p><section>1</section>
<text>dag ste rang byung ye shes nyid do// bram ze rgyas pa'i rgyud las rgyud yongs su gtad pa'i le'u ste bcu drug pa'o//// rdo rje sems dpa' nam mkha' che bram ze rgyas pa'i rgyud rdzogs so////@#/ / rgya gar skad du/ ma hA su kha bo d+hi tsit+ta so pa shi ka/ bod skad du/ bde ba chen po byang chub kyi sems rmad du byung ba'i le'u/ bcom ldan 'das dpal gyi dpal/ dpal rdo rje sesam dpa' la phyag 'tshal lo// rmad byung byang chub sems 'di gnas// de yi gzhal yas yon tan gyi// don 'di bstan pa 'di yin no// dus gsum bzhugs pa'i sangs rgyas dang// rdo rje 'chang ba'i rnal 'byor dang// dpal chen khrag 'thung ma mo'i tshogs// gzhan yang rnam pa mang po yi// lha dang lha min rlung lha dang// gshin rje klu dang lha rnams dang// gnod sbyin srin po 'byung po'i tshogs// dbang med dad pas 'dus pa dang// lha yi tshogs kyis gang ba yi// gzhal med khang mdzes de dag ni// me dang 'dra bar 'od gsal zhing// nyi ma zla ba'i gdan dang 'od// zhing rnams gdan chen gsal ba dang// rin chen las byas shin tu snang// skal dang ldan pa'i sangs rgyas zhing// rab sdang gnon byed rnams kyang spangs// 'di la gnod byed gang yin pa// 'byung po 'grul bum srin po dang// yi dwags srul po de dag gis// rmad byung 'di ni mi thos so// rmad byung byang chub yon tan 'di// 'jig rten mgon pos bshad pa yin// 'di la gang zhig 'gal byed pa// 'jigs pa thams cad de la 'ong// mgo ni tshal pa bdun du 'gas// sngags 'chang rnams kyis spangs par 'gyur// rmad byung byang chub sems 'di ni// dpal chen pad+ma he ru ka'i// sgrub pa gsang ba thugs kyi mchog/ chos kyi gtam la 'jigs med cing// las kyis gos par mi 'gyur te// dpal chen 'khor tshogs mang po dang// sangs rgyas rnal 'byor chen po dang// 'khor tshogs ye shes rnal 'byor ma// 'jigs med rdo rje sems dpa' dang// skal ldan rnams kyi don du gsungs// gzhan gyi don du ma gsungs so// byang chub kyi sems rmad du byung ba las chos kyi gleng gzhi'i le'u ste dang po'o//// de nas bcom ldan 'das 'og min gyi gnas snying po byang chub na bzhugs pa'i sku// rdo rje sems dpa' la gzigs nas/ chos rmad du byung ba'i byang chub kyi sems rmad du byung ba zhes bya ba'i ting nge 'dzin la snyoms par zhugs so// de'i tshe dus gsum gyi bde bar gshegs pa rnams dang/ stong gsum gyi stong chen po'i 'jig rten gyi khams mtha' yas mu med pa 'di dag thams cad/ bde bar gshegs pa thams cad don gcig pa ste/ bdag nyid byang chub kyi sems rmad du byung ba las 'byung zhing/ de dag thams cad </text>
</item>

<item><p>67</p><section>1</section>
<text>de las skyes pa dang/ de las byung ba'i dkyil 'khor rmad du byung ba'i dkyil 'khor yin pa'i don thugs su chud pa'i don/ rdo rje sems dpas rig par bya ba'i phyir/ rdo rje sems dpa' la gzigs te/ yid kyi dkyil 'khor sgo phyed nas/ rang gi rig pa'i don gsal bar phyung ste/ thams cad kyi don ji lta bu yin pas so sor snang bas gsal bar byas nas/ rdo rje sems dpa' nyid dang/ bde bar gshegs pa thams cad dang/ stong gsum gyi stong chen po'i 'jig rten gyi khams mtha' yas mu med pa rnams byang chub kyi sems rmad du byung ba 'di nyid yin pa dang/ byang chub kyi sems rmad du byung ba las bskyed pa'i dkyil 'khor/ sku rmad du byung ba sku'i dkyil 'khor gsang ba rmad du byung ba dang/ gsung rmad du byung ba gsung gi dkyil 'khor gsang ba rmad du byung ba dang/ thugs rmad du byung ba thugs kyi dkyil 'khor gsang ba rmad du byung ba dang/ chos chen po rmad du byung ba nyid yin par snang bar byas nas/ de dag thams cad bcom ldan 'das nyid kyi sku gsung thugs su bsdus so// de nas rdo rje sems dpas 'di skad ces gsol to// 'jig rten mkhas pa rdzogs sangs rgyas// sangs rgyas don du mdzad pa yis// thugs kyi sgron ma'i don bstan pa// gang blo the tshom za ba dang// gang zhig 'gal bar yid sems dpa'// 'jigs pa thams cad de la 'ong// mgo ni tshal pa bdun du 'gas// rdo rje sems dpa' nyid kyang sngang// sngags 'chang rnams kyis spangs par 'gyur// sngags rnams thams cad gsang ba yi// lta ba rmad du byung ba'i don// rdo rje sems dpa' bdag nyid kyis// sngon chad rtogs par ma gyur pa// thugs kyi sgron ma'i don bstan pa// gang la sangs rgyas gus mdzad pa// don la de ni phyag 'tshal lo// sangs rgyas kun la brtse dgongs nas// gang gi don du mdzad pa yi// don mdzad de la phyag 'tshal lo// gang gi don du byas pa'i don// de dag bdag la 'grub gyur cig/ gzhal yas me 'od 'bar ba ltar// don de bdag gis rig gyur na// sangs rgyas kun dang skal pa mnyam// sangs rgyas kun pas rgyas gyur cig/ dus gsum rnal 'byor gang dag gis// skal ldan gang zhig 'byung ba yi// don du bdag gis bshad par 'tshal// rmad byung byang chub don rtogs nas// rdo rje sems dpa' bdag nyid kyang// rdo rje gdan la yang sangs rgyas// rmad byung byang chub sems 'di ni// kun gyis rig pa ma yin no// lha rnams kun gyis mi rig go/ byang chub sems dpa' rnams kyis kyang// 'di ni rig par dka' ba'o// bde gshegs rnams kyis smon ma rig/ ces gsungs so// sems dpa' chen po thams cad mkhyen pa sgom pa'i mchog/ ngo bo nyid ni dmigs su </text>
</item>

<item><p>68</p><section>1</section>
<text>med// nga yi lus su su sbyor ba// byang chub med cing sgom pa'ang med// lus dang ngag sems mtshan nyid ni// ye shes lnga yi byang chub sems// sems can kun gyi sems chen po// rang bzhin dag pa dri ma med// thams cad ma skyes zag pa med// byang chub med cing mngon rtogs med/ khams kyang med cing 'byung ba med// mtshan nyid mi 'gyur nam mkha' bzhin// gnyis med gnyis su 'dzin med cing// byang chub sems 'di rgyas pa'i spyan// zhes bka' stsal to// kye sems dpa' chen po/ bde bar gshegs pa thams cad kyi sku gsung thugs dang/ stong gsum gyi stong chen po'i 'jig rten gyi khams mtha' yas mu med pa 'dra ste/ nga'i byang chub sems rmad du byung ba 'di yin no// rang rig pa las byung ba'i chos chen po rmad du byung ba nyid yin no// rdzu 'phrul chen po rmad du byung ba nyid yin no// nga'i 'phrul chen po rmad du byung ba nyid yin no// nga'i rol pa chen po rmad du byung ba nyid yin no// nga'i mdzad pa rmad du byung ba nyid yin no// nga'i dkyil 'khor chen po rmad du byung ba nyid yin no// nga'i cho 'phrul chen po rmad du byung ba nyid yin no// nga'i gsang ba rmad du byung ba nyid yin no// bde bar gshegs pa rnams dang/ rdo rje sems dpa' nyid gsang ba dang/ gsang ba chen po dang/ gsang ba de kho na nyid dang/ lta ba gsang ba rmad du byung ba nyid yin no// sku rmad du byung ba'i sku'i dkyil 'khor gsang ba rmad du byung ba nyid yin no// gsung rmad du byung ba'i dkyil 'khor gsang ba rmad du byung ba nyid yin no// thugs rmad du byung ba'i thugs kyi dkyil 'khor gsang ba rmad du byung ba nyid yin no// byang chub kyi sems rmad du byung ba'i le'u ste gnyis pa'o//// le'u 'dis chos nyid bstan pa'i phyir sems dpa' chen po/ byang chub 'dod pa de la byang chub med// sa dang rnam thar byang chub mchog la ring// rgyu 'dra'i chos nyid gang yin shes par 'gyur ba yi// de nyid byang chub sems nyid bdag nyid yin par nges// byang chub snying por bdag 'jug pas// thob pa med cing spang ba'ang med// sangs rgyas rnams kyi byang chub ni// tha snyad yin te don du med// chos nyid mtshan nyid rnam par dag/ bdag med chos las kun tu byung// ma skyes pa yi chos rnams la// ngo bo med de sgom pa'ang med// nam mkha'i tshul du rab sbyor bas// dngos po kun tu rab tu grags// chos rnams rang bzhin 'od gsal bas// gdod nas dag pas nam mkha' bzhin// byang chub med cing sems can med// bdag tu med pa'i chos las byung// sangs rgyas byang chub rdzogs byed pa// rnam par mi rtog dmigs su med// spros pa med pa'i le'u ste gsum pa'o//// le'u 'dis che ba bstan te/ sems </text>
</item>

<item><p>69</p><section>1</section>
<text>dpa' chen po/ thugs kyi dkyil 'khor rang bzhin las// ye shes rdzogs bzhugs me long bzhin// nga ni dus gsum bzhugs pa yi// sangs rgyas rnams kyi ye shes te// byang chub sems kyi don rtogs pas// sangs rgyas kun gyi nying sha can// nga ni sangs rgyas kun gyi dur// dur khrod chen po nga bdag yin// sems dpa' chen po thams cad dang// sems can thams cad nga las byung// sems can dur nyid nga yin te// skal ldan sems dpa' rig par gyis// sangs rgyas thams cad nga yi zhing// sems can thams cad sku gsung gter// thams cad nga yi longs spyod rgyu// zhes gsungs pa'i tshig thos pa dang/ sems dpa' skal ldan zhal mthong ba/ rmad byung gsang ba'i dkyil 'khor/ byang chub sems nyid bdag yin rig/ thal mo sbyar nas 'di skad gsol// dus gsum sangs rgyas thams cad kyi// thugs kyi thugs te thugs la rol// dus gsum sangs rgyas thams cad kyi// sku yi sku ste sku la rol// dus gsum sangs rgyas thams cad kyi// gsung gi gsung ste gsung la rol// zhes gsol pa dang/ sems dpa' chen po/ bskal pa 'bum gyi sngon rol du// nga nyid gcig pu sngon du byung// byung ba bas kyang nga sngar byung// sangs rgyas kun gyi sku gsung thugs// nga las byung ba de yi phyir// sems dpa' chen po'i thugs nyid ni// nga yis byin brlabs chen po pa// dus gsum sangs rgyas thams cad dang// rnal 'byor chen po kun 'dus nas// 'od zer mngon sum nyi bzhin shar// sems dpa' chen po skal ba bzang// rnal 'byor gang zhig 'di 'chad pa// nga ni sems dpa' nyid kyi sku gsung thugs// de nyid yin par rig par gyis// don 'di dag pa'i rnal 'byor pa// sangs rgyas sa la mi gnas te// thams cad nga nyid nga yi thugs// sems can thams cad nga las bskyed// ces gsungs so// che ba bstan pa'i le'u ste bzhi pa'o//// le'u 'dis gsang ba'i zhal gyis bzhes pa bstan te// sems dpa' chen po/ nga byed pa po nga nyid rang bzhin gyis rnal 'byor dag nas/ sangs rgyas ma bskyed pa med pas/ 'dus byas kyi chos thams cad ye nas med do// de'i phyir chos thams cad ye nas rnam par dag pa nyid do// nga nyid chos kyi sku yi rnal 'byor yin pas// nga'i chos thams cad rnam par mi rtog pa'o// sangs rgyas kun las sngar sangs rgyas pa'o// nam mkha' med pa'i sngon rol na// nam mkha'i chos nyid ye nas med// nga la chags med sngon rol can// chags pa'i 'dod chags ye nas med// srid pa med pa'i sngon rol du// srid pa'i chos nyid ye nas med// 'byung ba med pa'i sngon rol na// chen po lnga nyid ye nas med// sangs rgyas med pa'i sngon rol </text>
</item>

<item><p>70</p><section>1</section>
<text>na// sems can ming ni ye nas med// mya ngan 'das pa'i sngon rol na// 'khor ba'i chos nyid ye nas med// de phyir 'byung ba bas ni nga sngar byung// thams cad nga yis byas pa yin// thams cad nga las bskyed pa yin// thams cad nga las byung ba yin// zhes bka' stsal to// gsang ba zhal gyis bzhes pa gsang ba'i le'u ste lnga pa'o//// le'u 'dis byang chub kyi 'phrul chen po bstan te/ gzhi rtsa med pa'i sems nyid ni// bkrus pas mi 'dag nam mkha' bzhin// skye dang bral ba'i byang chub la// byang chub 'bras bu yongs kyis med// rmad byung byang chub sems 'di ni// rang gi rig pa ye shes chen pos mkhyen nas/ rol pa'i thabs chen po rang la rdzogs pas sangs rgyas so// byang chub sems 'phrul chen po'i bstan pa 'di la don rnam pa lnga ste/ byang chub sems rdzu 'phrul chen po rmad du byung ba ste/ byang chub sems rdzu 'phrul chen po rmad du byung ba dang/ byang chub sems rol pa chen po'i cho 'phrul rmad du byung ba dang/ yongs su bstan pa'i cho 'phrul chen po rmad du byung ba dang/ byang chub semam gsang ba rmad du byung ba'i chos rjes su bstan pa'i cho 'phrul rmad du byung ba dang/ byang chub sems gsang ba chen po'i rgyud gsang ba'i cho 'phrul chen po mngon par bstan pa'i chos rmad du byung ba'o// byang chub sems rmad du byung ba las/ 'phrul chen po bstan pa'i le'u ste drug pa'o//// le'u 'di las byang chub sems gsang ba nyid bstan pa byang chub kyi sems gsang ba rmad du byung bas 'phrul chen po 'di ni sku gsung thugs nyid du gyur pa yin te/ sngon gyi sangs rgyas rnams kyis kyang bshad pa ma yin no// kye sems dpa' chen po/ snang la mi gnas pa rnams ni thugs gsang ba chen po rmad du byung ba'o// yang dag sangs rgyas lam rig nas/ nam mkha' ltar chags pa med par kun tu khyab par rang la 'dus pa ni/ byang chub kyi sems rmad du byung ba nyid do// kye sems dpa' chen po/ bkod pa med par kun la mngon par snang ba ni/ sku smad du byung ba'i dkyil 'khor yin no// rang rig pa las byung ba'i chos rnams ni gang du yang bsam du med pa nyid kyi don du gyur pa'i gnas ni/ byang chub kyi sems rmad du byung ba nyid do// kye sems dpa' chen po/ ma skyes ma spros par sgra skad sna tshogs so sor rang las byung ba ni gsung rmad du byung ba'i dkyil 'khor nyid yin no// sgra las 'das pa'i ting nge 'dzin gyi sku gsung thugs nyid du gyur pa ni/ byang chub kyi sems rmad du byung ba nyid do// kye sems dpa' chen po/ rang rig pa'i sems las byung ba'i chos// chos sku mi mnga' bar kun la khyab par gnas pa'i nam mkha' ste/ byang chub kyi sems rmad du byung ba nyid do// kye sems dpa' chen po/ sku </text>
</item>

<item><p>71</p><section>1</section>
<text>gsung thugs dpe byad las 'das par sku lnga lhun gyis rdzogs par gsal ba rang las byung ba ni/ byang chub kyi sems rmad du byung ba nyid do// kye sems dpa' chen po/ chen po lnga ni sku lnga lhun gyis rdzogs pa'i dkyil 'khor nyid do// chen po lnga yi mdangs ma ni/ byang chub kyi sems dri ma med par rmad du byung ba nyid do// dwangs ma de gsal ba'i snying po shin tu brtag dka' ba nyid ye shes te/ thugs nyid du gyur pa'o// kye sems dpa' chen po/ 'byung ba chen po so sor ma bcos ma byas bsam pa med pa las sgra skad sna tshogs 'byung ba ni nga rang nyid yin no// kye sems dpa' chen po/ 'di dag ni bdag nyid las 'byung ba gang gis ngo bor yang ma gyur pas chos kyi sku ste/ byang chub sems rmad du byung ba'o// 'byung ba chen po bzhi ni skye ba 'byung ba dang/ skye ba rnams kyi rgyu nyid du gyur pas/ byang chub sems rmad du byung ba nyid do// 'byung ba chen po bzhi las skye zhing 'byung ba dang/ skye ba rnam pa bzhi'i sems can rnams bdag nyid du gyur pa sangs rgyas med pa'i sangs rgyas yin pas/ byang chub sems rmad du byung ba nyid do// kye sems dpa' chen po/ de la byang ba ni bdag nyid las byung ba'i chos thams cad la nyon mongs pa'i dri ma ye nas med pa'o// chub ces bya ba ni 'das pa dang/ ma byung ba dang/ da ltar bzhugs pa dang/ stong gsum gyi stong chen po'i 'jig rten gyi khams mtha' yas mu med pa thams cad don gcig ste/ sku gsung thugs las ma gtogs pa'i chos rdul tsam yang med la/ chos thams cad kyi don dbyer med par thugs su chud pa ni/ kun chub pa'o// sems can thams cad sku gsung thugs su dbyer med pa'i don las g.yo ba med par gsal ba nyid kyi ting nge 'dzin nyid do// byang chub kyi sems nyid bstan pa'i le'u ste bdun pa'o//// le'u 'dis byang chub sems rnam par thar pa'i lam bstan te/ bcom ldan 'das rigs lnga'i sangs rgyas la/ rnam par thar pa'i lam du mnga' zhes gsol pa dang/ sems dpa' chen po nyon cig ces bka' stsal pa/ de bzhin gshegs pa thams cad la rnam par thar pa'i lam ma nor ba chos nyid rnam par thar pa lnga yod do// 'dod chags dang/ zhe sdang dang/ gti mug dang/ nga rgyal dang/ phrag dog go/ de la 'dod chags ni bdag nyid las byung ba'i chos la/ bdag nyid dus dang rnam pa med par spyod par 'dod do// chags pa ni 'dod pa'i dbang du gyur pa'o// de la bdag nyid las byung ba'i chos ni// gzugs dang/ sgra dang/ dri dang/ ro dang/ reg bya'o// de dag ji ltar 'dod ce na/ thams cad bdag nyid du gyur par 'dod cing 'dod pa la chags pa'o// zhe sdang ni bdag nyid la ye nas gsang ba'i </text>
</item>

<item><p>72</p><section>1</section>
<text>chos thams cad 'byung ba'i ngo bo nyid du gyur pa'o// spangs kyang mi spangs bkrus kyang mi 'dag pa'i chos nyid du gyur pa/ 'dod chags spong ba la zhe sdang ba dang/ zhe sdang spong ba la zhe sdang ba dang/ gti mug spong ba la zhe sdang ba dang/ nga rgyal spong ba la zhe sdang ba dang/ phrag dog spong ba la zhe sdang ba'o// gti mug ni bdag nyid las byung ba'i chos thams cad la/ lta ba so sor dbyer med par thugs su chud de/ so sor phye ba'i dgongs pa mi mnga' bas/ gti mug pa dang/ chos thams cad bde bar gshegs pa'i thugs nyid du chud pas/ gsang ba mchog gis dgyes pa na/ thams cad bdag nyid gcig tu bzhugs te/ sa dang sa'i rim par dbye ba'i dgongs pa mi mnga' bas/ gti mug pa dang/ sku gsung thugs kyi ngo bo nyid du gcig ste/ dbyer med pas thugs su chud de/ mnyam pa nyid kyi skur bzhugs pas/ mnyam pa'i don la dgongs pas gti mug pa dang/ de bzhin gshegs pa thams cad dang/ chos thams cad bdag nyid las byung bas/ gzhan las ma byung ma skyes pa'i don thugs su chud pas gti mug pa dang/ bdag dang bdag gi skur gyur pas/ de las ma gtogs pa gzhan du gyur pa dang/ gzhan du skye ba dang/ gzhan du 'byung ba dang/ gzhan du 'gog pa dang/ gzhan las skyes pa dang/ gzhan las byung ba dang/ gzhan du gyur par ston pa mi mnga' bas gti mug pa dang/ bdag nyid las byung ba'i sprul pa'i sku rnam pa sna tshogs las/ rol pa ci yang mdzad cing sku gcig tu ston pa mi mnga' bas gti mug pa'o// nga rgyal ni bdag nyid las byung ba'i chos thams cad dang/ skye ba thams cad la nga dang/ bdag med par thugs su chud de mkhyen pas/ de'i phyir chos thams cad la nga dang bdag tu med par ston par mdzad pa'i nga rgyal dang/ bdag nyid las byung ba'i chos bla na med pa thams cad thugs su chud de/ dus gsum du bdag nyid ston pa mdzad cing/ bdag nyid che bar ston par mdzad pa'i nga rgyal dang/ bdag nyid las byung ba'i chos rnams la/ bdag nyid dus thams cad longs spyod par mdzad pa'i dbang gis/ rol pa'i sku ci yang ston par mdzad pa'i nga rgyal dang/ chos thams cad dang/ srid pa gsum dang/ chen po lnga la sogs pa skye 'gro thams cad bdag nyid las gyur par thugs su chud de/ de dag thams cad bdag la bsdus shing/ bdag nyid du gyur pa'i che ba'i nga rgyal lo// phrag dog ni chos thams cad bdag gi ngo bo nyid gcig pa las/ tha dad par rtog pa de la phrag dog pa dang/ 'dod chags gti mug rnams ye nas sku gsung thugs su dbyer med pa las/ mtshan nyid so sor 'dzin pa la phrag dog pa dang/ yang dag pa'i don ma nor bar gtan la phab pa </text>
</item>

<item><p>73</p><section>1</section>
<text>la/ phyin ci log tu rtog pa la phrag dog pa dang/ chos de rnams thams cad bde bar gshegs pa yin pa la/ de ltar ma rtogs pa la phrag dog pa dang/ che ba'i lam yin pa la rnam par thar pa ma mthong ba la phrag dog pa'o// chos chen po rmad du byung ba las/ byang chub kyi sems thar pa'i lam bstan pa'i le'u ste brgyad pa'o//// le'u 'dis byang chub kyi sems ye nas mi mnyam par bstan pa ste/ rdo rje sems dpa' dpa' bo khyod// yang dag sangs rgyas lam rig pas// nam mkha' lta bur skye ba med// rnam dag phung po lnga yis brdal// sna tshogs nges pa khyod las byung/ khyod las ma byung gcig kyang med// sna tshogs 'byung ba kun gyi rgyu// sangs rgyas kun gyi sprul pa'i sku// sangs rgyas byang chub bla na med// rnam par dag pa bdag med chos// yang dag ye shes thams cad lam// skye med chos te sna tshogs don// 'byung ba rnam pas khyod lngar byung// don gcig gnyis med chos kyi don// dam pa'i don ni 'jigs pa med/ khyod las ma byung yi ge med// gsang sngags don du bskyed pa rnams// rnam pa kun ldan rnam pa med// yan lag med pa'i rtsis las 'das// sangs rgyas rnams kyis rtogs bya ba// thams cad sangs rgyas nyid kyis mdzad// sangs rgyas byang chub bla na med// rang gi longs spyod rang las sprul// rang las sprul pa'i sku rnams la// rang gi longs spyod cir yang mdzad// sprul pa'i rnam pa cir yang ston/ khyod las cho 'phrul sna tshogs 'byung// rol pa'i sku yis cir yang rol// sangs rgyas rol pa khyod las byung// sems dpa' chen po thams cad khyod nyid las byung ba'o// sems dpa' chen po 'di ni sangs rgyas thams cad kyi gsang ba rmad du byung ba'o// sems dpa' chen po nyon cig/ thams cad mkhyen pa'i ye shes kyis thams cad mdzad de/ chags pa dang bral ba'i lus las 'das pa yang khyod do// nga'i byang chub sems phra zhing zag pa med pa sa bon dang bral ba/ rdul med de rdul dang bral bas dri ma med pa/ bde bar gshegs pa dang sems can thams cad la gnas pa yin no// 'di ni sangs rgyas thams cad kyi gsang ba'i byang chub kyi sems gsang ba dam pa'o// sems dpa' chen po de bzhin gshegs pa ni 'di ltar rig par bya'o// ye shes lus can de bzhin gshegs pa yin te/ de'i sku'i 'od zer zhugs zhing gsung gi 'od zer la rol te/ de'i phyir rnam par dag pa nam mkha' dang 'dra ba'i sku'o// de la yangs pa dang/ kun khyab par gnas pa dang/ 'gog pa med par 'jug pa ni nam mkha'o// gsal zhing snang ba thams cad ni sku'i 'od yin zhing// nam mkha'i rang bzhin ma yin no// chen po lnga so sor gsal ba dang/ snang ba chen </text>
</item>

<item><p>74</p><section>1</section>
<text>po yod pa ni chen po lnga nyid rigs lnga'i skur gyur pa'i 'od yin te/ nam mkha'i khams kun la khyab pa'i 'od dang/ nam mkha'i rang bzhin las byung ba ma yin te/ sku mdog ji lta ba bzhin du nam mkha'i mdog kyang de bzhin du gyur pa yin no// bar snang la snang bar ston pa/ nyi zla gza' skar la sogs pa rang gi snang ba'i 'od 'byung ba dang/ bar snang snang bar ston pa yang/ sku rin po che'i 'od dang/ gsung chos nyid du spros pa'i zer nyid yin no// chen po bzhi las byung ba'i kha dog rnams dang/ rnam pa sna tshogs su smra ba dang/ bar snang la sprin gyi kha dog so sor snang ba dang/ 'ja' tshon gyi kha dog 'byung ba dang/ rigs so so'i sku dang/ ye shes kyi 'od las byung ba yin gyi/ nam mkha' dang kha dog kyang chen po dang bzhi'i mthu las byung ba ni ma yin no// sku dkar na nam mkha' yang dkar/ sku mdog ji lta ba bzhin du nam mkha'i mdog kyang de dang 'dra ba dang/ chen po bzhi las byung ba'i skye ba rnams kyi kha dog rnams kyang de dang 'dra'o// de bzhin gshegs pa'i sku ni chen po lnga las brten cing 'byung ba chen po bzhi'i rgyu las byung ba'am/ skye ba bzhi las skyes pa ni ma yin no// 'byung ba chen po bzhi dang 'byung ba las gyur pa thams cad dang/ skye ba rnam pa bzhi'i gnas la skyes pa'i sems can thams cad dang/ stong gsum gyi stong chen po'i 'jig rten gyi khams ma lus lus pa med pa rnams ni/ de bzhin gshegs pa'i sku gsung thugs nyid las byung zhing/ sku gsung thugs kyi rol pa chen po rnams spyir yang rol cing/ chos thams cad la mnga' mdzad pa dang/ chos la rol pa chen po rtag tu mdzad pa'i don du de bzhin gshegs pas mdzad do// chen po lnga med pa'i sngon rol na/ de bzhin gshegs pa'i sku ni rang byung ste// sku la zhugs shing gsung gi 'od la rol to// chos chen po rmad du byung ba las/ byang chub kyi sems ye nas mnyam pa dang mi mnyam par bstan pa'i le'u ste dgu pa'o//// le'u 'dis byang chub sems gsang ba dam pa bstan te/ sems dpa' chen po byang chub sems gsang ba rmad du byung ba 'di ni chos thams cad dang stong gsum gyi stong chen po'i 'jig rten gyi khams mtha' yas mu med pa rnams/ sangs rgyas kyi mdzad pa gsang ba rmad du byung ba'o// sangs rgyas nyid las byung bas gsang ba rmad du byung ba'o// sangs rgyas nyid las skyes pas gsang ba rmad du byung ba'o// bdag nyid kyi rig pa'i ye shes las ma skyes pa dang/ ma byung ba dang/ rang rig pa'i ye shes des ma byas pa'i chos gang yang med pas gsang ba rmad du byung ba'i chos chen po ste/ byang chub sems dpa' chen po nyid dang/ byang chub sems rnams kyis shin tu rtogs par dka' ba'i phyir gsang ba </text>
</item>

<item><p>75</p><section>1</section>
<text>mchog gi dam pa'o// gsang ba rmad du byung ba las gsang ba dam pa bstan pa'i le'u ste bcu pa'o//// le'u 'dis nges par gsang ba'i man ngag bstan te rdo rje sems dpa' chen po/ rdo rje sems dpa' nyid kyi thugs gsang ba'i rgyud las ni/ sku gsung thugs su ma 'dus pa gcig kyang med do// bde bar gshegs pa thams cad sku gsung thugs nyid las gyur pas gsang ba'o// de bzhin gshegs pa nyid la rnam par dag pa'i phung po lnga yod de/ gzugs rnam par dag pas thams cad du gyur pa'i phung po dang/ dag pa nam mkha' dang 'dra ba ye shes 'byung bas/ rnam par grol ba'i tshor ba 'gag pa med pa'i phung po dang/ skye ba med pa'i 'du shes chos nyid du gyur pa'i phung po dang/ len pa med pa'i 'du byed rnam pa thams cad du tha dad pa'i sgo lnga'i phung po dang/ rnam par shes pa nam mkha' dang 'dra ba'i ye shes 'byung ba'i phung po dang lnga'o// de la sku lnga ni phung po lnga kun gyi bdag nyid du yod pa dang/ kun gyi bdag nyid du gyur pas sku'o// sku rnam par snang mdzad du gyur pa ni sku lnga lhun gyis rdzogs pas longs spyod rdzogs pa'i sku ste rnam par snang mdzad do// de la rnam par snang mdzad ces gsungs pa ni/ kun gzhi'i rnam par shes pa nyid sku lnga nyid du gyur pa yin te/ de nyid las sku rnam pa sna tshogs cir yang snang bar mdzad do// de'i phyir sems dpa' chen po ji skad du gsungs zhe na/ 'das pa dang/ ma 'ongs pa dang/ da ltar byung ba rnams dang/ dus dang dus kyis so sor gyur pa dang/ dus gsum gyi bde bar gshegs pa thams cad dang/ skye ba thams cad dang/ skyo bo dang/ skye 'gro rnams dang/ chen po lnga dang/ 'byung ba bzhi las byung ba'i chos thams cad kun/ sku lnga rnam par dag pa las ma byung ba'i chos gcig kyang med do// de dag thams cad sku lnga las byung bas thams cad nas thams cad du sku lnga nyid du ma gyur pa gcig kyang med do// de'i phyir thams cad sangs rgyas su ma gyur pa gcig kyang med do// de bzhin gshegs pa thams cad kyi sku ni phyi dang nang dang/ lus dang ngag tu yang snang la kun tu yang snang ngo// kun la snang bar mdzad do// yang ji skad du gsungs zhe na/ nga'i sku rnam par dag pa ni cir yang sprul cing cir yang 'gyur zhing/ kun tu 'gyur ba nyid yin te/ sku lnga las gyur pa'i chen po lnga nyid las rol pa chen po rdo rje rnam par rol par mdzad/ rtag par bzhugs shing rtag par rnam par cir yang rol// rdo rje rnam par rol pa chen po cir yang mdzad/ chos nyid la mnga' mdzad pa'i rol pa chen pos/ sku'i cho 'phrul chen po cir yang snang zhing cir yang ston/ cho 'phrul chen po cir yang ston// cho 'phrul chen po cir yang mdzad do// sku cir yang [(]6[)]</text>
</item>

<item><p>76</p><section>1</section>
<text>snang ba la cir yang rol pa'i cho 'phrul gyis/ rtag par longs spyod par mdzad pas so// de'i phyir sems dpa' chen po/ phyi'i spyod yul thams cad ni 'di ltar yin/ stong gsum gyi stong chen po'i 'jig rten gyi khams 'di dag ni/ nga'i de bzhin gshegs pa'i gzigs mo'i yul lo// nga nyid las byung ba'i chos nyid do// ma byung ba 'byung bar byed pa'i yul lo// ma byung ba med par byed pa'i dam tshig gi yul lo// sku gsum thugs mngon par snang ba nyid do// sku gsung thugs mthar mi zad pa'i mdzod do// ston pa mthar mi zad pa'i don nyid do// sku gsung thugs kyi rol pa'i cho 'phrul chen po nyid do// rdzu 'phrul chen po nyid kyi rang bzhin ni/ nga'i mthu las byung ba nyid do// nga'i stobs las byung ba'i chos so// nga'i sku gsung thugs mi zad pa rgyan gyi 'khor lo nyid do// stong gsum gyi stong chen po'i 'jig rten gyi khams 'di dag thams cad ni nga nyid kyi yul lo// bzhugs gnas so// gzhal yas khang ngo// 'di dag thams cad ni nga'i sku'o// nga'i gsung ngo// nga'i thugs so// stong gsum gyi stong chen po'i 'jig rten gyi khams 'di dag thams cad ni sangs rgyas kyi rdzogs pa chen po nyid do// byang chub chen por rdzogs pa nyid do// sangs rgyas kyi zhing bde ba chen po nyid do// byang chub kyi sa nyid do// byang chub kyi sems rmad du byung ba thams cad kyi ngo bo nyid yin no// sku rmad du byung ba nyid yin no// gsung rmad du byung ba nyid do// thugs rmad du byung ba nyid yin no// chos rmad du byung ba nyid do// gsang ba rmad du byung ba nyid yin no// rol pa rmad du byung ba nyid yin no// mdzad pa rmad du byung ba nyid yin no// rdzu 'phrul rmad du byung ba nyid yin no// byang chub sems rmad du byung ba 'di nyid yin no// sangs rgyas kyi sa chen po non pa rmad du byung ba 'di nyid yin no// sangs rgyas kyi lta ba mthar phyin pa yang 'di nyid yin no// sangs rgyas rnams kyi spyod pa mthar phyin pa yang chos chen po rmad du byung 'di nyid yin no// ston pa phun sum tshogs pas bstan pa yang rmad du byung ba 'di nyid yin no// nyan pa phun sum tshogs pas nyan po yang rmad du byung ba 'di nyid yin no// sangs rgyas rnams kyi bde ba chen po yang 'di nyid yin no// sangs rgyas rnams kyi 'dod pa'i yon tan lnga yang rmad du byung ba 'di nyid yin no// 'dod pa'i yon tan lnga'i mtshan nyid kyang rmad du byung ba 'di nyid yin no// sangs rgyas rnams kyi bde ba chen po mthar thug pa nyid rmad du byung ba 'di nyid yin no// sangs rgyas rnams kyi sprul pa'i sku'i chos nyid la rol pa'i cho 'phrul gyis/ chos la chos kyi 'khor lo bskor ba'i chos kyi 'khor lo yang rmad du byung ba 'di nyid yin no// 'dod chags dang/ zhe sdang dang/ gti mug dang/ </text>
</item>

<item><p>77</p><section>1</section>
<text>nga rgyal dang/ phrag dog kyang rmad du byung ba 'di nyid yin no// chos kyi gsung lam yang rmad du byung ba 'di nyid yin no// chos kyi 'khor lo yang rmad du byung ba 'di nyid yin no// 'khor ba yang chos nyid la chos nyid kyi don gyis 'khor zhing/ chos nyid la chos nyid gnas pa yang rmad du byung ba 'di nyid yin no// sku gsung thugs las ma gtogs pa/ stong gsum gyi stong chen po'i 'jig rten gyi khams na/ 'khor ba dang nyon mongs pa'i ming yang med do// sangs rgyas 'byung ba las ma gtogs pa/ sems can du skye ba'i rgyu ming yang med do// sku snang ba las ma gtogs pa sems can gyi rang bzhin dang chen po lnga ye nas gud na med do// sangs rgyas kyi bde ba chen po las ma gtogs pa/ sems can dang sdug bsngal gyi chos ye nas med do// sangs rgyas kyi nges pa'i sa chen po rdzogs chen gcig pu las ma gtogs pa/ stong gsum gyi stong chen po'i 'jig rten gyi khams na sems can gyi yul dang gnas ni nga nyid kyi gsang ba rmad du byung ba las med pas/ nga nyid las med pa'i chos nyid las/ sems can gyi yul dang gnas ni ming yang med do// sku rmad du byung ba dang/ byang chub kyi sems rmad du byung ba'i rang bzhin bstan pa dang/ nges pa'i man ngag bstan pa'i le'u ste bcu gcig pa'o//// le'u 'dis sku gsum thugs byang chub kyi sems btsal du med pas 'grub pa'i lung bstan te/ sems dpa' chen po/ rgyal ba'i rgyal ba rnams kyi sku// sna tshogs cir yang snang ba yang// kun tu rin chen lta bu ste// zhes gsungs pa yin no// sku'i kha dog cir yang snang zhing cir yang rol pa ni rin po che dang 'dra ba ste/ rin po che ni dkar po yang rin po che/ dmar po dang ser po dang sngon po dang/ ljang gu la sogs pa kha dog ci 'dra ba yang rin po che nyid yin no// 'di ni rin po che yin no// 'di ni min pa ni ma yin no// de bzhin du rgyal ba'i rgyal ba rnams kyi sku dang/ kha dog thams cad du snang ba dang/ dbyibs thams cad ji ltar 'dug pa dang/ dri cir bro zhing bsnam pa dang/ ro ji ltar bro ba dang/ gzugs ji ltar snang ba dang/ sgra ji ltar thos pa dang/ reg bya ji ltar tshor ba thams cad nyid kyi sku yin no// rgyal ba'i rgyal ba rnams kyi sku yin gyi/ kha dog dang dbyibs ni rgyal ba'i sku yin/ 'di ni rgyal ba'i sku min bya ba lta bu ni ma yin no// de'i phyir/ sangs rgyas rnams kyi ye shes sku// sna tshogs gzugs brnyan yid las skyes// zhes gsungs so// de bzhin gshegs pa rnams kyi thugs ni/ ye shes brgyad so sor dbyer med pa/ gang gis mi bshigs pa'i don rig pa'i ye shes kyi sku dang gnyis su med par sku las shar ba ni/ thugs rmad du byung ba'o// sems dpa' chen po/ stong gsum gyi stong chen </text>
</item>

<item><p>78</p><section>1</section>
<text>po'i 'jig rten gyi khams 'di dag thams cad ni/ de bzhin gshegs pa rnams kyi thugs las phyung zhing/ thugs rmad du byung bar ma gyur pa med do// de bzhin gshegs pa rnams la zad pa'i mtha' med pas stong gsum gyi stong chen po'i 'jig rten gyi khams mtha' yas mu med pa 'di la zad cing med pa'i dus med do// stong gsum gyi stong chen po'i 'jig rten gyi khams mtha' yas mu med pa 'di la zad cing stongs pa'i dus med na/ bde bar gshegs pa rnams kyi sku gsung thugs nyid yin te/ sku gsung thugs nyid zad cing stongs pa'i dus med pa ni/ byang chub kyi sems rmad du byung ba nyid yin te/ de bzhin gshegs pa rnams kyi sku gsung thugs las ma gtogs pa/ stong gsum zhes bya ba gzhan med do// de bzhin gshegs pa rnams kyi gsung ni sku gsung thugs nyid so sor dbyer med pa'i don dang/ rang bzhin kun la snang bar byed cing so sos gsal bar go ba nyid du gyur pa ni de bzhin gshegs pa rnams kyi gsung/ gsung las gyur pa'i sgra skad sna tshogs pa cir yang gyur pa dang/ ming dang tshig mang po rnams dang/ ye shes la sogs pa dang/ sgra skad sna tshogs pa mang por byung ba rnams la/ gsung du ma gyur pa gcig kyang med de/ sku dang thugs nyid gsung ngo// gsung dang thugs nyid skur te/ gsung sprul pa'i sku/ thugs snying po byang chub mchog gi sku/ sku longs spyod rdzogs pa'i sku'o// sems dpa' chen po de bzhin gshegs pa rnams kyi rang bzhin ni/ rmad du byung ba 'di nyid yin par rig par gyis shig/ ye nas yod cing rtag par bzhugs// rang byung che ba bdag nyid sku// ye nas dag pa chos kyi sku// bdag nyid ye nas lhun gyis grub// 'gyur ba med pa bsod nams sku// ye nas rdzogs pa sprul pa'i sku// lhun gyis rdzogs pa longs spyod rdzogs pa'i sku// bya btsal med pas snying po byang chub sku// sku gsung thugs bstan pa'i le'u ste bcu gnyis pa'o//// le'u 'dis byang chub sems kyi spyod pa dang/ phrin las khyad par chen po bstan te/ sems dpa' chen po/ 'dod chags zhe sdang gti mug nga rgyal phrag dog ni rdo rje theg pa chen po nyid do// snying rje med par gsod pa dang// 'jigs pa med par sbyor ba dang// gtsang sme med par za ba dang// rang gi khu bas rang mchod pa// rdo rje theg pa'i chos nyid yin// sems can brtse ba med pa dang// ma byin len dang mi tshangs spyod// gzhan la slong bar mi byed pa// 'di ni rdo rje theg pa'i dam tshig ste// 'di ni rang byung byang chub sems// bde ba gsal ba'i 'khor lo la// rgyal ba bdag nyid rtag par bzhugs// rdo rje theg pa gsang ba rmad du byung ba'o// gang zhig byang chub mchog 'dod pa// rtag tu bdag </text>
</item>

<item><p>79</p><section>1</section>
<text>nyid mchod par bya// mchod pa kun gyis rab tu mchod// yid bzhin rin chen la sogs rnams// sangs rgyas 'dod na bdag nyid mchod// sangs rgyas zhing khams thams cad du// bdag nyid kun gyi lha yin pas// kun gyi mchod pas bdag la mchod// sems can thams cad bsad na ni// rgyal ba mnyes te sras su skye// 'dod chags 'dod pa rtag tu sbyin// 'di ni gsang ba'i byang chub sems// sangs rgyas nyid du chud mi za// de ni sangs rgyas dngos grub yin// kye sems dpa' chen po nyon cig/ dus gsum bde gshegs rmad byung mkhyen mnga' ba// mgyogs pas dus mtha' med par gros nas kyang// nga yis chos kyi dbyings las gar ma phyin// yod med stong las 'das pas nga la 'thud// kun gyi ye shes sku mchog ye shes de// mdongs pas rmongs 'khrugs dngos la gti mug la// 'dod pa'i snying khrag chen po yin// kun gzhi gtan nas lung mdzad nga la 'thud// zad pa'i dus na bskal pa'i me 'bar ba// mi bzad 'jigs gzugs bsam yas nga la 'thud// bskal pa'i chu chen rab tu 'brub pa 'bum// 'jig rten khams kun rab tu 'jigs byed pa// des kyang nga yi ljags kyi mtha' ma snum/ khrag mtsho mtha' med skems la phyag 'tshal nga la 'dud// rnam par 'thor rlung zlog pa'i rlung chen dang// 'jig rten khams kun rab tu g.yengs byed pa// srid gsum khams gsum thams cad 'thor byed pa// nga yi ba spu'i cha tsam brjod pa'i sgra// zil gnon tshad sku mnga' ba nga la 'thud// 'jig rten 'di na lha mi 'ga' tsam gsod byed pa// gsod pas 'jigs su rung zhes kun skrag kyang// g.yo dang mi g.yo thams cad kun gsol zhing// 'jigs med nga lta bu la ji skad bya// sangs rgyas thams cad gsol kyang nga la zhos// da dung 'gro kun gsol byed sgribs shing skyes pa nga las 'thud// rang rig gshegs byed sras mang spel mdzad pa// 'da' dka' da lta bu la kun bzang ji ltar bya// tshad med dpes mtshon sku lnga gsol 'dra yang// ma 'grams thabs su mtshon pa tsam du zad// ji skad smras shing dmigs pa nga yi sku gsung thugs// dngos grub bdag la yod pa'i phyir// yid du 'ong ba bdag nyid bsgom// mkhas pas mchod pa bdag las byung// bdag las byung ba'i mchod pa rnams// bdag nyid bdag la mchod par bya// mkhas pas bdag gi khu ba dag/ sbyor ba'i don gyis rtag tu byung// 'di ni sangs rgyas bdag nyid yin// spyod pa mkha' dang mtshungs pa'o// 'di ni rdo rje theg pa'i spyod pa rmad du byung ba'i le'u ste bcu gsum pa'o//// le'u 'dis gsang ba rmad du byung ba bstan te/ bdag las byung ba'i khu ba yis// bdag gi lus la rab brgyan </text>
</item>

<item><p>80</p><section>1</section>
<text>na// sangs rgyas mthong ba yid du 'ong// 'jig rten khams rnams dbang du 'gyur// nga yi lus nyid sngags kyi lha// rtags par mchod na sangs rgyas 'grub// gang gis mchod na dngos grub thob// ngag dang yid kyang phyag rgya yin// spyod pa cir yang sprul pa'i sku// dngos grub mchog rnams bdag las byung// byang chub myur du thob pa yin// lus dang ngag dang gsang ba'i gnas// nam mkha' bzhin du mnyam par gnas// sems la dmigs pa bdag med pas// lha yi ting 'dzin gsang ba'i sngags// ngo bo nyid kyis dmigs su med// kye sems dpa' chen po/ nga byang chub kyi snying por zhugs pa'i tshe// stong pa'i chos la stong pa'i yul de mi gnas so// byang chub sems la byang chub sgrub pa'i rgyu med de mi gnas so// srid pa'i chos thams cad la srid pa med de mi gnas so// chos nyid la sems med pas/ rnam par dag pa la gnyis su med do// sems can thams cad mngon par rdzogs par sangs rgyas pa'i phyir/ yid la byed pa mngon par rdzogs par sangs rgyas so// sems can thams cad gsang ba mchog gi ye shes kyi dkyil 'khor gyi ye shes kyi lha nyid yin pas/ sangs rgyas kun gyis gsang bar mdzad pa'o// nga la byung ba'i chen po lnga nyid/ ye shes gsang ba'i dkyil 'khor gyi lha nyid yin pas/ dngos grub gzhan nas blang du med pas dus gsum gyi bde bar gshegs pa'i gsang ba chen po nyid yin no// sems dpa' chen po/ sangs rgyas kun gyi byang chub sems 'di ni/ sangs rgyas kun gyi thugs las byung ba nyid yin no// de phyir sangs rgyas kun gyi byang chub sems// sangs rgyas kun gyi thugs la gnas// sems dpa' de bzhin rig par gyis// de nas rdo rje sems dpa' ya mtshan pa'i ting nge 'dzin la zhugs nas 'di skad ces gsol to// sangs rgyas kun gyi byang chub sems// sangs rgyas nyid kyi thugs la gnas// rdo rje sems dpa'i shes rab kyis// ye shes pha rol phyin pa'i gnas// dus gsum gcig ste rtag par bzhugs// zhes gsol to// sems dpa' chen po de bzhin te// rnam par snang mdzad ye shes te// bde bar gshegs pa'i thugs la gnas// yi ge kun la mi snang yang// sems la gsal bar mngon par snang// skal ldan rnams kyi rang rig pa// don chen yi ge dam pa ste/ khong nas 'byung ba skye ba med// sems dpa' chen po/ stong gsum gyi stong chen po'i 'jig rten gyi khams 'di dag thams cad ni sangs rgyas kun gyi ye shes dri ma med pa nyid yin te/ de'i phyir ngas 'di skad ces bka' stsal to// ye shes 'ba' zhig las byung ba// sangs rgyas kun gyi byang chub sems// sangs rgyas kun gyis rnyed pa yin// bde bar </text>
</item>

<item><p>81</p><section>1</section>
<text>gshegs pa rnams kyi gsang// gsang ba rmad du byung ba'i le'u ste bcu bzhi pa'o//// le'u 'dis byang chub sems nges pa'i lung bstan te/ sems dpa' chen po nyon cig/ bde bar gshegs pa rnams kyi rgyud gsang ba'i don rnam pa gsum ste/ don dang lung dang nges pa'i gsang ba gsum mo// de la don ni bkri ba'i don ma yin te/ nges pa'i don gtan la phab pa'o// de la bde bar gshegs pa rnams dang/ snod bcud nam mkhas bsdus pa'i chos/ stong gsum gyi stong chen po'i 'jig rten gyi khams ma lus lus pa med par bsdus pa'i chos thams cad don gcig ste/ sku gsung thugs su 'dus so// sku gsung thugs kyi don dbyer med de/ gang gis mi shigs gang gis mi chod/ gang gis kyang mi phyed pas rdo rje'o// sku gsung thugs su ma gyur pa'i dngos po'am ma 'dus pa'i chos gcig kyang med de/ sku gsung thugs su lhun gyis grub par gtan la phab pa'o// de'i phyir rdo rje chos so// de'i phyir rdo rje'i theg pa'o// lung ni sgom par shes par bya'o// sgom pa ni lha dang bdag tu don gcig kyang gnyis su med par shes par bya'o// shes par bya ba ni chos thams cad kyi don ma nor bar shes par bya ba dang/ bdag nyid kyi don ma nor bar shes par bya ba dang/ lta ba ma nor bar shes par bya ba dang/ rdo rje sems dpa'i thugs gsang ba'i rgyud ma nor bar shes par bya ba dang// rdo rje sems dpa'i rang bzhin ma nor bar shes par bya ba dang// rdo rje sems dpa'i yon tan dang/ rdo rje rnam par rol pa dang/ rnam par rol pa chen po ma nor bar shes par bya ba dang/ rdo rje sems dpa'i spyod pa dang/ chos nyid la longs spyod chen pos mnga' mdzad pa'i don ma nor bar shes par bya ba dang/ nges pa'i gsang ba'i man ngag dang rmad du byung ba'i don no// rmad du byung ba'i gsang ba'i chos thams cad bdag nyid las byung zhing bdag nyid kyis mdzad/ bdag las 'phros shing bdag nyid de la rol/ bdag las sprul cing nyid kyi dbyings su sdud/ bdag nyid las byung ba'i chos la bdag nyid longs spyod mdzad de/ bdag nyid kyi yon tan las bdag nyid kyi che ba ston cing sgrog/ bdag nyid las byung ba'i chos rnams la bdag nyid chen po ston par byed/ chos thams cad 'byung ba yang bdag nyid las 'byung zhing/ slar yang bdag nyid la sdud de/ bdag las ma byung ba'am/ bdag nyid du ma gyur pa'i chos gcig kyang med do// chos chen po rmad du byung ba las/ gsang ba rmad du byung ba'i byang chub kyi sems lung du bstan pa'i le'u ste bco lnga pa'o//// le'u 'dis gsang ba rmad du byung ba'i dkyil 'khor bstan te/ sangs rgyas kun gyi thugs ni gang/ bde </text>
</item>

<item><p>82</p><section>1</section>
<text>bar gshegs pa thams cad 'byung ba'i gnas/ sems can gyi rnam par shes pa'i tshogs brgyad ni/ gsang ba 'dus pa'i ye shes kyi dkyil 'khor/ rang las byung ba'i ye shes kyi lha nyid do// rnam par shes pa'i tshogs brgyad ni/ mchod pa'i lha mo brgyad dang/ dngos grub kyi rdzas nyid do// sems dpa' chen po dang/ sgo lnga'i rnam par shes pa ni/ shes rab zab mo'i sgo dang/ gsang ba'i rgyud mthar phyin mi 'gog pa'i sgo dang/ chos nyid kyi 'khor lo bskor ba'i sgo dang/ sku gsung thugs nyid du gyur pa'i sgo dang/ 'bras bu yod pa'i sgo'o// sems can gyi sgo lnga'i rnam par shes pa la/ yid kyi dkyil 'khor gsal bar gyur pa ni/ yi ge 'khor lo tshogs chen gyi gsang ba'i dkyil 'khor gsang ba nyid de/ rnam par shes pa'i yul dang/ dbang po rnams ni rnam par shes pa'i tshogs te/ mtshan dang dpe byad kun las 'das pa ste yid kyi lha'o// de'i phyir ngag 'das pa'i sku/ lus da ltar byung ba'i sku'o// sems ni ma byung ba'i sku'o// ngag 'das pa'i lam/ lus da ltar bzhugs pa'i lam/ sems phyis 'byung ba'i lam nyid do// ngag 'das pa'i yul lus da ltar bzhugs pa'i yul/ sems phyis 'byung ba'i yul/ sems dpa' chen po de'i phyir/ sangs rgyas kyi mkhyen pa'i yul/ sangs rgyas nyid kyi gsang ba'i gnas/ gsang ba rmad du byung ba'i yul bstan pa'i le'u ste bcu drug pa'o//// le'u 'dis rmad du byung ba'i dkyil 'khor bstan te/ sems ni ji bzhin mnyam pa yi// sangs rgyas rnams kyi rnal 'byor ro// yang dag bdag med de bzhin nyid// yang dag lam de yi ge med// 'gro ba med pas lam yang med// kun spyod yon tan rnam lnga ni// ye shes rol pa'i bdag nyid yin// 'dod chags zhe sdang gti mug rnams// sangs rgyas 'byung ba'i ye shes lam// sku gsung thugs kyi byang chub sems// byang chub sems ni thar pa'i lam// 'khor ba'i rgya mtsho mtha' ring las// nyon mongs sems can gnas pa'i lam// byang chub sems ni thabs chen gyis// gsang ba 'ba' zhig las su rung// mchod pa chen po bde ba che// 'dod chags chen po dga' ba'i mchog/ mchod pa chen po zhe sdang che// zhe sdang chen po rdzogs sangs rgyas// mchod pa chen po gti mug che// gti mug blo ste gti mug sel// mchod pa chen po phrag dog che// phrag dog chen po dga' bas dga'/ mchod pa chen po nga rgyal che// nga rgyal chen po rgyal bas rgyal// kye sems dpa' chen po/ de bzhin gshegs pa rnams kyis thugs rdo rje rol pa mdzad pa'i don du/ byang chub sems dpa' rol pa'i yul ma gtogs par/ dmyal ba'i yul ye nas med do// dmyal ba'i rgyu med de'i dngos kyang med/ kye sems </text>
</item>

<item><p>83</p><section>1</section>
<text>dpa' chen po/ ma skyes pa'i chos rnams la/ nam yang skye bar mi 'gyur ro// sangs rgyas dang sems can gyi gnas ni gnyis su med de gcig pa'o// stong gsum gyi stong chen po'i 'jig rten gyi khams mtha' yas mu med pa ni/ sangs rgyas kyi zhing khams yongs su dag pa nyid do// stong gsum gyi stong chen po'i 'jig rten gyi khams mtha' yas mu med pa 'di na/ 'khor ba dang mya ngan las 'das pa yang med na/ bde ba chen po'i chos nyid 'byung ba'i dkyil 'khor nyid do// de'i phyir byang chub kyi ye shes ni/ sangs rgyas thugs la gnas pa snang// rnam shes dmigs pa'i yul las 'das// gsal ba mchog gi bde ba yis// sangs rgyas kun gyi thugs la gnas// 'di ni gsang ba'i byang chub sems// zhes gsungs so// bde ba chen po'i dkyil 'khor rmad du byung ba'i le'u ste bcu bdun pa'o//// le'u 'dis rmad du byung ba'i dkyil 'khor bstan te/ yang gsungs pa/ sems dpa' chen po/ yang dag sangs rgyas gnas rig pa// rtag par sangs rgyas nyid la gnas// nam mkha' lta bur chags pa med// gnas de nyid ni yang dag pa'o// phung po lnga don de nyid shes// mi 'pho ba yi don yang rig/ mi 'pho ba yi lam la gnas// rang bzhin med pa'i don shes rig/ rang bzhin med pa'i lam la gnas// ma skyes pa yi sems nyid la// sems can skye ba'i rgyu mi gnas// ma rig med par 'khor ba'ang med// mya ngan mi 'da' rtag par bzhugs// mya ngan 'das pa'i lam yang med// srid pa'i chos la rang bzhin med// lus dang ngag sems dag pa las// chos rnams rang bzhin dag par zad// sems can med de sangs rgyas med// sangs rgyas lam la mi gnas te// 'khor ba'i skyon gyis mi gos shing// rnam par thar pa'i sgo las 'das// de nas bcom ldan 'das rnam par snang mdzad chen po/ snying po byang chub na bzhugs pa'i sku la/ sangs rgyas thams cad dad pas 'dus nas/ tshig mthun par 'di skad ces gsol to// 'jig rten mkhas pas rdzogs sangs rgyas// gang gis thog mar byang chub sems// bla med dkyil 'khor bsgom pa rnams// snying po byang chub bzhugs par gsungs// 'dzam bu gling du gsungs pa yi// da ltar bzhugs dang 'das pa dang// ma 'ongs sangs rgyas mdzad pa rnams// thams cad don du bshad par gsol// de nas skyob pa sangs rgyas rnams// gsungs pa 'di ni yang dag bshad// byang chub sems ni ma yin pa'i/ khams gsum gnas pa'i sems can la// phan pa'i sman ni gzhan med de// byang chub sems kyi don rig na// 'khor ba'i chos ni rgyu med de// myur du byang chub kun gyis thob// mi skye mi 'jig bde la gnas// sku gsung thugs kyi gsang </text>
</item>

<item><p>84</p><section>1</section>
<text>ba las// yang dag snying por byung ba ni// de ni byang chub sems zhes bya// de las byung bar rig pa ni// rmad du byung ba'i byang chub sems// gsang ba mchog gi rin po che// sangs rgyas rnams kyi dkyil 'khor yin// sangs rgyas rnams kyi gsang ba'o/ khams gsum bla na med pa'i lam// sa rnams dag dang dbyer med pas// sa rnams sangs rgyas nyid kyi sa// rnal 'byor dbang phyug chen po yi// gsang ba'i don rnams gcig tu bsgom// ye shes rang byung byang chub sems// sangs rgyas thams cad bdag gis byas// ye shes lha rnams rang las byung// 'di ni rmad du byung ba'i sku// gsang ba'i dkyil 'khor dam pa yin// 'dzab dang bsnyen pa bya mi dgos// byang chub sems ni bskyed du med// lha yang gzhan nas bod mi dgos// mchod pa gzhan la mi mchod do// dngos grub gzhan la mi slong ngo// sangs rgyas kun gyi byang chub sems// bla na med par rtogs gyur na// rgya bas gsungs pa'i ye shes gang// de ni dkyil 'khor snying por gsungs// sems dpa' chen po/ gsang ba mchog gi dkyil 'khor 'di// sangs rgyas nyid kyis mkhyen pa yin// sems can mang por byas pa ni// gsang ba mchog gi don nyid do// sangs rgyas nyid kyis mdzad pa yin// gsang ba rmad du byung ba'i dkyil 'khor bstan pa'i le'u ste bco brgyad pa'o//// le'u 'dis byang chub sems bsgom pa'i don bstan te/ khams gsum rin chen rnyed pa'i mi// ji ltar 'dod pa bzhin du 'grub/ khams 'di yid bzhin nyid du 'gyur// sems dpa' chen po/ stong gsum gyi stong chen po'i 'jig rten gyi khams 'di ni/ yid bzhin gyi nor bu rin po che nyid yin no// 'di skad gsungs pa'i chos thos nas// rdo rje sems dpa' dpa' bo yang// 'jigs shing sngangs nas stan las langs// mchod pa sna tshogs byas nas kyang// dga' ba'i tshig gis 'di skad gsol// snang mdzad rdo rje rgyal can ma// dka' ba'i bsam pas bstod byed pa// sangs rgyas kun pas sngar sangs rgyas// mi shes dri ma yongs nas med// dpal gyi rnam rgyal de bzhin du// longs spyod dbang phyug dpal dang ldan// rdo rje nyi ma gzi brjid dang/ kha dog shin tu 'bar ba yis// bzhad cing rmad du mdzad pa yis// dga' mgu rangs pa rnams su 'gyur// pad+ma bzhad pas chos kun gyi// rtogs mdzad sangs rgyas thams cad kyis// byang chub sems 'di brnyes gyur nas// skad cig nyid la don rtogs te// snying po byang chub nyid du 'gyur// rdo rje gdan la yang sangs rgyas// lam 'di rdzogs pa'i byang chub sems// phyi ma 'byung bar bde ba dang// sangs rgyas nyid la rdzogs 'gyur te// sangs rgyas nyid dang skal pa </text>
</item>

<item><p>85</p><section>1</section>
<text>mnyam// zhes gsol to// de nas ston pa bla na med// rab tu dgyes pa mdzad nas 'dzum// de nas thugs gsang ba'i sgron mas 'di skad gsungs so// rmad byung byang chub sems bsgom pa// 'gro ba myur du byang chub ste// ma skyes byang chub rmad byung la// nyon mongs las kyis gos mi 'gyur// byang chub sems 'di byang chub nyid// tshogs rnams ma bsags cig char rdzogs// rang gi snying po rang sngags kyis// bsgrub pa'i snying por chud mi za// rang gi snying por rang byas nas// bsams na lhun gyis grub pa'i sku// sangs rgyas mi bsgom bdag nyid bsgom// snying po mi brjod bdag nyid brjod// bdag nyid ma mthong sku gsum mthong// 'khor ba ma mthong bde ba nyid// rang gi lhar ni bdag bsgom na// bsod nams ye shes cig char rdzogs// rang gi snying por rang sngags brjod// sgrub pa'i snying por chud mi za// phyag rgya mi bskyod yan lag bskyod// sangs rgyas mi gshegs bdag nyid gshegs// sangs rgyas mi mchod bdag nyid mchod// ston pa ma mthong bdag nyid mthong// sangs rgyas ma mthong slob dpon mthong// gzugs nyid ma mthong chos sku mthong// dpe byad mi blta rang lus blta// yang dag ye shes rang rig gnas// myur du bla na med pa'o// thams cad 'byung ba'i sbyor ba yis// bdag gi lhar ni bdag nyid bya// 'di ni sangs rgyas thams cad dpal// sangs rgyas rnams kyi ye shes kyi// shes rab ma lus phun sum tshogs// 'di 'dra'i dkyil 'khor bla na med// sangs rgyas de bzhin gshegs pas gsungs// theg pa gsum gyi nges 'byung la// theg pa gcig gi 'bras bur gnas// byang chub sems bsgom pa rmad du byung ba'i le'u ste bcu dgu pa'o//// le'u 'dis gsang ba mchog gi bde ba rmad du byung ba bstan te/ sems dpa' chen po/ sman mchog nad med bder 'tsho ba// dus gsum sman mchog byang chub sems// 'jig rten sman rnams 'di yin no// byang chub sems kyi byas pa rnams// dge tshul dpag bsam ljon shing bzhin// rtag tu byang chub bde ba yis// byang chub mchog gi snying por 'gyur// sems dpa' chen po/ phung po lnga rigs lnga/ rigs lnga rdzogs pa'i lhun gyis grub pa'i gsang ba'i dkyil 'khor yin la/ yang dag pa'i dkyil 'khor ni/ gzugs kyi mtshan nyid mang po sna tshogs par byung ba rnams ni/ de bzhin gshegs pa'i rigs kyi lha dang/ lha mo dang/ sems dpa' dang sems ma la sogs pa/ de bzhin gshegs pa'i lhun gyis grub par gnas pa la bya'o// de'i don ni 'dus pa dang/ tshogs pa dang yongs su rdzogs pas/ de la tshogs shing 'dus pa ni dkyil lo// mtshan nyid so sor snang ba ni 'khor te/ </text>
</item>

<item><p>86</p><section>1</section>
<text>'di ni de bzhin gshegs pa'i rigs rnam par snang mdzad mngon par rdzogs par sangs rgyas pa'i dkyil 'khor te/ khams gsum rnam par rgyal ba'i dkyil 'khor ro// sku ni snying po byang chub na bzhugs pa'i rang byung ye shes kyi sku'o// byang chub sems ni chos nyid byang chub sems so// phyag rgya ni byang chub mchog gi phyag rgya'o// zhal ni phyogs bzhir gzigs so// de'i phyir rnam par snang mdzad kun tu zhal zhes bya'o// gsang ba'i rgyud las bshad pa yin no// sa ni ye shes bla ma'i sa nyid do// sems dpa' chen po/ gzugs kyi phung po las tshor ba sna tshogs rang byung ba ni// tshor ba'i phung po ste rin po che'i rigs lhun gyis grub pa'i lha dang lha mo dang/ sems dpa' dang sems ma la sogs pa rin po che'i rigs lhun gyis rdzogs pa ste/ de la gcig tu 'dus te rang bzhin med pa ni dkyil/ mang po tshogs pa ni 'khor te/ rin chen 'byung ldan mngon par rdzogs par sangs rgyas pa ni/ rin chen 'byung ldan zhes bya ba'i dkyil 'khor chen po ste/ dbang chen rol pa'i dkyil 'khor ro// byang chub sems ni byang chub sems thugs ni rin po che'o// phyag rgya ni dbang sbyin pa'i phyag rgya'o// sku ni rin chen 'byung ldan sku'o// sa ni yi ge 'khor lo tshogs chen gyi sa'o// kye sems dpa' chen po// tshor ba'i phung po las 'du shes rnam pa sna tshogs 'byung bas de nyid ni pad+ma'i rigs te/ 'du shes rnam pa sna tshogs 'byung ba nyid/ pad+ma'i rigs lhun gyis rdzogs pa ste/ pad+ma'i rigs kyis lha dang lha mo dang sems dpa' dang sems ma la sogs pa/ chos nyid dkyil 'khor rang byung ba yin te/ bka'i 'khor lo bskor ba'i dkyil 'khor nyid do// thugs rje 'byung ba'i dkyil 'khor zhes gsungs so// sku ni bsod nams kyi sku'o// byang chub kyi sems ni ye shes kun tu spros pa nyid do// sa ni rdo rje 'dzin pa'i sa'o// phyag rgya ni chos kyi phyag rgya'o// sems dpa' chen po/ 'du shes kyi phung po las/ las byed pa sna tshogs 'byung ba ni las kyi rigs te/ 'du byed mang po 'byung ba nyid/ las kyi rigs kyi lha dang lha mo dang/ sems dpa' sems ma la sogs pa/ las kyi rigs lhun gyis rdzogs pa ste/ bdag nyid las 'byung bar mngon par rdzogs par sangs rgyas pa ste/ 'gro ba 'dul ba'i dkyil 'khor nyid do// byang chub sems ni rdo rje'o// sku ni longs spyod rdzogs pa'i sku'o// phyag rgya ni las kyi phyag rgya'o// sa ni kun tu bzang po mchog gi sa'o// sems dpa' chen po/ 'du byed kyi phung po las byed pa'i rnam par shes pa sna tshogs par rang byung ba nyid ni/ rnam par shes pa'i phung po ste/ rdo rje'i rigs so// rnam par shes pa mang po nyid/ rdo rje'i rigs kyi lha dang lha mo dang/ sems dpa' dang sems </text>
</item>

<item><p>87</p><section>1</section>
<text>ma la sogs pa/ rdo rje'i rigs lhun gyis rdzogs pa nyid yin te/ sngon du mngon par sangs rgyas pa 'byung ba'i dkyil 'khor te/ thams cad kyi dbyings rnam par dag pa/ rdzogs pa chen po'i dkyil 'khor nyid do// byang chub sems ni spros pa med pa'o// sku ni rdo rje'i sku'o// phyag rgya ni dam tshig gi phyag rgya'o// sa ni bya ba med pa'i sa'o// sems dpa' chen po/ de bzhin gshegs pa'i dkyil 'khor gyi nang na/ 'di ni gsang ba chen po gsang ba'i mchog yin te/ phung po lnga la rigs lnga mang po dang/ lha dang lha mo mang po dang/ kha dog mang po dang/ ye shes mang po dang/ sku mang po dang/ gsung mang po dang/ thugs mang po dang/ phyag mtshan mang po dang/ phyag rgya dang/ ye shes kyi dkyil 'khor mang po 'dus shing tshogs pas tshogs kyi dkyil 'khor nyid do// gsang ba thams cad 'dir 'dus pa/ gsang ba 'dus pa'i dkyil 'khor ro/ khams gsum bla na med pa'i gsang ba mchog gi dkyil 'khor rmad du byung ba bstan te/ dkyil 'khor lnga po 'di dag ni/ rim gyis bkod pa ma yin te/ lha'i ting nge 'dzin gang bsgom pa'i sku gcig las/ sku lnga lhun gyis rdzogs pa'i rang bzhin gyi gnas dang/ dkyil 'khor gcig las dkyil 'khor lnga char rdzogs pa rang byung ste/ bkod cing bskyed mi dgos so// byang chub sems kyang chos nyid ma skyes pa las byang chub sems lngar 'byung bas/ rang byung mchog gi dkyil 'khor te/ phyag rgya yang rang bzhin gyis gsal bar gyur pa ni rang byung mchog gi phyag rgya'o// de bzhin du sku dang/ ye shes dang/ rigs dang/ phyag mtshan dang/ kha dog thams cad gcig las kun rdzogs par 'byung zhing/ rang bzhin gyis gnas so// gsang ba rmad du byung ba las khams gsum bla na med pa'i sangs rgyas gsang ba'i sa gong na med par rdzogs pa'i sa ste/ stong gsum gyi stong chen po'i 'jig rten gyi khams bsam gyis mi khyab mtha' klas te mu med pa'i sems can re re la/ dkyil 'khor lnga lnga'i rang bzhin gyis yod pa dang/ snod kyi 'jig rten chen po lnga gcig gi mtshan nyid la yang/ dkyil 'khor lnga lnga rdzogs par yod do// bde bar gshegs pa'i sku bsam gyi mi khyab pa re re la/ dkyil 'khor lnga lnga rdzogs par bzhugs pas/ de'i phyir gsang ba rmad du byung ba nyid do// byang chub sems rmad du byung ba nyid do// dkyil 'khor rmad du byung ba nyid do// lta ba rmad du byung ba nyid do// chos chen po rmad du byung ba nyid do// sangs rgyas rmad du byung ba nyid do// rol pa dang sprul pa rmad du byung ba nyid do// mkhyen pa rmad du byung ba nyid do// ye shes rmad du byung ba nyid do// cho 'phrul chen po dang/ rdzu 'phul chen po rmad du byung ba nyid do// mdzad pa rmad du byung ba nyid do// sku </text>
</item>

<item><p>88</p><section>1</section>
<text>gsung thugs rmad du byung ba nyid do// dus gsum rmad du byung ba nyid do// srid pa gsum rmad du byung ba nyid do/ khams bla na med pa/ gsang ba mchog gi dkyil 'khor bla na med pa'i le'u ste nyi shu pa'o//// le'u 'dis gsang ba mchog gi bde ba chen po bstan te/ kye sems dpa' chen po/ de bas sangs rgyas ma yin pa'i// sems can sems kyi rgyu ni gang// byang chub sems ni ma yin pa'i// chos dang chos nyid dngos ni gang// dkyil 'khor dkyil 'khor gsungs pa nyid// rdzogs pa'i dkyil 'khor bdag la 'dus// dkyil 'khor dkyil 'khor zhes bya ba// ye shes dkyil 'khor thugs la gnas// rdo rje ye shes mchog nyid ni// bdag gi sbyor ba bstan pa'o// thams cad rang byung dkyil 'khor ro// dkyil 'khor lngar ma 'dus pa'i chos de ni// sangs rgyas nyid la'ang mi mnga'o// kye sems dpa' chen po/ skye ba'i sems can thams cad kyang// dbyings gsum rnam par dag pa yi// skye ba med pa'i sangs rgyas yin// byang chub sems kyi ngo bo 'di// sangs rgyas gsang ba nyid las gsungs// gang phyir sangs rgyas nyid la gsungs// byang chub sems ni spu gri'i so// til mar ngar btags ral gri bzhin// byang chub sems ni yongs kyi lam// skyon gyis ma gos pad+ma bzhin// bskal par 'bar ba'i me bzhin du// sdug bsngal sdig pa ci spyad kyang// rnam grol bla med 'bras bu 'grub// sangs rgyas chos dang dge 'dun dang// bla na med pa thams cad kyang// nga yi byang chub sems la gnas// mtshan dang dpe byad kun las 'das// yid bzhin nor bu rin chen ltar// ma bsam lhun gyis grub pa'i sku/ khams gsum 'di ni gcig pu gnas// gcig pu rab tu che ba'i sa// gsang ba mchog gis dgyes pa na// thams cad bdag nyid gcig pu bzhugs/ khams gsum med par gnas med pas// sems dang chos nyid gcig pur 'dus// gsang ba mchog gi bde ba bstan pa'i le'u ste nyi shu gcig pa'o//// le'u 'dis lta ba rmad du byung ba bstan te/ kye grogs po dag/ byang chub sems ni mngon sangs rgyas// 'di don de ltar gang rig pa// rnal 'byor rtag tu bde ba gnas// dmyal ba'i gnas ni bla med lam// dmyal ba'i gnas na de ltar spyod// gnod sbyin srin po gshin rje'i tshogs// sangs rgyas yin par kun gyis mthong// dngos la dmyal ba'i rgyu mi gnas// dmyal ba'i rgyu med kun gyi rig/ dmyal ba'i me lce'i phreng ba rnams// byang chub sems yin gnod pa 'jil// de phyir sangs rgyas rnal 'byor med// de na lam med 'gro ba'ang med// sangs rgyas med de rgyu yang med// byang chub med de ming yang med// byang chub nyid kyi sa yang med// sems </text>
</item>

<item><p>89</p><section>1</section>
<text>can med de srog kyang med// nyon mongs med de 'khor ba'ang med// bde ba med de 'bras bu'ang med// re ba med de dog pa'ang med// gnas pa med cing yul yang med// theg pa med cing 'jug pa'ang med// smon pa med cing sgrub pa'ang med// spong ba med cing len pa'ang med// sems kyi gnas kyi yul med pas// bsgom du med pas byang chub sems// gsang ba dam pa'i nges pa rmad du byung ba'i le'u ste nyi shu rtsa gnyis pa'o//// le'u 'dis rtsol ba dang bral ba'i rgyu/ rtsol du med pas 'grub pa'i rgyu bstan te/ kun rig chos kyi rjes bka' stsal pa/ kye chos thams cad kyi chos nyid 'di ni ngo mtshar che ste/ nga ni shes rab kyi pha rol tu phyin pa'i rnal 'byor yin te/ shes rab kyi pha rol tu phyin pa med na/ pha rol tu phyin pa dgu'i don med cing/ thar pa'i lam yang med de/ bsrung ba med pas rnal 'byor du mi chud cing don med pa yin no// de nas mngon sum pa'i ting nge 'dzin la zhugs nas yang gsungs pa/ de bzhin gshegs pa la chos thams cad sangs rgyas pa med do// chos kyi dbyings zhes bya ba yang med/ med pa de nyid chos kyi dbyings so// lta ba thams cad la mkhas par bya'o// bslab pa thams cad rnams bslab pa/ gang yin de bslab pa ma yin te/ gang la bslab pa med pa ni// mkhas pa nga yis bslab pa yin// byang chub 'dod pa de la byang chub med// sa dang rnam thar byang chub mchog la ring// 'di 'dra'i chos nyid gang gis rig gyur pa// des ni byang chub myur du thob par 'gyur// byang chub sems rmad du byung ba las rtsa ba dang bral ba'i le'u ste nyi shu rtsa gsum pa'o//// de nas sa bcu mnan pa zhes bya ba'i ting nge 'dzin la zhugs nas/ yang 'di skad ces gsungs so// pha rol phyin bcu lhun gyis rdzogs pa yi// byang chub sems 'di rmad du byung// rmad byung byang chub sems 'di ni// chos thams cad kyi pha rol tu phyin pa yin pas chos thams cad kyi mdzod yin no// zad mi shes pa'i mdzod yin no// bla na med pa'i byang chub tu mngon par rdzogs par sangs rgyas pa yin no// shes rab kyi pha rol tu phyin pa 'di las/ de bzhin gshegs pa yang dag par rdzogs pa'i sangs rgyas kyang 'di yin no// chos thams cad kyi chos nyid 'di ni ngo mtshar che'o// byang chub kyi sems ni thams cad mkhyen pa thob pa ste mkhyen to// sangs rgyas ni rnam pa thams cad mkhyen pa'i ye shes thob pa ste ye shes so// lus las byung ba'i chos la kun tu spyod pa'o// sems las kun 'byung ba'i chos la spyod pa'o// ngag las kun 'byung ba'i chos spyod pa'o// chos las kun 'byung ba'i chos spyod pa'o// yul bA ra NA sI'i gos bzhin du// so so'i 'gog pa med par thugs su chud </text>
</item>

<item><p>90</p><section>1</section>
<text>do// yang nges don 'di bka' stsal to// rdo rje sems dpa' yi dam lha med pas// rnal 'byor dbang phyug gzhan la brten mi dgos// byang chub rnyed dka' rgyal ba nga yi sku// dus gsum sangs rgyas rnams kyis rtogs dka' ba// rang rig chen po rtogs dka' nga yi dbyings// sangs rgyas gzhan na yod pa ma yin no// yang gsungs pa/ nga mi mnyam pa dang mnyam pa'i lhag pa'i ye shes dang// che ba'i yon tan rdzogs pa'i chos kun thugs su chud pas khams gsum las rnam par rgyal ba'i byang chub sems rmad du byung ba nyid yin no// byang chub sems rmad du byung ba'i dam tshig brgyad ni/ ye nas ma skyes pa dang/ ye nas ma byung ba dang/ ye nas mi gnas pa dang/ ye nas stong pa dang/ med pa dang/ phyal pa dang/ gcig pu dang/ lhun gyis gnas pa dang brgyad do// de las skyes pas ming che'o// gdod nas ma byung bas mi 'gro'o// mi gnas pas mya ngan las 'das pa'o// gzung 'dzin dang bral bas ye nas stong pa'o// med pas dam tshig go/ gcig bsrungs pas kun thub pas bsrungs pa'o// phyal pas dam tshig la phyogs ris med pa grangs las 'das pa'o// stong spyi phud yin te gang na gzhan med pas gcig pu a ti yo ga'i dam tshig rtag pa g.yung drung du gnas pas mi 'gyur te/ lhun gyis gnas pa'o// rmad du byung ba'i dam tshig nyi shu rtsa lnga spyod do// bsrung ba med pa gsum thugs su chud de/ thugs las mi mkhyen pa med cing/ thams cad thugs su chud pas bsrung du med pa dang/ gsung las thams cad ma rdzogs pa med pas bsrung du med pa dang/ sku las thams cad lhun gyis rdzogs pas gzhan gyi longs spyod la thogs pa med pas bsrung du med pa'o/ de'i phyir bsrung ba med pa'i sku gsung thugs// mkhyen pa med pas thams cad chub// thams cad bsrung du med pa dang// srung ba thams cad rdzogs pas na// sku lnga lhun rdzogs bsrung du med// ces gsungs so// byang chub sems rmad du byung ba las srung du med pa'i dam tshig gi le'u ste nyi shu bzhi pa'o//// le'u 'dis mchog tu gsang ba'i man ngag gi le'u ston te/ de nas sems dpa' chen pos gsol pa/ bcom ldan 'das bdag dang bde bar gshegs pa thams cad kyis sngon ma mthong ba ngo mtshar che ba'i gsang ba chen po'i chos/ de bzhin gshegs pa'i theg pa gang dang yang mi mthun pa/ gsang sngags kyi chos gang dang yang mi mnyam pa/ gsang ba gang dang yang ma 'dres pa/ theg pa gang dang yang thun mong min pa'i chos nyid ming med par/ sangs rgyas med par sems can ming med par/ rol pa'i dgyes pa ma gtogs pa sdug bsngal ming yang med pa/ sku gsung thugs nyid du 'khor ba'i chos kyi [(]7[)]</text>
</item>

<item><p>91</p><section>1</section>
<text>'khor lo bskor zhing bskor ba ma yin par 'khor ba'i rgyu dang 'khor ba'i chos ye nas med pa dang/ byang chub kyi sar sbyor ba las ma gtogs par/ dmyal ba ming yang med pa dang/ thams cad mkhyen pa las ma gtogs par/ ma rig pa ming yang med pa'i chos dang/ don ma nor bar thugs su chud pa'i chos thugs byang chub sems rin po che/ sgron ma'i gsang ba rmad du byung ba'i man ngag rdzogs par dus gsum gyi bde bar gshegs pa thams cad dang/ bdag gi don du byang chub sems rmad du byung ba'i don rdzogs par gsungs te/ rgyu gang gis mkhyen par 'gyur/ de skad gsol pa dang/ bcom ldan 'das kun rig chos kyi rjes bka' stsal pa sems dpa' chen po nyon cig/ sangs rgyas bcom ldan 'das ni tshad med pa'i bsod nams kyi tshogs dpag tu med pa rnams yang dag par bsags pas mkhyen to// yang dag par rdzogs pa'i sangs rgyas ni/ tshad med pa yang dag pa'i thabs rdzogs pa'i thugs su chud de mkhyen to// sangs rgyas bcom ldan 'das ni mi mnyam pa dang mnyam pa'i smon lam gyi stobs dang ldan pas thugs su chud de mkhyen to// sangs rgyas bcom ldan 'das ni shes rab tshad med pa bsags pas thugs su chud de mkhyen to// sangs rgyas bcom ldan 'das ni spyod pa tshad med pa'o// sangs rgyas bcom ldan 'das ni skye bo tshad med pa rnams ni snod du gyur par mdzad do// sangs rgyas bcom ldan 'das ni snod ji lta ba bzhin du ston par mdzad pa dang/ snod ji lta ba bzhin du sems can rnams kyi don mdzad pa dang/ ji ltar 'dul ba bzhin du sems can rnams kyi don mdzad pa dang// mos pa ji lta ba bzhin du sems can rnams kyi don mdzad pa yin pas/ thugs su chud de mkhyen cing snod dang sbyar nas gsungs pa yin no// sems dpa' chen po/ gsung ni rdo rje sgras nyid do// sbyor ba byang chub sems ni lus ngag yin gsum so so ma yin pa tha mi dad pa/ gnyis su med par rig la rig par byed pa ni sbyor ba'o// sgrol ba ni lus dang ngag dang sems dbyer med pa ni rdo rje'o// rdo rje ni gang na yang mi gnas pa dang/ chos thams cad gang na yang mi gnas pa nyid du gyur pa nyid sgom pa'o// chos chen po rmad du byung ba'i gsang ba'i rgyud du gyur pas gsang ba chen po 'bum sde las/ rdo rje sems dpa' rig par bstan pa/ gsang ba thams cad kyi gsang ba'i mchog/ rmad du byung ba'i man ngag bstan pa'i le'u ste nyi shu rtsa lnga pa'o//// le'u 'dis rmad du byung ba'i don skyon thams cad nyams pa bskang ba'i don bstan te/ rdo rje sems dpas ston pa la zhus pa/ chos chen po rmad du byung ba'i thugs rje chen po ji lta bu/ kun rig chos kyi rje ston pas </text>
</item>

<item><p>92</p><section>1</section>
<text>bka' stsal pa/ stong ri gnam lcags thog chen gyis// skyon gyi gangs ri'i rtse nas bcom// bdud rtsi'i rgya mtsho zhu nas bskyil// ting 'dzin 'bum phrag yangs pas 'di// 'dis ni nyams pa med pa'o// yang rdo rje sems dpas ston pa la zhus pa/ thugs gsang ba'i rgyud 'di gang las gsungs pa/ ri rab sum cu phrag dgu'i bskal pa zhing gi rdul snyed kun zhes zhus pas/ ston pa kun rig chos kyi rjes bka' stsal pa/ stong gsum gyi stong chen po'i 'jig rten gyi khams kun dang/ rmad du byung ba'i don kun gcig ste// ri rab sum cu phrag dgu yang// rmad byung byang chub sems 'di yis// sgom pa rdo rjes phye mar brlag/ ces gsungs so// de'i phyir byang chub rmad du byung ba'i sku ni/ stong spyi phud ces bya'o// gsung ni ye shes mkha' la rol zhes bya'o// thugs ni nam mkha'i spang po la rdo rje'i bzang gi dra zhes bya'o// de yang rmad du byung ba'i sku ni/ snying po byang chub na bzhugs pa'i sku zhes bya'o// rmad du byung ba'i gsung ni snying po byang chub na bzhugs pa las/ dgongs pa nges par 'grel pa zhes bya'o// rmad du byung ba'i thugs ni mtshan nyid ye shes mi zad pa'i blo gros kyi thugs te/ ye shes thugs te thugs kyi mchog/ ces bka' stsal te/ de yang thugs gsang ba nyid kyi rgyud las/ nam mkha'i sku las rmad du byung// nam mkha'i gsung gi lam ston pa// nam mkha'i thugs ni thugs kyi mchog/ rmad byung nam mkha' gnas kyi mchog/ ces 'byung ste/ de ltar nam mkha'i sku gsung thugs bshad nas sa'i sku gsung thugs bshad pa ni/ sa'i sku ni ri rab sum cu phrag dgu yin la/ bskal pa zhing gi rdul snyed 'byung ba de kun rmad du byung ba'i sa ni stong gsum gyi stong chen po/ sa'i 'jig rten yang ri rab sum cu phrag drug la/ ri rab 'bum yod de/ de'i bskal pa zhing gi rdul snyed gcig gi tshad la ni/ byang chub sems rmad du byung ba'i tshad dpag tu med pa ni ri rab dang gling rnams dang sa gzhi dang snang zhing srid pa rnams kyi nang na/ snang zhing srid pa'i skye 'gro rnams dang/ de kun zos kyang da dung ma zos zhes de lta bu la bya'o// byang chub sems rmad du byung ba'i nyams pa bskang ba'i le'u ste nyi shu rtsa drug pa'o//// de nas rmad du byung ba'i sku las me'i 'od du 'barate/ 'dod chags 'od du 'bar/ zhe sdang 'od du 'bar/ nga rgyal 'od du 'bar/ phrag dog 'od du 'bar/ gti mug 'od du 'bar/ de bzhin du phung po lnga nyid sku lnga ste/ 'od du 'bar ba de yang/ byang chub kyi sems rmad du byung ba'i sku lnga ste/ bdag nyid las 'od du 'bar ba'o// de bzhin du rnam par shes pa lnga las kyang 'od du 'bar te/ mig dang/ rna ba dang/ sna dang/ lce dang/ sems las 'od du 'bar ba'o// de bzhin du phyi'i yul las kyang </text>
</item>

<item><p>93</p><section>1</section>
<text>'od du 'bar ba'o// sa chu me rlung nam mkha' las 'od du 'bar ba'o// 'od de kun pas rmad du byung ba'i byang chub sems rang rig pa'i rgyal po 'od las byung ba'i/ 'od chen po ye shes kyi 'od che zhing gsal bas/ 'jig rten gyi khams kun kyang nga'i rig pa'i 'od las byung zhing gsal ba zhes bya'o// de yis 'khor ba'i mun nag 'od kyis zil gyis mnan nas/ ye shes mya ngan las 'das pas sangs rgyas zhes bya'o// 'od 'di dag rmad du byung ba'i 'od do// skye dang rga rgud 'chi ba'i sdug bsngal la// rmad byung byang chub sems ni bde chen pos// sman mchog nad med bde 'tsho ba// dus gsum 'jig rten gsum las 'das// mya ngan 'das zhes de la bya'o// yang snying po byang chub na bzhugs pa'i skus/ rdo rje sems dpa' la gzigs nas/ chos rmad du byung ba byang chub sems rmad du byung ba zhes bya ba/ 'di dag ston cing bzhugs pa'i tshe/ gnyis su med pa'i lcang lo can gyi pho brang/ bde ba chen po'i zhing khams na/ 'phags pa nyan thos dang/ rang sangs rgyas dang/ theg pa chen po'i mdo sde la sogs pa/ rtsol ba dang bcas pa'i sdug bsngal gyi rgya mtsho nas/ sa nas sa ru bgrod cing sbyor zhing rtsol ba ming yang mi brjod do// theg pa chen po gsang sngags bla na med pa'i don ston cing/ rigs lnga'i sangs rgyas dang/ dus gsum gyi bde bar gshegs pa 'di dag thams cad dang/ dgongs pa chas nyid kyi thig ler gsal zhing dag pa'i phyir/ byang chub sems dpa' dang/ sems ma gnyis su med par sbyor bas/ rtsa ba dang bcas pa'i sdug bsngal gyi rgya mtsho rtsa ba med pa'i don gyis skem ste/ ye shes kyi snang ba chen po yang dag pa rang rig pa nyid las 'char bar ston pa ni/ rtsa ba'i don dang sbyar ro// de la tshig gi don la rnam pa gsum ste/ tshig nyung la don che bar bstan pa dang/ 'bras bu sku gsung thugs su bstan pa dang/ tshig sdeb sbyor legs par bstan pa'o// de la tshig gi don yang/ byang chub sems rmad du byung ba 'di ni bcom ldan 'das dpal kun tu bzang po'i thugs kyi dgongs pa bde ba'i dbyings nas/ dus gsum gyi bde bar gshegs pa rnams kyi don du thugs kyi gsang ba dkyil 'khor nas ljags kyi dbang por bkram ste bshad pa ni tshig gi don no// 'bras bu sku gsung thugs su bstan pa ni// ye nas yod cing rtag par bzhugs// 'gyur ba med pas bsod nams sku// bsam gyis mi khyab sprul pa'i sku// lhun gyis grub pas longs spyod rdzogs pa'i sku// bya btsal med pas snying po byang chub sku// sna tshogs 'byung bas ye shes chos nyid sku// zhes 'byung ba la sogs pas/ sngags che ba'i yon tan khyad par du byung ste/ dpag pas bde gshegs chos dbyings sku// chos kyi sku de </text>
</item>

<item><p>94</p><section>1</section>
<text>ye shes kyi 'od 'byung ba'o// de ltar 'od kyis stong gsum gyi stong chen po'i chos kyi dbyings kyi sku dang/ ye shes kyi 'od kyis 'jig rten khams ma lus pa kun la khyab ste/ stong pa chen por bshad pa'o// rmad du byung ba sangs rgyas kyi 'od ni bsam gyis mi khyab pa'o// de ni ye shes kyi 'od de/ des byang chub rmad du byung ba mthong bar byed pas/ rmad du byung ba'i 'od ces bya'o// bcom ldan 'das dpal rdo rje sems dpas/ yang kun rig chos kyi rje la zhus pa// chos kyi sku dang ye shes las/ 'od 'byung ba ni ji lta bu lags zhes gsol pa dang/ sangs rgyas kyis gsungs pa/ 'di ltar phyogs bcu'i 'jig rten gyi khams rdul phra mo dag tu byas nas/ chos kyi skur ston pa/ rmad du byung ba'i byang chub kyi sems chos kyi sku'i/ ye shes kyi 'od de de tsam mo// de bzhin ye shes 'od kyang bsam mi khyab// srid gsum nam mkha'i khams pas 'od phung gsal// bskal pa'i zhing gi rab 'byams ji tsam gyi// sems can kun la thugs rje'i 'od de tsam// spyod dang mi spyod g.yo dang mi g.yo zhes bka' stsal to// blo dang ye shes rig pa'i 'od kyang rmad du byung ba'o// de snyed du sangs rgyas kyi 'od 'byung ba ni che'o// rang rig pa'i ye shes kyi 'od 'byung ba ni shin tu gsal lo// de'i phyir nam mkha' dang nyi zla'i 'od 'dra ba ma yin pas/ 'od ni kun dang thun mong min zhes bka' stsal to// byang chub sems rmad du byung ba las/ 'od kyi khyad par gyi le'u ste nyi shu bdun pa'o//// le'u 'dis 'khor ba'i lam lnga bstan te/ de nas rdo rje sems dpas zhus pa/ 'khor ba'i lam lnga gang lags/ ston pa kun rig chos kyi rjes bka' stsal pa// 'dod chags kyis ni blang bar bya// zhe sdang gis ni gsad par bya// phrag dog gis ni dbye bar bya// nga rgyal gyis ni brdeg par bya// gti mug chos su lam ston te// 'dod chags zhe sdang gti mug dang// nga rgyal phrag dog 'di rnams kun// ma rig dug gsum rtsa ba ste// rig na byang chub lam yin no// rin chen dpal dang chags med 'grub// rdo rje de bzhin gshegs par snang// byang chub sems rmad du byung ba las/ 'khor ba'i lam lnga bstan pa'i le'u ste nyi shu rtsa brgyad pa'o//// le'u 'dis 'khor ba'i lam lnga nyid rigs lnga dang yum lnga'i dbyings su bstan te/ yang rdo rje sems dpas tshig gi le'u gong ma la bstan te zhus pa las/ kun rig chos kyi rje la ston pas bka' stsal pa/ ma byin len pa sa yin te/ mi tshangs spyod pa chu yin no// brdzun du smra ba rlung yin te// gsod par byed pa me yin no// thams cad nam mkha'i dbyings su bstan// zhes bka' stsal to// byang chub sems rmad du byung ba las/ 'khor ba'i lam lnga nyid rigs lnga dang </text>
</item>

<item><p>95</p><section>1</section>
<text>yum lnga'i dbyings su ye nas gnas pa'i don du lam lnga yang da ltar bstan pa'i le'u ste nyer dgu pa'o//// le'u 'dis 'khor ba'i rgyu 'bras nyid ye nas dag pa'i rgyu ma chags pa'i zhing du gnas par lung bstan te/ dug gsum rtsa ba bcad pas khams gsum 'khor ba'i rgyu 'bras med// srog yod gsod par byed pa he ru ka/ chags med 'dzin dang bral bas bcing med dur khrod chen po brgyad// mi 'jug mi 'byung yul med dbang pos stong// phyi nang sgo phugs med pas rgya che yangs pa nyid// sku gsung thugs dang bral bas che ba'i mchog/ sngags dang phyag rgya bral bas nyams pa med// che ba'i chen por rdzogs pas rmad du byung// zhes kun rig chos kyi rjes bka' stsal to// byang chub sems rmad du byung ba las 'khor ba'i rgyu 'bras nyid dag pa'i zhing du bstan pa'i le'u ste sum cu pa'o//// le'u 'dis 'khor ba dang mya ngan las 'das pa'i chos thams cad rnam par dag pa'i dbyings su bstan te/ ston pa sangs rgyas bcom ldan 'das bde ba chen po mya ngan las 'das pa'i chos thams cad rnam par dag pa'i dbyings su gnas par gzigs nas gnyis su med pa'i don rtogs te thugs su chud nas/ 'gro ba yang chos nyid la 'khor ba yang mya ngan las 'das te/ gnyis su med pa'i don rtogs nas la bzlas te mi g.yo ba'i tshul du bzhugs pa las// byang chub sems rmad du byung ba'i don dbus mtha' med par bstan to// byang chub sems rmad du byung ba las/ chos thams cad dbus mtha' rnam par med par bstan pa'i le'u ste sum cu gcig pa'o//// le'u 'dis chos nyid byang chub sems kyi ye nas ye shes chen po'i rang bzhin du gnas par bstan te/ de yang chos nyid byang chub chen po'i rang bzhin gnas pa las dbyings dang ye shes 'du 'bral med pas/ yo ga thams cad kyi don a ti yo gar 'dus par ston la/ a ti yo ga'i don ni byang chub sems rmad du byung bar 'dus par ston to// byang chub sems rmad du byung ba las/ yo ga thams cad a ti yo gar 'dus pa'i le'u ste sum cu so gnyis pa'o//// le'u 'dis chos thams cad ye nas sangs rgyas par bstan te/ mya ngan 'das 'das pa'i dbyings na mi dmigs pa'i rgyal po la/ bla 'og dang phyogs cha med par bzhugs kyang/ ye shes kyi thugs rje chen pos sprul pa rnam pa sna tshogs pa cir yang mdzad par ston pa ni/ thams cad dag pa'i zhing du sbyor zhing/ thams cad dag pa'i dbyings su sgrol bar ston cing bzhugs so// de nyid kyang khams gsum las 'das shing/ mi 'pho mi 'gyur mi 'khor mi gnas pa'i rin po che kun tu bzang po'i ngang la gnas/ byang chub sems rmad du byung </text>
</item>

<item><p>96</p><section>1</section>
<text>ba las mi 'pho mi 'gyur ba'i le'u ste sum cu so gsum pa'o//// le'u 'dis bde ba chen po'i klong na/ sku'i 'od dang gsung gi zer la rol cing ji ltar 'byung ba bstan te/ byang chub sems bde ba chen po'i klong na/ sku'i 'od dang gsung gi zer las kun rig chos kyi rgyal pos/ yum 'dod pa'i dbang mo la/ gnyis su med pas gnas shing snang srid thams cad thugs rje chen po'i ngang du gyur te/ yang 'khor ba'i chos dang srid pa kun yang dag pa'i byang chub tu bstan to// byang chub sems rmad du byung ba las/ tshig dang yi ge las 'das par bstan pa'i le'u ste sum cu so bzhi pa'o//// le'u 'dis chos thams cad ye nas mya ngan las 'das par bstan te/ de yang byang chub sems mya ngan las 'das pa yang don gsum ste/ ye nas sangs rgyas pa'i dbyings na mi dmigs pa'i rgyal po rtog pa mi mnga' bar thugs rje chen po ye shes su gyur pa bzhugs pa dang/ srid pa gsum dus gcig tu gsal bar mkhyen pa'i ye shes la ma 'gags par gsal zhing dag pa dang/ dag par mkhyen pa dang/ thams cad kyi snod dang bcad du gyur pa'o// de ltar kun gyi snying por gyur pas/ sku dang ye shes kyi chos nyid do// byang chub sems rmad du byung ba las/ sku dang ye shes chos nyid du bstan pa'i le'u ste sum cu so lnga pa'o//// le'u 'dis byang chub sems rmad du byung ba'i dgos ched bstan te/ byang chub sems rmad du byung ba 'di'i mgo mjug tu dgos ched kyi don rnam pa brgyad kyis bstan te/ 'bras bu sku gsung thugs lhun gyis grub par bstan to// de yang gang zhe na/ byang chub sems kyi sems rang bzhin bstan pa dang/ byang chub sems kyi khyab gdal chen po bstan pa dang/ byang chub sems kyi nges tshig bstan pa dang/ byang chub sems kyi rgyu 'bras kyi don bstan pa dang/ byang chub sems mya ngan las 'das pa chen po bstan pa dang/ byang chub sems stong pa chen po'i ye shes mi 'gyur ba'i bdag nyid du bstan pa dang/ byang chub sems bde ba chen po'i ye shes ye nas sangs rgyas te/ rtag pa chen po'i g.yung drung du bstan pa dang/ byang chub sems mthar thug med pa dang brgyad do// de yang dbye na byang chub sems kyi rang bzhin bstan la yang don gnyis te// snang zhing srid pa'i chos thams cad ye nas ma bcos par sangs rgyas par bstan pa dang/ de ltar rig cing rtogs na 'bras bu gzhan nas btsal du med par bstan pa'o// byang chub sems kyi nges tshig bstan pa la yang don gsum ste/ lung nges pa dang/ man ngag gsang ba 'di spros pa med pa'i byang chub sems su bstan pa dang/ dpe dang tshig la 'das pas gzung 'dzin gyi yul dang bral </text>
</item>

<item><p>97</p><section>1</section>
<text>bar bstan pa dang/ byang chub sems las ma gtogs pa'i chos 'jig rten gzhan nas btsal du med par bstan pa'o// byang chub sems rgyu 'bras kyi don bstan pa la bzhi ste/ thams cad 'byung ba'i rgyu/ yum kun tu bzang mo'i dbyings/ klong yangs pa'i thig ler 'bras bu byang chub sems kun tu bzang por shar bar bstan pa dang/ mi rtog pa'i ye shes kyi rig pa rang las 'char bar bstan pa dang/ chos skye 'gag dang bral ba'i ngang las kyang/ thugs rje thabs mkhas pa'i bye brag sna tshogs su bstan pa dang/ phung po dang khams skye mched lha'i sku phyag rgya chen por bsgoms pas/ dus gsum du 'dus ma byas pa'i snying po ye shes kyi rig pa tsit+ta'i dkyil du 'char bar bstan pa'o// byang chub sems mthar thug pa med pa ltar bstan pa la yang don lnga ste/ thabs dang shes rab bsgoms pas/ rigs lnga'i sangs rgyas kyi sku mdog dang/ bzhugs tshul bstan pa dang/ dbyings dang ye shes su gsal bas sku'i dngos po dang bral te/ rig pa'i ting nge 'dzin pas thams cad 'od kyi dkyil 'khor du bstan pa dang/ shes pa dang shes bya rtogs pas sangs rgyas kyi dgongs pa ma 'dres par thugs su chud par bstan pa dang/ nam mkha' ltar kun la khyab cing re dogs dang 'khor ba'i chos med par bstan pa dang/ rang rig pa byang chub sems kyi rtogs pa'i 'bras bu dus gsum du mi 'gyur bar bstan pa'o// byang chub sems khyab gdal chen por bstan pa la yang drug ste/ gsang ba mchog gi dkyil 'khor du ni don rtogs pas/ na ra ha sa'i dbyings bgrod par bstan pa dang/ 'du 'bral med pa'i don bya btsal dang bral bar bstan pa dang/ lung gi sha thang phye nas man ngag gi dbyings bgrod par bstan pa dang/ dam tshig sdom pa la gnas shing sku gsung thugs kyi 'bras bu thob par bstan pa dang/ rgyal ba thams cad kyi thugs kyi gter byang chub sems rmad du byung ba yin par bstan pa dang/ rgyu 'bras chos thams cad ji ltar bstan pa yang/ sems mi skye ba las skye ba'i cho 'phrul 'byung bar bstan pa'o// byang chub kyi sems mya ngan las 'das par bstan pa la yang don gsum ste/ ye nas sangs rgyas te mya ngan las 'das pa'i dbyings na/ mi dmigs pa'i rgyal po phyogs med par bzhugs kyang/ thugs rje chen po'i sprul pa ji ltar mdzad par bstan pa dang/ thams cad dag pa'i zhing du sgrol zhing yum gyi lhums su sbyor bas/ khams gsum las 'das pa chen por bstan pa dang mi 'pho mi 'gyur mi 'khor mi gnas pas/ sems rin po che kun tu bzang po'i ngang las g.yos pa med par bstan pa'o// byang chub sems stong pa chen por la bzlas pa la yang don rnam pa gnyis te/ bde ba'i klong na </text>
</item>

<item><p>98</p><section>1</section>
<text>sku'i 'od la bzhugs shing/ gsung gi 'od zer la rol bar bstan pa dang/ kun rig chos kyi rgyal pos yum 'dod pa'i dbang mo dang gnyis su med par bstan pa'o// byang chub ye nas sangs rgyas te/ rtag pa'i g.yung drung du bstan pa la don bdun te/ zhing bcu yang sangs rgyas kyi zhing du bstan pa dang/ snang srid thams cad thugs rje chen po'i ngang du bstan pa dang/ 'khor ba'i chos thams cad byang chub sems su bstan pa dang/ theg pa mtha' dag gi yang rtse a ti yo gar bstan pa dang/ rgyu dang 'bras bu'i chos thams cad byang chub sems su 'dus par bstan pa dang/ tshig dang yi ge'i spyod yul las 'das par bstan pa dang/ sbyor sgrol skye shi rtsa ba bcad nas/ kun nas bsdus pa'i thig le rtag chad kyi mtha' las 'das par bstan pa'o// byang chub sems rmad du byung ba las/ man ngag gi dgos ched bstan pa'i le'u ste sum cu drug pa'o//// le'u 'dis byang chub sems rmad du byung ba'i nges tshig bstan te/ de yang byang ba ni sgrib pa dang bag chags ye nas byang ba ste/ shel sgong lag mthil du bzhag pa ltar/ dus gsum dang khams gsum dang/ srid pa gsum dus gcig tu mkhyen pa ma 'gags pas/ dwangs shing dag la gsal bas don nges pa yin la/ chub pa ni til 'bru mar gyis khyab pa dang 'dra bar thams cad kyi bcud du 'gyur te/ lhun gyis gnas pa'i chos nyid kun gyi snying po'o// sku dang ye shes kyi 'byung gnas su gyur pas chub la/ sems ni rtog pa'i ye shes su gyur pas/ kun gzhi gsang ba'i dbyings nas ma bslad pa'i don btsal du med pa ni nor bu rin po che/ rang bzhin dang kha dog tu gsal ba ni sems skye ba med pa yin la/ bde ba ni dus gsum cig car rdzogs te/ chos kyi dbyings yongs su dag pa dang/ dgyes pa chen po btang snyoms su bzhugs pas bde ba yin la/ chen po ni gnyan po gang dag gis kyang chos su med pa ste/ nam mkha' ltar rgyu la ma ltos te ye nas dag/ rkyen dang ma 'brel te ye nas gnas/ rdzas dang mtshan ma la rag ma las te/ gang na la bzlar med pa yin no// thugs la yang don gsum ste/ kun la 'jug pa dang/ yid kyi mtshan nyid dang/ rig pa'i ye shes so// sku la yang don gsum ste/ klong yangs pa'i mkha' dang/ kun tu bde ba'i sku dang/ byang chub kyi sems rdo rje'o// gsung la yang gsum ste/ nges pa'i tshig dang/ brjod par bya ba dang/ thams cad du spros pa'o// byang chub sems rmad du byung ba 'dis khams gsum dbang du bsdus te/ thams cad kyi srog 'dzin pa'i phyir/ yum kun tu bzang mo'i b+ha ga rgya mtsho'i dbyings su thim la sku gsung thugs lhun gyis grub ste/ bya btsal las 'das nas rig pa'i rgyal po rang dbang du </text>
</item>

<item><p>99</p><section>1</section>
<text>gyur nas/ ye shes kyi snang ba chen po rang la mchod pa'i phyir/ kun tu bzang po'i mkha' bde ba chen por bsdus so// de gnyis su med pa las sems rin po che skye ba med pa'i don phyin ci ma log pa'i tshig dang yi ge mtshon pa las 'das pa'i/ rang bzhin dang kha dog cir yang ston cing/ 'gyur ba med pa'i dbyings bde ba chen po'i klong yangs pa na/ rtag pa chen po g.yung drung gi sku bzhugs so// byang chub sems rmad du byung ba las/ nges pa'i tshig bstan pa'i le'u ste sum cu bdun pa'o//// le'u 'dis byang chub sems rmad du byung ba'i yon tan bstan te/ byang chub sems bsgom pa'i don bstan pa/ gzhung las kyang khams gsum rin chen rnyed pa'i mi zhes 'byung ba ni/ dper na byang chub sems rmad du byung ba'i don rtogs pa ni/ mchod dang mching bu nor bu ri/ nor che ba yang bai DUr+ya lug shig tsam zhig gi 'od kyis/ ri de ril kyang nor bu'i ri de kun bai DUr+ya mngon no// de dang 'dra bar byang chub sems kyi sems stong spyi phud ye shes mkha' la rol pa 'di ni rmad du byung ba ste/ khams gsum ril yang rin po cher mthong la/ srid pa gsum yang rin po cher gyur pa la bya'o// de bzhin du yid bzhin gyi nor bu rin po che la ni ci yang 'byung ba lta bu zhes bya'o// byang chub sems rmad du byung ba las/ rmad du byung ba'i yon tan dang bsgom pa'i lung bstan pa'i le'u ste sum cu brgyad pa'o//// le'u ste 'dis byang chub sems kyi man ngag bstan te/ byang ba las rnam par dag ste byas zin pas byang don thams cad dbyings su gcig ste/ ma btsal bar dbyings su med pas chub bo// thig le chen pos kun la khyab ste/ gcig pas sems kun tu bzang po'i ngang du gsal te/ mi 'byed pas bde/ rgyu rkyen kun dang bral te rag gzhan la ma lus pa chen po/ rags par snang ba'i rtsol ba mi bsam ste/ bya ba byed pa med pas byang/ mi dmigs pa'i ngang la mi g.yo ba'i dran pa kun dang bral bas chub/ skye ba med pa'i ting nge 'dzin la yid gzhan du ma yengs pa'i tshe na sems/ dran pa rnal du phab pa la gnyan po gzhan med pas bde ba dbang dang dngos grub kyi rag gang du yang ma lus te/ lam gyi bsgrub mi dgos pas dgongs pa lhun gyis grub pa chen po/ byang chub sems rmad du byung ba las/ byang chub sems man ngag tu bstan pa'i le'u ste sum cu rtsa dgu pa'o//// da ni le'u 'dis slob ma snod bzang po'i slob ma la/ lobs par bya ba'i gtan tshigs bstan te/ byang chub sems ni kun tu bzang po yang yin no// rdo rje sems dpa' la sogs te rigs lnga yang yin no// rigs kyi yum rnams kyang yin no// byang chub sems dpa' dang sems ma yang yin no// sku </text>
</item>

<item><p>100</p><section>1</section>
<text>gsung thugs kyang yin no// rgyu 'byung ba chen po lnga yang yin no// rgyu yang yin no// 'bras bu yang yin no// rdo rje yang yin no// ye shes kyang yin no// chos nyid kyang yin no// chos kyi dbyings kyang yin no// chos kyi sku bde ba chen po yang yin no// chos can yang yin no// 'khor ba yang yin no// mya ngan las 'das pa yang yin no// gnyis su yang med pa yang yin no// rgyu 'bras kyang yin no// rnam par snang mdzad kyang yin no// yang dag pa'i ye shes kyang yin no// sems dpa' bcu yang yin no// de'i phyir sna tshogs kun tu bzang po rdo rje sems/ de nyid ma skyes rgyal ba yum gyi mkha'// yab yum dbyer med pa ni sku gsung thugs// zhes lung gi rgyal pos gsungs pa'i man ngag bstan pa'i le'u ste bzhi bcu pa'o//// le'u 'dis rmad du byung ba'i slob ma dang/ snod kyi skyon dang yon tan bstan te/ de yang gzhung las/ theg pa dman la zhugs pa dang// ngang gis blo 'phang dma' ba dang// thos pa nyung ba'i blo sbram dang// bslad pa'i tshig gis 'chal ba dang/ spus ngan dad pa chung ba dang/ pho dregs che la rang phyogs can// bcad kyang phrag med ser snas bcings// de la rmad byung don mi bshad// bshad kyang blo rgyud mi khrol bas// bla med theg rgyal rdzogs pa'i lung// a ti yo ga 'di mi bshad// byang chub sems rmad du byung ba las/ slob ma snod ngan pa la mi bstan pa'i le'u ste bzhi bcu gcig pa'o//// da ni le'u 'dis slob ma snod bzang po'i slob bu la lobs par bya ba'i gtan tshigs dbu las thun mong ma yin pa'i don brgyad kyis bstan te/ de yang gzhung las/ glang pos theg tshad khur bskur na// dud 'gro phal dang stobs mi mnyam// rtsal stobs de yang thun mong min// gangs kyi seng ge gdangs byung na// sder chags phal dang gdangs mi mnyam// gdangs skad 'di yang thun mong min// rgya mtsho chen po'i rlabs mthong na/ chu bran phal dang rlabs mi mnyam// chu klung de yang thun mong min// ri rab lhun po'i rtser phyin na// ri phran phal dang 'phang mi mnyam// rtse rgyal 'di yang thun mong min// mkha' gsal nyi zla'i 'od mthong na// gza' skar phal dang 'od mi mnyam// 'od 'di kun dang thun mong min/ khyung chen gnam 'phang gcod mthong na// 'dab chags phal dang shugs mi mnyam// rtsal shugs 'di yang thun mong min// rdo rje theg pa'i gting mthong na// theg gzhan phal dang gting mi mnyam// gting dpag 'di yang thun mong min// shes rgyud sbyong ba'i mkhas pa dang// thos pa chung ba'i blo sgram[(]tsha sgrom[)]gnyis// 'gro ba'i don la don mi mnyam// don mchog 'di yang thun mong min// zhes gsungs so// chos chen po rmad du byung ba las/ slob ma snod </text>
</item>

<item><p>101</p><section>1</section>
<text>bzang po la lobs par bya ba'i yon tan thun mong ma yin pa'i le'u ste bzhi bcu gnyis pa'o//// rdzogs so//// rgya gar gyi mkhan po shrI seng ha dang/ bod kyi lo tsA ba bai rA+o tsa nas bsgyur ba'o//// rgya gar skad du/ sarba d+harmA tsita dz+nyA na sid+d+hi b+hak+Sha yang tsa ra a b+hi Shiny+tsa a traM tra/ bod skad du/ chos thams cad sems nyid ye shes rgyal po zhes dngos grub rang byung dbang bskur ba'i rgyud/ rig pa'i rgyal po kun gsal ba'i// dran pa thams cad ting 'dzin mchog/ bya byed ye shes skur gsal ba'i// ma lus 'gro don rdo rjer sgrub// 'dod pa nor bu gtsug gi rgyan// rig pa'i gter chen mu kha'i gdong// tshad las 'das pa sku gsung thugs// thabs kyi rgyal po dbang bskur ba// bstan pa bcud du rdzogs byed pa'i// sems dpa' rdo rje yid kyi bdag/ 'gro ba thugs su smin byed de// tha ma'i snyigs ma la dgongs pa// gsang ba'i rdo rje 'chang la mos// bstan pa gsum gnyis mtha' can gyi// dus su rgyud drag mos chung bas// tshig gcig don kun rdzogs pa'i bdag/ lung gsum gcig 'dus rgyud pa yi// dgu rum sbas pa sems kyi gter// long pa u lu pra sha kas// 'jug cing spyad pa'i nyams med pas// smon lam rjes chags rnal 'byor la// tshig 'brel rkyen gyis mi rtogs kyang// 'phrul gyi me long sgo dgu bzhin// rtog med mthong ba'i lam sprad de// sgom med don gyi gzer chen btab// bgrod med rtog pa'i 'jim las bsgral// tshig gi lam chad ye shes sgron ma 'di// ma hA de bas rigs su bltas pa bzhin// rdo rje sems tshig lam gyi lde mig ste// 'phrul gyi rgyud pa'i zam pa ma chad par// dbang po lha yi drin gyi rtsa gsum gnas// de ru mthong nas 'dzam gling 'jing du bcas// lag na rdo rje mngon du dbang bskur te// dus mtha' nyid kyi rgyal ba'i sa la bkod// 'phrul mig rgyud pa'i rdo rje zam pa yin// rang byung lhun rdzogs chen po la// 'dod pa'i don kun re ba med// thams cad rang sems dag pa la// gnas kyi maN+Dal skyed pa med// rang byung ye shes 'od gsal la// rtsol ba'i lta ba rtogs las 'das// thams cad cig pa'i phyag rgyar gsal// bsam brjod bral ba'i ting 'dzin mchog/ mi 'gyur mchog gi dngos grub ste// 'jig rten 'das dang 'jig rten pa'i// chos rnams ma lus thams cad kun// rtogs te rang bzhin lhun gyis grub// thams cad bdag nyid rang dbang las// bskur ba'i cha gnyis mi rtogs kyang// brda don sgrol </text>
</item>

<item><p>102</p><section>1</section>
<text>ba'i man ngag sbyin// re dogs bral ba'i sems la bstan// 'byung 'jug med pa'i sems la thim// dran pa sems kyi man ngag sbyin// rtog pa rlung gi dran skyod cing// mtshan ma'i spros pas 'tshol ba las// bde ba thig le'i man ngag sbyin// sems kyi rnam grangs gang dang gang// de dang de yi rjes mthun par// rdo rje zam pa ma chad par// bla ma rin chen srog 'gyur des// de de'i sgo nas gter kha dbye// de nyid sgo kun phye ba yin/ dbyig gi rdzas dang phrad pa yin// dper na lha yi nor bu la// maN+Dal rtsegs pa'i sgo bzhi yod// gang nas phye yang de nyid thob par 'gyur// 'di ni thabs rgyal rin chen te// rtsal dang bral ba'i dngos grub yin// rgyu 'bras med pa'i mthar phyin yin// sngags tshig bral ba'i nus mthu yin// tha snyad bral ba'i don mtshon yin// las gzhi bral ba'i don grub yin// 'ching bral ston pas lta ba yin// 'da' ba med pas dam tshig yin// rtog 'dzin spangs pas sangs rgyas yin// thams cad rol pas 'khor ba'ang ste// theg pa'i rim pa ma lus dang// rgyal ba'i thugs bcud dngos kyang yin// thams cad gcig dngos kun gyi bdag/ 'di ni rgyal ba thams cad kyi// thugs kyis rnag pa'i dam pa'i thabs// gcig tu 'dus pa'i bde chen yin// 'di la ngos bzung yang dag med// ting 'dzin sems kyi rim rtsal med// lus dang ngag gi bya btsal med// gang la dmigs kyang rnam 'brel med// gzhan du snang yang gnyis snang bral// skye 'jig 'byung yang 'gag bral med// gnas dang bral yang rten pa med// yul du snang yang 'gag pa med// longs spyod ldan yang chags pa med// bral bar 'dod pa mchog dang ldan// 'di ni rdo rje lam mchog ste// skal ldan 'bad pa med par grol// rgyal thabs sems kyi rin chen dbang// spyi blugs tshangs pa'i dbang zhes bya// sems nyid rin chen dbang gcig gis// bskur med rdzogs par sbyin byas pas// bye ba phrag rgya'i dbang thob ste// zhing khams gnyis pa bde longs spyod// brkam chags lnga yi sbyor ba yi// 'dod pa mos pa'i dngos grub stsol// spang len bcas pa'i ting 'dzin gyis// re dogs 'bras bu dngos dang bcas// 'thob pa rang las ma yin na// grol ba rang byung gzhan las min// 'dod la mos pa rgyu rten can// bka' rtags tshig gi dbang bskur ni// nga rgyal 'dzin pa'i dbang thob ste// dgra bcom sa la 'jug par nus// 'dzin drug bral ba'i ye shes la// bden gzhi gsal ba'i dbang byin zhing// rten pa las kyi rlung bzung ste// chu gzar 'bab pa'i thig pa'am// rlung gis bskyod pa'i smig rgyu'am// rgya mtsho chu la chu'i tshas// bskus shing til mar sbyar ba la// zhag drug gnyis gyur sum </text>
</item>

<item><p>103</p><section>1</section>
<text>'gyur gyi// bden pa gtan la phebs 'gyur te// bden pa bzhi la rim gyis sbyar// yun dang bcas pa de bzhin bya// sdug bsngal na ba'i rgyun la bya// yid brtan 'dzin pa bzlog pa yin// stong pa'i dngos po de nyid yin// bdag med dmigs dang bral bas so// rim gyi kha zas bral byas te// zla ba gsum 'gyur tshun chad do// zag pa zad nas dbugs kyi dgang// dbugs dang lte ba sems su bcas// lo gcig bar gyi 'dres par dgang// dbugs kyi 'gyu ba'ang de nas zad// sems kyi 'dzin pa de nas nyams// dus dang 'brel nas rkyen dbang bskur// byang chub sems dpa' blo can gyis// 'dul ba'i sdom pa dam mnos te// bden gnyis rtogs pas lam bstan te// sems can rgyud kyi mtshan rtogs nas// zhi gnas 'brel ba'i gnas drug sbyar// lhag mthong gsal ba'i skabs gsum bgrod// zhi gnas brtan pa'i gnas rnyed nas// ting 'dzin rnam gnyis zung du sbrel// stong pa'i nam mkha' de nyid bya// zla ba gcig gi rten 'gyur nas// de nyid stong par rtag par bya// de nyid stong pa'i rlung chen la// phal cher dbugs chen 'byin pa ste// bskal pa du ma'ang gnas pa srid// smon lam stobs drag myur du 'grub// sku byin ldan pa'i phyag brkyang nas// phyag gi gdugs kyis bkab nas ni// zhi gnas rten pa'i dbyings las bslang// mtshan ma thabs kyis brtan byas te// mtshon pa sku yi rgyan ldan byas// bde gshegs zhing khams kun du bsgrags// rdo rje bum pa na bza' dang// rang rtags phyag rgya'i dbang bskur te// rig pa mchog gi dbang rnams bskur// 'dod la mos pa'i tshig yin pas// nga rgyal bde ba'i mtshan ma mthong// rgyal po phyi yi rtags can la// lha dang yi ge mngon 'dod pa'i// stong nyid rnal 'byor mtshan ma can// dngos po gnyis kyi lta bas bcing// bde ba chen po srog dang bral// bka' rtags dgu dang bco lnga yis// lus sems rtogs pa'i nga rgyal skyed// ting 'dzin sems kyi smon pa 'dis// dngos po sman dang sngags sbyar gyis// 'jig rten gsum gyi bya ba bstan// don dang spyad pa mi mthun yang// blo yi rim pa drang ba dang// thabs kyi bdag por dbang bskur bas// gtsang ma'i lag na rdo rje dang// dpal 'byung lag na rdo rje dang// dpa' brtul stobs kyi rdo rjer sprul// rigs gsum rigs bzhi rigs lnga dang// de bzhin rigs gcig rigs stong dang// 'dod pa'i lha ru+u nga sprul te// blo dang mthun pa'i bstan pa byin/ kha blon chen po sgyur tshig dang// bA ra Na sI'i tshos ma bzhin// snyigs ma'i zhing 'dul de bzhin no// 'di rgyud pa yi sbyor ba ste// dngos 'dzin rtog pa spang bar bya// bA ra Na sI'i bsil khang du// gtsang ma'i lag na rdo rje </text>
</item>

<item><p>104</p><section>1</section>
<text>yis// lag mthil gtsang ma'i dris byugs nas// rigs gsum stobs kyi dkyil 'khor bris// dam pa gsum la dag par bstan// 'phrul gyi me long dgu bkram ste// dmigs pas dngos po'i rtog pa spang// lha yi mngon rtags lag tu gtad// gang ba'i sa la nges bkod de// de yang bcos ma'i sbyor ba yin// rin chen lhun grub brtsegs pa'i khang// ri bo 'bar ba'i rtse mo la// dpal 'byung lag na rdo rje yis// rdo rje dbyings kyi dkyil 'khor 'bar// rang bzhin dkyil 'khor sngon du byung// dam pa lnga la sngon du bstan// lha brag rdo rje'i rdzong phug tu// gtsang ma'i rig 'dzin gral la 'khod// de yang bcos ma'i dkyil 'khor yin// ting 'dzin smon pa'i sbyor ba ste// dbang rtags sbyor bas nga rgyal smin// mnyam nyid lta ba'i tshig 'dzin cing// spyod pa snyam pa'i tshig las 'das// dam tshig ldan pa'i lam gzhi can// lta dang dgod dang 'khyud pa yis// sbyor ba'i dam tshig bstan pa yin// zhing bcas bsgral ba'i gnas rnams ni// lha ru sgyur dang gtso bos bsgral// bdag gi ting 'dzin sbyor ba yis// bsgral bas spyod pa'i dam par 'dod// phyi ba'i rnal 'byor ting 'dzin rnams// rim pa ji bzhin mngon 'dod de// lha dang bcas pa'i yan lag rnams// ting 'dzin sems kyi smon pa ste// bcos ma'i dkyil 'khor la brten nas// phyi rtags yid smon dbang bskur yang// rang bzhin lam dang 'phrad mi 'gyur// bcos ma'i sbyor ba yan lag gzhan// rnal 'byor nang gi rtags brtag pa// brtul shugs spyod pa gtsor blangs nas// gnyan po'i sbyor ba gtsor bzhag ste// blang dor 'dzin pa'i sems kyis su// mnyam nyid rdo rje'i tshig la gnas// lag na rdo rje'i brtul shugs kyis/ sems dpa' rdo rje che la gnas// blo dang mthun pa'i don bsgrags te// sum cu rtsa gsum lha yi gnas// chos bzangs lha yi pho brang du// mchod sdong gtsug gi me tog dang// rdo rje gsang ba'i me tog dang// lha mo brgyad kyi me tog gis// rdo rje 'dzin la mngon gtor te// dgyes pas phog ste 'dzum pa yis// mdangs kyi bltas te dkyil 'khor yang// snod dang 'tshams pa rim par sbyar// dad dang ldan pa'i mos pa can// smon pa'i sbyor ba des 'phangs pa// de ba ma hA shri can dang// brgya byin 'khor gyi bu thu bo// lha lnga rigs dang mnyam sbyar bas// gzugs brnyan dkyil 'khor mngon dga' ba'i// ye shes gzugs brnyan mngon shar ba// bum pa'i dbang byin sras bu byas// mi ldog sa la de nas bkod// de nas 'khor gyi gtso bo yis// gnang ba zhus te bka' bzhin sgrub// snod bcud rtag pa thos bsam gyis// grol ba'i ting 'dzin sbyor ba skyed// ldang ba'i sems kyi des skyed nas// gsang ba'i ye shes </text>
</item>

<item><p>105</p><section>1</section>
<text>gus bstod zhus// de nas dbang po khri la 'dzegs// tshul dang mthun pa'i mos pa skyed// gsang ba'i me tog 'thor 'thung mchod// gsang ba'i gzugs brnyan dkyil 'khor du// mtshon pa'i gzugs brnyan der bzhag ste// gsang ba nang gi rig 'dzin du// nges par lung bstan ming phog ste// bdud rtsi'i spyod pa thams cad byas// mdog 'gyur nus pa'i stobs rnyed nas// rdo rje'i khri chen thog tu bskyon// lha mo 'bar ba'i kha la bzhag/ rol pa rtse dgu skyod pa bstan/ kha na ma tho'i las rnams lam// bag med sems nyid rol par bya// bde ba myu gu'i rig 'dzin te// don dam bden pa rtogs pa yin// stong nyid bde ba'i man ngag sbyin// rol pa'i ka ra bcu gnyis bstan// sgyur ba'i man ngag rnam gsum bstan// bkug dang mnye dang bsdams pa dang// gzung dang sprad dang bcing ba dang// sprad dang gar gyi phyag rgya dang// gnyis bzhi ldan pa'i thabs chen kyi// dam pa'i bden pa mngon du bstan// stong pa de nyid tshul la gnas// sngags kyi spyod par byin gyis rlobs// tshe yi rig 'dzin dbang thob ste// 'chi ba med pa'i tshe dang sbyor// sras kyi thu bo nyer bzhag lnga// bum pa'i khang thog rtsibs brgyad 'bar// sum cu rtsa gsum gnas chen po// sprul pa brgya byin gnas sgyur te// brgya byin bu mo grags chen po// lha rgyal kun gyi gzungs chen te// bde bar mchod nas nye bar bzhag/ gzugs brnyan gsang ba'i dkyil 'khor de// chags pa bde ba'i sa bon zhing// 'dod pa'i yul du gdab par bya// gnyis med ye shes klong du 'char// 'dod chags sreg pa'i me yin te// rdo rje rlung gi snying po bskul// dbyings phyug 'khor lo me yi bsro// thig le rdzogs pa phyed nas bskul// rtsa mdud dngas mes rgyas 'gyur na// ji ltar 'dod pa bde ba 'byung// ye shes 'dres pa'i thig le can// dbugs rngub bsdu ba'i man ngag sbyin// rdo rje 'dzin pa'i rig 'dzin yin// ting 'dzin 'bar ba'i dkyil 'khor du// sems dpa'i bstan pa lung phog ste// gnas med dkyil 'khor dam par bzhugs// de nyid dkyil 'khor der zhugs nas// rang bzhin dkyil 'khor la gsal du// don grub las kyi dbang bskur te// rgyal tshab skyes bu'i sar bzhag nas// 'bum phrag gsum gyi bstan pa bsgrags// chos kyi 'khor lo gsum gsungs te// bcos ma'i sbyor ba 'di yis ni// rnal ma'i dngos grub rnyed ma yin// brtul shugs spaung len byed pa'i dbang// 'di yis de nyid mi thob ste// dper na spre'u rgyal po bzhin// sbyor ba gzhan gyi dngos mi 'gyur// 'di dag bcos ma'i sbyor ba ste/ smin kyang 'bras bu mi 'grub ste// bim pa ra yi 'bras bu bzhin// bcos ma'i sbyor bas dngos mi 'gyu// bA ra Na [(]8[)]</text>
</item>

<item><p>106</p><section>1</section>
<text>si'i klong phug tu// sha ri bu yi ston pa'i sa// ba ta'i bu gsum dbang bskur te// tshe stod dgra bcom zag pa zad// tshe smad ngan song gsum du lhung// bya rgod phung po'i 'gram logs 'dab// dgon phug bye ma'i 'dabs sna ru// dngos por lta ba'i rigs can te// bram ze sa la rgan mo'i bu// dge slong sa ri bya ba de// nga ni sdug bsngal zag pa zad// rgyal tshab skyes bu'i sa 'dzin zer// dgra bcom lnga brgya stong gcig 'dus// skyes bu chen por dbang bskur bas// 'khor ba'i gnas rab dgu ru rgyud// brten pa'i tshig gi dbang 'di ni// 'dod la mos pa'i brkam chags can// rgyal tshab ma yi bde 'thob pa'o// gang gA'i rgya mtsho mdo le la// ded dpon blon gyi bu thu bo// bram ze nor gyi rgyal mtshan 'dzin// phyi yi rdo rje rtags 'dzin pa// bka' rtags tshig gi dbang bskur te// bden pa tshig gis nus pa bzhag/ 'khor ba'i rgya mtsho rgal ma nus// bskur bas thob pa'i dbang rnams ni// zag bcas nus mthus 'khor ba'i chos// shar phyogs in tra'i lung pa na// rgya lung rdo rje brtsegs pa ru// rigs can in+t+ra bo d+hi dang// sa ga rgyal po'i bu thu bo// klu yi bu mo rgya mtsho dang// sing ha u pa ra dang ni// lha yi bu ni dge ba can// dri ma med pa'i 'od la sogs// tshom bu lnga bcu stong dang bcas// phyag na rdo rje mngon bsgrubs te// spang len brtul shugs spyod pa'i dbang// dge bar bskur nas sdig pa med// gnang ba sgrub cing lung la brten// de yang spyod log dngos grol te// mtshan ma g.yon gyi lam la zhugs// brkam chags rang ga sred pa spangs// chags pa g.yon gyi lam gyi khrid// bde chen lam dang de bral lo// rgya phug 'khor lo brtsegs pa'i khang// 'da' na ko sha gling phug tu// gser gyi brag phug yu ba can// de nang rdo rje gdan steng ste// rin chen 'bar ba gsal byed kyi// phyogs mtshams rgyas pa'i gur phug ste// yi ge med pa'i 'bru gsum stim// rna brgyud lung gi gter chen bkrol// phyogs mtshams bcas pa'i 'khor lo bcas// rin chen 'phrul gyi me long bstan// rgyu ba med pa'i rig pa skyed// rang bzhin gsal ba'i 'od la zhugs// longs spyod rdzogs pa'i rgyan dang ldan// spyi blugs tshangs pa'i dbang bskur te// bde chen sa la bkod pa'o// bcos ma'i sbyor ba la brten nas// rnal ma'i sbyor ba rtogs par bya// 'dra 'bag lha'i lus bzhin du// rtags kyi de nyid don mtshon bya// bcos ma'i dbang bskur rtags kyi brda'// mtshon nas rtags ni spang bar bya// rnal ma'i dbang bskur chen po 'di// bral ba'i rnal 'byor gang dag ni// gang zhig mig dang bral ba yin// 'di nyams rnal 'byor lam 'tshol ba// rgya mtsho 'jing la stegs bcas </text>
</item>

<item><p>107</p><section>1</section>
<text>nas// nam mkha'i dngos por snyeg pa 'dra// bde ba chen po'i man ngag 'di// dmus long mdun nas gzugs snang zhing// skal ngan las kyis bsgribs pa la// srog lus bral yang khar dbyung min// blo ngan dad pa chung ba dang// ngang gi blo 'phangs dma' ba dang// thos pa chung ba'i blo sbram dang// theg pa dman la zhugs pa dang// rang rkyen ngan pas dregs pa dang// ngar 'dzin dregs pas gtsor 'chel dang// 'jig rtain bya ba'i rgyur sgrub dang// thabs kyi bcud chen 'dzag pa dang// brkam chags ngan pas 'dzin pa dang// snod kyi dri ma ma dag pas// bsgrub bya dam par mi sems dang// bla ma srog tu mi 'dzin dang// tha ma'i spyod pa nyams pa rnams// grib bzhin byung 'khor spang bar bya// srog lus bral yang las kyis bral// mtsho chen gser gyi 'og gzhi ltar// mi 'gyur brtan pa'i sems kyis bzung// gal te bcas pa'i rgya ral na// na rag rdo rje'i gdan bzhi ste// chad pa'i rigs su nges pa yin// rnam smin 'jig rten 'di las byung// dam can rdo rje mkha' 'gro'i tshogs// bos pa bzhin du 'dus gyur nas// sha khrag la sogs dngos su za// dam shod gling gi dur khrod bzhin// mkha' 'gro rna nyan kun gyis sdud// des na thabs chen man ngag 'di// rjes su mthun pa'i dam bcas bzung// rin chen gter gyi snying po 'di// kun bzang rgyal ba thams cad kyis// gsang ba'i bdag po bka' bsgo ba// gsang 'dzin rdo rje sems dpa' ni// sum cu rtsa gsum bum thogs te// srog shing rdo rje rtse dgu 'bar// gser gyi 'khor lo 'bar la bzhag/ gsang ba'i ting 'dzin bdag por bsgrags// dga' rab rdo rje bdag nyid kyang// de ba bzang skyong bu thu bo// kun dga' snying po bya ba yin// lag na rdo rje gsang bdag gis// 'khor lo 'bar ba'i lte bar bzhag/ nam mkha'i mtha' dang mnyam pa'i rgyud// klong dgu bam po nyi khri gsungs// spyi blugs tshangs pa'i dbang bskur nas// dus mtha' nyid kyi sa la bkod// 'dzam gling 'jing du rgyal thebs byas// sems rgyud rig pa'i thor cog can// rgyal gyi rigs can dra ma'i yul// rgya phug da na ko sha'i gling// phyag tu gsang ba'i gnas rab bcas// lung gsum rgyud pa'i rtsa ba'i don// dgu gsum sbas pa'i man ngag 'di// sems la glen zhi bde la 'god// yid la bcangs shing lus la bcangs// bka' yi bde chen ma mthong ba// phyi nang rgyud pa'i lung la brten// lus ngag sems kyi bya btsal gyis// brkam chags 'dod pa'i chu bo skyed// bde chen srogs dang bral mthong nas// gsal bar gnas su dbugs chen phyung// 'phrul mig rdo rje zam pa 'di// bka' yi thugs kyi nying khu 'di// ngang pas 'o ma bsdus </text>
</item>

<item><p>108</p><section>1</section>
<text>pa'am// 'jog pos rin chen phyung ba ste// rgya mtsho gling gi kha byab bzhin// bka' yi bdud rtsi bsdus pa yin// spyi blugs tshangs pa'i dbang chen ni// thabs kyis rgyal ba'i rim par bstan// rjes su mthun pa'i bzhi dang bcas// 'jug pa rgyu yi rim pa dang// sman pa'i chad par kun spangs pa'i// kun rdzogs tshangs pa'i dbang bstan dang// brda don 'grol ba'i rim pa yin// thugs brtol rna brgyud man ngag sbyin// 'phrul gyi me long dgu bskor bzhin// rgyal bas dngos grub man ngag sbyin// gsal byed rin chen rab 'bar bstan// mi 'gyur bstan pa'i dbang bskur la// dran pa rkyen gyi man ngag sbyin// dran rtog rlung gis skyed byed pas// g.yo 'dzin rlung gi man ngag sbyin// sems nyid mi bstan spros 'tshal bas// bde ba thig le'i man ngag sbyin// bde chen rang byung byin rlabs pas// mi 'gyur brtan pa'i spyod pa brtan// brtan nas mi 'gyur lhun gyis tshe// bde chen rig pas bsgrub par bya// dang po'i yan lag brtan byas pa// gnas dang slob dpon dkyil 'khor dang// slob ma dag dang 'jug rnams dang// dus dang 'jug pa'i yon tan no// gnas ni rnam pa gnyis gsungs te// gzhi yi gnas dang rten pa'i gnas// thams cad rang rig sems nyid de// rgyu gnyis bral ba'i dngos gzhi nyid// bde gshegs rgyal ba ma lus dang// rgyu drug sangs rgyas thams cad kyi// bzhugs gnas rmad 'byung khyad par can// tshad dang bral ba'i rin chen khang// mi 'gyur rdo rje'i rgyu las byung// rang byung ye shes gzhal yas khang// gnas nyid gnas la gnas pa med// de las 'byung zhing de ru 'dus// de nyid de yi rang bzhin gnas// byang chub sems nyid bde chen po// rmad 'byung thig le'i gnas zhes bya'o// rten gnas khyad par bstan bya ba// don grub rdo rje rigs can 'di// dang po bde ba'i gzhi yin pas// ye shes rgyu las byung ba yi// za ma tog gi rgyal mtshan nam// dpal phug rdo rje'i rgyal mtshan nam// ba ra NA sI'i bsil khang ngam// don grub rin chen sul mangs sam// rgya phug ko sha gling phug gam// don grub bkra shis khang bu'ang rung// ye shes stobs dang rig pa'i byin rlabs dang// bde ba'i gnas su bdud rtsi bcud spel na// rnal 'byor tshe 'dzin rig pa'i byin rlabs stong// des na snyigs ma'i rgyu can dang po ste// rkyen lnga rnam 'byor yin na rten bzhir gzung// dkyil 'khor rang 'byung ye shes te// ma bcos dngos gzhi dkyil 'khor gsum// thams cad ye shes rang rig gsal// mkha' ltar khyab pa'i bde chen po// ye shes dpag med yon tan gsal// snying po len pas ma d+ha la// rang la rdzogs pas lhun gyis grub// yon tan rdzogs pas yon tan </text>
</item>

<item><p>109</p><section>1</section>
<text>rdzogs// thig ler 'dus pas gtso yi rgyan// snod bcud 'dus pas thig le che// 'bar ba dpag med gzhal yas khang// gdod nas grub pas rab gnas rgyas// ngo bo gsal bar 'byung 'jug med// bdag nyid gsal bas skyed pa med// rgya dbyibs bral bas yongs su rdzogs// yon tan lhun grub gru bzhi yin// rang rig ye shes chen po la// ma lus kun 'dus zla gam yin// mtshan ma'i bag chags ma lus 'joms// gru gsum drag po'i gzhal yas yin// 'dzin rtog bral bas ngang gis zhi// zhi ba chen po'i gzhal yas yin// ye shes 'bar ba lham me ba// dngos po 'joms pa'i khri chen yin// lhan ne lhang nge 'od du zhu// gnyis med thig le'i rang bzhin can// rdo rje nyi ma lha chen po// 'di ni rang bzhin rnal ma yi// dkyil 'khor chen po 'dod yin te/ khro dang zhi ba la sogs pa'i// gnas pa'i dkyil du lus bdag pa// las rnams ma lus kun bsgrubs pa'i// rnal ma'i dkyil 'khor chen po ru// zhugs pa med par dngos grub pa'i// rnam ma'i 'byor pa dam pa tsam// dang por sems dpa'i rnal 'byor pas// bsdongs te sems kyi ma mtshon na// rgyal po phru gu 'khyams pa bzhin// rang gi mtshan nyid mi rtogs so// bdag nyid khams kyi rang bzhin can// mya ngan 'das pa'i bdag nyid can// ma lus gcig rdzogs 'khor lo yin// bdag nyid rdzogs pa'i dkyil 'khor ni// kun gzhi chos sku chen po yin// longs spyod rdzogs pa ma 'dres yid// tshogs drug sprul pa rgya chen po// brkam chags lnga nyid rigs lnga yin// rnam shes gcig bdag rigs gcig nyid// shes pa'i bye brag rnams mtha' yas// rgyal ba rdul snyed 'jig rten sgrol// tsit+ta rin chen dkyil 'khor ni// 'og min gnas chen mu mtha' yas// sgra skad ma lus rnams mang yang// mi bzad rgyan gyi 'khor lo'i gsung// gzung mchog sku yi dkyil 'khor rdzogs// dran rtog sems kyi rgyu ba kun// mi zad rgyan gyi 'khor lo thugs// snod bcud ye shes dkyil 'khor yin// sems nyid rab 'byams dkyil 'khor yin// dus gsum khams gsum bdag nyid can// brkam chags drug gi mtshan nyid ni// rgyu drug gnas pa'i sems can yin// rtsa drug sa bon bdag nyid can// tsit+ta 'khor lo rin po che// zag pa zad pa'i mtshan nyid de// rtsa gsum 'dus pa'i thig le gcig/ rtsa bzhi thig ler bcas pa ni// ye shes lnga yi bdag nyid sems// rtsa brgyad thig le'i rang bzhin ni/ khyad par dbang po'i lam dang 'brel// rtsal rnams bde ba'i thig le las// dwangs ma phyi nang mtshan nyid can// nam mkha'i khams kyi phyogs cha na// ye shes gnyis med thig le'i ngang// dbus kyi thig le chen po'o// phyogs mtshams </text>
</item>

<item><p>110</p><section>1</section>
<text>brgyad kyi mdun sgo na// sa bon drug dang sgo dang so// thig le so so'i nus pa can// dbus kyi thig thung a yi rang bzhin// de dang 'brel ba'i thig le brgyad// rang 'byung ye shes bde ba bcud// thig le 'khyil pa'i tshul du gnas// rtsa brgyad 'khor ba'i rtse 'khor lo// gnye mo 'khril ba'i tshul bzhin te// dbang po dwangs ma'i bcud dang 'brel// bde gshegs dkyil 'khor brjod las 'das// mtshan dang dpe byad rang bzhin rdzogs// sprul pa'i 'khor lo gzugs khams te// dbus kyi thig le sgron ma'i kha// spyi bo gtad nas 'khyil pa'i gzugs// thig le bzhi dang yang dag 'brel// spros 'dzin bde ba'i sgyu mas gang// mkhas pas bde ba spyad par bya// rtsa bzhi 'brel ba'i thig le brgyad// bsam gtan bzhi yi sde pa can// phyi rol 'khor lo 'dab brgyad can// thig le bcu drug de dang 'brel// dang po nyid ni 'dren ma yis// bzhi dang bcu ni 'dod pa yi// thun mong bde ba nyid yin no// gnyis ni rig pa'i rdzing gi 'gram// 'dus pa'i mdud 'chad me yi 'gram// thig le gnyis ni sgo med yin// rgyud rnams kun gyi thun mong gi/ bde ba myong bar bya ba yin// g.yas g.yon 'dus pa'i thig le mchog/ longs spyod 'dud pa'i rtsi yis zin// chos kyi thig le dang po'i bcud// gnyis su 'khyil zhing 'dzag pa'i rtsi// thig le 'khyil ba bzhi gnas te// bde ba chen pos 'gengs dang 'dzag/ 'khor lo bzlog dang rtsa gsum rgyas// rang byung bde ba rgyas par bsre// rlung dang ye shes dwangs ma'i bcud// 'dres pa rdo rje nyi ma'i tshul// 'khyil nas bde ba'i ros gang na/ khams gsum ye shes chen po ste// ji bzhin rlung bus phebs pa yin// bar gcod rkyen dang bral ba yin// longs spyod 'khor lo 'dod pa'i khams// bde ba chen po'i gzugs med pa// dngos po med pa'i snying po can// bde ba 'byung ba gu li tshogs// longs spyod bde ba'i thig le can// rnam dag chos sku'i rang bzhin yin// rang rig bde ba chen po la// rgyu drug longs spyod gnas la sogs// mya ngan 'das pa'i sku gsung thugs// ma lus rdzogs pa'i dkyil 'khor te// rang gi sbyor ba'i ting 'dzin la// spyan drangs mos pa'i yid smon yin// blo yi sbyor ba rtag pa ste// bcos ma'i thabs kyis sbyor ba yis// ji bzhin dngos la mi 'jug par// bcos ma'i brnyan ma mngon byed na// don du dmigs nas 'jug byed kyang// dper na spre'u dang spre 'bag bzhin// de yis de yi don mi 'grub// bcos ma'i dkyil 'khor spang bar bya// des na rang 'byung dkyil 'khor 'di// ji bzhin mngon sum kho na bas// 'di la de bzhin nan tan bya// bkra gsal gzugs dang brjod bral </text>
</item>

<item><p>111</p><section>1</section>
<text>sgra// dngos bral rang bzhin med pa'i dri// mu kha thig le dbyings kyi ngang// sna tshogs dbyings nyid b+ha ga'i klong// kun 'dus bde chen dkyil 'khor drug/ bde ba chen po gcig gi ngang// ye shes mu mtha' med par 'jug/ 'di ni rang bzhin dkyil 'khor yin/ 'di la slob dpon rnam gnyis te// brda don sgrol ba'i slob dpon yin// shes rab mchog ldan ting nge 'dzin thob pa// dman pa'i blo spangs khyad par kun shes can// bstan pa'i bcud phyung theg pa'i ya thog la// bde gshegs sras dang sman pa'i sangs rgyas dang// re thag las shing mi rtog thugs rje ba// nang gi dri ma sbyangs pas 'jig rten chos brgyad spangs// smon lam ma nor dag pas bka' yi mnga' bdag can// shes rab dang ldan brtson 'grus khyad par 'phags// ma nor don rtogs gdung rgyud ma chad pa// snod bcud rtog cing gzhan gyi sems shes pa// snod ldan mchog tu smin byed thugs rje'i bdag/ 'di 'dra'i bla ma rjes su bzung byas te// srog lus bral yang bla ma yid kyis bzung// rgyal ba'i sras chen chos kyi rgyal tshab yin// ma nor don gyi bla ma ni// rang sems slob dpon kun gyi bdag/ thams cad rang rig rgyal po bas// sems nyid sangs rgyas kun gyi dngos// rdo rje slob dpon rin chen bdag/ rgyal ba kun gyi bla ma ni// rang rig ye shes chen po yin// 'di ni sangs rgyas thams cad kyi// mchog tu bkur zhing rjes su gzung// rang rig ye shes rgyal po 'di// gsang sngags gter gyi mdzod 'dzin cing// bstan pa rgya mtsho sgrogs pa'i bdag/ man ngag rin chen gter gyi klong// ye shes sgron ma lham me ba// 'jig rten kun gyi ston pa'o// bla ma sangs rgyas rin chen sems// ma bcos de nyid lam ston pa'i// bla ma sangs rgyas kun gyi dngos// rdo rje slob dpon dam pa yin// slob ma rin chen sems rang bzhin// kun gyi rang bzhin dngos de nyid// de nyid de yi phyag rgya can// de yi dbang gis de thob cing// der 'dus de la rag las pas// de dag de yi rigs las byung// brkam chags drug ldan rkyen bzhi'i bdag/ rnam dag bde lam 'thob dang bcas// thams cad sems kyi de dag nyid// spyod yul sems kyi rang bzhin can// slob ma rdo rje'i rigs can te// lhun grub bla ma'i rang bzhin te// de yi bka' rtags rdo rje can// thams cad mi 'gyur rdo rje'i dbyings// des na slob ma rdo rje'i bu// rigs su nges pa'i bka' rtags yin// thams cad slob ma rdo rje nyid// de nyid bla ma rdo rje'i stobs// rdo rje'i ngang gcig rdo rje nyid// rdo rje'i ye shes khyab gdal bas// des na rdo rje lhun grub pa'o// bla ma'i rim pa'i rnal 'byor can// de nyid sdud dang 'thor ba yi// rig pa nyams su der bzhag </text>
</item>

<item><p>112</p><section>1</section>
<text>na// sbyor ba ma nor rigs can nam// rigs rgyud dag pa'i rnal 'byor pa// man ngag rin chen gter du 'chang// bla ma rin chen srog tu 'dzin// ting 'dzin shes rab rtsal du rdzogs// lhag pa'i ye shes nyi ma shar// dad dang brtson 'grus rgyu 'bras rdzogs// rtsol bas lus ngag brlag stong du// gyur kyang don gyi 'don mi gtong// bde ba 'bebs pa'i yan lag yin// bla ma rdo rje srogs gyur te// lus ngag sems kyi rgyu med par// rdo rje'i lus su gyur nas 'grub// rdo rje bla ma gzhan sems can// rgyal sras yid kyi blo can des/ khengs sems 'jig rten spyod lus ngag/ bgegs kyis tshor na bla ma de// gter khyim rig pa'i sgo sdom ste// man ngag nyams pa'i rgyu yin pas// lus dang bral ba'i yan lag rgyus// glang chen lus su mi thob ltar// man ngag nyams pa'i thabs rnams kyis// byang chub lus su thob mi 'gyur// des na bla ma srog yin pas// lus ngag sems kyi dus gsum du// rang srog bral ba'i las mi byed// grags dang rnyed pa'i sems log gis// nyams par gyur pa'i mthu shes pa// nang dang phyi rgyud sems sbyangs pa// 'khrul pa'i sems brgyad rnams spangs shing// don mthar phyin pa'i brtson 'grus so// mi ldog nges pa'i rigs rgyud can// rdo rje'i lus la rgyan mthong na// bdag sems dga' ba'i tshor ba skye// grags sems rgyal ba'i chos thos na// rjes su mthun pa'i yid kyis mos// bla ma rdo rje skal ldan des// lus ngag spyod pa ci byas kyang// g.yo sgyu med pas dga' 'byed cing// mthong dang dran pa'i shes rgyud kyis// thun mong dri ma kun 'joms shing// nyi ma'i 'od bzhin zhi byed pa// bla ma rdo rje sku gsung la// rtag tu rang gi yid 'dogs shing// thugs kyis ji ltar sems pa bzhin// gus pa'i sems kyis mnyes byed cing// rtag tu mchod pa 'bul byed pa// de ni rigs kyi bu yin te// bde ba'i zhing gyur skal ldan de// rdo rje rin chen dag la bskyon// bde gshegs nyid du nges lung bstan// dus mtha'i 'bras bu sa la bkod// de nas rdo rje bla ma des// don rtogs gsal ba'i mngon sum mam// lus dang sems kyi brda rtags sam// chos skyong mkha' 'gro 'am sems dpa' yis// thabs kyi gnas pa'am rdo rje'i gdan sa ru// rig nas skal ldan de ni sar// smin par bya phyir rim par bya// 'di la ci stsal yan lag dang// thabs rim phra sla krid kar ma// rtsol sgrub lus dang sems kyi las// dngos gang thig le'i mtshan nyid ni// 'dod rtsol spros pa thams cad 'gags// brjod par bya ba'i lung bstan min// skal ldan sems kyi dkyil 'khor du// bde chen shar ba'i rnal 'byor ram// de rtogs klung du 'bebs 'dod </text>
</item>

<item><p>113</p><section>1</section>
<text>pas// gsang sngags 'phrul gyi lan chen nam// bstan pa blo yi rim pas bsam// rang 'dod tha mal smad las kyi// rim pa gang ci de bzhin du// thabs kyi rgyal pos mthar phyin bya// gsal ba rin chen 'phrul snang ngam// bcud len sman dang ma gi ta// gang ldan de ni 'bad rtsol med pa'i las// rtsol sgrub 'bad rtsol ci byed kyang// de ni bya rtsol med pa yin// A+oM badzra su laM maM paM/ ma ma ru ru tsi ta a be pra ba la swA hA/ 'di ni mkha' 'gro ston pa yi// dang po rtags kyi mngon shes yin// don dang ldan pa'i gnod rigs nas// thabs chen sbyor bar rtsal bar bya// skal ldan blo yi khyad par gyis// so so'i bstan pa rim pa bzhin// 'dod pa'i smon pas rjes 'jug na// so so'i grub mtha' rim pa bzhin// dbang bskur shes rab rim par bskyod// rnam rtog spros pa thams cad bcad// sems kyi dmigs pa zin 'gyur te// rnam rtog smin pa'i dngos por 'gyur// yang na dang po don cig la// sems kyi bye brag kun skye na// sems dpa' las su 'jug pa ste// de nas tshangs pa chen po'i dbang// dam pa 'di ni skur gyur na// 'di ni skad cig dus mtha' yis// sems dpa' chen po nyid du 'gyur// dngos su ye shes kun khyab can// zag pa med pa'i rtse mor phyin// yon tan ma lus rdzogs pa'o// rnam rtog grub mtha' ma sgyur ba'i// tha mal dngos 'dzin rtog pa can// lha klu gnod sbyin la sogs pa// 'dod pa'i smon pas rjes sgrub na// dngos mi spong ba ma 'dres par// sbyang dang srung ba la sogs pa'i// drag po'i rtsol bas sems stobs bsgyur// rang gi sems rtogs spros byed na// de nas de bde chen po sbyin// de ni rig pa'i dus mtha' yis// rgyal ba'i sras su nges pa yin// bde gshegs nyid dang skal ba mnyam// ye shes nam mkha'i mtha' dang mnyam// rig pa'i rgyal po klu ltar bar// sngon du 'jug pa'i stobs med kyang// rtsal chen rig pa'i ngang la rdzogs// seng ge lte thag bskyigs pa'am// bya rgod gshog ru bcum pa bzhin// sems la shar yang stobs ma rdzogs// rtog pa rlung gis sbal ba yis// sems kyi rgyu ba ma zin te// dngos po rlungs su ma phebs shing// rig pas rtsal chen ma byang ba'o// 'di la rim pa med pa ste// dang por dngos gzhi'i dkyil 'khor bstan// kun rdzogs dkyil 'khor lus la rdzogs// 'phrul gyi man ngag rna bar gzhug/ sems lung bsgom pa'i man ngag bstan// rgya rtags gdab pa'i cho ga bya// bkra shis yan lag kun ldan pa'i// sems dang mthun pa'i gnas chen der// gsal byed rin chen 'bar ba de// rtsi stan ra yi 'o mas bya// gser chu zhun mas rtsi btab ste// baiDUr so ma ta yi rtsis/ kha byugs dri ma bral bar bya// dan </text>
</item>

<item><p>114</p><section>1</section>
<text>shing dkar po'i sol ba yis// bzhu ba'i dngul chu zhun mas byug/ skye ba bdun pa tshangs pa'i zhag/ 'phrul gyi 'o ma mar me yi// dud pas mig la byugs gyur na// mig sprin bteg nas bltas gyur na// stong chen mi mjed rgyu gcig pa'i// gang gi phyogs de gsal bar 'gyur// de nas sgo brgyad ldan pa'i khri// yid mthun byug pa kun byas te// lag na rdo rjes byin brlabs te// rtsibs brgyad 'khor lo gru bzhi bya// sgo dbye las rnams thob par bya// dang po sems bskyed 'jug gi bar// bstan pa'i lus su ma reg pas// lag na rdo rjes byin brlabs pa'i// bsrung dang gsad pa rig pa gdags// longs spyod kun la'ang sbyor bas gdab// A+oM badzra yak+Sha kro ta hUM hUM phaT/ A+oM badzra yag sha kro ta dz+wa la/ ha la ha la hUM hUM phaT/ A+oM badzra tsakra rak+Sha rak+sha mu ru tsu re/ rak+Sha rak+Sha/ hUM hUM hUM/ de nas srog 'dzin bla ma la// lus dang bcas pa'i longs spyod 'bul// dngos dang 'dod pa'i sems 'dzin gtang// mos dang 'dod pa'i bde ba skyed// skal ldan rigs kyi bu de ni// dam pa gcig la bstan par bya// 'jig rten khams ni ma lus las// rab 'byams kun tu dkrugs 'gyur na// rkyen dang las kyis 'phrad gyur nas// mang yang gsum las 'da' mi bya// gdams ngag rims kyis so sor sbyin// rgyal thebs thu bo de la bskur// dang por dus dang bral ba nas// mthar phyin thun mtshams bcu phrag bdun// gnyis dang ldan pas mthar phyin 'gyur// zla phyed 'bring gi thun mtshams te// gzhan du yang grags de nyid kyis rdzogs so// de las gzhan par yang na ste// spyod pa'i yan lag nyams pa'o// dang por bcu gcig zhag gi dus// nus pa'i tshogs bsags bar chod bsrung// rdo rje go chas lus srung ngo// 'pho ba'i dus mtshams nyi shu drug/ thun mtshams brgyad du sgom bya ba// dngos po phyi nang thams cad la// bu des ji ltar bzung ba yis// rnam rtog zhen pa'i yul de la// brtags pas de nyid ngos bzung bya// de bzhin thun mtshams brgyad la ni// bcu drug dag tu rnam phye ste// bdag nyid rgyan dang bcas pa'i lus// gsal ba'i yul lus brtag bya ste// mi g.yo sems dpa' thams cad bzung// rtse gcig rtogs pa'i dngos por dmigs// de nas thun phyed brgyad pa la// stong pa nam mkha'i 'du shes dngos// tshad pa'i stong pa nyi tshe de// brtag cing de nyid ngos gzung bya// de dag rim pa'i don rnams ni// thun mong blo yis ngos zin nas// rdo rje mi zlog go bskom te// bu khyod rmongs pa'i dri ma can// bskal par sbyor ba'i sdug bsngal nyid// dngos nas de nyid bde bar gsal// dngos dang gcong rong 'khor ba'i mun pa nyid// de nyid ye shes sgron mar spar// snying ma'i gnas ngan </text>
</item>

<item><p>115</p><section>1</section>
<text>khams gsum nyid// rgyal ba'i zhing khams bde bar bskyar// nga yi tshig 'di bdud rtsi'i bcud// ye shes sgron ma'i 'od 'bar can// rig pa'i steng du nan tan bya'o// de nas mthar phyin thun mtshams ni// nyi shu rtsa bzhi 'am bcu gnyis la// 'jug cing zhugs pa'i yon tan ste// mthong ba'i lam dang ldan par bya// phyi rol nang na gnas pa yi// thams cad spangs pa'i gzhi med de// de nyid don de yin phyir ro// phyi rol yul la sogs pa yin// gnyis pa'i dngos po mi dmigs pa'i// thams cad sems nyid kho na ste// de yang dngos grub yod ma yin// dang por gnyis pa med pas na// de ni gnyis med brtag pa yin// gnyis par gnyis su med pas na// gnyis med drang ba'i dag pa yin// gsum pa kun med thams cad ldan// bde chen rang rig ye shes la// 'dod pa kun spangs chags chen po// ye shes kun grub bde ba'i klong// sgyu ma lhun grub yul la rol// de ni bcos med kun rdzogs pa'o// de ni rnam par de sgrub na// yul gyi rnam pa sems nyid de// de nyid de la gsal ba dang// de ma grub par de ldog pas// de nyid de yi rang bzhin te// de rig de snang de de kho na'o// nyi ma'am rin chen 'bar ba bzhin// 'od dang ngo bo de nyid las// yul dang gzhan gyis byas pa yin// rig pa'i ye shes skur gsal pa// sems nyid dri ma med pa la// nam mkha'i khams dang sbyor ba'i sems// 'dzin pa'i rlung dang de nyid rlung// las rlung rten pas spar ba bzhin// des na de bzhin bde bar snang// snang yang sbyor ba med pa yi// gnyis med bde ba'i ye shes yin// rang 'byung ye shes rtsal med pas// bde ba chen po'i ngang du 'char// lus dang bral ba'i ye shes ni// dus gsum mthar thug 'byung mi 'gyur// de bral de nyid mi srid de// ngo bo gcig pas mnyam rdzogs yin// 'du 'bral med pa'i ye shes ni// rgyud dang bral bas rang bzhin can// de ni srid par mi rung ste// bdag la yon tan rdzogs pa dang// me dang tsha bar 'brel pa bzhin// mngon sum bde ba chen por gsal// bde chen bde bar rgyas 'gyur na// yul du snang yang thig le'am// rig par snang yang rtog pa ste// yul dang bral yang rtogs gegs yin// gnyis su snang yang mtshan ma yin// spros pa bkag kyang rmugs pa yin// rang la rdzogs kyang nga rgyal yin// yon tan brjod kyang brkam chags skye// de nas bde chen rol pa'i rgyas// thig le dbyings su gdab par bya'o// des na yul med sems med pas// yul gyi mtshan nyid bstan par bya// rtog med ngang la shar ba yi// lus dang bral ba'i ye shes ni// tshig la sgro btags tha snyad yon// bstan bya rtogs pa las grol ba'i// ye shes chen po'i mtshan nyid </text>
</item>

<item><p>116</p><section>1</section>
<text>can// yul 'dzin rtog pa dag byed pa'i// ma bcos ngang gi ye shes gsal// de nyid rtog pa rnams spangs te// sems nyid gsal bas yul dang bral// don du gsal bas bag chags bral// de nyid mthong bas the tshom med// rgyu ba med par klungs su phebs// rang gis gsal bas rtog sgrib med// gang yang yin pas gol sa med// rnam dag sems kyi ye shes yul// bde bar gshegs pa ye shes yum// yon tan kun ldan bu mo de// thabs kyis mnyes pa'i sum rdzogs nas// bde chen phyag rgya mtshon pa'i rgyu// bde ba chen por mngon du bsam// bde ba chen por bstun par bya// rin chen gter gyi man ngag sbyin// skal ldan bde ba'i rgyu can te// ngan rtog 'dod pa'i bag chags ni// rang 'byung bde ba chen por 'byung// rang lus 'dod rgyal chen por 'byung// rnam rtog ye shes ngang nyid la// ma bcos bde ba'i thig ler shar// rdo rje me tog thabs che rtsi// sgyur byed a kar rta bzhin no// rang 'byung dkyil 'khor lus la dgod// rlung dang me dang bde ba'i khams// 'khor lo lnga ni rim dang rim// stobs dang drag po'i thabs kyis kyang// bde ba'i lag gi 'du byed kyis// de ni rim bzhin bde ba dbab// rgod ma'i kha dang rdzong chen rdzogs// sbyar zhing rtsa gsum gyen du brlabs// 'bar ba myu gu drang zhing zhib// nying khu'i bde ba'i rdzong du dbab// bde ba chen po'i bcud rlabs pas// tsit+ta rgyas shing 'khor lo dbang// rin chen rdzing gi pad ma rgyas// thung ngu a la 'bab tsam phob// lus 'dar mi ma 'dzum zhing 'bar// sems kyi dmigs pa sdur gyur pa// sems nyid tshor ba bde ba ste// bde ba rang 'byung klong du dbab// gtsug tor sgyur ba rdo rje yis// de ba rang tsa 'jam dpal mu tra dang// bde byed in dra bo d+he dang// u ba ra ha de ta ga ak+Sha// de ba a men tsan tra lngas// tshig dbang nos nas tha ma'i lus// rgyal ba dal lnga'i rigs su byas// mngon sum bde ba'i dbang 'di nos// rgyal ba'i phyag rgya mngon du btab// rgyal ba nyid kyi rol pa mdzad// de bzhin tha ma'i skal ldan gang// thog mar rin chen tshig dbang bskur// thams cad rang 'byung thugs su dbang// de nas bde ba'i thabs sbyin to// ye shes bde ba'i 'khor lo las// rim gyis las ni spyad bya ba// ka ra ni yi bstan chos las// gsungs pa bde ba rgyas pa'i chos// brgya phrag gnyis dang bcu phrag gsum// de la sogs pa'i ma lus chos// mgo dang lus dang yan lag rnams// bde ba'i 'khor lo rim pas rim// gnas dang mthun pa'i spyod pa bya// bde ba chen po'i dbugs 'byung na// bde gshegs rgyal ba thams cad kyi// rang bzhin bde ba'i 'khor lo nyid// rgyal dang bral ba'i staung gsum </text>
</item>

<item><p>117</p><section>1</section>
<text>pa// thams cad ye shes bde bar dbab// bde mchog mu kha'i man ngag sbyin// mtshan ldan gang rung rgyas ma des// mgo la bde ba'i rol pa bya// rtsa mdud bgrod dang bde ba bkug/ brang dang og ko sbyar byas nas// bde ba 'dod pa sum lag gis// ye shes rgyal po rig par bya// mgo bo skrug cing smin ma langs// mig dmar de bzhin mdog dmar te// ye shes rim pa spor bar bya// sbyor ba'i yan lag snga ma bzhin// rtsa mdud lag gi bzung bya ste// ka ra'i chos kyang rim par bya// rtsa mgo lag gis gnan byas te// 'phar la bcad cing rgyu ba dbral// myu gu kha ni shin tu dbye// sngang dang ba spu sdang ba dang// chu yi zil pa mdog bde ba// rang lus mchog gi thad kar dbyung// de nas bde ba'i rim pa bzhin// legs pa'i sems kyi bcwa[(]bai rtsa[)]par bya// 'dab bzhi lte ba'i ye shes gnas// ma phyin bde bas gang 'gyur zhing// mi 'khrugs bde bas g.yos 'gyur te// rin chen ye shes rdzing rgyas te// 'dod dang bsam gtan bde ba'ang 'byung// 'khyil ba'i thig le bzhi sgo nas// 'jig rten spong ba'i bde ba'ang 'byung// rdo rje sgo rtsa khams sa'i bcud// bde ba'i ma nu'i rtsa sgo gsum// 'phel ba zla ba'i gzugs can gnyis/ kha sbyar bde ba rgyas par bya// lag pa gnyis kyi 'khrig sgor gsum// 'phel ba nu ma mchan khung ste// tsa na kra dang su ga gling// 'du byed las kyi sbyor ba yis// bde ba 'phel dang thig le rgyas// mu kha bzhin du 'dzag par 'gyur// 'khor lo kha sbyor bkug dang dgug/ 'dod kun bral ba'i yan lag 'khyud// ka ra'i sbyor ba'i dmigs sprod kyis// su ka dang ni su ka dbye// thig le 'khyil pa'i sgo dbye na// dang po mi srid dri ma'ang 'khyor// lus kyang kha dog dmar por 'gyur// g.yo dang 'phar ba la sogs 'byung// shes pa ltag pa skye bar 'gyur// kun tu rtog pa nyams par 'gyur// gang gtad dmigs pa'i yul de zin// lus la rlung gi 'phen pa zhugs// rlung gis las rnams 'dod pa 'grub// der ni rdo rje chu lam gnas// ye shes chen po 'byung ba yin// lus ni bskyed cing smin par bya// rdul phran zil pa rlung gis bskyod// gnas gsum bde ba'i bstim gnas su// thig le rdo rje'i gzugs su chags// spros kyang bde ba'i gnas su bsdu// rdo rje rgyal po thabs chen yin// rdo rje yis ni gzhib bya zhing// 'bar bas rtse mo dril phyi bya// lag gi sbyor ba'i mu kha dbye// rig ma lha mo rdo rje yi// pad ma kha dbye rjes mthun par// 'phrad sbyor ut+pal ta kos bya// a kar rgya spos du ru ka/ klu 'brug 'bras bu'i snying po dang// ra yi mar dang de bzhin bya// sgo nga gnyis kyi sbyar bya ste// lag gi sbyor na rna phur bya'o// rtse gsum 'dod pa'i </text>
</item>

<item><p>118</p><section>1</section>
<text>dbus su gzung// de bzhin g.yas g.yon blug par bya// na yid bzhon la rab tu bya// sman nam gzhib pas snum par bya// gal te bde bar 'byung 'gyur na// rin chen rdzing du mchu btsugs te// rngubs shing 'phar bas brlab bya na// des na de tsam 'grub par 'gyur// 'dar dang rgyal pa la sogs te// mthun pa'i rtags rnams byung gyur na// 'khril dang 'dod pa'i pra krid bya'o// rang 'byung bde ba mngon sum bya'o// thabs kyi pha rol phyin par bya// thabs kyi phyag rgya chen por bstan// bcud chen 'dres pa rlung gi bsdu// thig le 'khyil ba sgo phye na// stod smad rgyas pa'i rlung bsdus te// bems po rlung gis 'phen sdud bya// g.yo ba nyams su myong 'gyur nas// rna chen rdzing gi rngub par bya// rdo rje'i rdzing la thug pa rngub// rlung rnams bsdams pas ye shes drang// bu ga'i gsum 'babs thig le yi// bde bas rin chen brgyus pa bzhin// rdo rje me yi gzugs su 'bar// bde ba'i ye shes rang 'bar skye// thig le rdo rje khar dbyung min// ye shes lus can rdo rje'i gzugs// thams cad ye shes lus can yin// bde ba chen por lhun grub pa'o// 'dod rgyal thabs kyi rim pa yang// thams cad rang 'byung ye shes pas// yul dang shes pa gang sgo nas// tshangs chen rdo rje'i dbang bskur bya// rang la rdzogs pa'i lhun grub sbyin// brkam chags 'dod la mos pa dang// spyod yul thams cad sems nyid pas// thams cad sems nyid reg byar bya// rig ma'i reg bya bde ba yin// bde ba rang rig chen po ste// de nyid ma lus kun dngos can// spang len med pa'i ye shes te// ma bcos lhun grub nyid du shar// dus mtha'i skad cig de nyid kyis// 'jig dang rten dang 'jig rten 'das// bde ba ting 'dzin thams cad thob// rgyud rnams la bstan ma lus pa'i// chos kun ma lus dus gcig rdzogs// de ni spyi blugs tshangs pa'i dbang// e ma ho rdo rje'i rigs kun bdag/ gus pa'i sems kyis bla ma zung// tshangs pa chen po'i ye shes kyis// rang 'byung ye shes klong brtol pa'i// ma bcos bde ba'i dkyil 'khor 'di// spros med rig pa'i mkha' la zhog/ bde ba chen po'i ye shes te// rgyal ba kun gyi gsang ba'i yum// rdo rje 'phrul gyi thabs chen rtsi// 'di ni spa zhing brnag par bzung// sangs rgyas ma lus 'dus pa'i mkha'// b+ha ga yangs pa'i thig le klong// dus gsum rgyal ba'i gsang mchog dbyings/ khams gsum ma lus bde ba'i zhing// ye shes rol pa'i mkha' dbyings 'di// mi 'gyur brtan pa'i sems kyis bzung/ khams gsum bde ba chen po spyod// thams cad ye shes rol pa yi// bde ba chen por sgyur byed pa// ye shes rol pa'i thig ler thim ho// de nyid thabs </text>
</item>

<item><p>119</p><section>1</section>
<text>rgyal rtogs pa yis// ye shes dkyil 'khor lam du gzhug/ bde ba chen po'i rol pa bya// rang byung rdzogs pa'i dkyil 'khor du// bde ba'i ye shes mngon du zhugs// rig pa'i rgyal por bde bar shar// ye shes klong du dmigs pa sgrol// ma bcos rang snang lhun grub pa'o// bkra gsal sku yi dkyil 'khor du// rang rig bde ba chen por 'khyil// chags med ye shes brjod dang bral// tshig gi lam chad dgra gnyen tshul// brtag bral ma chags rdo rje'i gsung// rnam dag ye shes dkyil 'khor du// rnam dag ye shes gsung du 'khyil// dngos bral rang bzhin med pa'i dri// rtog 'dzin bral ba'i chags med pas// yon tan dkyil 'khor mkha' 'dra bar// 'dzin med ye shes klong du 'khyil// mu kha bde ba chen po'i dbyings// 'dzin med longs spyod rnam dag pa'i// ma lus sgrub byed thig le yi// yon tan rdzogs pa'i dkyil 'khor du// rol pa'i ye shes thig ler 'khyil// bde sdug dbyings phyug b+ha ga'i klong dkyil du// las kyi dkyil 'khor ye shes sgron mar 'bar// bde mchog dbyings su bsdus pa'i thig ler thim// ma lus rdzogs pa'i dkyil 'khor mchog/ mi rtogs bde ba'i dkyil 'khor du// ma lus dkyil 'khor thig ler thim// gang snang rang rig ye shes nyid// ma bcos mkha' mnyam dkyil 'khor du// chags med thig le'i dbang bskur te// gsang ba'i ye shes rmad po che// spyod yul ma lus thams cad kun// ye shes chen po'i ros gang ba// rnam pa sna tshogs ye shes nyid// ye shes lnga yi bde ba rgyas// mi 'gyur rdo rje tshangs pa'i dbang// kun rdzogs bde ba chen por thim// thams cad ye shes mnyam nyid la// phyogs gcig bde ba 'dod pa'o// phyogs su ltos pas grub pa med// rnam pa'i mtshan nyid rang bzhin rlung// bde ba chen por lhun grub pa// thams cad rgyas pa'i dbang chen te// ye shes rol pa'i phyag rgya can// rang lus ma bcos de bzhin nyid// rgyal ba'i sku ru lhun grub pa// phyag rgya sku yi dbang chen yin// rgyu drug 'khor ba'i lus rnams dang// ye shes sprul pa rgya mtsho'i sku// ma lus rang bzhin lhun grub pa// sku mchog rgyan gyi 'khor lo'i dbang// mya ngan 'das dang 'khor ba yi// sgra skad rab 'bring ma lus pa// ma lus lhun grub rdo rje'i gsung// gsung gi phyag rgya chen po'i dbang// dran rtog ma lus rdo rje'i sems// thugs kyi ye shes mkha' mnyam pa// lhun grub bde ba chen po'i thugs// spyi blugs ye shes rgyal po'i dbang// rang rig ye shes rgyun mi 'chad// bde ba chen po mi 'bral gzungs// rang lus ye shes rin po che// ma lus bde chen lnga rgyas btab// rnam pa ma lus mchog ldan pa'i// ye shes stong pa chen po'i </text>
</item>

<item><p>120</p><section>1</section>
<text>go/ ye shes 'khyil pa rdo rje bum// bde ba chen po'i chos gang ba// ma lus dag pas chu yi mchog/ gsang ba'i ye shes dkyil 'khor che// ma lus 'dus pas bcud kyi bdag/ gsal ba'i ye shes bde chen po// ma lus kun 'dus rig pa'i dbang// rang 'byung rgyal po'i ming gi mtshon// thams cad rang 'byung btsal gyi thob// bskur bas thob pa'i dbang rnams bral// bskur med gzhan nas ma yin te// thob med ma lus mngon du thob// mi 'gyur rdo rje tshangs pa'i dbang// kun rdzogs bde ba chen por thim ho// dus gsum rgyal ba thams cad kyi// thugs la brnag pa'i man ngag chud// thams cad bstan pa rang la rdzogs// lhun grub bde chen mi rtog pa// ma bcos de nyid bde ba'i klong// lhun grub rang byung ye shes mkha' khyab pa// ma bkag rig pa'i mkha' la rdzogs// rang 'byung rig pa'i bde chen po// yon tan lhun grub rdzogs pa'i klong// spros med thig le chen por shar// mi rtog ye shes ma lus gsal// 'dzin rtog bral ba'i chags med yul// rang rig cir yang mi rtog pas// ye shes rgyal po ma lus gsal// cir yang mi rtog bde ba chen por min// cir yang mi rtog dmigs su med// yi ge rnam rtog sems kyi rgyu ba med// ye shes rang rig ma rig dpyad lus kun bral ba'o// rang rig rnam pa ye shes sku// bde klong mngon du gsal ba nyid// rtog med ye shes rol pa ste// rnam dag sgyu ma'i ye shes klong// rang rig ye shes sgyu ma'i ngang// rang 'byung sgyu mar mngon du gsal// lhun grub sgyu ma ma bcos pa// bde chen sgyu ma'i rang rig gsal// rang sems lhun grub rin po che// rang rig mkha' khyab rdo rje'i sku// sgyu ma'i ye shes sprul pa'i sku// gsal byed khams gsum gzugs brnyan 'cha'// ma hA rak+Sha a h+yak+Sha a// 'bru gsum ldan pa'i sngags dang bcas// rdo rje rin chen dbugs su gzhug/ bar chod rlung yang dbral bar bya// bco lnga tho rangs dus su bstan// 'phrul tshig rig pa'i ngang gis bsdeb// brda don bral ba'i rgyal bu bzhin// nor bu sa nas brda bkrol te// 'khor lo bzhi la dbang byed cing// stobs brgyad mthu yi bdag por bskur// de bzhin skal ldan rigs kyi bu// rang snang brda don grol thob nas// rang gi mtshan nyid ma bcos pa// sngon du bstan pa'i man ngag sbyin/ khams gsum mngon du gsal ba yi// sgyu ma'i ye shes lhun grub pa// 'phrul gyi ye shes bstan bya zhing// chags med ye shes klong du gzhug/ thabs kyi ye shes mngon sum du// skad cig dus mtha' lhun gyis grub// lhun grub bde chen tshangs pa'i gsung// thams cad rdzogs pa'i bde chen po// rang 'byung lhun grub rdo rje ste// rdo rje gsum lus kun gyi dngos// 'dus pa [(]9[)]</text>
</item>

<item><p>121</p><section>1</section>
<text>thig le dgu yi bdag/ snying po la 'dus rdo rje rgyal// bde chen drug bsdus rig pa brgya// kun grol bde ba'i lam la gzugs// lung gsum brgyud pa'i 'od chen 'di// lnga dang dgu dang gsum gyi 'od// ma lus bzhir 'gyur dngos med pa// brjod bzhi tha snyad kun bdag nyid// yi ge rnam rtog rgyu ba bral// nam mkha' dngos med stong pa bzhin// bral kyang ma lus sems kyi gter// 'dod yon longs spyod rgyal ba'i yum// de nyid longs spyod gter gyi bcud// bde ba'i longs spyod rang rig mchog/ zhing khams gzhal yas bde ba'i gnas// gsang ba'i gnas chen gnas pa'i bdag/ rgyu dang bral ba'i dngos gzhi can// ngo mtshar rmad 'byung de nyid bcud// ma lus 'dus pa'i rin po che// brjod bya ma lus kun 'dus pa'i// rgyal ba bstan pa kun gyi gtso// thugs kyi bcud 'dus de nyid lam// spyod yul bral ba'i rang rig nyid// bde gshegs rgyal ba kun gyi thugs// dngos gzhi bral ba'i rang rig nyid// bde gshegs rgyal ba kun gyi thugs// ma lus 'phros pa kun gyi rgyu// zag pa med pas 'dus ma byas// bstan pa kun 'dus thig le'i bcud// rig ma'i ngang gsal ye shes sgron// 'phel 'grib med pas nam mkha'i dbyings// sdug bsngal med pas bde klong 'khyil// spang du med pas slang dang bral// re ba med pas dogs pa bcom// shes gyud bcad pas yul dang bral// brkam chags lnga bral rang 'byung bas// 'khor ba rnam dag ye shes klong// byed rtsol ting 'dzin rim spangs pas// 'bras bu gzhan 'dod yul dang bral// dge dang mi dge rnam rtog spangs// mnyam rdzogs chen po'i thig le can// gtsang dang sme ba'i lo tog 'dod// thams cad ma lus ye shes la// spyod pa rnam dag rtog med pa// ji ltar 'dod dgu bde ba spyod// mi rtog bde chen shar ba nyid// de nyid spyod pa rgya mtsho ste// lus ngag gtso ru 'jal byed pa// de yang spyod nyid spyod med pa// rang 'byung lhun grub de nyid la// yan lag kun rdzogs khyad par che// mi dmigs sgyu ma'i bde mchog ni// gnyug mar gsal na lta ba yin// gdeng du phebs nas sgom pa'i mchog/ snying por chub pas dkyil 'khor yin// rang la rdzogs na dbang bskur yin// de nyid nyams len spyod pa'i mchog/ bde mchog mi g.yo 'bar ba'i klong// mi ldog bde ba'i klong gyur pa// de ni sgrub pa'i dngos grub mchog/ mi 'da' ba yi dam tshig ste// phyag rgya sgrub pa'i lung chen po// ma lus thim zhing zhugs 'gyur bas// bde ba chen po'i mchod pa yin// rang la rdzogs pas phul pa yin// byin gyis brlabs pas ye nas dag/ rtag tu mchod pas rol pa'i gnas// gnyis med gyur pas mdzes pa'i rgyan// ma lus </text>
</item>

<item><p>122</p><section>1</section>
<text>rdzogs pa'i rin po che// rmad byung ngo mtshar dkyil 'khor che// kun rdzogs pho brang snying po der// bla ma rin chen srog 'gyur des// thams cad rtogs pa'i gdeng ldan na// dbang phyug rgyal pos zhugs pa yin// byas dang ldan pas rab gnas yin// rang nyid gsal bas spyan drangs yin// 'dzin dang bral na dri ma dag/ mos dang ldan na smon lam 'phangs// chags dang bral na bla ma mnyes// dgu rum sbas pa'i thig le de// gdeng du bstan na de nyid mchog/ bsrung mtshams ma yin ston mtshams kyi// dam tshig 'di yang rmad 'byung gi/ thun mong dam tshig khyad par can// bsrung ba med pa'i sdom pa can// rtogs dang ldan pa'i rnal 'byor la// dngos su grub par mi dgos te// rdo rje tshig gis brjod par bya// rang lugs gling gi rin chen bro// rgya mdud sna bzhi sgo dang bcas/ khrol na gter khyim bdag po mdzod// longs spyod gter la rol pa bzhin// rdo rje tshig gi mdud khrol na// byang chub gter gyi mnga' bdag mdzod// de nyid khrol na dmigs phye ba// bde chen rdzogs na dkyil 'khor mthong// thabs kyis zin na mnga' bdag ste// rdo rje rgyal po thod pa yin// bde gshegs nyid dang skal pa mnyam// byang chub rdo rje'i rigs nges pa'o// mthar phyin ting 'dzin rim pa'i sa// ma bgrod dman la zhugs pa'am// grub mtha' shes par ma sgyur pa'i// thun mong blo can ba ta'i gzeb// sgrol ba'i thabs dang dam tshig bstan// phyag rgya chen po rdzogs par bskyed// kun khyab ye shes 'bar ba'i sku// chos dang longs spyod sprul pa dang/ khro dang zhi ba'i dkyil 'khor dang// 'dus pa'i yeshes lus chen po// gsal bar bskyed la mngon du bya// gza' dang spyod pa'i dam tshig sbyin// bde thob thun mtshams bar pa'i sa// mngon sum 'jug pa'i dbang rnams rdzogs// dge sdig las kyi rnam rtog med// rnam smin ngan pas mi gos pas// rang gi chags med bde thob pas// lhun grub mnyam rdzogs nyid la ral// rang gsal bde ba'i longs spyod bsgrub// ma chags spyod pa'i ye shes rtogs// rang sems dub pa'i stobs dang ni// rnam rtog bral ba'i byang chub sems// nyid 'gyur bde ba'i longs spyod byos// 'byung ba bzhi la smin grub pas// nam mkha'i rdo rje zas su gyur// de ni rdo rje rgyal po yi// gnyis med rdo rje tshim par bya'o// rdo rje tshig gi lam nas smra// don rtog phra ba'i tshig gis dman// bshang gci khu ba la sogs te// rtog dang kha na ma tho'i zas// sa la sogs te 'byung ba bzhi// dngos po'i rdzas ni thams cad la// sbrang rtsi ba yi 'o ma dang// bzang drug lce pog dkar po dang// tsha dang rdo rje'i khu bar bcas// chu yis gtor te zos 'gyur </text>
</item>

<item><p>123</p><section>1</section>
<text>na// rtsi ru chags shing gnod mi nus// dug la'ang sngags kyis btab la bza'// de yi rjes su sems 'jug pas// sems nyid rnam rtog bral bas bya// dus gsum lus ngag mi 'jug ste// 'jug pa'i thun mtshams dus kyis bya'o// rjes su mthun pa'i las byas te// rang rig lhun grub rdo rje'i ngag/ smra brjod kha na ma tho'i las// 'dod rtog ngan pa'i tshig smras kyang// ma lus ye shes rdo rje'i sgra// ma lus sgra la tshig don med// de skad brjod de bag yangs kyi// rdo rje ngag gi spyod pa bya'o// rdo rje lus kyi spyod pa ni// e ma ho mnyam rdzogs thig le sku yi bcud// chags med rdo rje lus kyi las// lus kyi las la gnyis med de// thams cad ye shes rang rig byas// gang byed rtog med ngang du shar// thams cad sgyu ma lhun grub pas// ma chags 'dzin med ngang gis bcad// dper na mig 'phrul sgyu ma bzhin// de yis de la dgod pa bde// de la rgyu drug thams cad bsdus// rnam rtog 'dzin pa dngos su bsgral/ srog gcod ma byin len pa dang// 'dod log la sogs lus kyi las// bag tsha kha na ma tho dang// thams cad der ni nyams su blang// mngon sum bshad pa'i las rnams kyis// la thag chod cing the tshom bral// nyams myong bde ba'i rgyal po'o// gang zag rnal ma'i don thob pa// 'dod dang ldan pa'i thabs chen gyi// bde des byang chub 'tshol byed pa// thabs kyi bya ba'i tshig gis min// zhi dang rgyas pa'i rang bzhin can// rtsol ba med pas rang 'byung yin// de ni lus bral ye shes so// rang 'byung ye shes kun gyi bdag/ lung bcu rdzogs pa'i thig le can// rang yul rtog pa'i ye shes te// de bzhin ye shes bdag bzhi can// rgyu rkyen bral bas dngos grub med// chos kun nam mkha'i rang bzhin can// lus dang bral bas yan lag med// dngos gzhi bcad pas rtags dang bral// kun spangs kun gyi dngos gzhi can// rtog pa'i gsal rlung ye shes rgyus// bde chen shar ba'i ye shes rlung// de nyid de ldan de grub ste// g.yo ba med par kun khyab can// shar ba med par kun tu gsal// 'di ni smon lam shes pa bzhin// rgyud bzhi bral ba'i rang rig de// rgyu la rtsal 'dzin thabs su 'phro// rig pa'i rang gsal bde bar 'khyil// spros pa ma bkag thig ler sdud// ma bcos lhun grub chen por shar// ma skyes sems kyi thig le la// rtsol sgrub bral ba'i ting 'dzin gsal// bya ba med pa'i don kun rdzogs// rgyu 'bras rdo rje'i ngang la bsdus// thams cad rang sems ngo bo'i phyir// 'dzin rtog spros pa thams cad zhi// byed rtsol rig pa'i ngang gis 'grub// rtsol sgrub bral ba'i lam mchog yin// dgyes chen sdud pa'i thig le yin// rgyu drug rtogs pa thams cad </text>
</item>

<item><p>124</p><section>1</section>
<text>dang// mya ngan 'das pas rgyal ba'i thugs// ma lus bde chen rig pa'i ngang// ji bzhin ma bcos ngang du gsal// lhun rdzogs spros pa med pa yi// gcig 'dus ma lus kun gyi bdag/ rnam par rtog pa'i rgyu ba bral// dus gsum bral ba'i rang rig nyid// rtsol dang bral bas rgyun mi 'chad// rnam rtog mtshan ma ji snyed pa// ji bzhin mi 'gyur de nyid gsal// gnas 'gyur rgyal po'i lung chen yin// byed rtsol thams cad ma spangs pas// 'jig rten 'das dang 'jig rten pa'i// sems kyi rig pa ma lus 'dus// sgrub pa'i lam mchog kun gyi bdag/ 'dod pa'i 'bras bu kun dngos can// rtsol sgrub dor ba rgyu 'bras kyi// lus can ma lus thams cad 'dus// 'dod rtsol byed pa rgyu rkyen bral// blang dor mos 'dod rtsol dka' ba'i// mthar phyin che ba'i 'bras 'dod pa// rmongs pa'i da rgod nam mkha' la// gser gyi thems gas 'tshol dang 'dra// sdug bsngal las grol 'dod sems kyis// 'dod pa'i log lta spyi 'brel brtag/ 'di ni rin chen gter gyi dngos// don gcig rnam pa kun sems bdag/ 'grol med lhun grub rnam grol lam// kun rdzogs ji bzhin 'bras bu'i mchog/ rgyu 'bras dbyer med thig le'i ngag/ bya med lhun rdzogs sems kyi gter// dpe byad mtshan chen rgyan rdzogs te// mtshon cha'i phyag rgya dri ma med// dran rtog mi 'gyur gsal ba'i thugs// sku gsung thugs kyi phyag rgya can// 'dod sogs ting 'dzin bde ba'i ro// yan lag ting 'dzin stobs dang bcas// mi rtog bde ba gcig tu 'khyil// ma lus kun grub dbye ba can// mi rtog ye shes bde ba'i thugs// dpag med ting 'dzin 'bum phrag sgo// skal ldan dang po nyid nas rdzogs// rgyu drug 'gro ba ma lus pa'i// lus snang rnam pa ji snyed pa// gzugs snang rags pas bsdus pa kun// thams cad 'khyil pa'i ye shes sku// tshad las 'das pa'i sku rdzogs te// ma lus 'dus pa sku yi bcud// grags stong 'dzin pa chags bral gsung// rgyu drug sgra skad la sogs te// rab 'bring yi ge brjod pa rnams// ma lus skye med rdo rje'i gsung// rmad 'byung lhun grub chen po nyid// mi rtog brda 'jal thams cad go/ thams cad ston pa'i rig pa'i sgo// sgyu ma chu zla bde ba'i klong// mi rtog thabs kyi ye shes 'di// ma bcos rang byung chen po la// rnam pa'i ye shes thabs kyi rol// rgyal ba'i dgong pa klong brdol ba'i// rnam pa'i ye shes bde chen 'di// mngon du snang la mthong ba med// rang la rdzogs na grub pa med// 'di dang bral na rtog pa'i bdag/ mtshan ma'i bdud pa grol mi 'gyur// de nas skal ldan rigs can des// bde ba chen po'i rgyas btab pa'i// mi rtog ye shes lhun grub </text>
</item>

<item><p>125</p><section>1</section>
<text>pa// bde ba'i rol pas bsgrub pa bya// rlung dang rtog pa bslad pa yis// rgyun dang bcas pa'i ye shes te// bde chen ye shes rlung du dpag/ rlung ni rnam pa gnyis yin te// rig pa'i rlung dang bems po'o// bems po la ni rnam gsum ste// srog 'dzin shes pa'i rten nyid dang// lus zungs bcud dang 'dres pa dang// snyigs ma lus kyi las byed pa// gyen du rgyu dang thur du rgyu ba'o// rig pa'i rlung ni gcig yin te// bye brag brgyad dang dpag med pa'i// rlung ni gcig gi 'phen pa yin// rten pa las rlung zin gyur na// kun kyang rig pa zin pa yin// bde ba'i rol pa ye shes sku// 'bad rtsol bral ba'i bde chen las// lhun grub thabs la rten pas grub// ye shes rang rig chen po ste// ngang gi mi ldog thabs kyi mchog/ skal ldan ye shes rgyal po des// bar pa'i thun mtshams bcu gnyis kyis// ye shes rig pa'i phur pas thebs// rtog pa gzhon pa'i rlung dang 'phrad// 'dod pa dmigs pa'i yul dang 'phrad// mthar phyin dus mtshams gcig gis kyang// ye shes thig le'i dngos grub thob// bde ba chen por sgyur ba'i thabs// 'di ni thar pa'i lam mchog ste// rgyu 'bras med pa'i mthar phyin ni// dang po rig pa'i rlung gzung ste// nyon dang mtshan gyi thun gnyis la// nyi khri chig stong drug brgya bcu// 'pho ba'i thun mtshams bcu gnyis te// kun 'dar 'pho ba gcig yin te// snyigs ma bcu yi gcig 'pho yin// dwangs ma'i 'pho ba bstan par bya// 'di nyid rim pa 'di yin te// ye shes 'ja' tshon lta bu'i 'od// bde ba chen po'i ye shes te/ khams gsum rang 'byung chen po ste// mi g.yo thig le dag byas te// rngubs pas rkyal ba drud pa ltar// spros pa de nyid bshos pa ltar// ye shes rlung gis stong par bya// a pad+ma 'das nas ldang gi bar// g.yo ma rang byung thig le bya// de nas thig le'i rtags 'byung ste/ khams snyoms rang lus bde ba rgyas// nyams dang bral nas mkha' la 'dug/ tshor ba bde ba chen por skye// rgyu ba gsal zhing bye brag shes// de nas bde ba 'phro ba yi// ye shes rlang la rngub par bya// de nyid thabs kyi ye shes dgug/ dper na rags pa gyen[(]bai 'gyu'i[)]rlung// kun 'dar phra ba'i rlung bzhin du// gsang ba'i pad+ma'i lto ba nas// na sa 'dus pa'i lto ba nas// shin tu phra zhing ngal ba yi// ye shes rlung gi lhun grub pa// bde ba chen po'i rgyu ba bya// rlung gi thun phyed phyed dag tu// stobs kyis sdang bar nus 'gyur na// de nas rgyu ba med pa bslab// lus bsrang bde ba'i bag yangs kyis// oM dang hUM du sbyar byas te// gsang bar lte bar dmigs bya ste// rngub dang 'byung ba'i rim gyis te// gnas pa'i bde ba rgyas par bzung// lus zungs </text>
</item>

<item><p>126</p><section>1</section>
<text>dbugs bcud nyid du bsre// de la mthun pa'i rtags 'byung ste// reg pas lus zung rgyas 'gyur te// bde ba chen po'i ye shes skye// na sa sgo dang dbang po'i lam// kun tu spyod nus 'jug ldang med// 'pho ba med pa'i dgag pa'ang 'grub// dbang po'i lam nas rang rig tu// ye shes chen po'i 'dres nas 'bar// de nyid stobs kyi ma lus 'dres// bskal pa du ma'i dbugs kyang bsdud// gnod pa med par gdams pa'ang 'grub// 'di ni thabs chen gang ba'i las// bde ba chen por rgyas thebs pas// rol pa'i klong du phebs pa yin// de nas bdag nyid rang 'byung gi/ bde ba chen po'i thig ler 'char yang gsal// rang gi mtshan nyid ma bcos pa'i// bde ba'i dkyil 'khor rang lus gsal// rang byung bde ba'i phur pas thebs// phyogs bcu ma lus thams cad kun// ye shes chen po'i 'od kyis khyab// ye shes sku yi 'od la zhugs// rang byung gsung gi zer la rol// lhun grub bde ba chen po'i thugs// mi 'gyur ye shes rlung du phebs// de nas bde chen 'khor lo bskor// rang byung ye shes rnam pa'i lus// rang gi mtshan nyid ma bcos pa// bde ba chen por sku gsum thig ler shar// bde ba chen por rang rig nyid du 'grub// ma btsal rdzogs pa'i ye shes sku// bkrag gsal bde ba chen po'i gzugs// rang rig sgyu ma'i ye shes gsal// chags med cir yang ma rtogs pa// thams cad rang byung ye shes sku// 'gyur med ma bkag klong du shar// de nyid mthun pa'i las cig la// mthun pa'i dmigs pa bsgom par bya// de bzhin dngos po ma lus pa// dran pa'i thag pa gdag bya ste// rang byung bden pa'i lung phog ste// spyod yul zhing la'i phyag rgyas btab// gang 'dod de de'i lung gsal byas// gang zhig gang dang ldan 'gyur ba// de yang de des smin par 'gyur// de nyid de yi phyag rgya can// de ni de med dgrol bar 'gyur// 'di ni de de'i thabs chen yin// pad+ma can gyi gser gling khang// gzugs brnyan mthong yang skrag cing 'bros// dran las sdug bsngal drag po bskyed// dga' ba'i gling dang 'khrug pa'i gling// gnas pa bde dang zhe sdang bskyed// dad pa'i skal ldan smin par bya'o// drug gam mthun mtshams bcu gnyis la// man ngag 'bad pa'i rtsol bas bsgrub// de nas rang byung bde chen te// spyod yul thams cad ma 'da' la// thams cad ye shes rnam par gsal/ khyab gdal chen po'i ngang la rdzogs// ye shes rig pa'i klong du gdags// mkha' ltar khyab pas mu mtha' med// skye 'gro rdo rje'i sa ru chub// ma bcos thig le mngon sangs rgyas// rang byung snying po rdo rje'i sku// yon tan lhun grub rdo rje'i rgyan// bkod pa med par rang rdzogs pa/ khams gsum bde ba'i </text>
</item>

<item><p>127</p><section>1</section>
<text>longs spyod dang// rin chen lhun grub byang chub zhing// rgyal ba'i dgongs pa sems kyi gter// ma lus 'dus pa'i thig le can// bdag nyid sangs rgyas kun gyi dngos// rdo rje rgyal po kun da med// log rtog dngos po tha dad pa// lhun grub bde ba klong na gsal// ma 'dres gsang ba'i bde chen po// gang dang gang gi gang rnams ni// de de de nyid de de ru// de nyid de la de der snang// de nyid de yi rang bzhin pas// de rtag de la lhun gyis grub// ma lus rnam dag lhun grub pa// rig pa rang 'byung 'ang de rdzogs par// dang po'i thun mtshams bcu gnyis te// gdon mi za bar bcu yis 'grub// zla phyed zla ba lnga yi zhag/ rnam pa mtshan nyid 'dod rnams la// rgyu ba bral ba'i mngon sum la// rim gyis cig car goms par bya// spang len 'dzin rtog re dogs dang// bde spyod gtsang sme zlog srid pa// grub mthas log rtog 'dod rtsol pa// grags pa'i tha snyad g.yo ba'o// rang 'byung rgyal pos thogs med par// spyod pa rgya mtshor ci bder spyod// gang ltar spyod pa rdzogs longs spyod// lus ngag bya ba ma lus pa// yul dang gdul bya blo yi rim// nyams par mi 'gyur thabs kyis spyad// rang byung spyod pa'i rgyal por bya/ khyung chen nam mkhar 'phur ba bzhin// chags med nyam nga'i sems med cing// gnas med gnas par mi bya'o// rig pa rang 'byung mkha' ltar khyab// skye med lus ni rdo rje'i sku// bde ba'i thabs kyis bsgrub par bya// bems po'i rlung nyid lung bstan pa// sdud dang dngas pa'i rlung de nyid// lus gzungs rlung la bstim par bya// dngas ma'i lus gzungs bcud du 'dres// mi shigs rlung dang gcig tu gyur// za ba'i khams dang bral gyur nas// thun mtshams zas la rten pas ni// thig le 'khyil ba'i sgo phye nas// srog gzungs bcud dang 'dres gyur te// rin chen rdzing gi dan rgyu'i lam// bu ga gnyis pa lan chod du// rdo rje til 'bru'i gzugs su 'khyil// ye shes rlung dang khu ba khrag/ dngas pa 'khyil pa bde ba'i bcud// yongs su 'khyil par rang 'bar gzugs// snyigs ma bral na stobs dang ldan// rang byung bde ba chen po'i zas// mi 'gyur bde ba lhun gyi tshe// thob nas rang 'byung lhun grub tu// skad cig de la 'grub par bya// 'di ni rab 'bring mthun mtshams kyis// nges par 'grub ste gzhan du na// zla ba bzhi yis gdon mi za// 'di ni ngo mtshar ya mtshan gyi// rmad byung thabs kyi 'phrul chen yin// bde gshegs ma lus dgongs pa yi// rgyal ba rnams ni kun gyi bcud// rdo rje zam pa rna brgyud 'di// bstan pa kun gyi nyid khu 'di// bka' yi rgyal por phyung ba ste// rgyud kyi rgyal po lung gi mdo// man ngag sems kyi tshad 'dzin pa// bstan pa'i 'khor lo </text>
</item>

<item><p>128</p><section>1</section>
<text>'dus pa'i gtso// rgyal ba mngon du ston pa yi// ngo mtshar 'phrul gyi lde mig yin// thabs rgyal ba dang bral ba yi// skal ldan rnams ni mun par lhung// bskal pa bye ba mtha' klas pa// btsal kyang 'grub par mi 'gyur ro// 'di na dngos grub ya mtshan gyi// mngon sum 'phrul gyi lde mig ste// dus mtha'i skad cig de nyid la// gang yin de yi sngon du ston// rang byung nyag gcig mngon sum las// 'di las gzhan pa'i shes pa med// man ngag bstan pas rgyal ba'i gral du 'jog/ 'di ni tshig dang bral bas te// thun mtshams gsum dang ldan pa yis// rdo rje 'dzin pa nyid du 'grub// gzhan du bstan pa'i mtshan nyid kyis// nges par gdon mi za bar 'grub// gnas ni brag dang chu la bzhag/ srog dang bral ba'i kha bzhin sdom// 'di gnas ldan pa'i sems can ni/ khams gsum byugs kyang gcig ldan min// 'di ni srid bzhin dgra la ston// dregs pa'i chos brgyad gtsor bzhag nas// nyams pa'i sems kyis 'chi 'gyur na// 'di la rdo rje dmyal gnas su// nges 'gyur the tshom med par nges// des na bstan pa'i bka' dang bstun// bka' yi bcud 'dus thugs kyi nyid khu 'di// lag na rdo rjes rna brgyud sems la bstim// rdo rje'i zam pa bstan nas 'phrul gyi lung bcu phob// lung bstan skal ldan rnams kyi sems la thim// rna brgyud spyi blugs tshangs pa dbang gi rgyud rdzogs so//// rgya gar skad du/ ma hA a ti d+harma bo d+hi tsit+ta bin+tu sa mu dra na sha A brta tan+t+ra nA ma/ bod skad du/ rdzogs pa chen po chos nyid byang chub kyi sems/ thig le rgya mtsho gnas la 'jug pa zhes bya ba'i rgyud/ dpal kun tu bzang po la phyag 'tshal lo// 'di skad bdag gis thos pa dus gcig gi tshe/ byin rlabs cho 'phrul chen por kun ston pa// bcom ldan rgyal ba kun gyi snying po mchog/ yon tan ma 'gags rnam par 'phrul pa'i gzhi// rang gi mtshan nyid gzhan dang dbyer med pas// dkyil 'khor gnas kyi rnam 'phrul kun ston byed// gsang ba gsang mchog gzhan las 'phags pa'i gnas// don nyid sgrib med yon tan kun snang ba// ye shes khang bzangs rab tu brgyan pa'i tshogs// thugs rje byang sems rnam dag dkyil 'khor gnas// ngo bo gnyis med rang las rnam 'phrul zhing// yon tan phrin las bya btsal rdzogs pa'i chos// phyogs dus ma 'gags rab tu bkod pa'i khams// zhi dang khro tshogs sprul pa yang sprul bcas// gnas skabs gzhan rgyud tha dad so so ba'i// rgyas pa'i snying po mi gnyis rdzogs byed pa// dad </text>
</item>

<item><p>129</p><section>1</section>
<text>brtson shes rab rtse gcig 'dus pa'i tshogs// rang gi chos kun gnas rnams ston par byed// thabs ldan byang chub sems dpa' kun gyis bstod// rigs kyi rgyal ba mang pos mdzes par brgyan// theg mchog gsang ba'i rgyud chen gnas 'jug pa'i// sangs rgyas sras kyi zhing khams rdul snyed tshogs// 'di dag nyid kyi dkyil 'khor ji bzhin par// lha dang klu sogs sde brgyad 'dus pa dag/ byin rlabs sngags kyis rnam grol tshogs bskyed cing// snang ba'i me long gsal ba'i don ston 'gyur// bde gshegs thugs kyi dkyil 'khor ye shes gnas// dngos tshogs rgyun gyis chos rnams ma 'dres par// rab tu rnam dag grol bar byed pa yi// de nyid sangs rgyas theg pa'i mchog tu 'gyur// rang gi ye shes yang dag cher rgyas shing// ston pa'i byin rlabs bden gnyis zung du 'jug/ rigs tshogs dkyil 'khor kun la yang dag brjod// phyag rgya'i tshogs bcas gtso bo skur bar byed// rang dang gzhan gyi phyogs rnams so sor gzigs// de bzhin de yi gnas kun mngon 'dod pas// bcom ldan snying po ye shes yang dag bskul// rigs rnams kun gyi bdag po rdo rje sems// rang gi gdan las chos rnams snang bar byed// rigs kyi bde gshegs rnams dang thabs cig tu// dgongs pa'i don gyis yang dag gsol gdab cing// phyag rgya gsang sngags tshogs rnams rgya chen por// sri zhu gus pa'i tshul gyis 'dud par 'gyur// stong gsum 'jig rten khams rnams ma 'dres par// gsang chen phyag rgya'i dkyil 'khor sna tshogs nyid// rigs dang rigs kyi 'khor los sgyur rnams las// 'khor 'das gnyis med don kun gsal byed pas// rang bzhin byin rlabs sprul pa'i tshul gyis ni// sku gsung thugs kyi dkyil 'khor gsal bar ston// de tshe 'jig rten khams mang g.yo gyur zhing// cho 'phrul bkod pa'i ngo mtshar rmad du byung// bde dang sdug bsngal chos su 'jug pa'i chos// de dag rang gi don thob bde bar gnas// 'od kyi dkyil 'khor bya ba mtha' yas kyis// zhing khams mtha' yas rab tu gsal byed cing// de dag theg pa so so'i chos rnams kyis// de dag sgrol byed gsang ba'i don kun ston// ngo mtshar dus gsum phyogs rnams kun bsdus pa'i// rgyud kyi snying po 'di dag spyod las 'das// thams cad yang dag don las rmongs 'gyur te// e ma ji ltar spyod pa'i mtha' bral ba'i// e ma ngo mtshar rang gnas gsal zhing rlongs// e ma rgyal ba mdzad pa sna tshogs ston// e ma ho dgongs pa'i don nyid 'di lta bu// e ma chos rnams kun gyi gnas 'khrug 'gyur// e ma rgyu dang 'bras bu ji ltar 'brel// sku gsung thugs kyi dkyil 'khor lhun rdzogs </text>
</item>

<item><p>130</p><section>1</section>
<text>dag/ ston pa'i don kun rgya cher bstan du gsol// de tshe 'khor gyi byang sems blo ldan tshogs// rang gi sems rtsal chos kyi dbyings sbyor zhing// phra ba'i gnas kun brtags pa'i gnas la 'jug/ ngo mtshar tshogs rmongs thams cad dmas par 'gyur// sangs rgyas kun gyi dkyil 'khor ji lta bu// brjod pa'i gsang sngags tshig rnams 'brel pa'i don// byin rlabs thugs kyi 'od zer sna tshogs pas// 'jig rten 'di dag ngo mtshar rmad du byung// zhing khams kun gyi sangs rgyas rgya chen rnams// zab mo gsang tshig bden gnyis 'jug pas rmongs// the tshom rtog pa'i dri ma kun bsal mdzod// rigs kyi bde bar gshegs pa kun gyi gtso// gnyis med shes rab yum dang sbyor mdzad de// rgyal ba'i 'khor tshogs rang rig sprul par bcas// zhing khams dag pa'i gnas rnams sdud mdzad pa'i// bcom ldan lha yi lha mchog dgongs su gsol// de tshe rigs kyi bde gshegs thams cad kyi// gnyis tshogs gnyis med kun tu ston byed cing// dang po mchog las bskul bar mdzad// de bzhin gshegs pa dgongs pa kun gyi gzhi// ye shes bsam yas ma 'dres chos rnams ston// thabs kyi bye brag 'gro gnas ji lta bar// gsang ba bla na med pa'i rgyud chen pos// rang bzhin snang ba'i don kun bstan du gsol// rgyal ba mnyam nyid bde gshegs kun gyi sku// dgongs pa kun ldan dgongs pas mnyes gyur nas// shes rab dbyings dang gnyis med sbyor ba'i mthus// dkyil 'khor sna tshogs kun tu sprul byed cing// thabs kyi phyag rgya theg pa sna tshogs ston// rdzogs pa chen po chos nyid byang chub kyi sems/ thig le rgya mtsho gnas la 'jug pa'i rgyud las/ bstan pa'i sgor snang mdzad pa'i tshul de le'u ste dang po'o//// de nas 'khor gyi gtso bo mchog/ rigs kyi rgyal ba sangs rgyas kun// rang gi dkyil 'khor snang mdzad cing// gnyis med sbyor bas gtso mchog bskul// mchog bltas mchog tu gyur pa yin// rtse mo rgyud 'di ji lta bu// byang chub sems kyi che ba dang// rang bzhin ji ltar gnas pa nyid// chos rnams kun gyi gzhir gyur zhing// lam rgyud de yi 'thad pa gang// ngo bo smra bsam las 'das pa// lta ba rnam dag tshul ji lta bar// sgom pa po la gdams pa dang// spyod pa don nyid mi skye bar// mtshon byed dpe las yang dag 'das// de dag blo gros dpe gang yin// thams cad mkhyen pa'i ye shes dang// lta sgom 'brel pa tshul ji ltar// 'thad pa gtan tshigs dang bcas pas/ khyad par dka' don sgrub par byed// lta ba kun tu bzang po nyid// spyod pa la sogs rgyud 'jug pa// ma 'dres yongs su rdzogs pa'i tshogs// thabs la mkhas pas yul ji ltar// theg pa'i </text>
</item>

<item><p>131</p><section>1</section>
<text>rim pa sna tshogs kun// rang gi 'bras bu ji ltar 'grub// ye nas lhun gyis grub pa la// rtsol bcas bya ba mi skyed dam// thig le chen po lhun grub tu// chos rnams ma btsal rdzogs pa nyid// de las de byar sgrub pa'i chos// ngo bo gcig pa ji ltar 'byung// chos nyid dbyings dang dbyings rnam dag/ ye shes kun tu bzang po'i tshogs// lhun gyis grub pa'i don ji ltar// thig le chen por ngang rdzogs pa// mi 'jigs gzung ba rnam bral ba'i// bya bral chos kun ji ltar rdzogs// rgyud chen gsang ba 'dir 'jug pa'i// bstan pa'i sgo rnams ji lta bu// de yi mtshan don las rnams dang// lam zla theg pa rdzogs pa'i don// thabs kyi phyag rgya kun gyi tshul// dam pa rnams kyis brtag dka'i chos// dman 'jug grol ba bzung ba'i gnas// thams cad thams cad las byung ba// dus 'dir bstan pa'i gnas chen yin// zhes blo gros mthun pa'i sgo nas rtse gcig gsang ba'i gsol ba btab pa'o// rdzogs pa chen po chos nyid byang chub kyi sems thig le rgya mtsho gnas la 'jug pa'i rgyud las zhus pa'i le'u ste gnyis pa'o//// de nas sangs rgyas kun gyis bstod byas shing// phyogs rnams dbang bskur rang gi gsang sngags ston// zhing khams mtha' klas mchog gi dkyil 'khor sbyor// mya ngan rba klong rnam rtog dra ba sel// kun tu bzang po rigs kyi 'khor lo dag/ phyogs rnams kun tu gzigs shing dgongs mdzad de// rang gi gsang ba bla na med pa'i tshul// ston pa 'jig rten sgron mar gyur pa kun gyis rab bsngags pa// chos la chos kyi snying por gyur pa 'jam dpal gzhon nu nyid// rnam dag byang chub sems kyi rang bzhin gnyis med sgom pa ni// bya bral bde ba'i klong du ma bcos ji bzhin btang snyoms gnas// tshul khrims la sogs spyod pa rgya mtsho'i gzhir gyur pa// tha dad ji snyed lam grol lam du bshad pa yang// bde gshegs yum du gyur cing kun gyi mtshungs pa'i lam// de med mi 'byung de phyir de ni rnal 'byor mchog gi lam// 'gro zhing shes dka' kun gyi lam ste mi rtog rtog las 'das// mi gnas mi dmigs spros med bsam dang bral// tshig gis mi thogs dbyibs dang kha dog dbang po'i spyod yul med// brtan zhing brtag par dka' la brjod du rdul tsam med// sngon gyi drang srong rnams kyi lam du med// sngon gyi drang srong rnams kyi lam du gang 'jug pa// sgom chags rtsol ba'i lam gyi nad kyi zin ta re// ston pa'i lung bzhin tshig gi mtha' spyod lam du de mthong na// de nyid rtogs pa'i rgyun 'brang ri dwags smig rgyu bsnyegs pa 'dra// brjod med yang dag lam ni tshig gis mtshon du med// yang dag bstan pa tshig nyid tsam de </text>
</item>

<item><p>132</p><section>1</section>
<text>'khrul// dag dang ma dag gnyis med 'dres shing dbyer med mtshungs// de bas gnyis snang spang blang dgag bsgrub med pa'i tshul// rnam pa cir yang mi 'byed ye shes gti mug dang// thogs med gsal ba'i mar me bsam pa kun dang bral// ngang gi g.yo rmugs dwangs shing ting 'dzin rgyal por gnas// mngon du mthong bas mthong byed de nyid thob pa'i mig/ de phyir thams cad mkhyen pa'i spyan zhes de la bya// de bzhin dbang po drug gi yul gnas de nyid 'das// mtha' dang dbus med yangs pa'i rang bzhin te// mi len mi spong mnyam pa'i rgyal por gnas// sems dang bag chags gnyis med 'dres shing mtshungs// 'dzin pas brtags shing snang ba'i chos rnams ni// rang gi rgyan du snang bas mi 'dor spang mi byed// rnam pa spyir yang mi dgongs thabs kyis de la rol// kun dang mi mthun yongs kyis spang ba'i chos dag pas// nyon mongs lnga dang mtshams med lnga yi dngos nyid med// rnam dag lam der zhugs pas mnyam pa'i rgyal po thob// 'du byed la sogs kun kyang spang blang dor mi byed// lo rgyus don nyid tshad ma'i blor bzhag nas// ting 'dzin gsum tshogs rtags rnams grub 'dod pas// rtsol bral lung las gol te 'khrul pa yin// bya bral lhun rdzogs bde ba'i yul la gnas// ye shes rang byung che ba'i snying po nyid// mi g.yo mi 'gyur bsnyad pa kun dang bral// zin pa'i bdud rtsis rtsol ba'i sdug bsngal 'joms// bya bral yul la kun tu ji bzhin gnas// ma bcos mtshan ma'i rtog tshogs mtha' rnams kun dang bral// zin pa'i ma 'gags yon tan dus gsum 'bri ba med// ma spangs nyes tshogs rtog pa'i yul rnams dag/ sgrib med phyi nang kun tu ye shes chen po'i gnas// rtsol sgrub mtha' 'das sangs rgyas kun tu bzang// ye nas rnam bkod lhun gyis grub pa'i chos// de dag de rgyud rang gi rnam dag ston// thig le chen por chos rnams spros pa med// de dag byang chub sems kyi rang bzhin la// rang bzhin ngo bo yul kun gsal bar ston// thams cad byed dang bya ba'i chos rgyud las// skye 'gag rnam brtags rang bzhin don gyis bral// yul dang yul can mtshan ma'i tha snyad de// bsam rtog kun las 'das pa'i ye shes nyid// ces gsungs so// rdzogs pa chen po byang chub kyi sems/ theg le rgya mtsho gnas la 'jug pa'i rgyud las/ de kho na nyid kyi don gtan la 'bebs pa'i le'u ste gsum pa'o//// de nas 'khor gyi bde gshegs rnams// ston pa'i bstan pas tshim gyur zhing// dga' mgu yi rang bstod byas te// rgyud mchog snying po bzung bar byed// de tshe byang chub sems dpa'i 'khor// mang po 'dus pa thams cad </text>
</item>

<item><p>133</p><section>1</section>
<text>kun// the tshom rtog pa'i dra bas bsgribs// don kun slar yang gsol ba 'debs// bcom ldan snying po'i dkyil 'khor 'dir// rgya chen theg pa'i tshul rnams kyis// 'gro rnams khams dang skye mched tshogs// dbang po'i bye brag tshim 'gyur te// rang gi 'bras bu rdzogs par snang// de las bstan pa'i don gsang ba'i// rgyal ba rnams kyi dgongs pa'i mchog/ rigs rnams ye shes chen por 'gyur// de nyid tshul rnams ji lta bu// blo gros zhen pa'i 'gro ba dag/ ma 'ongs dus su 'jug 'gyur cing// bde gshegs yul la slob pa rnams// thabs kyi phyag rgya gsang ba'i sgos// shes rab ye shes 'brel pa'i tshogs// ngo bo nyid pa'i don ston mdzad// dus 'dir rgyas pa'i tshul gyis ni// dbang bskur las ni gsang ba'i don/ khyod kyi thugs rje brtse ba can// rjes 'jug 'khor rnams gzung bar mdzod// de ltar yang dang yang dag tu// gsol btab phyag 'tshal bstod byed cing// gsang ba bla na med pa'i rgyud// don kun ngo bos ston byed pa// mthar phyin chos kyi don las byung// de nyid rgyas par gsol 'debs so// de phyir thams cad mkhyen pa gtso// rang byung bde gshegs rigs rnams dang// dkyil 'khor chen po'i longs spyod cing// rgyud 'di kun tu rgyas par ston// zhing khams bsam gyis mi khyab par// snod bcud ye shes rang snang ba// sangs rgyas dkyil 'khor nyid kyi gzugs// ji snyed rab tu brtag byas pa// de rnams rang las gzhan du min// 'jig rten sgron ma dam pa yis// rang gi bstan pa gsal byas te// de dag gnas 'jug rtog grol yang// thabs kyi phyag rgya gzhir snang ba'o// dus rnams kun tu nga yi dbyings// ye shes che las gzhan mi bskyod// de dag ji ltar 'dul ba bzhin// theg kun rgyud chen 'di las 'byung// sangs rgyas zhing khams bsam yas su// sangs rgyas kun sogs dkyil 'khor che// ye nas ma bcos byang chub sems// rang bzhin ngo bo snang ba nyid// dus gsum sangs rgyas kun gyis kyang// byang chub sems la phyag 'tshal zhing// rang bzhin mi gnyis bzung byed do// mchod bstod 'dud cing che ba brjod// chos rnams ma lus rnam brtags na/ kha dog med cing dbyibs dang bral// de bzhin gzugs bcos chos rnams dang// zhen rtog mtha' las rnam grol zhing// phyi rol 'byung sogs khams rnams dang// yul kun rang gi gnas kyis stong// de 'dzin shes pa dang ldan pa'i// 'gro rnams phung po khams dag dang// skye mched chos kun mtha' dag dang// dus kun du ni ma grub phyir// sangs rgyas kun gyis ma gzigs pas// der bcas chos rnams thams cad kun// rang gi ngo bos rnam par dben// 'gro rnams zhen </text>
</item>

<item><p>134</p><section>1</section>
<text>pa bzlog pa'i phyir// tha snyad mtshan ma sna tshogs dgongs// theg pa'i dbye ba grangs med bstan// rang byung sems kyi rnam 'phrul gyis// thams cad ngo bo gcig par gnas// de dag rtog pa las bzlog cing// dbyings kyi rang gnas ma skyes pas// don kun gsal ba mtshan ma'i sgo// yon tan snang ba'i gzhir gyur pa'o// de las phyi rol nang dag dang// 'byung dang 'byung las gyur pa'i tshogs// gnyis 'dzin blo yis rtog byed kyang// rang bzhin mi gnyis ye shes che// de ltar chos kun mya ngan 'das// byang chub snying po rgyan gyur pas// 'jam dpal gzhon nu'i ngo bo nyid// brtag pa'i yul las 'das pa'o// 'di don mnyam pa chen po'i chos// rnam dag byang chub sems ni sgom 'dod pas// der gnas de las 'da' med pas// de nyid yang dag grol ba'i mchog/ de ltar yul sems gnyis med pa'o// byang chub sems 'di rnam dag nyid// zung du 'jug pa'i tshul gyis ni// bde ba'i ye shes zag med gnas// de las de skyes de nyid chos// de dag de yi tha snyad las// rtog pa'i rgyun de rtog pas stong// dus rnams kun tu mi 'gyur pas// sgom pa chen po'i tha dad do// chos nyid ji bzhin 'di gsal bar// ma bcos bde ba'i ye shes gnas// bya bral bde ba'i klong nyid du// ma bcos ji bzhin btang snyoms nyid// ces gsungs so// rdzogs pa chen po chos nyid byang chub kyi sems/ theg le rgya mtsho gnas la 'jug pa'i rgyud las/ chos nyid bstan pa'i le'u ste bzhi pa'o//// de nas byang chub sems kun gyis// sdom pa gnyis med rgya chen por// thams cad chos kyi de bzhin nyid// kun tu bzang po chos rnams kun// thabs kyis grol ba'i don ji bzhin// tshogs rnams kun la ston par mdzad// byang chub sems kyi dkyil 'khor 'di// tshul khrims sdom pa ma lus kun// spyod tshul bzang po rdzogs byed pas// thabs kyi theg pa khyad par mchog/ de bzhin rtags dang rnam brtags pa'o// las kyi bya bas ji snyed par// so so'i theg pa sna tshogs pas// don mthun snod kyi rim pa bzhin// lus kyi sdom pa rnam gsum dang// ngag gi sdom pa rnam gsum dang// yid kyi sdom pa rnam gsum dang// rnam grol theg pa kun gyi gzhi// ma bcos khyad par las byung ba'i// sgo gsum mngon par 'du byed pa// 'di yis rab tu grol byed cing// theg pa kun gyi rtsa bar bsngags// so so thar pa'i sdom pa dang// byang sems tshul khrims rgya chen po// ma lus kun sbyor yul du gnas// de dag theg pa'i khyad par mchog/ sangs rgyas kun gyis dgongs mdzad do// spyod pa thabs bcas gsang ba'i tshul// de ltar pha rol phyin sdom pa// sngags kyi theg pa grangs med </text>
</item>

<item><p>135</p><section>1</section>
<text>rnams// bstan pa so sor snang ba'i tshul// ma lus kun 'dus rnam par dag/ lam du bsnyad pa thams cad la// don kun thog mar byung ba ni// de ltar ma 'ongs tshogs grol byed// dus gsum rgyal ba bde gshegs kyi// yul rgyud kun gyis mtshungs pa yi// gsang ba rmad du byung ba'i rgyud// de dag rgyu 'bras kun gyi gzhi// thams cad don kun ston byed pas// dkyil 'khor sna tshogs rol pa dang// lha mo'i tshogs bcas lus kun spyod// de med mi 'byung de phyir ni// rnam par grol ba mchog gi lam// chos gcig yongs su gsal gyur na// chos sku bkod pa mtha' yas grol// bde dang sdug bsngal rgyu mthun cing// las kun rnam par dag pas na// sangs rgyas kun gyis bstan pa'i sgo// nam yang 'gag par mi 'gyur ro// 'di dag tha dad la 'dzin pas// rang gi chos kun rnam par bsgribs// de las gzhan du spyod byed cing// skye bo'i tshogs rnams rab tu 'ching// zhes gsungs so// rdzogs pa chen po chos nyid byang chub kyi sems/ thig le rgya mtsho gnas la 'jug pa'i rgyud las/ dbyings kyi le'u ste lnga pa'o//// de nas chos dbyings rnam dag las// rigs bcas dkyil 'khor kun bzhengs te// ma bcos byang chub sems nyid sku// thabs dang shes rab 'brel par gnas// 'di dag gnyis med zung 'jug pa'i// rang bzhin bstan pa'i don gsal mdzad// chos kun smra bsam las 'das pa// rang bzhin gdod nas sangs rgyas gnas// lta ba smra bsam las 'das phyir// de dag mtha' las rnam par grol// kun tu bzang po gsang ba nyid// de nyid nges pa gsum gyi tshul// rang bzhin phra zhing rtags dka' bas// rgyal ba rnams kyi dgongs pa nyid// mi rtog rtog pa'i yul las 'das// mi gnyis rdzu 'phrul dpag tu med// zhi gnas lhag mthong mngon shes sogs// yon tan ma 'gags kun snang ba// thog med rang gi byin rlabs shugs// mi gnas mi dmigs spros bral zhing// so so'i mtshan ma kun spyod yul// thams cad ye shes snang ba'i rgyan// de dag rang gi byin rlabs che// bsam bya bsam bya'i rtog tshogs rnams// nor bu 'od kyi snang ba bzhin// dpe bcas mtshon pa'i sgo rnams kun// de dag rab tu rgyas pa nyid// byang chub sems nyid bde ba'i rgya// dkyil 'khor rigs rnams kun gyi gnas// dus gsum 'gag med ye shes che/ kha dog dbyibs rgyan gsal ba nyid// tshig gis mi phebs dbyibs dang rgya/ kha dog dbang po spyod yul min// kun snang gcig tu rnam bral ba// de nyid de dag yul kun dang// phyogs dus phyogs rnams bstan pa'i sgo// tha snyad tshig las 'das pa'o// 'di ltar bstan cing brtag dka' la// [(]10[)]</text>
</item>

<item><p>136</p><section>1</section>
<text>brjod bya rdul tsam gang la zhig/ de dag mtshan nyid gzung dka' bas// zung 'jug rgyal ba kun gyi yum// 'di dag sgom byed rnal 'byor pas// sngon gyi drang srong chen po ltar// lam kun rnam par mngon byed pa// de nyid yul gyis 'ching 'gyur zhing// sgom chags rtsol rtsal dang bcas pa'i// las kyi nad chen 'khrul pa'i rgyu// de dag mtha' bzhi rnam spyod cing// brtags pa'i chos rnams kun grol byed// cha shas cha shas med pa'i tshul// rang bzhin byang chub sems kyi gzhi// bla med theg pa rdzogs 'dod pas// thams cad rang bzhin byang chub sems// nang du dmigs pa'i ting nge 'dzin// de gsal ye shes chen po mthong// spyod pas don kun 'tshe byed cing// ston pa'i lung bcas tshig gi rgyun// mtha' rnams kun gyi las spyod pas// lam kun 'phrul zhing grol ba'i gnas// de nyid rtog pa'i rgyun 'brengs pas// ri dwags smig rgyu snyeg pa 'dra// gal te de dag la gnas nas// don mthun gsang ba 'di skyo zhing/ de dag mtha' rnams 'gag 'gyur te// g.yeng med brtson 'grus chen por spyod// mtshon du med pa'i chos rnams kun// bgrod med yang dag lam du 'jug/ de dag mthar bcas mtshon byed pa// don mthun gsang ba'i gnas ma yin// 'di ltar 'khor dang mya ngan 'das// phyi nang dal sogs gnyis kyi chos// dag dang ma dag bstan pa kun// tshig nyid tsam ste 'khrul pa'i gnas// thams cad mnyam nyid zung 'jug pas// sku gsung thugs kyi dkyil 'khor nyid// rgyu 'bras rgyun chags rnam dag cing// byang chub sems nyid bde ba'i gzhi// rnal 'byor chen po'i don spyod pas// 'di dag dgag sgrub med pa'i tshul// sangs rgyas theg pa bsam yas mod// gnyis 'dzin 'khrul pa'i gnyen po ste// yang dag lam nyid ma 'khrul par// bstan pa theg pa'i tshul rnams bral// zhes gsungs so// rdzogs pa chen po chos nyid byang chub kyi sems// thig le rgya mtsho'i gnas la 'jug pa'i rgyud las dbyings rnam par dag pa'i le'u ste drug pa'o//// de nas sangs rgyas thams cad kun// rang bzhin mi gnyis ye shes kyis// chos kun gsal bar ston byed cing// rang gi ye shes rnam par sbyor// dus gsum rnam par mkhyen pa'i tshul// bsod nams tshogs mchog mtha' yas pa// stong pa byang chub sems kyi lung// dus gsum rgyun gzer 'du 'bral med// ye shes tshogs kyi gnas 'jug cing// zab mo rgya chen gnyis med pa'i// thams cad mkhyen nyid ma 'dres pa'o// sku yi ye shes chen po yis// rnam pa cir yang 'byed pa med// de dag yul kun rnam dag pas// gti mug kun gyi rang bzhin no// thog med gsal ba'i mar me bzhin// rang gnas ngo bos </text>
</item>

<item><p>137</p><section>1</section>
<text>kun tu ston// de dag bsam pa kun bral ba'i// thig le chen po ye shes nyid// phyogs rnams kun tu rgya chen tshogs// zhing khams bsam gyis mi khyab par// sangs rgyas dkyil 'khor grangs med do// dus kyi bya ba ma 'dres pa// kun gsal rang gi chos las grol// lta sgom 'brel pa gnyis med pa'i// ye shes chen po'i gnas 'jug pa'i// rang bzhin ji ltar dag pa yi// tshul rnams mtha' yas rnam par grol// bya ba thams cad spangs pa'i chos// de dag byin rlab nor bu'i tshul// rang byung rang gis mi g.yo ba// rgya mtsho gsal ba'i ting nge 'dzin// bying rmugs mtha' las rnam par dag/ sangs rgyas kun gyi dgongs pa nyid// ting 'dzin rgyal po'i gnas brnyes pas// bde ba kun gyis rab tu brgyan// mngon sum mthong med mthong ba'i tshul// de dag de nyid chos la spyod// phyogs rnams kun nas ma 'gags pa'i// dkyil 'khor chen po ye shes sku// de las de snang de nyid las// de dag rnam par bkod pa'o// 'di ltar kha dog la sogs rdzas// chos rnams de nyid snang ba'i 'od// mar me'i sdong po mtha' yas bzhin// thugs rje chen po'i 'od mtshungs so// de yi thams cad mkhyen pa'i mchog/ yul bcas gnyis med gzigs pa'i spyan// shes rab snying rje gnyis med pa'i// ting 'dzin mtha' yas rtse gcig pa'o// 'di ltar rang dang gzhan dag tu// gnyis ka'i rgyun las 'byung ba yi/ khams gsum ye shes kun spyod pas// phung po'i chos rnams dag par byed// rnam shes dbang po yul gyi tshogs// der gnas der gsal de nyid 'das// ye shes chen po thig le yis// don kun gsang ba ston byed pa'o// zhes gsungs so// rdzogs pa chen po byang chub kyi sems/ thig le rgya mtsho gnas la 'jug pa'i rgyud las ye shes chen po'i le'u ste bdun pa'o//// de nas sras tshogs thams cad kyis// mngon par bstod pa'i dkyil 'khor nyid// mtha' dang dbus med thams cad kun// kun tu bzang po rgyas pa las// ji ltar rang gi rigs rnams dang// dkyil 'khor tshogs rnams 'khod par 'gyur// mtha' dbus med pa'i snying po 'di// zhing khams kun gyi chos nyid de// 'di ltar chos can ma 'gags pas// rang bzhin byang chub sems kyi lung// tha dad med las tha dad pas// nang dang phyi rol kun tu snang// mtha' dang dbus med spangs pa nyid// rnam gsum tshul gyis zung du 'jug/ zhing khams yongs su dag pas na// rigs kyi dkyil 'khor rnam par dag/ phyogs bcur rgya yongs ma chad pas// mtha' dbus kun tu bzang po'i sku// rol pa sna tshogs cir yang snang// dmigs pa'i rnam pa las 'das pa'o// 'di las spang yul blang ba </text>
</item>

<item><p>138</p><section>1</section>
<text>dag/ dgag sgrub dor ba'i gnas med pas// dus kun mnyam pa'i rgyal po yis// thams cad chos tshogs mnyam par sbyor// sems dang bag chags gcig min cing// de bzhin gnyis su'ang gzung med pas// tha dad min la tha dad pa'i// sna tshogs chos kun 'byung ba'i gzhi// de dag 'dzin pas rnam btags nas// snang ba'i chos rnams la spyod cing// rang gi rgyan gyis snang ba kun// mi 'dor gzhan nas sgrub mi byed// de lta 'du byed rgya chen tshogs// rnam shes mtshan ma dang bcas pa// phung khams sna tshogs bskyed pa'i gzhi// chos rnams kun gyi rtsa ba yin// gcig la du mar snang byed pas// du ma gcig gi ngo bo nyid// rnam shes sgo rnams la brten cing// dbang po yul du rgyan gyis 'byung// des na phyi nang ma lus pa// tha snyad rtog pa'i rgyun bcas pa'o// rnam kun bdag med cir yang snang// yul 'bras gang du'ang mi dmigs pas// thabs kyi phyag rgya sna tshogs kun// lta ba kun tu bzang por gsal// rnal 'byor rab tu 'brel ba'i mthus// yun rings rab tu spong bas grol// 'di dag dkyil 'khor chen po'i gzhi// rang gi chos kun rtogs pas gsal// mthar thug min la mthar thug ces// der 'dzin 'ching bas bcings pa dag/ nam mkha'i mtha' yas bskal pa'i bar// yang dag ye shes la gol 'gyur// gnyis med mnyam pa'i tshul gyis ni// thams cad spang blang med par spyad// skye bo kun gyis smod byed cing// rgyur bcas theg pas yang dag gol// de dag rnam par grol ba'i lam// 'dod chags zhe sdang gti mug che// nga rgyal phrag dog yul can pas// rang bzhin dman rnams 'ching bar 'gyur// theg mchog bla med tshul gyis ni// shes rab che dang snying rje che// thabs mkhas rnam par spyod pa'i mthus// de dag chos kyis grol bar 'gyur// ji ltar rnam par sbyangs byas pas// rdzas rnams mthu dang ldan pa ltar// rang rtogs ye shes sbyangs pa yi// dngos po thams cad smos ci dgos// rnam dag lam der zhugs pas na// de kun rang gi gnas rnams spyod// mnyam pa'i rgyal po 'grub byed pa'i// phyag rgya gsang tshul sngags pa'i mchog/ thabs dang shes rab cher ldan pa// de gnas dus kun 'brel ba'i gzung// thabs las thabs kyi phyag rgya dang// shes rab shes rab phyag rgya nyid// de dag zung du 'brel ba'i rgya// don kun gsang ba ston byed pa'o// rang rgyud phyogs gcig grol byed pa'i// tshul rnams chos kyi mthar 'dzin pa'o// ming tshogs phung po khams rnams dang// skye mched kun gyis bdag gnas 'gyur// de dag ji bzhin rnam spyod pa'i// chos rnams mthar thug rtogs pa'i gzhi// sdug bsngal kun 'byung 'gog lam dang// de dag mtha' </text>
</item>

<item><p>139</p><section>1</section>
<text>rnams grol byed pa'i// rab tu spyod la gnas kun brgyan// mtha' bral yul rnams kun spyod pas// rang gi yang dag mngon sum rgyas// ma rig 'du byed sdug bsngal tshogs// 'gro drug gnas kun rig 'khor ro// tha dad dkyil 'khor rol pa'i rdzogs// theg pa che las gzhan snang ba// 'bras bu sangs rgyas kun gyi dngos// zhes gsungs so// rdzogs pa chen po chos nyid byang chub kyi sems/ thig le rgya mtsho gnas la 'jug pa'i rgyud las// kun tu bzang po'i le'u ste brgyad pa'o//// de nas rgyal ba kun gyi gsang// ye nas lhun gyis grub pa'i dbyings// phyag rgya'i dkyil 'khor rang snang ba// 'di dag 'bras bu rdzogs pa'i phyir// kun tu bzang po'i sku gsung thugs// de bzhin nyid bcas rab tu ston// ji snyed sems can thams cad kyi// zhen rtog snang 'dzin mtha' yas pas// phyogs rnams kun tu rtog pa'i rgyun// sna tshogs yul bcas rnam par 'dzin// thog ma tha ma med pa'i dbyings// rang bzhin ye shes gnas 'jug pas// rgyu 'bras theg pa sna tshogs kyi// don kun so sor snang ba yin// blo bur 'khrul pas brtags pa yi// lo rgyus snga ma la brten te// rtsol ba brgyad bcas bya ba'i sgos// bde ba chen po'i gnas kun sgrib// rang gi lta ba ting 'dzin dang// spyod pa sa dang lam rim dag/ kun tu brtags pa'i 'khor los te// de las de bzhin nyid mi skye// rtsol bral lus[(]tsha lus[)]gol ba'i phyir// 'khrul pa'i ngo bos brtags pa'o// thig le chen po'i rang bzhin la// phyi nang chos rnams lhun grub pas// kun bzang sku gsung thugs kyi bdag/ rigs rnams kun gyi rgyan gyis mdzes// sku yi sku ste sku yi mchog/ gsung gi gsung ste gsung gi mchog/ thugs kyi thugs te thugs kyi mchog/ rang bzhin ma bcos snga ma'i dbyings// bya bral lhun rdzogs bde ba'i zhing// yul rnams rnam par dag pa'i tshogs// de dag snang las rnam grol zhing// stong pa nyid dbyings mi gnas pa'o// de ltar snang dang stong pa dang// las gzhan mtha' rnams dag pa'i gzhi// ye shes rang byung che ba'i mchog/ snying po theg pa bla na med pa'o// dus rnams kun tu mi g.yo zhing// de bzhin 'gyur ba med pa'i chos// tha snyad rtog pa las 'das pa'i// rang byung byang chub sems kyi rgya// zin pas kun tu 'khor 'gyur zhing// zin pas de mtha' rnam par dag/ bdud rtsi chen po rang bzhin no// thabs kyi rtsol ba gzhan nas med// gnyis med ye shes bdud rtsi'i rgyun// sdug bsngal rnam rtog gnyis med do// bya bral mtshan ma med pa la// snang ba'i don kun rnam par rol// de ltar ye nas ma 'dres shing// theg pa'i mtha' rnams dag byed pas// lhun gyis grub pa'i </text>
</item>

<item><p>140</p><section>1</section>
<text>don kun nyid// dus rnams kun gyi rang bzhin no// zhes gsungs so// rdzogs pa chen po byang chub kyi sems/ thig le rgya mtsho gnas la 'jug pa'i rgyud las/ lhun gyis grub pa'i le'u ste dgu pa'o//// de nas sangs rgyas thams cad kyis// mchod pa'i tshogs rnams bkod pa las// phyogs rnams kun tu mchod byed cing// rang gi ye shes ston par mdzad// byang chub sems dpa'i tshogs rnams kyis// don rgyas gsang ba'i rgyud bzung zhing// de rnams ye shes zag pa med// byin rlabs skad cig mthu yis rtogs// gsang ba'i rgyud chen mthar phyin pa// dus gsum rgyal ba'i bka' bzhin du// kun tu bzang po'i bstan pa nyid// rang gi shes rab kyis bzung zhing// nges par mchod cing bstod pa'i gnas// rgyud chen gsang ba mthar phyin pa// don kun ston pa'i mtshan ji ltar// kun bzang lha la gsol 'debs shing// byang chub sems kyi mchod par rol// de dag bstan pa'i don bzhin du// mthar phyin rab tu rdzogs par mdzad// yongs kyi chos rnams thams cad ni// thig le chen po'i rang bzhin nyid// zab cing rgya che grangs med mod// rgya mtsho chen po'i rang bzhin te// yon tan tshogs rdzogs sgrib pa med// spro ba med cing bsdu ba med// skye ba med cing 'gag pa med// dngos med mtshan ma cir mi gnas// de ltar don kun gnas 'jug pa'i// mi gnyis ting 'dzin yul las 'das// theg pa sna tshogs ston pa'i gzhi// gsang ba'i mtha' rnams ma 'gags pa'o// rnam par mi rtog bsam gtan ni// nam mkha' bzhin du ye gnas pas// rtog pa'i smra bsam yul las 'das// zhes gsungs so// de nas rigs kyi de bzhin gshegs pa rnams kyis/ phyogs thams cad mngon par bstod cing rjes su yi rangs te/ spyi bos blangs so// thams cad ston pa bla na med// thams cad theg pa bla na med// gsang sngags phyag rgya'i dkyil 'khor du// ma lus chos rnams kun sbyor zhing// rigs kun mngon par rdzogs pa dag/ bcom ldan snying po khyod las byung// ye shes chen po kun spyod pas// rigs kyi rigs te rigs kyi mchog/ ces pa dang/ rgyal ba kun gyis byang chub sems dpa'i tshogs rnams la dbang bskur zhing/ bstan pa'i snying po dam pa 'di rjes su gdams so// rdzogs pa chen po chos nyid byang chub kyi sems/ thig le rgya mtsho gnas la 'jug pa'i rgyud las/ yongs su bsdu ba'i le'u ste bcu pa'o//// rdzogs pa chen po chos nyid byang chub kyi sems/ thig le rgya mtsho gnas la 'jug pa'i rgyud ces bya ba rdzogs so//// rgya gar gyi mkhan po bi ma la mi tra dang/ g.yu sgras zhus shing gtan la phab pa'o//// </text>
</item>

<item><p>141</p><section>1</section>
<text>rgya gar skad du/ u pa de sha sarba sU tra/ shrI ma hA su kha na maH bod skad du/ man ngag thams cad kyi sdom/ dpal bde ba chen po la phyag 'tshal lo// man ngag spyi yi rgya mdud 'di// blo dman rnams kyis ma khrol ba// pho snying 'dra ba'i lta bas bkrol// ma rig tha rams sngon po 'di// rmongs pa rnams kyis mi phyed pa// 'phrul gyi lde mig 'di yis phye// de la thog mar gsang ba'i bdag pos/ nyid kyi byang chub kyi sems bsod nams kyi ngo bo yin pas/ sems dpa' rdo rjes rig cing rtogs sam/ zhes bya ba dri ba'i phyir/ 'di skad ces gsungs so// kye sems dpa' rdo rje nyon cig/ nga yi byang chub sems gcig ni// ye shes lnga yi rang bzhin pas// de don khyod kyis rtogs gyur tam// sems dpa' rdo rjes yang gsol pa/ kye gsang ba'i bdag po lags// nyid kyi byang chub sems gcig ni// ye shes lnga yi rang bzhin pa// de don bdag gis rtogs gyur te// sems nyid dbyings nas ma g.yos pa// chos dbyings ye shes yin par rtogs// gsal la rtog pa med pa ni// me long ye shes yin par rtogs// sems la dbye ba med pa ni// mnyam nyid ye shes yin par rtogs// sems nyid cir yang snang ba ni// kun rtog ye shes yin par rtogs// sems kyis kun la dbang bsgyur ba// bya grub ye shes yin par rtogs// zhes gsol to// yang gsungs pa/ nga yi byang chub sems gcig ni// bde gshegs rigs lnga'i rang bzhin la// de don khyod kyis rtogs gyur tam// sems dpa' rdo rjes yang gsol pa// kye gsang ba'i bdag po lags// nyid kyi byang chub sems gcig ni// bde gshegs lnga yi rang bzhin pa// de don bdag gis rtogs gyur te// sems nyid cir yang snang ba ni// rnam par snang mdzad yin par rtogs// sems la 'pho 'gyur med pa ni// rdo rje sems dpa' yin par rtogs// che ba'i ye shes byung bas na// rin chen 'byung ldan yin par rtogs// sems kyis kun la khyab pas na// snang ba mtha' yas yin par rtogs// bya btsal med par grub pas na// don yod grub pa yin par rtogs// zhes gsol to// yang gsungs pa/ nga la byang chub sems gcig ni// sangs rgyas sku lnga'i rang bzhin pa// de don khyod kyis rtogs gyur tam// sems dpa' rdo rjes yang gsol pa// kye gsang ba'i bdag po lags/ nyid kyi byang chub sems nyid ni// sangs rgyas sku lnga'i rang bzhin pas// de don bdag gis rtogs gyur te// gzung 'dzin pa yi byang chub sems// de ni chos sku yin par rtogs// gsal la rtog pa med pa ni// longs spyod rdzogs sku yin par rtogs// sems la dbang thob bsgyur nus pa// de ni sprul sku yin par rtogs// rang rig mngon du gyur pa ni// mngon par byang </text>
</item>

<item><p>142</p><section>1</section>
<text>chub sku ru rtogs// sems la nyis skyon med pa ni// rdo rje lta bu'i sku ru rtogs// zhes gsol to// yang gsungs pa/ kye sems dpa' rdo rje nyon cig/ nga yi byang chub sems gcig ni// nyon mongs dug lnga'i rang bzhin pa// de don khyod kyis rtogs gyur tam// sems dpa' rdo rjes yang gsol pa// nyid kyi byang chub sems gcig ni// nyon mongs dug lnga'i rang bzhin pa// de don bdag gis rtogs gyur te// 'dod pa srid gsum sangs rgyas 'dod// chags pa chos nyid ngang la chags// sems ni 'dod chags yin par rtogs// zhe ba byang chub don la zhe// sdang ba 'khor ba'i chos la sdang// sems ni zhe sdang yin par rtogs// gti ba chos nyid don la gti// mug pa 'khor ba'i chos la mug/ sems ni gti mug yin par rtogs// nga ni byang chub sems yin la// rgyal ni theg pa kun las rgyal// sems ni nga rgyal yin par rtogs// phrag ni chos nyid dbyings kyi phrag/ dog pa mtshan ma kun la dog/ sems ni phrag dog yin par rtogs// zhes gsol to// yang gsungs pa/ nga yi byang chub sems 'di ni/ kha dog drug gi rang bzhin te// de don khyod kyis rtogs gyur tam// sems dpa' rdo rjes yang gsol pa// nyid kyi byang chub sems nyid ni/ kha dog drug gi rang bzhin pa// de ni bdag gis rtogs gyur te// byang chub sems kyi chos nyid la// nyon mongs skyon gyis ma gos pas// byang chub sems ni dkar por rtogs// che ba'i ye shes 'byung ba'i phyir// byang chub sems ni ser por rtogs// thugs rje kun la khyab pa'i phyir// byang chub sems ni dmar por rtogs// gang la'ang thogs pa med pa'i phyir// byang chub sems ni ljang gur rtogs// gzhan gyis bsgyur du med pa'i phyir// byang chub sems ni nag por rtogs// sna tshogs cir yang snang ba'i phyir// byang chub sems ni khra bor rtogs// zhes gsol to// yang gsungs pa/ kye sems dpa' chen po nyon cig/ nga yi byang chub sems gcig ni// 'dod spyod lnga yi rang bzhin pas// de don khyod kyis rtogs gyur tam// rdo rje sems dpas yang gsol pa// kye gsang ba'i bdag po lags/ nyid kyi byang chub sems gcig ni// 'dod spyod lnga yi rang bzhin pa// de don bdag gis rtogs gyur pas// snang ba thams cad sems las snang// des na sems nyid gzugs su rtogs// grag pa thams cad sems la grag/ des ni sems nyid sgra ru rtogs// ro phyogs thams cad sems la bro// des na sems nyid ro ru rtogs// dri phyogs thams cad sems la bro// des na sems nyid dri ru rtogs// reg tshogs thams cad sems la reg/ des na sems nyid reg tu rtogs// zhes gsol to// yang gsungs pa/ kye sems dpa' </text>
</item>

<item><p>143</p><section>1</section>
<text>rdo rje nyon cig/ nga yi byang chub sems gcig ni// 'byung ba lnga yi rang bzhin la// de don khyod kyis rtogs gyur tam// sems dpa' rdo rjes yang gsol pa// kye gsang ba'i bdag po lags// nyid kyi byang chub sems gcig ni// 'byung ba lnga yi rang bzhin pa// de don bdag gis rtogs gyur te// byang chub sems kyis kun bsdus pas// byang chub sems la kun brten pas// byang chub sems ni chu 'drar rtogs// kun la snyoms shing smin mdzad pa'i// byang chub sems ni me 'drar rtogs// gzugs med khams la rgyu bas ni// byang chub sems ni rlung 'drar rtogs// snang med mkha' la khyab pas ni// byang chub sems ni mkha' 'drar rtogs// zhes gsol to// yang gsungs pa/ kye sems dpa' chen po nyon cig/ nga yi byang chub sems gcig ni// sku lnga mngon du phyung gyur pa// de don khyod kyis rtogs gyur tam// sems dpa' rdo rjes yang gsol pa/ kye gsang ba'i bdag po lags/ nyid kyi byang chub sems gcig ni// sku lnga mngon du phyung gyur te// byang chub sems kyi ye shes ni// 'byung chen lnga yi skur phyung nas// tshig dang yi ger mi ston to// rang gi ngo bos chos ston to// bdag tu mi rtog gzhan mi rtog/ mi rtog mnyam pa'i chos ston to// zhes gsol to// yang gsungs pa/ kye rdo rje sems dpa' nyon cig/ nga yi byang chub sems gcig ni/ khams gsum dag gi rang bzhin pa// de don khyod kyis rtogs gyur tam// sems dpa' rdo rjes yang gsol pa// kye gsang ba'i bdag po lags// nyid kyi byang chub sems gcig ni/ khams gsum dag gi rang bzhin pa// de don bdag gis rtogs gyur te// byang chub sems kyi chos nyid de// ma skyes stong la skye med pas// de ni gzugs med khams su rtogs// dbang po yul du snang ba ni// de ni gzugs kyi khams su rtogs// de nyid zhen pas bzung ba ni// de ni 'dod pa'i khams su rtogs// zhes gsol to// yang gsungs pa/ kye sems dpa' rdo rje nyon cig/ nga yi byang chub sems gcig ni// sku gsung thugs kyi rang bzhin pa// de don khyod kyis rtogs gyur tam// sems dpa' rdo rjes yang gsol pa/ kye gsang ba'i bdag po lags// nyid kyi byang chub sems gcig ni// sku gsung thugs kyi rang bzhin pa// de ni bdag gis rtogs gyur te// rang bzhin ngo bo thugs rje gsum// sems kyi sku las sku gzhan min// des na sems kyi sku ru rtogs// snod bcud sgra skad sna tshogs pa// sems kyi gsung las gzhan mi grag/ des na sems nyid gsung du rtogs// kun gyis mi rtog mnyam nyid de// byang chub sems kyi thugs yin pas// des na sems ni thugs su rtogs// zhes gsol to// yang gsungs pa/ kye sems dpa' chen po nyon </text>
</item>

<item><p>144</p><section>1</section>
<text>cig/ nga yi byang chub sems gcig ni// dus gsum bzhugs pa'i rang bzhin pa// de don khyod kyis rtogs gyur tam// yang sems dpa' rdo rjes gsol pa/ kye gsang ba'i bdag po lags// nyid kyi byang chub sems gcig ni// dus gsum bzhugs pa'i rang bzhin pa// de don bdag gis rtogs gyur te// 'das dang ma byon da ltar gyi// dus gsum dbye ba med pa ru// byang chub sems ni gnas pa'i phyir// sems nyid dus gsum khyab par rtogs// zhes gsol to// yang gsungs pa/ kye sems dpa' rdo rje nyon cig/ nga yi byang chub sems gcig ni// rgyu 'bras lam gyi rang bzhin pas// de don khyod kyis rtogs gyur tam// sems dpa' rdo rjes gsol pa/ kye gsang ba'i bdag po lags// nyid kyi byang chub sems gcig ni// rgyu 'bras lam gyi rang bzhin pa// de don bdag gis rtogs gyur te// sems rtogs sangs rgyas byung ba'i phyir// sems ni sangs rgyas rgyu ru rtogs// ma yis gnas pa lam yin pas// sems ni sangs rgyas lam du rtogs// mngon du gyur pa 'bras bu pas// sems ni 'bras bu yin par rtogs// zhes gsol to// yang gsungs pa/ kye sems dpa' rdo rje nyon cig/ nga yi byang chub sems gcig ni// phun sum tshogs pa'i rang bzhin pa// de skad khyod kyis rtogs gyur tam// sems dpa' rdo rjes gsol pa/ kye gsang ba'i bdag po lags// nyid kyi byang chub sems gcig ni// phun sum tshogs pa'i rang bzhin pa// de don bdag gis rtogs gyur te// rang byung ye shes sgrib med pas// ston pa phun sum tshogs par rtogs// rig pa 'du 'bral med pa ni// de 'khor phun sum tshogs par rtogs// sems nyid ma bcos rnal bzhag pas// bstan pa phun sum tshogs par rtogs// zhes gsol to// yang gsungs pa/ kye sems dpa' chen po nyon cig/ nga yi byang chub sems gcig ni// tshul ni ji ltar yin par rtogs// sems dpa' rdo rjes gsol pa/ kye gsang ba'i bdag po lags// nyid kyi byang chub sems gcig ni// tshul ni 'di ltar tshogs gyur te// yin tshul nges pa med pa la// snang tshul cir yang snang bar rtogs// zhes gsol to// yang gsungs pa/ kye sems dpa' rdo rje nyon cig/ yod par rtogs sam med par rtogs// sems dpa' rdo rjes gsol pa/ kye gsang ba'i bdag po lags// nyid kyi byang chub sems gcig ni// mtshan ma'i dngos por med par rtogs// rig pa'i ngo bor yod par rtogs// zhes gsungs so// yang gsungs pa/ kye sems dpa' rdo rje nyon cig/ nga yi byang chub sems rtogs yid ches dad pa ji ltar skye// de don khyod kyis rtogs gyur tam// sems dpa' rdo rjes gsol pa/ kye gsang ba'i bdag po </text>
</item>

<item><p>145</p><section>1</section>
<text>lags// nyid kyi byang chub sems rtogs pas// yid ches dad pa 'di ltar skye// byang chub sems kyi chos nyid kyis// ci ltar snang ba'i chos rnams kun// mi snang ba la mngon du 'byin nus pas// chos kyi snying po yin par yid kyang ches// rgyu las ma byung rkyen gyis ma bskyed pas// rang byung ye shes yin par yid kyang ches// rang bzhin bcu yis rtsal du med pa'i phyir// ma btsal lhun gyis grub par yid kyang ches// chos rnams thams cad gtan la phab pa'i phyir// bstan pa'i sgron me yin par yid kyang ches// nyams su blangs shing blo la bzhag pa'i chos yin pas// man ngag kun gyi rtsa ba yin par yid kyang ches// sde snod kun dang rgyud kun gyi// 'byung gnas gtan la 'bebs pas na// kun gyi spyi 'brel yin par yid kyang ches// rgyu 'bras theg pa can la khyad 'phags pas// theg pa'i nying khu yin par yid kyang ches// dus gsum sangs rgyas thams cad kyi// lam du khyer ba'i chos nyid de// byang chub sems las med pa'i phyir// bstan pa'i yangs chen yin pas yid kyang ches// thams cad nyid du 'dus pa'i phyir// kun gyi rtsa ba yin par yid kyang ches// thams cad nyid kyis byas pa'i phyir// kun gyi mkhan po yin par yid kyang ches// thams cad nyid las byung ba'i phyir// kun gyi 'byung gnas yin par yid kyang ches// thams cad nyid la gnas pa'i phyir// kun gyi gzhi ma yin par yid kyang ches// thams cad las la gyes pa'i phyir// kun gyi sdong po yin par yid kyang ches// thams cad nyid las med pa'i phyir// kun gyi ngo bo yin par yid kyang ches// snang med kun la khyab pas na// brdal ba chen po yin par yid kyang ches// gcig las du mar bgrang du med pa'i phyir// thig le nyag gcig yin par yid kyang ches// dus gsum 'pho 'gyur med par bya ba'i phyir// mi nub rgyal mtshan yin par yid kyang ches// rang la yod cing rtogs par dka' ba'i phyir// gsang ba'i man ngag yin par yid kyang ches// zhes gsol to// de nas sems dpa' rdo rjes gsang ba'i bdag po la 'di skad ces gsol to// kye gsang ba'i bdag po lags// bla med byang chub chen po 'di// bcos pas grub bam ma bcos grub// gsang ba'i bdag pos bstan du gsol// gsang ba'i bdag pos gsungs pa/ kye sems dpa' chen po nyon cig/ bla med byang chub chen po 'di// bcos pas grub pa ma yin te// ma bcos rnal du bzhag pas grub// sngar 'das sangs rgyas thams cad kyang// ji bzhin pa la bcos pa med// da ltar sangs rgyas thams cad kyang// ji bzhin pa la bcos mi mdzad// ma 'ongs sangs rgyas thams cad kyang// ji bzhin pa la bcos mi </text>
</item>

<item><p>146</p><section>1</section>
<text>'gyur// gsang ba'i bdag po nga yis kyang// ji bzhin pa la bcos ma myong// sems dpa' chen po khyod kyis kyang// ji bzhin pa las bcos ma byed// sems dpa' chen po rang lus ma bcos pa la lha ma bsgoms// smra ba'i tshig dang ngag ma bcos// kye sems dpa' chen po nyon cig/ chu ma snyogs na dngas/ sems ma bcos na gsal/ lam ma bgrod na nye/ 'bras bu ma dmigs na thob/ kye sems dpa' chen po ji ltar snang ba'i chos rnams kun/ de bzhin nyid du gcig pa la// de las su'ang 'chos par ma byed cig/ ma bcos mnyam pa'i rgyal po de la ni/ mi rtog chos sku'i dgongs pa 'di la gnas// ci bzhin pa la bcos ma byed// ji bzhin pa la sus bcos pa// de yis rnal du 'byor pa med// rnal du ma 'byor don mi 'grub// ji bzhin pa la 'chos ma byed// ji bzhin pa la su 'chos pa// de yi mya ngan mi 'da' ste// de ni 'khor ba'i snying po 'grub// kye sems dpa' chen po/ rang las med kyi gzhan ma blta// 'gro sa med kyi cog ge sdod// phugs na 'dug gi sgor ma 'byung// ye nas yin gyis gzod ma 'tshol// rang byung ye shes phugs nas sgor phyung bas// mtshan ma sna tshogs chos dang thug gis phrad// de la brtags shing dpyad byas pas/ khams gsum 'khor ba'i snying po 'grub// rang byung ye shes phugs nas sgor phyung bas// bltar med bltas pas ma mthong sgrib pa 'byung// btsal med btsal bas ma grub gol sa byung// kye sems dpa' chen po'o// byas pa'i spyod pa spyod pa zang ma min// dmigs pa'i ting 'dzin sgom pa zang ma min// gsal ba'i ye shes ye shes zang ma min// bsgrubs pa'i 'bras bu 'bras bu zang ma min// phyogs lhung yod na lta ba zang ma min// 'pho 'gyur yod na chos nyid zang ma min// 'byung ba'i spyod pa spyod pa zang ma min// dmigs pa med na sgom pa zang ma yin// gsal 'grib med na ye shes zang ma yin// lhun gyis grub pa ye shes zang ma yin// phyogs lhung med na lta ba zang ma yin// 'pho 'gyur med na chos nyid zang ma yin// kye sems dpa' chen po de lta bas na/ chos ji bzhin pa'i ngang la blo ji bzhin pa bzhag ste/ dbang po rgya yan/ rig pa khyab gdal/ lus sems bcos pa med par bzhag go/ dbang po yul la yan pa bsdu mi bya// yul dang dbang po mi dbye lhug par bzhag/ chos rnams ngo yis mi bzung gyi nar bzhag/ mnyam gzhag yin la gzhog cig rjes thob rta ltar btsa'// zhes gsungs so// yang gsol pa/ kye gsang ba'i bdag po lags/ dpe mtshon tshig gi lde mig gis// don gyi gsang sgo dbye bya ste// de don bdag la bstan du gsol// gsang ba'i bdag pos gsungs pa/ kye sems dpa' chen po nyon cig/ dpe </text>
</item>

<item><p>147</p><section>1</section>
<text>mtshon tshig gi lde mig gis// don gyi gsang sgo dbye bya ste// de don bstan pa 'di lta ste/ mkha' la shar ba'i gzugs sogs rnams// dngas pa'i rgya mtsho chen po ru// de nyid ma 'dres yongs su rdzogs// de bzhin chos rnams thams cad kyang// gnyis med ye shes ngo kha la// de nyid ma 'dres yongs su rdzogs// mkha' la shar ba'i gzugs sogs rnams// dngas pa'i rgya mtsho chen po yis// blang ba med cing dor ba med// gzung ba med cing dor ba med// mkha' la gzugs sogs shar ba rnams// chu nang gzugs brnyan shugs kyis 'byung// kun gzhi mkha' la rig shar bas// rig pa'i rtsal shugs shugs kyis 'byung// mkha' la shar ba'i gzugs sogs dang// chu nang dag gi gzugs brnyan gnyis// gcig pa ma yin tha dad min// de bzhin rig pa'i rgyal po dang// rig pa'i rtsal du snang ba gnyis// gcig pa ma yin tha dad min// dper na nam mkha'i gzugs gcig la// chu nang gzugs brnyan bsam mi khyab// de bzhin rig pa gcig pa la// rig pa'i rtsal shugs bsam mi khyab// dper na chu nang zla ba yang// snang yang de la rang bzhin med// de bzhin rig pa'i rtsal snang ba// snang yang de la rang bzhin med// tshon lnga 'dres pa'i kha dog la// 'di zhes gcig tu ngos gzung med// de bzhin so sor dbyer med kyang// kun bral ci yang ma spangs pa'o// chos rnams 'dus pa'i ye shes la// 'di zhes gcig tu ngos gzung med// de bzhin so sor dbye ba yang// kun bral ci yang ma spangs pa'o// sna tshogs dar gyi ming rnams kyang// za 'og snam bur byas tsam na// sna tshogs dar ming bral nas kyang// snam bur btags pa ji bzhin du// de bzhin chos rnams thams cad kyang// gnyis med ye shes bsdus tsam na// sna tshogs chos kyi ming dang bral nas kyang// gnyis med thig le chen por gcig/ gser las byas pa'i rdzas rnams kun// ming dbyibs la sogs tha dad kyang// ngo bo gser du gcig pa bzhin// sems kyis btags pa'i chos rnams kun// ming dbyibs la sogs tha dad kyang// chos nyid ngo bor dbyer med gcig/ dper na ras snam yug gcig la// tshon gyi rkyen gyis so sor snang// snang yang ras su dbyer med gcig/ de bzhin chos kyi rgyu gcig la// dbang po rkyen gyis so sor snang// chos de ngo bor dbyer med gcig/ shel sgong dag gi drung dag tu/ kha dog sna tshogs ras bzhag pas// gang bzhag rkyen gyis de ltar snang// snang yang shel la 'gyur ba med// de bzhin sems nyid rgyud gcig la// 'gro ba rigs drug so so nas// las bag rkyen gyis so sor snang// chos nyid ngang las 'gyur ba med// rgyu nyid gser du gcig pa la// bzo </text>
</item>

<item><p>148</p><section>1</section>
<text>yi las kyis bsgyur byas te// sku gzugs chen po byas pa'i tshe// gser yang bzo yi rdzas su snang// chol zangs dri snod byas pa'i tshe// gser yang ngan pa'i rdzas su snang// de bzhin chos nyid rgyu gcig la// 'khrul pa can gyis brtags tsam na// yul yang ma dag 'jig rten khams// ngam grog g.yang sa lung khung rnams// ye shes can gyi ngo kha la// yul gyi zhing khams rnam dag ste// bde ba can gyi yul du snang// gnyis med ye shes ngo kha la// snang dang mi snang gnyis su med// sman dang dug tu gcig pa la// la la'i sman yang la la'i dug/ ha la nag po'i dug dag kyang// thabs mkhas bza' legs sman gyi mchog/ sman pa'i rgyal po bcud len yang// thabs ma mkhas shing bza' nyes na// ha la nag po'i dug dang mtshungs// 'dod chags zhe sdang gti mug kyang// bskyed pa med pa'i ye shes yin// rang byung ye shes chen po yang// rnam rtog rlung gis bskyod tsam na// 'dod chags zhe sdang gti mug yin// sa 'og gnas pa'i gser dag byang// bdag po med na rdo dang 'dra// dgos pa ci yang che rgyu med// kun la yod pa'i byang chub sems// ye shes med na 'khrul pa yin// dgos pa ci yang che rgyu med// mi g.yo ye shes ldan gyur na// thig le nyag gcig chos kyi sku// byin rlabs yid bzhin nor bu'i tshul// de nas sems dpa' rdo rjes gsang ba'i bdag po la 'di skad ces gsol to// kye gsang ba'i bdag po lags// rdzogs pa chen po'i nges tshig ji ltar lags// de la blang dor yod dam med// gsang ba'i bdag pos gsungs pa// ji ltar nam mkha'i mtshan nyid du// snang nyid ma bgag shong ba ltar// rdzogs pa chen po'i mtshan nyid du// med pa'i chos dang yod pa'i chos// de bzhin srid dang mi srid pa// sangs rgyas sems can bde sdug bsngal// bzang ngan che chung skyon yon tan// lhag ma med par yongs rdzogs pas/ de phyir de la rdzogs zhes bya// rin po che yi gser gling du// thams cad gser las med pa'i phyir// dor du rung ba yod ma yin// rdzogs pa chen po'i chos nyid la// spang ba gang yang med pa'i phyir// dor du rung ba yod ma yin// gnyis med ye shes kho na la// mtshan ma ci yang mi snang phyir// blang du rung ba yod ma yin// ces gsungs so// yang gsol ba/ kye gsang ba'i bdag po lags/ ma 'dres yongs su rdzogs zhes bya// de don bdag la bstan du gsol// gsang ba'i bdag pos gsungs pa/ mkha' la gzugs sogs ma 'dres pa// chu nang phyogs su yongs su rdzogs// 'byung ba rnam bzhi ma 'dres pa// nam mkha'i ngang du yongs su rdzogs// sna tshogs dar sna ma 'dres pa// za 'og snam bur yongs su rdzogs// tshon rtsi rnam lnga ma 'dres </text>
</item>

<item><p>149</p><section>1</section>
<text>pa// dkyil 'khor chen por yongs su rdzogs// rin chen sna bzhi ma 'dres pa// ri bo mchog rab yongs su rdzogs// kun rdzob phyogs nas ma 'dres pa// don dam phyogs su yongs su rdzogs// chos can phyogs nas ma 'dres pa// chos nyid phyogs su yongs su rdzogs// bsam dbang phyogs nas ma 'dres pa// dngos dbang phyogs nas yongs su rdzogs// 'khrul dbang phyogs nas ma 'dres pa// gnyis med phyogs su yongs su rdzogs// brgyad kyi lta spyod ma 'dres pa/ a ti yo gar yongs su rdzogs// yang gsol pa/ kye gsang ba'i bdag po lags/ spyi bcings rgyal po zhes bgyi ba// de don bdag la bstan du gsol/ gsang ba'i bdag pos gsungs pa// lam gyi spyi ni grongs kyis bcings// chu dran spyi ni rgya mtshos bcings// ri bdun spyi ni ri bos bcings// 'byung bzhi'i spyi ni nam mkhas bcings// theg pa'i spyi ni a tis bcings// sku gsum spyi ni gsang chen sku yis bcings// ye shes kun gyi spyi dag ni// rang byung ye shes chen pos bcings// snang srid chos kyi spyi dag ni// chos nyid byang chub sems kyis bcings// zhes gsungs so// yang gsol pa/ kye gsang ba'i bdag po lags/ gang zag dag gi bsam dbang dang// chos nyid dag gi dngos dbang gnyis// de don bdag la bstan du gsol// gsang ba'i bdag pos yang gsungs pa// btags pa thams cad blo yis btags// gzung ba thams cad blo yis bzung// phye ba thams cad blo yis phye// brjod pa thams cad blo yis brjod// snang ba thams cad blo la snang// grub pa thams cad blo la grub// dngos dbang de las zlog pa'o// re zhig blo la bsgom bya na// yin tshul nges pa med pa'i phyir// snang tshul cir yang snang ba yin// rgya chad phyogs lhung med pa yin// ma 'dres yongs su rdzogs pa yin// kun bral ci ma blong ba yin// ldan ldog gnyis dang bcas pa yin// de la dbye ba med pa yin// sgro skur kun dang bral ba yin// zhes gsungs so// yang gsol pa/ kye gsang ba'i bdag po lags/ phyogs cha can gyi lta ba la// de la bstan par bgyi mi bgyid// bde gshegs gsang ba'i bdag po yis// phyogs cha can du gsungs pa de// nges don lags sam dgongs bshad lags// gsang ba'i bdag pos bstan du gsol// gsang ba'i bdag pos gsungs pa/ phyogs gcig spangs na phyogs gcig bla// phyogs la chags pas phyogs thug mtha'// phyogs ris med pa'i lta ba la// phyogs cha can du gzung ba de// lta ba ngan te lding ba yin// de la bstan par mi bya'o/ khyed la sogs pa'i 'khor rnams kyis/ bsregs bcad brdar ba'i gser bzhin du// yongs su brtags te </text>
</item>

<item><p>150</p><section>1</section>
<text>nga yi bka'// blang bar bya yi gus phyir min// nga yi bka' ni dgongs pa can// yod mtha' dgrol phyir med mtha' bstan// med mtha' dgrol phyir yod ces bstan// gnyis med dgrol phyir nyag gcig bstan// spros dgrol phyir na brjod med bstan// brjod med dgrol phyir kha 'byam bstan// lta ba 'phrul gyi kha 'byam 'di// ji ltar nam mkha'i mdung bskor bzhin// gang ltar skor yang dog pa med// ji ltar 'dam gyi phur pa bzhin// gang ltar bskul yang sgul du btub// lpags pa rlon pa'i mtha' bzhin du// gang ltar 'then yang 'then du btub// ji ltar smyon pa'i tshig bzhin du// gang ltar smras kyang rang dbang che// zhes gsungs so// yang gsol pa/ kye gsang ba'i bdag po lags/ chos kyi sku dang longs spyod rdzogs// sprul pa'i sku dang rnam pa gsum// gcig pa lags sam tha dad lags// chos kyi sku dang chos dbyings sam// gcig pa lags sam tha dad lags// chos kyi sku dang ye shes gnyis// gcig pa lags sam tha dad lags// rang byung ye shes chen po dang// ma rig pa yi 'khrul pa gnyis// gcig pa lags sam tha dad lags// chos can mtshan mar 'dzin pa dang// chos nyid don gyi ngo bo gnyis// gcig pa lags sam tha dad lags/ khams gsum 'khor ba'i sems can dang// dus gsum bzhugs pa'i sangs rgyas gnyis// gcig pa lags sam tha dad lags// gsang ba'i bdag pos bstan du gsol// gsang ba'i bdag pos gsungs pa/ bsam dbang 'khrul pa'i phyogs nas mi gcig tha dad kyang// gnyis med dngos dbang phyogs su thams cad dbyer med gcig/ ces gsungs so// yang gsol pa/ kye nam mkha'i dgongs pa nyid ji ltar lags/ byang chub sems kyi bzhugs tshul ni/ gsang ba'i bdag pos bstan du gsol// gsang ba'i bdag pos gsungs pa/ dbang po'i ngo la gang gsal pa// rang gsal de la ma rtogs pa// de bzhin nam mkha'i dgongs par bshad// yul dang dbang po mi 'byed cing// chos nyid ngo yis mi 'dzin na// de bzhin nam mkha'i dgongs par bshad// rig pa nang nas mi g.yo zhing// de bzhin nang du mi rtsol na// de ni nam mkha'i dgongs par bshad// byang chub sems kyi chos nyid de// byang chub sems su zhugs tsam na// thams cad 'byung ba'i bdag nyid bu// chos rnams kun gyi snying por bzhugs// chos kyi sku ru bzhugs tsam na// gzung 'dzin gnyis dang bral bar bzhugs// longs spyod rdzogs skur bzhugs tsam na// 'dod pa'i phun sum tshogs par bzhugs// sprul pa'i sku ru bzhugs tsam na// gang la gang dgos de sprul zhes// dgongs pa phun sum tshogs par bzhugs// rang byung ye shes bzhugs tsam [(]11[)]</text>
</item>

<item><p>151</p><section>1</section>
<text>na// gang yang chags pa med par bzhugs// gsal la gzhan rtog med par bzhugs// 'khrul pa'i blo ru bzhugs tsam na// ci ltar snang ba'i chos rnams kun// bden 'dzin blo yis gzung nas bzhugs// zhes gsungs so// yang gsol pa/ kye gsang ba'i bdag po lags/ rang byung ye shes zhes bgyi ba// sa dang sa yi rnam pa rnams// de don bdag la bstan du gsol// gsang ba'i bdag pos gsungs pa/ rang byung rgyu rkyen med par ni// ye shes sgrib pa med pa yin// rang byung ye shes chen po la// ting 'dzin bag chags mi sogs 'di// rtsol sgrub dag las mi 'byung bas// rang byung las kyi dbang mi 'gyur// yul 'byung byas 'gyur ye shes de// yul las 'byung zhing gnas 'gyur bas// de la rang byung ming ma btags// sa dang sa yi rim pa dang// bsdus rgyas gsum gyi rim par bstan// kun tu 'od dang pad+ma can// 'khor lo tshogs chen bsdus pa'i tshul// kun tu 'od dang rdo rje 'dzin// stug po bkod dang rdo rje 'chang// dbyer med rang bzhin lhun grub pa// de ni 'bring du bstan pa yin// brgyad dang dgu dang bco lnga ni// rgyas par bstan pa'i sa yin te// rang rang skabs su shes par bya// zhes gsungs so// yang gsungs pa/ kye gsang ba'i bdag po lags// chos kun rtsa ba sems gcig la// de don gang lags bstan du gsol// gsang ba'i bdag pos gsungs pa// sangs rgyas sku dang ye shes dang// sems can lus dang bag chags dang// snang srid chos dang 'byung chen lnga// rtsa ba byang chub sems su gcig/ spros pa med pa'i don du gcig/ rgyu ru gcig pas 'bras bur gcig/ dpe ru gcig pas don du gcig/ rtags dang gtan tshigs mthun par gcig/ ces gsungs so// yang gsol pa/ kye gsang ba'i bdag po lags// sku dang ye shes don dam bden// gang gi phyogs nas grags pa lags// sangs rgyas sems can snang srid chos// gang zhig phyogs nas grags pa lags// gsang ba'i bdag pos bstan du gsol// gsang ba'i bdag pos gsungs pa// sku dang ye shes don dam bden// sangs rgyas sems can snang srid chos// bsam dbang phyogs nas grags shing snang// dngos dbang phyogs nas de mi bden// zhes gsungs so// lta ba thams cad kyi gnad man ngag thams cad kyi sdom// tan+t+ra thams cad kyi bcud phyung nas don bsdus pa/ bang mdzod 'phrul gyi lde mig ces bya ba/ gsang ba'i bdag pos sems dpa' rdo rje la gdams ngag rim par phog pa rdzogs so//// </text>
</item>

<item><p>152</p><section>1</section>
<text>rgya gar skad du/ badzra sa twa ma hA a ka sha pu+u Sh+ti na ma/ yo gi ni tan+t+ra/ bod skad du/ rdo rje sems dpa' nam mkha' che rgyas pa zhes bya ba rnal 'byor pa'i rgyud/ bcom ldan 'das dpal rdo rje 'dzin pa la phyag 'tshal lo// 'di skad bshad pa'i dus ni/ bcom ldan 'das de bzhin gshegs pa thams cad kyi bdag nyid/ sku gsung thugs kyi rang bzhin/ bde ba'i mchog/ btsun mo dam pa bde ba mchog gi pad+ma la dam par bzhugs so// de'i byin gyi rlabs las byung ba'i longs spyod par mdzad pa'i longs spyod chen po/ btsun mo dam pa'i pad+mo gzhal yas khang brtsegs pa/ dbyibs dang tshad dpag tu med pa na// rdo rje rnam par snang mdzad dang/ rdo rje mi bskyod pa dang/ rdo rje dkon mchog dpal dang/ rdo rje tshe mtha' yas pa dang// rdo rje grub pa gdon mi za ba dang/ btsun mo dam pa yangs pa'i spyan dang// mi bskyod ma dang/ rin chen ma dang/ tshe dpag med pa dang/ grub pa gdon mi za ba dang/ gzhan yang byang chub sems dpa' sa'i snying po dang/ phyag na rdo rje dang/ nam mkha'i snying po dang/ 'jig rten dbang phyug dang/ byams pa dang/ 'jam pa'i dbyangs dang/ sgrib pa rnam par sel ba dang/ kun tu bzang po dang/ btsun mo dam pa sgeg mo dang/ phreng ba ma dang/ dbyangs ma dang// gar byed ma dang/ bdug spos ma dang/ me tog ma dang/ mar me ma dang/ dri chab ma dang/ dam pa'i sgo srung gshin rje gshed po dang/ rnam par rgyal ba dang/ pad+ma mthar byed dang/ bdud rtsi thab sbyor dang/ btsun mo dam pa gshin rje gshed mo dang/ rnam par rgyal ma dang/ pad+ma mthar byed ma dang/ bdud rtsi thab sbyor ma dang/ de dag la sogs pa 'khor rnams dang gnyis su med par bzhugs so// de yang dper na til 'bru bzhin du gang nas khyab par bzhugs pa ste/ de dag gi 'od kyis 'jig rten gyi khams snang bar byas/ gang bar byas/ khyab par byas nas lhan ne lhang nge ba ji lta ba bzhin du gnas par gyur to// de nas longs spyod par mdzad pa'i longs spyod chen po'i byin gyi rlabs las/ thub pa chen po rnams stong gsum gyi stong chen po rnams su byung bar gyur te/ de dag gi mthus 'jig rten gyi khams thams cad g.yos/ rab tu g.yos/ kun tu g.yos so// shig shig/ rab tu shig shig/ kun tu shig shig go/ chem chem/ rab tu chem chem/ 'ur 'ur rab tu 'ur 'ur/ kun tu 'ur 'ur ro// de nas mtha' dang dbus mnyam par gyur nas/ sems can rnams 'dul bar mdzad do// de yang smon lam gyi dbang gis sku sna tshogs pa dang/ gsung sna tshogs pa dang/ thugs sna tshogs pas 'dul bar mdzad de/ skus 'dul ba la mi'i cha byad du byung nas/ bltams pa dang/ rab tu byung ba dang/ dka' thub </text>
</item>

<item><p>153</p><section>1</section>
<text>mdzad pa dang/ chos kyi 'khor lo bskor ba la sogs pa dang/ gzhan yang seng ge'i cha byad dang/ glang po che'i cha byad la sogs pas 'dul bar mdzad do// gsung gis 'dul ba ni/ lha la lha'i skad dang/ klu la klu'i skad du 'dul bar mdzad do// thugs kyis 'dul ba ni/ ting nge 'dzin gyi 'od zer dang/ rdzu 'phrul gyi cho gas 'dul bar mdzad do// de bzhin gshegs pa thams cad kyi rang bzhin nam mkha' che ba rgyas pa'i rgyud las/ gleng gzhi'i le'u ste dang po'o//// de nas bcom ldan 'das longs spyod par mdzad pa'i longs spyod chen po de/ rgyal po sbyin pa zhes bya ba'i ting nge 'dzin la snyoms par zhugs nas/ 'khor gyi nang du zhal 'dzum pa mdzad de mi snang bar gyur to// de nas bcom ldan 'das de bzhin gshegs pa thams cad kyis/ bcom ldan 'das de bzhin gshegs pa thams cad kyi bdag po la mgrin gcig tu 'di skad gsol to// e ma ho sangs rgyas thams cad kyi/ sku gsung thugs kyi bdag po mchog/ thabs mkhas thugs rjes gzung slad du// sku yi dbyig tu bdag sbyor cig/ de nas bcom ldan 'das de bzhin gshegs pa thams cad kyi bdag po de/ kun tu bzang po'i gzugs su byung nas/ zhal gsum phyag drug par de bzhin gshegs pa thams cad kyis gzigs par gyur to// de nas bcom ldan 'das de bzhin gshegs pa thams cad kyi bdag po kun tu bzang po la/ de bzhin gshegs pa rnam par snang mdzad la sogs pas phyi nang gsang ba'i mchod pas yang dag par mchod de/ phyag 'tshal nas 'di skad ces gsol to// bcom ldan 'das de bzhin gshegs pa thams cad kyi bdag pos/ bdag cag rnams gsang ba'i dkyil 'khor du dbang bskur bar mdzad de/ mtshan ma med pa'i chos kyi 'khor lo bskor du gsol zhes brjod pas/ bcom ldan 'das de bzhin gshegs pa thams cad kyi bdag po yongs su mnyes pas khyab par gyur te/ de bzhin gshegs pa thams cad la 'di skad ces bka' stsal to// e ma ho rgyud 'di rtogs dka' bas// de dag thams cad zhu 'dod pa// legs so legs so byang chub che// legs so legs so gus pas nyon// de nas de bzhin gshegs pa thams cad kyis rab tu dga' ba'i spyan rgyas pas yang nas yang du phyag 'tshal nas 'di skad ces gsol to// e ma ho/ sangs rgyas kyi sangs rgyas// e ma ho// sangs rgyas gsungs pa legs// e ma ho// byang chub chen po'i mchog/ bcom ldan 'das kyis bshad du gsol// e ma ho sems can thams cad ni// byang chub tu ni sgrub pa'i thabs// shin tu sbyor ba'i ting 'dzin mchog/ gzu bo chen pos bshad du gsol// de nas bcom ldan 'das de bzhin </text>
</item>

<item><p>154</p><section>1</section>
<text>gshegs pa thams cad kyi bdag pos/ de bzhin gshegs pa thams cad la 'di skad ces bka' stsal to// sems can byang chub bsgrub pa'i thabs// yang dag shin tu rnal 'byor 'di// myur du bla med 'dod pa'i phyir// nyon cig nga yis bshad par bya// de nas bcom ldan 'das de bzhin gshegs pa thams cad kyi bdag pos/ zil gyis gnod pa rdo rje zhes bya ba'i ting nge 'dzin la snyoms par zhugs te/ 'khor rnams gsang ba'i dkyil 'khor du bcug nas/ dbang bskur bar mdzad do// de nas gdod chos 'chad do// kun gyi rang bzhin de bzhin nyid// kun gyis bsgrub par bya ba de// thabs su ye shes bskyed pa las// phyogs su bltas pas mthong ba med// de bzhin nyid kyi rang bzhin ni// sus kyang mthong bar mi nus te// sangs rgyas kyis kyang mi gzigs pas// rang byung ye shes gnas med snang// de nyid phyir na rang bzhin med// med pas med pa'i 'bras bu 'byung// yod dang med pa gnyis med pas// rtog med dbu ma zhes bya'o// rang bzhin de nyid kho na la// brjod pa'i rang bzhin ci yang med// dbang po'i yul du gang gyur pa// de dag tshad ma ma yin no// chos rnams kun gyi chos nyid ni// skye ba med cing 'gag pa med// rtag dang chad pa'ang yod min te// tha dad ma yin don gcig min// 'ong ba med cing 'gro med pa// spros pa nye bar zhi ba'o// dam pa'i don la dngos med de// mig dang rna ba sna dang lce// lus dang yid la sogs pa yi// dbang po rnams kyis mthong min te// mthong ba blo yis bslad pa yin// yang dag ma rtogs 'khor ba dang// mya ngan 'das la rlom sems byed// yang dag rtogs na 'khor ba dang// mya ngan 'das la rlom sems med// de bzhin nyid la gnas bcas na// g.yo dang mi g.yo rnam par dag/ gzung dang 'dzin pa rnam dag nas// phra rgyas 'gag cing skye ba med// brjod med rnam par mi rtog pa// yi ge med pa'i gsung mchog ste// sgra yig rnam par spangs nas ni// sems kyi rgyu ba'ang bkag pa'o// de bzhin gshegs pa thams cad kyi rang bzhin nam mkha' che rgyas pa'i rgyud las/ gleng bslang pa'i le'u ste gnyis pa'o//// rang bzhin gnas pa'i ngo bo las/ khyad par 'ga' yang yod pa min// de bzhin nyid ni chags med de// ma skyes mi gnas mi dmigs shing// mi rtog bde dang ldan pa'o// de bzhin gshegs pa thams cad kyi rang bzhin nam mkha' che rgyas pa'i rgyud las/ chos nyid mi 'gyur ba bstan pa'i le'u ste gsum pa'o//// de nas bcom ldan ldan 'das de bzhin gshegs pa thams cad kyi bdag po dgyes pa chen pos/ nyid kyi che ba dbyung bar bzheng nas/ sku dang ye shes kyi bdag nyid 'di lta bu </text>
</item>

<item><p>155</p><section>1</section>
<text>gsungs so// kun la khyab pa'i rang bzhin ni// sangs rgyas kyis kyang ma gzigs te// mngon sum mi gnas kun tu khyab// kun tu 'od do 'dus ma byas// rtag pa de nyid rdo rje'i sku// kA ya dag pa'i rgyal mchog ste// chos nyid sku zhes bshad pa yin// de rtogs gsal bar byed pa ni// rang byung ye shes chen po ste// kun gzhi la sogs gyur pa ni// thabs kyi rim pas 'byung ba ste// pad+ma spyan te 'dus byas so// mi rtag mngon byang chub pa'i sku// pa tra bsags pa'i sku mchog ste// stong pa nyid kyi ye shes pas// skad cig gcig mngon rdzogs byang chub// gnyis su med med pa chos kyi sku'o// byin gyis rlabs las byung ba yi// rang bzhin dkyil 'khor chen po na// kun rdzob don du sems bskyed nas// snang ba mi 'gog pa yi thabs// sngags dang phyag rgyas rab brtan pas// rdo rje dbyings kyi dkyil 'khor shar// longs spyod sku des rten 'brel mchog/ yi ge 'khor lo tshogs chen te// mtshan dang dpe byad ldan par gnas// rgyun gyis rtag pa bsod nams sku// ye shes rnams dang yang dag ldan// mgon po bdag nyid chen pos ni// rdo rje 'khor lo bskor ba na// ljags kyi dbang po bkram nas ni// chos kyi 'khor lo skor bar byed// rig pa'i skyes bu chen po las// smon lam las ni rten 'brel bas// 'jig rten khams ni thams cad du// sprul pa'i sku ni snang bar byed// ye shes rnams dang yang dag ldan// mi rtag de nyid 'dus byas pas// bltams nas mya ngan 'da' bar ston// log par rtog pa thams cad la// thugs rje'i zhing du 'brel pas na// sku gsung thugs kyi rim pa yis// 'gro ba'i rgyud rnams smin par mdzad// de bzhin gshegs pa thams cad kyi rang bzhin nam mkha' che rgyas pa'i rgyud las/ 'bras bu'i bdag nyid sku dang ye shes bstan pa'i le'u ste bzhi pa'o//// de nas bcom ldan 'das de bzhin gshegs pa thams cad kyi bdag pos/ bsgrub par bya ba'i don gyi thabs sku dang gsung dang thugs kyi dkyil 'khor 'di rnams gsungs so// chos rnams kun gyi de bzhin nyid// pho mo ma yin ma ning min// mtshan med ma yin rigs rgyud min/ kha dog ma yin dbyibs ma yin// sku gsung thugs kyi rgyu yin te// med pa ma yin med pa yi// 'bras bu 'byung bas snying po yod// kun la khyab pa'i dbyings nyid las// dkyil 'khor sna tshogs brjod mi lang// chos dang longs spyod rdzogs sku dang// bsam yas sprul sku sna tshogs pa'i// rnam par 'phro ba'ang spros pa med// rnam dag sku ston ma yin te// srid gsum 'gro ba thams cad la// ji ltar 'dul ba'i sku yang ston// stong nyid dbyings las g.yos pa med// ces brjod pas/ sku'i dkyil </text>
</item>

<item><p>156</p><section>1</section>
<text>'khor thams cad yang mi snang bar gyur te/ de nas yang gsung gi dkyil 'khor 'di dag gsungs so// brjod du med pa'i bdag nyid las// 'dul ba'i dbang gi ji snyed pa// rtog 'dul sgra skad de snyed 'phro// theg gcig thig gnyis theg dang gsum// theg pa lnga dang bsam mi khyab// theg pa mtha' dag ngas bstan te// dbus mtha' rnam par bkag pa'o// gsung gcig dkyil 'khor yang dag ni// bsam gyis mi khyab kun tu 'phro// thams cad gsung gi dkyil 'khor mchog/ brgyad khri bzhi stong mtha' yas pa// gsang ba'i dbyings su thim mdzad do// zhes brjod pas/ gsung gi dkyil 'khor de dag thams cad/ chos kyi dbyings su thim nas mi gsal bar gyur to// de nas thugs kyi dkyil 'khor chen po 'di gsungs so// de bzhin nyid kyi phyag rgya las// phyag rgya chen po rnam 'phros te// de bzhin rigs dang rdo rje'i rigs// rin chen rigs la sogs pa yi// phyag rgya chen po 'od du 'bar// u dum bA ra'i me tog bzhin// brgya lam na ni re 'ga' 'o// sgyu ma'i dkyil 'khor thams cad kyang// rang snang ba yi rig pa ste// gzhan na yod pa ma yin no// zhes brjod pas/ thugs kyi dkyil 'khor thams cad mi dmigs par gyur to// de bzhin gshegs pa thams cad kyi rang bzhin nam mkha' che rgyas pa zhes bya ba'i rgyud las/ sku dang/ gsung dang/ thugs kyi dkyil 'khor mi rtog par bstan pa'i le'u ste lnga pa'o//// de nas de bzhin gshegs pa thams cad btsun mo'i tshogs dang bcas pas/ bcom ldan 'das de bzhin gshegs pa thams cad kyi bdag po la lan gsum du bskor ba byas te/ phyag btsal nas/ 'dun pas mgrin gcig tu/ 'di skad ces gsol to// sku gsung thugs kyi bdag po mchog/ ma 'ongs rnams kyi don slad du// thabs kyi mchog tu gang gyur pa// gzu bo chen pos bshad du gsol// de nas bcom ldan 'das dgyes pa chen pos zhal 'dzum pa mdzad de/ shin tu sbyor ba'i ting nge 'dzin la snyoms par zhugs te/ de bzhin gshegs pa thams cad la gsang ba dam pa 'di lta bu gsungs so// gang zhig bsgrub par 'dod pa ni// thos bsam bsgom la rab gnas shing// shes rab can du gang gyur pa// snying rje'i mthu las byung ba la// byang chub sems dang yang dag ldan// gtong dang tshul khrims la sogs pa// spyod pa rgya mtsho'i gzhir gyur te// dbang skur cho ga phun sum ldan// rnal 'byor rgyud ni thams cad las// thabs kyi rim par gang gyur pa// rin chen rigs su gang ldan pas// bla ma'i kha nas rtogs par bya// yang dag bsgrub par 'dod pa la// ji skad gsungs pa'i yon tan ldan// mang du thos shing shes rab ldan// 'khor gyi </text>
</item>

<item><p>157</p><section>1</section>
<text>'jigs bral skyo ba med// seng ge thugs rje rab ldan pas// dam pa'i don nyid ma nor bslab// de bzhin gshegs pa thams cad kyi// theg pa'i mchog ste bla na med// mchog tu gyur pa bsgrub par bya// yang dag mthong bas rtogs 'gyur na// rang bzhin med par cir yang snang// rang bzhin med pa'i don de ni// blun po rtog ge'i spyod yul min// rang bzhin rang bzhin ma mthong na// sgrib pa kun las nges grol te// ting nge 'dzin gyi bde ba las// rang byung kun ngam lhun gyis grub// dngos po'i dbang gis 'di zhes ni// rdo rje sems pas ma gsungs te// sems can bsam pa'i dbang gis na// gsang ba rnam pa du ma gsungs// gsang ba dbyings kyi dbus dag tu// nyi zla pad+mar bcas pa'i gdan/ bskyed dang rdzogs pa gang ldan pas// dkyil 'khor thams cad bsgom par bya// mtshon cha rnams kyis drangs nas ni// sa chung 'khril ba'i bde bar gnas// rim pa rim pa ma yin pa'i// rin chen steng dang 'og gi sgo// rab tu brtan pa'i a dkar te// til 'bru tsam du bsgom par bya// yang du nyung dkar tshad du ste// mkhas pas cho ga ji bzhin bsgom// yang dag nyid de yang dag blta// yang dag mthong na rnam par grol// yang dag ma mthong 'jig rten sems// mi shes blun pas byis pa 'dra// byis pa rnams la brjod par bshad// rnal 'byor pa la gdams ngag go/ shes rab thabs la brten nas ni// dkyil 'khor thams cad 'grub pa yin// gsang ba dag la 'jug pa na// 'dod pa'i dga' ba ma yin te// ting nge 'dzin las skyes pa yi// dga' ba dang ni blang bar bya// 'di ni dga' ba chen po ste// yang dag bde ba chen po yin// che ba'i ye shes rnyed dka' ba// shes rab thabs la brten las 'grub// shes rab thabs kyi phyag rgya las// bde ba'i rol mo rnam 'phro bas// 'od zer lcags kyus drangs pa rnams// rim pa rim pa ma yin pas// snying gi pad+mar yang dag gzhug/ yang dag muM ni dri med dkar// tsa na ka yi 'bru tsam la// 'od zer spro bsdu'i sbyor ba yis// dbang po la sogs g.yo ba kun// dri med nyid du nges sbyar na// thugs kyi ye shes lnga blta zhing// yang dag dri ma med mthong na// de bzhin nyid pas de bzhin gshegs// de bzhin gshegs pa thams cad la// dri med 'di las gzhan mi mnga'// 'das dang da ltar byung ba kun// 'di yis lhun gyis grub par 'gyur// de bzhin gshegs pa thams cad kyi// sngags kyi snying po kun bsdus pa// oM hU~M swA aM hA ste// gnas lnga dag tu rnam bkod nas// 'od zer lcags kyus drangs nas su// ye shes rnams kyis gzugs su bsgyur// dkyil 'khor la ni dkyil 'khor thim// thams cad rdzogs pa'i </text>
</item>

<item><p>158</p><section>1</section>
<text>dkyil 'khor la// ting nge 'dzin gyi mchod pa 'bul// mnyes nas grub pa'i tshul 'chang ba// yon tan mi zad gter gyur te// tshe ring bde ba phun sum tshogs// longs spyod 'byung zhing ngan song sbyaung// de bzhin gshegs pa thams cad kyi// sku dang ye shes thob par 'gyur// shes rab gsum la sbyangs pa yis// ye shes myu gu skyed par byed// sa thob 'jigs pa lnga dang bral// 'khor ba las ni mya ngan 'das// sgrib pa mtha' dag gcod byed pa// dri ma med pa'i ye shes kyis// da lta nyid du sangs rgyas 'gyur// ye nas gnas pa'i de bzhin ni// rgyal bas mdzad pa ma yin la// 'gro bas byas pa ma yin te// ye nas sangs rgyas chen po'o// de bzhin nyid de 'dus ma byas// rang byung yin te kun ngo bo// med pa ma yin med pa yod// yod pa min te dngos yod min// bya med bya dang rnam par bral// lhun grub bde ba'i ngang du gnas// de bzhin pa zhes mi rtog kyang// gzhag tu med pa'i ngang la bzhag/ de yang rnal 'byor rgyud rnams dang// bla ma'i kha nas shes par bya// bla ma sangs rgyas kun dang mnyam// dam pa 'di nyid gang bsgrub pas// bla ma mnyes na grub pa'i mchog/ thog mar bla ma mnyes byas te// dbang bskur ba yang thob byas te// sku gsung thugs kyi gsang ba rnams// ldan par byas te sngags bsgrub pa'o// shin tu dben pa'i ri dgon dang// rnam pa'i mchog rnams ldan pa dang// rnam pa sna tshogs chu klung dang// sgra yi tsher ma med pa yi// nyams dga'i gnas su bsam gtan bya// shin tu sbyangs shing goms 'gyur bas// bde chen nyin mtshan dgu yis ni// byang chub thob par gdon mi za// kun tu 'od kyi sa la gnas// de bzhin gshegs pa thams cad kyi rang bzhin nam mkha' che rgyas pa chen po'i rgyud las/ de bzhin gshegs pa thams cad rang bzhin phra mo'i rnal 'byor bstan pa'i le'u ste drug pa'o//// de nas bcom ldan 'das de bzhin gshegs pa thams cad kyi bdag po de yang/ shin tu sbyor ba'i ting nge 'dzin la snyoms par zhugs te/ sgrub pa'i thabs thig le'i rnal 'byor du bya ba 'di gsungs so// ri rtse nyams ni dga' ba dang// shin tu gsang ba'i brag phug tu// bde ba'i stan la 'dug nas su// gsang ba dam pa 'di bsgom mo// gsang ba dbyings kyi dbus dag tu// gzhal yas brtsegs pa bsgoms nas ni// rang gi dkyil 'khor bsgom par bya// yan lag bzhi dang rab ldan zhing// dkyil 'khor bzhi ni bskyed bya ste// tsakra bzhi dang gang sbyor bas// phyag rgya bzhi po rnam par bsgom// de nyid gsum dang rab ldan te// shes rab ma yi rjes 'brangs nas// sbyor ba'i cho ga mkhas par bslab// sbyor ba'i cho ga las byung ba'i// yang dag dri </text>
</item>

<item><p>159</p><section>1</section>
<text>med dbus su blta// shin tu phra ba'i dam tshig ste// mi gsal gsal ba'i bdag nyid can// dkyil 'khor kun gyi bdag nyid yin// yon tan kun gyi gter 'gyur te// mchog tu gyur pa 'grub par byed// gsang ba dbyings kyi dbus dag tu// bskyed pa'am rdzogs par gang 'dod pas// rang gi dkyil 'khor rnam bsgoms te// thugs ka'i gsung gi phyag rgya las// rdo rje khro ba mang 'phros te// ye shes 'khor lo rab bskul nas// mchod rten rtse mor gsung du gyur// rdo rje'i lam byung yum gyi mkhar// chos sku byang chub sems su gnas// de nyid bzung bas bzung ba ni// rin chen 'dzin pa zhes bya'o// gzung ba rdo rje 'dzin pa ste// de la rtog dang dpyod pa dang// dga' dang de bzhin bde ba dang// rtse gcig pa ni rnam ldan pa'o// rin chen rgyun gyi shes pa ni// mi rtog pa yi shes rab ste// mos las byung ba'i mi dmigs pa'o// shes rab dbang dang rnam ldan pas// shes rab gyur pa ye shes so// don dam mthong bar 'dod pa ni// 'di ma mthong bar de mi mthong// 'di yis ye shes bskyed pa ste// de yis don dam rnam par mthong// de nas bcom ldan 'das de bzhin gshegs pa thams cad kyi bdag pos de bzhin gshegs pa thams cad la yang thabs zab mo 'di lta bu gsungs so// nam mkha'i dbyings nas 'byung ba yi// rin chen kha dog sna lnga pa// yungs kar phra mo'i 'bru tsam ste// phyi nang gsum gyi sna rtser ni// rnal 'byor can gyis rtag tu bsgom// rang snang ba yi ting 'dzin te// gzugs brnyan sgyu ma sgra brnyan dang// smig rgyu la sogs rnam pa can// snang dang mi snang dbyer med de// yod dang med pa'ang dbyer med pa'o// snang du 'dra yang tha dad do// don dang rtags la sogs pa rnams// snang ba tha dad gnyis su snang// yang dag yang dag ma yin pas// bsam pa'i dbang gis der 'gyur to// de ni de bzhin gshegs pa yi// brda' zhes rnam par bstan pa yin// gang zhig rtse gcig ma gyur pas// mtha' ru ma skyes ting 'dzin bsgom// dngos po 'di rnams ma skyes pas// chos dang chos nyid med pa ste// nam mkha' lta bur bdag med pas// ye nas stong pa'i rang bzhin no// stong pa'i rang bzhin mtshan ma med// de bas smon pa des bral lo// rnam par thar pa gsum dang ldan// chags med bzhi yi lam gnas 'jug/ stong pa nyid du rnam rig nas// rang byung ye shes ngang gis 'char// 'bras bu kun tu 'od sa thob// yon tan nam mkha'i mtha' dang mnyam// che bas che ba'i zab mo la// yon tan cir yang bsngag pa med// yon tan chen po'i bsam gtan ni// bsam gtan nyid pas bsam du med// ma bsams ma sbyangs chos nyid las// rang don chen po </text>
</item>

<item><p>160</p><section>1</section>
<text>nam mkha' 'byung// kun tu 'od kyi sa thob nas// zhing khams brgya dang bral ba yi// dkyil 'khor thams cad 'bar bar snang// dkyil 'khor de dag thams cad kyang// reg cing gzung du med pa la// 'ja' tshon lta bur kun tu snang// sna tshogs yon tan brjod mi lang// mi zad rgyan gyi 'khor lo yin// de bzhin gshegs pa thams cad kyi rang bzhin nam mkha' che rgyas pa'i rgyud las/ thig le'i rnal 'byor bstan pa'i le'u ste bdun pa'o//// de nas bcom ldan 'das de bzhin gshegs pa thams cad kyi bdag pos shin tu rnal 'byor 'di lta bu gsungs so// ye shes rnam par grol ba'i lam// lhun gyis gnas pa'i bde chen te// dge dang sdig las rnam par grol// sangs rgyas byang chub snying po 'di// lhag ma med pas yongs su rdzogs// 'gyur ba mi yin drang por gnas// dpag cing mtshon du med pa'i phyir// byang chub nyid la byang chub med// gang la bsod nams sdig med na// de la byang chub rab tu gsungs// e ma ho shin tu ngo mtshar che// gzugs med gzugs sku 'byung ba rmad// 'di ma mthong bar gzhan mi mthong// snying po 'di la ma lus rdzogs// de phyir rdzogs chen zhes bya ste// rang byung ye shes btsal med pas// grol nas grol pa'i lam yang ston// nyon mongs pa 'di byang chub lam// cir yang mi dmigs gti mug ste// ma rig pa nyid ye shes gsal// rig pa'i ye shes gang ldan pas// yi ge med pa'i don la blta// snang med don la dpag mi lang// snang med snying po mchog gi sku// 'bras bu kun gyi lam gyur pa// ston pa rdo rje kun gyi thugs// mtshon du med pas rgyal ba'i lam// byar med sgros spangs thig le la// mi rtog btang snyoms gzhag par gzhag/ snang ba med pa'i chos nyid la// ma btsal bzhag na bsgom pa yin// gzhan la bstan du med pa'i phyir// rang rig rang byung rang zhir bzhag/ mi chags mi rtog mi gnas pas// ting 'dzin ro la chags mi bya// dngos med ming yang med pas na// yi ges bstan cig mtshon du med// stong nyid bsgom med zhi gnas la// 'du shes med pas mnyam gzhag pa// zhi gnas lhag mthong 'brel pa'o// mos pas spyod pa'i sa la gnas// mi rtog pa yi shes rab ste// bslab pa gsum dang rnam ldan pa'o// zag pa med pa'i phung por ldan// chos kyi dbyings kyi rang bzhin ni// mtshon cing dpag tu dka' ba ste// gsang ba dam pa 'di lta bus// mnyam par bzhag ste bsgrub par bya// rang bzhin nyid ni nam mkha' ste// kun gyi rjes su song ba'o// de ni rdo rje'i sku mchog ste// sems dpa' nyid kyang nam mkha' 'o// nam mkha' nam mkha' las byung ba// nam mkha'i rtog pa skye med cing// nam mkha' la ni nam mkha' </text>
</item>

<item><p>161</p><section>1</section>
<text>bsgom// spyi dang 'jig rten nam mkha' dang// nang dang phyi yi nam mkha' dang// lus dang shes pa'i nam mkha' 'o// nam mkha' nyid la nam mkha' bsgom// 'bras bu nam mkha' chen po 'byung// rdo rje sems dpa' nam mkha' che// kun bzang yangs pa chos kyi dbyings// rnam dag lam chen kun sgrol phyir// mi skye mi 'gag cir mi dgongs// de bzhin gshegs pa thams cad la// dam pa 'di las gzhan mi mnga'// 'das dang da ltar 'byung ba kun// 'di nyid mnyes nas lhun gyis grub// thabs dang rnam par bral ba ni// nan gyi mkha' la mdud pa 'dor// zhes brjod do// de nas yang bcom ldan 'das dgyes pa chen po de/ mi rtog pa'i ting nge 'dzin la snyoms par zhugs te/ yang thabs zab mo 'di lta bu gsungs so// dngos po med par bsgom bya ba// de bzhin gshegs pa kun gyi thugs// ngo bo sems kyi rang bzhin te// dngos po gang yang yod ma yin// sems dang sems las byung ba rnams// nam mkha' nyid de rang bzhin med// kun la khyab pas kun du 'od// sems la sems kyis yongs su bsgom// bltas pas mthong ba med pa ni// de nyid mthong ba chen po ste// shes byed dam par gyur pa'o// sems nyid rdzogs pa'i sangs rgyas te// sangs rgyas gzhan du ma tshol cig/ sangs rgyas gzhan nas tshol ba ni// mar 'dod chu nyid bsrubs pa 'dra// de bzhin gshegs pa thams cad la// gsang ba dam pa 'di med pas// gang zhig lam gzhan 'jug pa de// bskal pa dag ni stong du yang// sngags kyi 'bras bu mi 'thob bo// dbang dang dam tshig ldan pa la// thabs mkhas snying rjer rab ldan pas// yid gnyis the tshom med pa na// nges par legs pa'i dgongs pa 'grub// 'di la mi bya ci yang med// mi bza' ba ni yongs med de// smra bar mi bya cung zad med// bdud rtsi lnga dang sha lnga dang// bza' btung thams cad ris med bya// dbang po g.yo ba nang du sbyar// mnyam par bzhag pas btul nas su// lus sems khog slod gyi nar bzhag/ lus sems tshad mar gang 'jog pa// de la 'dzin pa'i phur pa dam// dngos grub mchog tu gyur pa'o// de nas bcom ldan dgyes pa chen po'i des/ nyid la nyid du brjod pa 'di ched du brjod do// dngos po'i rang bzhin skye med cing// stong pa nyid kyi rang bzhin las// gzhi rtsa med dbyings skad cig ma// 'khor ba la sogs 'bras bu rnams// skad cig mas ni byed 'gyur te// rten cing 'brel bar 'byung ba'o// skad cig rgyu 'bras med par dbyings// der myos rgyun de 'chad mi bya// babs na de bzhin nyid min gzhag/ gal te de bzhin de la sgrib// de yi snying po de bas na// de las de 'byung ngo mtshar </text>
</item>

<item><p>162</p><section>1</section>
<text>che// 'khor ba dang ni mya ngan 'das// skad cig ma la brten 'gyur te// nus pa bskyed pa gdon mi za// rtog pa'i rgyu ni ji snyed pas// skad cig mas ni byed 'gyur te// rgyu 'bras rnam par zhi ba ni// nges sgom yin te mchog gi sa// snga ma'i rgyun ni 'gag pa las// phyi ma'i stobs ni chung byed pa// skad cig ma la brtag par bya// 'di ni rgyal ba thams cad kyi// thabs kyi mchog tu gsungs pa de// bsgom lam byung ba'i shes par ldan// rnal 'byor can gyis rtag tu bsgom// de dang de yi khyad par las// nam mkha'i dngos grub chen po 'thob// sku dang gsung dang thugs kyi mchog/ yon tan mi zad thob par byed// de nyid sangs rgyas kun dang mnyam// sangs rgyas byang chub sems dpa' yis// sras dang spun du dgongs pa 'gyur// zhing khams dkyil 'khor thams cad kyi// zad mi shes pa'i gter du 'gyur// de bzhin gshegs pa thams cad kyi rang bzhin nam mkha' che rgyas pa'i rgyud las/ shin tu rnal 'byor gyi le'u ste brgyad pa'o//// de nas bcom ldan 'das de bzhin gshegs pa thams cad kyi bdag po dgyes pa chen po de/ seng ge rnam par bsgyings pa zhes bya ba'i ting nge 'dzin la snyoms par zhugs te/ shin tu rnal 'byor gyi thabs 'di gsungs so// dngos po med pa dngos por grags// dngos rnams nyid na dngos med pa'o// e ma ho kun tu bzang po yi// rdo rje sku dang gsung dang thugs// skye ba med pa'i tshul gyis su// skye ba 'di ni rab tu bsgrags// A+oM ma hA shU n+ya tA dz+nyA na badzra swa b+hA wa At+ma ko\u0f85 haM/ phung po khams dang skye mched dang// gang zhig g.yo dang mi g.yo ba// dkyil 'khor kun tu bzang po'i zhing// mi zad rgyan gyi 'khor lo ldan// zad par bya ba'i don du ni// gsang sngags 'di ni brjod par bya// A+oM d+harma d+hA tu swa b+hA wa At+ma ko\u0f85 haM// gru bzhi pa la sgo bzhi pa// lte ba rtsibs su bcas pa la// dkyil 'khor 'bar ba bsgom par bya// rgyan du dkyil 'khor ma lus bsgom// sku gsung thugs ldan gzugs kyang dgod// yan lag bzhi dang rab ldan pas// gsang ba'i pad+mar me tog brlan// byang chub sems ni 'byung ba'i tshe// mkhas pas sngags ni phaT ces brjod// A+oM a kA ro mu khaM sarba d+harmA nAM Ad+ya nu t+pan+na twa da/ oM AHhU~M swA hA/ sngags de rnams ni gsungs ma thag/ snang ba'i dngos po kun 'gags nas// tha mar nyams su myong bar byed// chos rnams gang yang mthong bar byed// btsal ba med par byang chub che// de nyid dngos grub mchog gi sa// thams cad lta bas rgyas btab nas// spyod pas ci la chags med pa'o// lta ba dang ni spyod pa dang// gnyis su med par byas te bsgrub// thams cad zil gyis gnon pa yi// ngo bo nyid kyi rang </text>
</item>

<item><p>163</p><section>1</section>
<text>bzhin gyis// thams cad ma lus phyag rgyas btab// ngo bo nyid kyi rang bzhin la// dmigs su rdul phra med pas na// de dmigs shes pa'ang yod mi rung// rang bzhin rang bzhin med pa la// rang bzhin med pa yongs su bsgom// rang bzhin med pa'i rgyu nyid las// 'bras bu rang bzhin med pa 'byung// spros pa nye bar zhi ba de// gsang ba dam pa 'di yis bsgrub// de ma thag tu ye shes 'gyur// dbyings dang ye shes gnyis med na// chos sku bde ba chen por 'gyur// de nas bcom ldan 'das de bzhin gshegs pa dgyes pa chen po des/ dam pa'i don bsgrub pa'i thabs gsang ba chen po 'di gsungs so// kun la khyab pa'i rang bzhin ni// tha dad du ma med pa ste// cir yang dmigs su med pa'o// shes rab thabs kyis phyag rgya ldan// bdag gi de nyid rim gyis ni// rlung gi rim pa yang dag 'jug/ sbyor ba'i yan lag bzhi dang ldan// mtshams kyi 'od zer lcags kyu yis// rgyal ba'i tshogs drangs k+ShuM du gyur// chos kyi dbyings su zhu mdzad do// zhu ba myos nas mi rtog bde// 'khor ba mya ngan 'das pa yi// mtha' ni gang la yang mi gnas pa'o// shes rab ye shes dbang chen de// shes rab ces par mya ngan 'das// ye shes zhes pa 'khor bar gsungs// dga' dang gzhan dga' dpa' bo'i dga'// dga' ba 'dus pa'i bdag nyid can// dga' ba yang dag las byung ba'i// mi rtog bde dang ldan pa'o// stong pa shin tu stong pa ste// dngos med stong pa chen po la// dngos dang dngos med gnyis ka med// thams cad stong pa zhes bya'o// stong pa'i rang bzhin mtshan ma med// de yi phyir na stong pa min// mi stong pa yang ma yin te// mtha' dbus gang yang ma yin pa'o// mtshan nyid med pa'i phyag rgya dang/ ldan pas yon tan skyed par byed// gsang ba'i pad+ma las byung ba// me tog nyi zlar bcas pa las// dbyibs dang kha dog ldan pa yi// phyag rgya chen po rdzogs pa'o// lhun grub bde ba'i ngang gnas na// ci la yang thogs pa med par spyad// rang bzhin grub pa med pas na// chos rnams gang yang grub par byed// kun tu bzang mo'i b+ha ga la// kun tu bzang po rol pa yis// sgyu ma lhun grub yul las rol// blun po rtog ge'i shes pa ni// yod dang med pa'i chos la spyod// de yis rnam par mi 'grol te// 'dod pa dngos su spyod pa yin/ de bzhin gshegs pa thams cad kyi rang bzhin nam mkha' che rgyas pa'i rgyud las/ de bzhin nyid dang shin tu rnal 'byor dam pa bstan pa'i le'u ste dgu pa'o//// de nas bcom ldan 'das de bzhin gshegs pa thams cad kyi bdag po dgyes pa chen po des/ rdo rje lta bu'i ting nge 'dzin la snyoms par zhugs te/ gsang ba'i don 'di lta bu rdo rje'i tshig </text>
</item>

<item><p>164</p><section>1</section>
<text>tu gsungs so// brjod du med pa'i bdag nyid chos// yi ge'i tha snyad rnam par dag/ ming dang tshig las 'das pa yi// de kho na nyid shes par bya'o// de kho na nyid bsgrub pa'i thabs// thos bsam sgom la rab sbyangs pas// mnyam pa'i don la dmigs par bya// yang dag mthong nas rnam par grol// kun rdzob sems bskyed tshad med bzhi// rnam 'byor pa yis bsgom par bya// nyan thos byang chub sems dpa' dang// bla na med pa'i theg pa yis// tshad med bzhi po tha dad 'gyur// bla med theg pa'i tshad med dag/ don la dmigs pa zhes bya ste// btang snyoms chen por bsgom par bya// yod dang med pa dbyer med cing// chags sdang gnyis dang bral ba yi// dbu ma chen po bsgom par bya// bla med don la gnas bcas la// nyon mongs las rnams kun spyad kyang// byas la mi sog tshogs 'gyur te// phyi nang snod bcud rnam par dag/ gang la'ang chags dang ma chags med// btang snyoms chen po'i ngang gnas na// yul gyis myos sbag mi 'byung zhing// mnyam nyid mi 'phrog bya dang bral// bsgom pa ma rnyed 'grub mi 'gyur// de phyir gsang ba 'di bsgom mo// rnam thar gsum po'ang bdud kyi las// 'khor ba nyid kyi rang bzhin las// don dam btsal bas rnyed mi 'gyur// drug gis yang dag don mi mthong// shes rab thabs su gang 'brel pas// yod med dbu+u ma mi dmigs shing// mnyam bzhag btang snyoms chen por bsgom// zhes brjod pas// dngos po thams cad sgyu ma dang 'dra bar gzigs te/ gzugs stong pa'o// stong pa nyid kyang gzugs so// gzugs las stong pa nyid gzhan ma yin no// stong pa nyid las kyang gzugs gzhan ma yin no// de bzhin du phung po dang/ khams dang/ skye mched la sogs pa rnams dang/ rang bzhin gyis stong pa'o// tha mi dad pa'o// dbyer med pa'o// bden pa'o// zhi ba'o// spros pa dang bral ba'o// de lta bas na chos thams cad ni sems la gnas so// sems ni nam mkha' la gnas so// nam mkha' ni ci la'ang mi gnas so// zhes gsungs so// spros pa nye bar zhi ba yi// chos kyi dbyings kyis kun tu khyab// tha dad du ma med pas na// kun tu khyab pa'i spyi nyid ste// sems nyid ye shes gzugs bsgyur ba// thabs kyi rim pas 'byung ba'o// thabs las thabs byung thabs bsam yas// 'brel pa bdun gyi rim pa yis// sku dang ye shes rdzogs par 'gyur// thabs dang brten pa'i ting nge 'dzin// de lta bu yi ngang du 'byung// don dam bla med bsgrub pa'i thabs// srog dang rtsol ba zhes bya ste// dbugs dgag stong pa zhes su bshad// dgag pa dang ni stong pa dang// gnyi ga gnyi ga ma yin pa// brtag pa rnam pa gsum zhes bya// phyi rol rtsol </text>
</item>

<item><p>165</p><section>1</section>
<text>ba'i dus su ni// phyi ma'i nam mkhar thim pa ste// srog gi nang gi dus su ni// gzhi rlung nyid la thim par bya// gzhi rlung de nyid nam mkha' yi// dbyings kyi dbang phyug ces bya ste// rnam pa bcu pa'i rgyud yin no// de ni dbang phyug lnga gnyis te// phyi rol g.yo ba'i rnam pa kun// dbugs nyid las ni des sbyar te// rten dang brten pa'i bdag nyid pas// rtsa dang rgyal po'i tshul du gnas// thams cad g.yo ba rlung du sbyar// rlung nyid phyi nang mkha' la bstim// de nyid rdo rje sems dpa' ste// nam mkha' la ni nam mkha' bsgom// nam mkha' nyid la nyid spyod de// gzhan du bya ba ci yang med// mkha' las rlung byung na bun tshul// byung yang nam mkha' las byung ste// mthar yang nam mkha' nyid la thim// gnyis dang drug la sogs pa yi// rnam pa tha dad du ma yang// srog dang rtsol ba nyid du 'du// rlung gi rgyu 'dul rlung gzhi nyid la bstim// langs nas mkha' rlung nyid la brtag/ brtags pas dngos po med mthong ba// de nyid yang dag mthong ba yin// de nas ston pa kun mkhyen gyis// rdo rje'i gsung du bka' stsal pa// don gyi rang gi ngo bo nyid// dngos po'i dbang gi chos dbyings te// sems can bsam pa'i dbang gis na// chos kyi dbyings dang zhi gnas dang// ye shes shes rab rnam bzhir snang// dngos po'i dbang gis kun tu 'od// bsam pas tha dad du mar snang// rnam grangs don dam zhes bya ste// rim pa rim pas 'jug pa'o// shin tu rnal 'byor 'di nyid ni// gzhan la brten pa ma yin te// lam gyi nang nas nye lam ste// thabs kyi mchog tu gyur pas na// cig char 'jug pa zhes bya'o// ye nas gnas pa'i de bzhin nyid// ye sangs rgyas pa zhes bya ste// chos rnams ma lus dbyings su rdzogs// thams cad kun 'dus rnam par dag/ yod med dbu ma mi dmigs shing// mi 'gyur mi shigs rdo rje ste// yangs la rgya che kun tu bzang// 'gyur ba ma yin drang por gnas// rnal 'byor lta ba de zhes bya// bar du sgom pa'i thabs gsungs pa// ting nge 'dzin dang spyod pa'o// ting nge 'dzin ces bya ba ni// gsang ba'i don la 'jug pa ste// spyod pa dngos su gsungs pa ni// ma dang bu mo sring mo sogs// rtag tu sems ni sbyar bar bya// glang chen sha dang sha chen dang// rta sha khyi sha ba glang sha/ byang chub sems la sogs pa rnams// bza' zhing spyad par bya ba ste// de la mi bya ci yang med// mi bza' ba yang ci yang med// thams cad lta bas gnyis med cing// ting nge 'dzin la gnas gyur na// mi spyad pa ni gang yang med// thabs dang brtan par gyur pa dang// ma mar sems ni bcos dgos so// de bzhin gshegs pa thams cad kyi rang bzhin nam mkha' che rgyas pa'i rgyud las/ zab mo'i thabs [(]12[)]</text>
</item>

<item><p>166</p><section>1</section>
<text>bstan pa'i le'u ste bcu pa'o//// de nas bcom ldan 'das de bzhin gshegs pa thams cad kyi bdag nyid dgyes pa chen po des/ ma 'ongs pa yi rnal 'byor pa/ shes rab kyi rgyags pa rnams dang/ tshul bzhin du dbang bskur ba'i sgrub pa po rnams kyi don du/ gsang ba dang gsang chen dang/ ye shes snying po gsum rdzogs par bya ste// thabs zab mo 'di gsungs so// rang bzhin gnas pa'i de bzhin nyid// ye nas gnas pa'i chos nyid de// sa la mi bgrod sbyang du med// lhun rdzogs rang byung gcig pur gnas// dpa' bo dngos po thams cad za// stong pa nyid kyi rang bzhin las// ting nge 'dzin du mnyam gzhag pa// lus kyi chos kyi rang bzhin la// klad pa dang ni klad rgyas dang// skra dang spu dang sen mo dang// sha dang lpags pa tshil bu dang// rgyu ma gnye ma la sogs pa// mi dmigs gtsang ba'i rang bzhin can// bltas pas dngos po mthong med ste// sgyu ma mig yor tshul shes shing// bden pa gnyis su ma mthong ste// de nyid yang dag mthong ba yin// mi rtog shes rab gang skyes pa// gsang ba'i don la zhugs pa yin// ngag gi chos su snang ba kun// ji snyed sgra dang tha snyad dang// yi ge'i skad dang brda' la sogs// gdags bya dang ni 'dogs byed dang// gdags pa'i tshig la sogs pa yi// dngos po gang yang ma rnyed de// 'ga' yang mthong ba med pa ni// de nyid mthong ba chen po yin// tshig las mi rtog shes rab bskyed// dngos po med par grags pa yin// sems kyi chos su gang gsungs pa// sems dang sems las byung ba yi// dran dang rtog pa la sogs pa'i// brtags pas dngos po med mthong ba// zag pa med pa'i shes rab ste// ye shes myu gu bskyed pa'o// lam lnga rdzogs pa'i rim pa la// stong nyid ye shes chen po ste// pad+ma'i spyan du rnam par grags// shin tu sbyor ba des mthong bas// chos sku bde ba chen po 'thob// de nas bcom ldan 'das de bzhin gshegs pa thams cad kyi bdag pos 'di skad gsungs so// phyogs bcu na bzhugs shing/ dus gsum du gshegs pa'i/ rgyal ba thugs rje ro gcig pa rnams kyang/ zab mo'i thabs 'di lta bar 'tshal lo// 'das pa'i sangs rgyas dang/ da ltar dang ma 'ongs pa'i sangs rgyas rnams kyang/ thabs zab mo 'dis mngon par rdzogs pa 'tshang rgya'o// rigs kyi bu rnams kyis kyang tshul bzhin du yid la bya'o// lta ba ngan pas kyang dman pa'i 'du shes ma skyed cig/ shes rab 'chal ba la sogs par gyur ta re/ de ci'i phyir zhe na/ de bzhin gshegs pa'i dgongs pa ni nam mkha' dang mnyam pa'o// zla med pa'o// gzhan gyis mi dpogs pa'o// mi mnyam pa dang mnyam pa'o// chos nyid dang 'dra </text>
</item>

<item><p>167</p><section>1</section>
<text>ba'o// de bas na nam mkha' ni thams cad kyi rjes su song ba'o// de bzhin du chos rnams kyi chos nyid kyang thams cad kyi rjes su song ba ste/ kun la khyab pa'o// sangs rgyas kyi bdag nyid do// de bzhin nyid do mthong ba ni sangs rgyas so// nga 'o// nga dang 'dra ba nyid do// gya nom pa'o// bla na med pa'o// de nas sangs rgyas pa bdag nyid chen po sgrub pa 'di gsungs so// rigs kyi bu'am rigs kyi bu mo gang la la/ rdzogs pa chen po slob par 'dod pas/ shin tu rnal 'byor gyi don 'di bsgom par bya'o// de bas na chos thams cad ni rang gis rang mi shes te/ gzugs kyis gzugs mi shes so// sgra yis sgra mi shes so// de bzhin du phung po dang khams dang skye mched la sogs pa thams cad rang rang gi ngo bo la blta bar bya'o// de nyid mthong ba ni ma rig pa'i sgrib pa bral te/ btags pa'i tshig mi skye ba'o// bden pa mthong ba'o// byang chub sems dpa'i sa la gnas pa'o// de nyid ma mthong ba'i tshul gyis mthong ba na/ sangs rgyas kyi sa la gnas pa'o// bde bar gshegs pa'o// mi gnas pa'i mya ngan las 'das pa'o// de nas bcom ldan 'das de bzhin gshegs pa thams cad kyi rab tu dga' ba'i spyan rgyas par gzigs mos mnyes par gyur to// de nas bcom ldan 'das de bzhin gshegs pa thams cad kyi bdag pos/ de bzhin gshegs pa de dag dang/ byang chub sems dpa' rnams la 'di skad ces bka' stsal to// g.yo dang mi g.yo dngos po kun// chos kyi dbyings kyi rang bzhin te// srid dang zhi ba dbyer med phyir// thams cad nam mkha'i rang bzhin no/ dang po gnas khang nyams dga' bar// yo byad lnga ni rdzogs par ldan// 'du 'dzi thams cad spangs nas su// lus kyi bca' ba rnam ldan bya// lus ngag lteng ka bzhin gnas pa// sems kyang lteng chu bzhin du gnas// gzugs la sogs pa'i dngos po rnams// rang bzhin gyis ni stong pa ste// dngos po'i mtha' ni med ces bya// gang yang rang bzhin med brtags na// thams cad chos kyi phyag rgya yis// lta ba'i rgya ni btab byas la// de nas gzhi yi snying po bsgom// spyod pas gang yang thogs med cing// ting nge 'dzin tu mnyam gzhag na// mchog gi dngos grub thob par 'gyur// sems la dmigs pa bdag med par// sa le sa le bsam byas la// rang bzhin gyis ni 'od gsal te// stong pa nyid kyi bdag nyid ste// 'jig rten pa yi lam du ni// rjes su dpags pa'i shes pa ste// shes pa gsum po gyur pa ni// bsam med dran med sgyu ma'ang med// ting 'dzin tshul khrims shes rab po// de nyid mos pas spyod pa'i sa// sa yi rim pa tha dad ste// sa rnams yongs su bkod pa yang// stong nyid ye shes bskyed pa </text>
</item>

<item><p>168</p><section>1</section>
<text>ste// ting nge 'dzin gyi rim pa yin// ting nge 'dzin gyi khyad par las// sa nas sa 'phar mngon byang chub// de dang de yi rim pa yis// kun tu btags pa'i ma rig dang// lhan cig skyes pa'i ma rig pa// sgrib pa gnyis ni zhes bya ste// byang nas tshogs gnyis rdzogs pa yi// sku lnga ye shes rnam ldan pa// da lta nyid du thob par 'gyur// yon tan rnam par phye ba yin// de bzhin gshegs pa thams cad kyi rang bzhin nam mkha' che rgyas pa'i rgyud las/ zab mo'i man ngag bstan pa'i le'u ste bcu gcig pa'o//// de nas bcom ldan 'das de bzhin gshegs pa thams cad kyi bdag po la/ de bzhin gshegs pa thams cad kyis 'di skad ces gsol to// e ma ho sangs rgyas thams cad kyi// byang chub sems ni gang yin pa// don dam ci yang med pa las// kun rdzob dag tu bshad pa mdzod// ces brjod pas/ de bzhin nyid kyi don la rol cing dgyes te/ de bzhin gshegs pa thams cad kyi bdag pos/ de bzhin gshegs pa rnams la 'di skad ces bka' stsal to/ kha cig kun gyi rang bzhin zhi ba la// phyogs su bltas pas grub med de// rang bzhin gyis ni rtogs pa dang// gnyen po 'am yang na gtan tshigs kyis// shin tu zhib par brtag bya'o// de nas de bzhin gshegs pa'i bdag pos/ gtan tshigs kyi sgo nas bsgrub pa'i dbu ma'i brtags pa 'di gsungs so/ kha cig g.yo dang mi g.yo kun// dam pa nyid du rang bzhin med// rang bzhin med las cir yang snang// bdag dang gzhan dang gnyi ga dang// rgyu med pa las rkyen bral phyir// nam mkha'i me tog ji bzhin du// nam yang skye bar mi 'gyur ro// gang zhig rdzogs chen 'dod pa yis// ting nge 'dzin du mnyam gzhag na// spyod pa ma rabs ldan pa la// gsang ba'i don nyid bsgom par bya// langs nas phyi rol yul rnams la// 'khor lo nyid du shes par bya// don dam kun rdzob sems bskyed nas// mtshan med mtshan ma rnams bsgoms pas// chos kyi sku dang gzugs sku 'grub// zhing dang thugs rjes 'brel ba'o// yang na gcig dang du ma yi// rang bzhin med de gzugs brnyan bzhin// dngos po gang dang gang la yang// mtshan ma yod pa ma yin no// rang bzhin rang bzhin med mthong ba/ ngo bo nyid du gnas pa yin// mu bzhi skye ba rnam bral phyir// rang bzhin med de skye med blta// drang por 'dug la yang dag ltos// yang dag mthong na rnam par grol// rten cing 'brel bar gang byung ba// rang bzhin med pas gzugs brnyan 'dra// sngon dang phyi ma'i mtha' spangs te// 'gro ba sgyu ma bzhin du snang// ngo bo nyid kyis ma skyes pas// skye dang 'gag par mi 'gyur te// mthong bas chos nyid de bzhin gshegs// rten </text>
</item>

<item><p>169</p><section>1</section>
<text>cing 'brel 'byung zab mo'i don// dam pa'i don du bsgom par bya// srid gsum rang bzhin med mthong na/ khams gsum 'gro rnams sngon du 'gyur// gsang ba zab mo'i don nyid la// 'dzin pa med pa med pa yis// yod pa med par shes 'dug na// da lta nyid du+u sa gsum rdzogs// bya med bya dang rnam par bral/ khams gsum las 'das rin po che// yon tan thams cad 'byung ba'i gnas// zad mi shes pa'i gter du 'gyur// mi rtog gsang bar kun 'dus phyir// rtog pa thams cad dag pa yin// gzung dang 'dzin pa las byung ste// phra rgyas thams cad gang yin pa// lhun gyis gnas pas bkag pa yin// 'di ni a dang mdzes pa'i ta// ta las yan lag spros pa bzhin// 'jig rten yongs kyi spyod yul las// sangs rgyas gsung gi zab mo 'byung// srog dang rtsol ba las byung ba'i// spro dang bsdu ba de bzhin te// dbugs ni phra mo nyid du bya// de nas ma skyes ting 'dzin bsgom// kun gyis bgrod pa'i lam rgan phyin// cig char 'jug pa'i don nyid las// gzhan du 'jug par mi bya'o// de nas byang chub sems dpa' la sogs pa theg pa gzhan rnams ngo mtshar du gyur rmad du gyur/ 'dus pa rab tu 'dus so// de nas bcom ldan 'das de bzhin gshegs pa thams cad kyi bdag pos/ byang chub sems dpa' la sogs pa de dag thams cad la 'di skad ces bka' stsal to// shin tu rnal 'byor gyi don 'di ni nam mkha' dang mnyam pa ste/ sangs rgyas kyi spyod yul/ nyan thos la sogs pa dang thun mong ma lags pa/ mchog tu gsang ba nyid las/ khyed rnams kyang ma skrag dngangs par ma byed cig/ spyod yul 'di las 'da' bar dka'o// de bzhin nyid dang kun la gnas su zin kyang/ shes rab dang snying rjer mi ldan zhing/ skal ba med pa rnams 'jug par ma byed cig/ de ni nyams par gyur te/ zab mo'i don mi rtogs gnas med pa yin te/ dper na de phi pu tra bzhin no// de bas na rigs gang yin pa mtshan ma las yongs su gzung ba zhes brjod pas/ thams cad rang rang gi gnas ga la bar 'khod par gyur to// de nas bcom ldan 'das de bzhin gshegs pa thams cad kyi bdag pos/ shin tu rnal 'byor gyi don du/ rtsol pa dang bral ba'i thabs 'di gsungs so// thams cad lta bas bkag nas su/ snying rje'i mthu las byung ba yi// byang chub sems ldan gsang sngags pas// snang ba dgag pa ma yin te// dbang po yul la yin par bzhag/ bltas pas ma mthong ci yang med// dngos kun sgyu ma 'drar shes na// ma mthong mthong ba'i rnam pa can// bya bral lhun grub ji bzhin gnas// rang byung kun ngam lhun gyis grub// ji bzhin pa zhes mi rtog kyang// rnam par snang </text>
</item>

<item><p>170</p><section>1</section>
<text>mdzad kun tu bzang// rnam par mi rtog kun 'dus phyir// tshor ba bsgom na ci zhig bya// zin pas rtsol ba'i nad spangs te// lhun gyis gnas pas bzhag pa yin// bsgoms pas rtsol ba'i nad yin te// rtsol sems bde bar rang las 'byung// snang ba med pa'i chos nyid ni// btsal ba med pa'i btsal bas 'grub// phyi nang g.yo dang mi g.yo kun// byang chub snying po nyid yin pas// rtsol ba'i bsam pas dbyings mi bskyod// ma btsal bzhag na bsgom pa yin// de dang de ru rnam btsal na// de las de bzhin de mi 'byung// de ni snying po de bas na// de bas de 'byung ngo mtshar che// phung po lnga nyid sangs rgyas gtso// 'byung ba lnga nyid rigs kyi yum// dbang po yul dus rig pa rnams// byang chub sems dang khro bo'i tshogs// nyon mongs lnga po byang chub lam// thams cad kun tu bzang po'i zhing// sangs rgyas nyid las gzhan ma yin// dam pa nyid du btsal med ste// kun rdzob tu yang btsal ma yin// dam pa'i don la gang 'jug pas// gsang ba a yi don nyid la// gsang ba oM nyid dmigs pa na// gdams ngag nges pa zab mo yis// btsal ba med pa'i btsal ba dang// mi bsgom pa yi bsgom pa dang// mi gnas pa yi tshul du gnas// mnyam gzhag med pa'i tshul gyis ni// rtag pa nyid du rnam par gzhag/ dge dang mi dge gnyis med de// byang chub nam mkha'i mtshan nyid do// byang chub btsal pas rnyed min te// byang chub 'dod la byang chub med// yang dag don gyi snying po 'di// bsgoms pas rnyed par mi 'gyur te// ma bsgoms pas kyang rnyed mi 'gyur// btsal ba med pa'i bsgom pa yis// nyal ba'i 'khor lo nyid du bya// chos rnams ma lus sems kyi ngang// sems de rang bzhin bzhag nas bsgom// dngos med byang chub sems kyi ngang// 'dus ma byas pas bde ba'i klong// sems nyid bsam med brjod las 'das// ye sangs rgyas pas bsgom du med// drang srong mkhas pa'i rig pa yis// de la ma btsal phab na bsgom// rig pa dbyings la yan pa ni// btsal ba'i nad bral bsgom pa yin// de bas gsang ba dri ma med// yang dag 'od gsal bsgom par bya// 'od gsal zung 'jug gnas gyur na// mtshan ma sna tshogs bag la sad// A li kA li'i phyag rgya yis// kun tu bzang po'i rol pa 'grub// dngos med dngos la mi gnas shing// dbu ma mi dmigs ming yang med// sems kyi rgyu ba med pas na// thams cad thams cad stong pa'o// de bzhin gshegs pa thams cad kyi rang bzhin nam mkha' che rgyas pa'i rgyud las/ zab mo'i man ngag rtsol ba dang bral bas/ bsgom pa'i le'u ste bcu gnyis pa'o//// de nas bcom ldan 'das de bzhin gshegs </text>
</item>

<item><p>171</p><section>1</section>
<text>pa thams cad kyi bdag pos/ bden pa gnyis so sor bstan pa'i ched du/ de bzhin gshegs pa thams cad la bos nas 'di skad ces bka' stsal to// don dam pa yi ngo bo nyid// tha dad du ma ma yin te// sems can bsam pa'i dbang gis na// thabs kyi rim pa du mar 'gyur// log par rtog pa'i bdag nyid can// byed pa po la sogs pa yi// rgyur 'dod mtha' ru 'dzin pa dang// lta ba drug cu rtsa gnyis ldan// kun rdzob yin te don dam min// tshig tu spros bral zhes bya'o// phyi rol don du lta ba gnyis// bdag tu 'dzin pa la sogs pa// kun rdzob yin te don dam min// phung po khams dang skye mched dang// rten cing 'brel ba la sogs pa// yang dag rdzas su 'dod pa ste// rdul las grub pa'i bdag nyid do// de las de byung chos bdag nyid// don dam pa yi rang bzhin no// gzung dang 'dzin pa rnam spangs nas// shes bya nang gir 'dod pa dag/ rdul nyid phyogs chas mi 'grub cing// gcig min du ma ma yin no// kun tu brtags pa'i bdag nyid ni// yang dag min te kun rdzob yin// gzhan gyi dbang gi ngo bo nyid// yongs su grub pa zhes bya ba// don dam bden pa zhes bya ba'o// stong pa chen po'i rang bzhin ni// chos bdag med pa mnyam nyid pas// rang sems gzod nas ma skyes pa// rang bzhin can ni kun rdzob ste// don dam stong pa nyid yin pas// rang bzhin rang bzhin med pa'o// bya ba dad ni gnyi ga rgyud// phyi rol spyod pa'i bya ba dag khrus dang gtsang sbra la sogs pa// kun rdzob yin te don dam min// mtshan ma dag la rten bcas nas// mtshan ma med pa sgrub pa dang// nang nyid dag par sbyor ba ni// yang dag bden pa zhes bya'o// rnal 'byor rgyud ni thams cad kun// rang la rang bzhin med pa ste// 'khor lo bdag nyid thams cad du// kun rdzob yin te 'gog pa yin// don dam bden pa zhes bya ba// gsang ba yin te rang bzhin med// gsang ba'i thig le kun gyi dbyings// de ni sangs rgyas kun gyi dngos// 'di ni sangs rgyas thams cad kyi// gsang ba dam pa dri ma med// yon tan thams cad 'byung ba'i gnas// thams cad rang bzhin med pa'o// shin tu rnal 'byor chen po ni// ting nge 'dzin dang spyod pa dang// thabs kyi rim pa kun rdzob te// theg pa theg pa zhes bya'o// don dam stong pa nyid yin pas// rang bzhin rang bzhin med pa'o// lha dang ting 'dzin spyod pa 'grel// lam kyi nang na nye lam ste// thabs kyi mchog tu gyur pas na// rdzogs pa chen po zhes bya'o// phyi rol yul las log nas ni// ji bzhin pa yi ngang la 'jug/ 'du shes med pa'i shes pa can// nang du 'du ba'i rtog med sgom// rtsol ba med pa'i sems dpa' </text>
</item>

<item><p>172</p><section>1</section>
<text>yis// btsal ba med pa'i rdo rje bsgom// de bzhin gshegs pa thams cad kyi rang bzhin nam mkha' che rgyas pa'i rgyud las/ bden pa gnyis so sor bstan pa'i le'u ste bcu gsum pa'o//// de nas bcom ldan 'das de bzhin gshegs pa thams cad kyi bdag pos/ shin tu rnal 'byor gyi don gsang ba bsdus pa 'di gsungs so// dngos po'i rang bzhin thams cad ni// chos kyi dbyings kyi thig le ste// de nyid bsgrub pa'i thabs su ni// me shel gzugs brnyan la sogs brtag/ brtags pas dngos po med mthong ste// yang dag mthong nas rnam par grol// gzugs dang sgra la sogs pa rnams// yang dag ma yin kun rtog yin// shel rab thabs las thams cad 'byung// gang zhig dngos med shes rab ste// rang gi mtshan nyid thabs yin no// thabs dang shes rab snyoms 'jug pa// bde ba'i bsam gtan chen po yin// sgyu ma'i ro la ma chags na// de ni chags pa chen po yin// srog dang ma byin len pa dang// rdzun dang rtsub pa'i ngag la sogs// thams cad ma lus spyad pa ste// spyad na ye shes thob par 'gyur// sku gsung thugs su gang bsgrubs pas// phra mo'i thig le rdzogs par bsgom// de nas grub pa mthong ma thag/ ma skyes pa yi ting 'dzin bsgom// de yang rang bzhin mtshan ma med// gnyis med gnyis su med min zhi// mi 'gyur ba dang dri ma med// nam mkha' lta bur bdag med pa'o// de nas bcom ldan 'das de bzhin gshegs pa kun tu bzang po thod rgal gyi ting nge 'dzin la zhugs te ched du brjod pa 'di ched du brjod do// rigs kyi bu gang la las shin tu rnal 'byor gyi don 'di thos pa med pa'i tshul du thos pa dang/ mthong ba med pa'i tshul gyis mthong ba la sogs pa'i rtogs shig/ 'di ni de bzhin gshegs pa thams cad kyi gsang ba'i don zab mo yi ge med pa'i rgyud ces bya'o// 'di yi don ni bla ma'i zhal las shes par bya'o// dngos grub kyang bla ma la gnas so// de bzhin gshegs pa thams cad kyi rang bzhin nam mkha' che rgyas pa'i rgyud las/ shin tu rnal 'byor gyi don bsdus pa'i le'u ste bcu bzhi pa'o//// de nas de bzhin gshegs pa thams cad kyi bdag po chen po la 'khor rnams kyis mgrin gcig tu bstod pa/ thams cad sku yi bdag po mchog/ mtshan dang dpe byad rdzogs par ldan// shin tu rnal 'byor don 'chang ba// thams cad sku khyod phyag 'tshal lo// thams cad gsung gi bdag po mchog/ yi ge med pa'i gsung mchog ste// gsang ba zab mo'i don 'chang ba// thams cad gsung khyod phyag 'tshal lo// thams cad thugs kyi bdag po mchog/ ye shes lnga yi bdag nyid can// rdzogs pa chen po'i don 'chang </text>
</item>

<item><p>173</p><section>1</section>
<text>ba// thams cad thugs khyod phyag 'tshal lo// zhes brjod pas/ de bzhin gshegs pa nyid mnyes par gyur te/ gsang ba'i bdag po phyag na rdo rje la bos nas/ khyod kyis shin tu rnal 'byor gyi don 'di/ byang chub sems dpa'i rigs can gyi 'gro ba rnams la chos kyi 'khor lo skor cig ces gsungs pas/ phyag na rdo rje bcom ldan 'das kyis gsungs pa bzhin du bgyi'o// zhes brjod do// de nas chos kyi rgyal tshab chen por dbang bskur ro// de nas bcom ldan 'das de bzhin gshegs pa thams cad kyi bdag po 'khor dang bcas pa thams cad shin tu rnal 'byor gyi don la zhugs te mi snang bar gyur to// de bzhin gshegs pa thams cad kyi rang bzhin nam mkha' che rgyas pa'i rgyud las/ bdag po mnyes pa dang yongs su gzung ba'i le'u ste bco lnga pa'o//// de nas de bzhin gshegs pa thams cad kyi rang bzhin nam mkha' che rgyas pa zhes bya ba ste/ man ngag gi snying po zhes bya ba rnal 'byor ma'i rgyud las/ rdzogs pa'i yang rdzogs pa/ zab mo'i yang zab mo/ shin tu rnal 'byor gyi don mthar thug pa rdzogs so//// rgya gar gyi mkhan po dz+nyA na gar b+ha dang/ bod kyi dge slong bai ro tsa nas bsgyur cing gtan la phab pa/ phyis skad gsar bcad kyis bcos pa'o//// rgya gar skad du/ tshig chad bod skad du/ byang chub sems rma bya mjing bsnol gyi rgyud las/ mtha'i mun sel chen po zhes bya ba/ nam mkha' rnam par dag par byed pa/ bcom ldan 'das 'jam dpal 'od srung chen po la phyag 'tshal lo// 'di skad bdag gis thos pa dus gcig na/ bcom ldan 'das 'og min gyi gnas su/ sangs rgyas bye ba rnam par gzigs zhes bya ba/ mtha' ma'i mun sel chen po ral gri kha mangs lta bus/ lta ba yongs su gcod par byed pa// smras pa gsang sngags 'bras bu theg pa bla na med pa 'di la/ spyi don lngas bstan te/ le'u dang po rang bzhin rnam par dag pa'i sku/ mi gnas pa'i ye shes chen po bstan pa dang/ le'u gnyis pa rang byung gi ye shes chen po rang shar bar bstan pa dang/ le'u gsum pa rdo rje sems dpa' rtogs pa mngon du gyur par bstan pa dang/ le'u bzhi pa byang chub sems dpa' rjes su 'jug pa bstan pa dang/ le'u lnga pa sangs rgyas kyi che ba bstan pa'o// sems can med pa'i sngon rol na/ 'byung ba chen po ye nas 'phags// 'byung ba chen po'i sngon rol na// nam mkha' chen po ye nas 'phags// nam mkha' chen po'i sngon rol na// chos nyid rnam dag klong yangs nas// chen po lnga nyid rnam par dag/ chen po lnga yi snying po ru// nga nyid gcig pu mngon du byung// nga med nga ni ma rig pa yi </text>
</item>

<item><p>174</p><section>1</section>
<text>klong// kun tu bzang po gtso bo ste// mi 'byed dpyod pa'i shes rab nga// mi gnas mya ngan 'das pa'o// bdag med phyogs bral mi gnas ye shes sku// sgyu ma lta bu'i 'od ces bya ste/ 'dus ma byas pas nam mkha' lta bu thos bzhin du mi gnas pa rtsol ba med par grub pa/ rno ba myur ba gser gyi thur ma lta bu/ gsal ba mi g.yo ba mar me lta bu'o// yid bzhin du mi 'jigs pa 'dam lta bu/ yul ma 'gags pa/ me long gi ngos la nyi ma shar ba lta bu'o// zhes byang chub sems rma bya mjing bsnol mtha'i mun sel gyi rgyud las/ rang bzhin rnam par dag pa'i sku mi gnas pa'i ye shes chen po bstan pa'i le'u ste dang po'o//// de nas byang chub sems dpa' sems dpa' chen pos yang zhus pa/ e ma ho rang byung bcom ldan 'das nam mkha'i mthongs nas gsal ba'i nyi ma shar nas/ 'dzam bu gling kun tu bde skyid phun sum tshogs pa/ dbyer med rnam dag dbyings kyi zhing khams nas// rang byung ye shes 'gag med 'od du shar// sku gnyis mi snang gzugs sku'i 'od gsal ba// dpag med snying po sku lnga ya ma brla// chos sku rtsal ma 'gags pas cir yang sa ler mkhyen// gzhan gyi ma byas rang byung bcom ldan 'das// zhes bya'o// rigs kyi bu chos thams cad ni rang byung gi rig pa las byung zhing/ rang rig pa shes pas rang rig pa'i ye shes zhes bya'o// rang byung ye shes zhes bya ba'i don ni/ bde gshegs rgyal ba'i dgongs pa mthar phyin pas// rang byung ye shes mi rtog chos kyi sku// bya bral lhun rdzogs bde ba'i yul la gnas// ma bcos chos sku byang chub sems// snang med brjod bral smra bsam yul las 'das// skye med dbyings nas skye ba'i skur bstan pa// rang byung ye shes bdag med snying po'i sku// rgyu dang rkyen gyis mi gnas mya ngan 'das// snying po lhun grub shes rab rang byung sku// ye shes tshogs rdzogs sprul sku'i mthar phyin pa// mkha' la gzha' tshon 'dra ste rang bzhin rnam par dag/ ma bcos 'gag med rig pa'i ye shes gsal// shes rab mthar phyin tha snyad rnam par dag/ rig pa'i khu byug gsung gi sgra sgrogs pa// rang byung ma 'gags phyogs bcur 'phro// thabs mkhas thugs rje'i stobs kyi mkhyen mnga' ba// rdo rje sems dpa' sangs rgyas kun gyi dngos// rang byung dbyings kyi pho brang gzhal yas na// thugs rje'i sprul sku sangs rgyas rnam pa lnga// byams pa'i chos ston sangs rgyas rnam pa bzhi// rang bzhin lhun gyis grub pa ste// 'gro ba rnams la sprul skur 'thon// thugs kyi dpal be'u yid bzhin zur brgyad nas/ sangs rgyas byams pa mi mnyam mgon po rang byung sku// dbu yi gtsug tor 'khor lo rtsibs brgyad nas// sangs rgyas 'jam dpal dri med snying po rang </text>
</item>

<item><p>175</p><section>1</section>
<text>byung sku// mdzod spu'i bu ga ye shes gsang lam nas// sangs rgyas bde ldan mgon po spyan gzigs rang byung sku// shangs kyi rlung sgrom gsung gi brda' sgo nas// sangs rgyas phyag na rdo rje rang byung sku// ljags kyi pad mo 'dab brgyad ge sar nas// sangs rgyas bye ba rnam gzigs mkhyen pa rang byung sku// phyag g.yas 'khor lo rin chen zur brgyad nas// sangs rgyas gtsug tor dri med rang sangs rgyas// phyag g.yon pad+ma 'dab brgyad ge sar nas// sangs rgyas byams pa kun gzigs rang byung sku// zhabs g.yas rdo rje rgya gram gdan steng nas// sangs rgyas kun tu bzang po rang byung sku// zhabs g.yon ut+pal gdams pa'i gdan steng nas// 'phags pa kun tu bzang po rang byung sku// rtogs pa'i ye shes chos la dbang bskur bas// rang byung lhun gyis grub pa'i ye shes yin// sdong po yal ga me tog 'bras bu'i tshul// rdo rje sems dpa' sangs rgyas kun gyi dngos// thugs rje sprul sku shes rab rang byung sku// byams pa'i chos ston gang yang cis 'dul ba// mos pa rgyan gyi dkyil 'khor chen po yin// bdag nyid chen po rdo rje sems dpa'i sku// sku gcig kun tu khyab pas nyag gcig kun tu grags// zhes rdo rje sems dpa' la thugs rje rang byung du shar bar bstan pa'o// zhes byang chub sems rma bya mjing bsnol mtha'i mun sel gyi rgyud las/ rang byung gi ye shes shar ba'i le'u ste gnyis pa'o//// mngon du rtogs pa'i sangs rgyas rang byung gi ye shes/ ye shes chen po la phyag 'tshal lo// dngos dag dngos med rang byung bde ba chen po 'di// skye ba med pas skye snang tshul// skye snang nyid ni skye 'gag med// 'gag med rnam dag ye shes sku// dang por skye bar byed pa'i gzhi// dngos med mi gnas mya ngan 'das// sangs rgyas kun gyi mya ngan 'das// sangs rgyas kun gyi 'byung gnas te// rang byung ye shes rtog med gsal// gzugs su mnyam pa ma 'dres pas// nam mkha'i ri mo'i tshul du snang// snang med ye shes gsal ba ste// brjod med spros bral klong du shar// rgyu rkyen rtog med ye shes gsal// de las 'khrul pa'i rkyen bzhi shar// ma rig bdag tu rtog pa'i blos// nam mkha' sprin gyi tshul bzhin du// thun mong 'khrul pa'i snang ba shar// skye ba med las bzhir snang tshul// rang byung ye shes bdag med sku/ nyi ma'i snying po bzhin du gsal// pad+ma kha 'bu'i tshul bzhin du// rang byung ye shes rang gsal bas// thog ma'i sangs rgyas nyag gcig sku// rdo rje sems dpa' sku gsum rdzogs// u dum wA ra'i me tog las// snying po rang byung gzugs skur shar// chos nyid dag pa'i snang ba la// rang byung gzugs sku'i 'od gsal ba// rdo rje sems dpa' bdag nyid kyang// skad </text>
</item>

<item><p>176</p><section>1</section>
<text>cig de las mngon sangs rgyas// mthong ma myong ba'i yul mthong bas// chos nyid ma dang phrad pa yin// len ma myong ba'i lus blangs pas// ye shes rang sa zin pa yin// shes ma myong ba'i gtam shes pas// rang dbang mngon du gyur pa yin// sgyu lus sgyu ma'i sku la thim// smra bsam brjod med shes rab pha rol phyin// rdo rje lta bu'i ting 'dzin thob// mi gnas ye shes bdag med mya ngan 'das// 'bras bu sku gnyis mi snang mthar phyin sku// rtog 'dzin chos la mi gnas mya ngan 'das// rnam grol zag med thams cad dbyer med thim// 'du 'bral med pa'i mkha' klong dag pa nas/ bdag med chen po mi 'gyur mi bral bas// bde ba chen po 'du 'bral med pa'i sku// sku gsum yon tan mthar phyin dbyer med rang bzhin rdzogs// gcig pu lhun grub gnyis med mtha' las 'das// zhes gsungs so// kye rdo rje sems dpa' nyon cig/ ngas ma 'ongs pa'i sngon rol nas/ gzhi snang chen por de ltar gnas so// rang byung du byung ba'i dus su de ltar ngas shes so// mya ngan las 'das pa'i 'og tu/ de bzhin gshegs pa thams cad la de ltar snang gis/ rigs kyi bu de bzhin du de ltar byos shig/ ces gdams nas/ dbu'i thor gtsug dang/ mdzod spu'i bu ga dang/ shangs kyi rlung sgrom dang/ ljags kyi pad mo dang/ thugs kyi dpal be'u dang/ phyag dang zhabs kyi mthil rnams dang/ ba spu'i bu ga nas/ 'od zer bye ba drug stong byung nas/ de bzhin gshegs pa'i sku bsam gyis mi khyab pa 'thon te/ sems can rnams la chos ston to// zhes bka' stsal nas/ ri me ri 'bar ba'i rtse mo la lha mo 'od zer can gyi klong du mya ngan las 'das so// de dang gnyis su med par sangs rgyas so// zhes byang chub sems rma bya mjing bsnol mtha'i mun sel gyi rgyud las/ rdo rje sems dpa' sngon du gyur pa'i rtogs pa'i sangs rgyas par bstan pa'i le'u ste gsum pa'o//// de nas rjes su 'jug pa'i byang chub sems dpa' chen pos/ kye kye/ mkhyen rab kyi bdag po/ de ltar mkhyen pa mnga' ba/ mkhyen pa gzigs pa/ mkhyen pa thabs dang ldan pa/ mkhyen rab kyi bdag po 'jam dpal gzhon nu 'od srungs la phyag 'tshal lo// kye thugs rje chen po bdag gis sems can gyi don du/ rtogs pa mngon du gyur par bya ba'i thabs bstan du gsol/ ces zhus so// kye kye rdo rje 'dzin pa nyon cig/ phyogs bcu dus gsum gyi sangs rgyas thams cad dang/ snying po byang chub la mngon par zhugs par gnas so// shes kyang gzhi phyi mo rang bzhin rnam par dag pa man shel gyi sku lta bu/ sna tshogs phyogs 'dzin med pa rang gnas pa/ chos thams cad kyi mtha' la gnas pa/ rang bzhin rtog med gsal ba/ </text>
</item>

<item><p>177</p><section>1</section>
<text>chos thams cad kyi de bzhin nyid ni shes bzhin du mi gnas pa/ yul las 'das pa/ yul med pa'i yul sku las 'das pa/ sku med pa'i sku/ grangs las 'das pa/ grangs med pa'i grangs shes rab las 'das pa/ shes rab med pa'i shes rab/ ye shes khyab gdal chen po sku ru med pa'i chos nyid/ dngos med byang chub chen po rang rig byang chub snying po'i tshogs/ mtshon pa mya ngan las 'das pa/ mtshon du med do// zhes pa'i tshig gis mtshon te/ mtshon byed chos su bzhag nas/ snying po byang chub la mngon par zhugs par gnas so// de yang mtshon byed kyi rtogs pas shes bya las bzhag nas/ de'i sku mngon par bstan pa'i dus su/ rtogs pa'i don mngon sum du gtan la phab nas/ shes bya la nyams pa med pa'i rtogs pa mngon du gyur pa'i sangs rgyas zhes bya'o// de nas byang chub sems dpas don nges pa rnyed nas/ bcom ldan 'das kyi zhal mngon sum gzigs te/ mdzad pa mkhyen nas rgyud dag pa'i rdo rje 'chang chen po dang/ gnyis su med par mya ngan 'das so// zhes byang chub sems rma bya mjing bsnol mtha'i mun sel gyi rgyud las/ rjes su 'jug pa'i byang chub sems dpa' rtogs pa mngon du gyur par bstan pa'i le'u ste bzhi pa'o//// de nas byang chub sems dpa' sems dpa' chen pos yang zhus pa/ bcom ldan 'das mi mnyam mgon pos sangs rgyas dang sku mi mnyam pas/ sku'i sprul pa bsam gyis mi khyab pa dang/ gsung mi mnyam pas gsung gi sprul pa bsam gyis mi khyab pa dang/ thugs mi mnyam pas thugs kyi sprul pa bsam gyis mi khyab pa dang/ chos nyid mi mnyam pas chos spyi thams cad las grol bar bstan pa dang/ stobs mi mnyam pas rtogs pa skad cig ma la ye shes mthar phyin pa'o// zhes zhus te/ de nas bcom ldan 'das kyis bka' stsal pa/ rigs kyi bu zhu ba zhus pa de legs so// shes rab kyi mtha' chod par rtogs pa'i mtha' mi chod do// shes rab la nyam nga ba dang bag tsha ba med na/ 'bras bu mthar phyin pa'i ye shes skye ba la rag ma lus so// yang dag par rdzogs pa'i sangs rgyas la/ thugs rje sprul pa'i sku lnga shar ba'i dus su/ rang byung gi ye shes chen po lnga zhes bya ste/ sangs rgyas mar me mdzad stong gi gtsug phud rin po che zhes grags pas/ 'dzam bu gling bye ba phrag brgyar thugs rje sprul pa'i sku bye ba phrag brgyar 'byung bar 'gyur te/ rdzu 'phrul gyi stobs khyad par can gzhan las 'phags pas/ 'phags pa nam mkha'i snying po zhes grags te che ba'o// a ti yo ga rdzogs pa chen pos chos thams cad zil gyis mnan cing/ bdud dang mu stegs thams cad dbang du bsdus pas/ 'phags pa gtsug tor can dri ma med </text>
</item>

<item><p>178</p><section>1</section>
<text>pa zhes grags so// sangs rgyas kyi che ba'o// 'khor ba mya ngan las 'das pa'i chos thams cad la/ bzang ngan dang yin min mi 'byed cing/ don mnyam pa chen por la bzla ba'i dus su/ 'phags pa kun tu bzang po zhes grags te che ba'o// yang dag par rdzogs pa'i sangs rgyas la/ tshad med pa bzhi dang/ phrin las rnam pa bzhi'i sgo nas/ ji ltar 'tshams pa'i don byed nus pa'i sangs rgyas byams pa bzhi byung bas/ byang chub sems dpa' byams pa kun gzigs zhes grags te che ba'o// zhes byang chub sems rma bya 'jing bsnol mtha'i mun sel rgyud las/ 'bras bu bla na med pa'i theg pa bstan pa'i nang nas/ rgyud dag pa'i rdo rje 'chang chen po dang/ sprul pa'i sangs rgyas re res mdzad pas/ so so'i don bstan tshul gyi le'u ste lnga pa'o//// rma bya mjing bsnol mtha'i mun sel ces bya ba rdzogs so//// rgya gar skad du/ dr-iSh+ta sarba rA dza sa man ta b+ha dra ad ma b+hu ra pa tan+t+ra/ bod skad du/ lta ba thams cad kyi rgyal po kun tu bzang po che ba la rang gnas pa'i rgyud/ bcom ldan 'das dpal kun tu bzang po sems kyi rang bzhin gang yin pa de la phyag 'tshal lo// 'di skad go zhing rtogs nas shes pa'i dus gcig na/ sangs rgyas dang sems can dang ji ltar snang ba'i chos thams cad kun tu bzang po che ba'i 'khor du sangs ma rgyas pa med pa la/ de nas thams cad nyid las mi gzhan pa'i kun tu bzang po'i 'khor du gyur pas 'di skad du nyid la gleng bslang ngo// de nas ston pa kun tu bzang po sems kun tu bzang po la zhugs nas chos nyid kun tu bzang po la lta ba thams cad kyi rgyal po/ kun tu bzang po che ba rang la gnas pa'i rgyud 'di bka' stsal to// rnal 'byor gang zhig rtogs 'dod pas// kun tu bzang po'i rgyud 'di nyon// 'di dag shes par su 'dod pa// nges par lung 'di bstan par bya'o// de nas yang de nyid las mi gzhan pa'i 'khor rnams kyis gsol pa/ chos rnams sems kyi spyod yul las// thams cad sangs rgyas nyid du bstan// kun tu bzang po'i rang bzhin las// rnal 'byor kun gyi dbang phyug che// gsang ba'i gsang chen nges pa'i don// nyid kyi thugs las phyung ba 'di// snod ldan rnams la bstan du gsol// de nas ston pa kun tu bzang po yis// 'jigs pa la ya nga ba'i chos sdug bsngal sna tshogs kyis kha brgyud nas nyam thag pa nyid/ dga' skyid chen po mya ngan las 'das pa'i chos bde ba chen po lhun gyis grub ste 'gyur ba med pa'i phyir/ kun tu bzang po che ba la rang gnas pa'i rgyud/ sangs rgyas thams cad kyi dgongs pa gcig tu 'dril ba'i don/ kun tu bzang po rnam lnga </text>
</item>

<item><p>179</p><section>1</section>
<text>dang/ che ba bcu drug dang/ rang gnas chen po dgur bka' stsal to// de la kun tu bzang po man ngag gi rgyud 'di rtogs par 'dod pa rnams kyis/ nges par kun tu bzang po lnga po 'di yid la zung zhig/ de la kun tu bzang po lnga gang zhe na/ lta ba kun tu bzang po dang/ spyod pa kun tu bzang po dang/ phrin las kun tu bzang po dang/ dam tshig kun tu bzang po dang/ rang bzhin kun tu bzang po dang lnga'o// de la lta ba kun tu bzang po 'di bka' stsal to// thams cad kun tu bzang po la// 'khor ba'i chos dang mya ngan 'das// rnam rtog nyid kyang ye shes pas// log rtog zhe sdang ga la yod// phyogs ris med pa chos nyid klong// phyi nang gnyis med ye shes ngang// bzang ngan che chung med par mnyam/ skye shi 'gyur med byang chub sems// 'khor ba'i log rtog mtshan ma'i chos// mkha' la 'ja' tshon snang bzhin 'das// a a rgod re bro/ gnyis su 'dzin pas gol bas na// dbyer med mnyam pa nyid du gsungs// chos rnams thams cad thog ma nas// rgyu dang rkyen gyis ma btsal te// ye nas lhun gyis grub pa la// btsal zhing bsgrub par bya ba med// rang bzhin yongs kyis dag pa la// 'khor ba btsal yang mi rnyed pas// ma bcos ye nas dag pa la// ma btsal gnas pas sangs rgyas yin// kun tu bzang po'i rang bzhin la// rgyu dang 'bras bur brtags pas gol// ye nas gnyis med byang chub la// don de gnyis ni btsal du med// sangs rgyas sems can la sogs pa// thams cad sems las gzhan ma yin// bde chen nyid yin bcos su med// ma btsal ma bsgrubs ye nas dag/ rgyu nyid dag pa'i sangs rgyas la// skye shi med pa sus shes pa// lta ba kun tu bzang po yin// kun tu bzang po che ba la rang gnas pa'i rgyud las/ lta ba kun tu bzang po'i le'u ste dang po'o//// de nas spyod pa kun tu bzang po 'di gsungs so// byang chub sems kyi rang bzhin 'di// phyi dang nang du bzung bas nor// rgyu dang 'bras bur brtags pas 'khor// longs spyod thar pa bde ba med// chags dang ma chags la sogs pa// bde dang sdug bsngal gnyis med pas// gcig ste phyogs ris med pa la// de bzhin gang spyod bde ba che// mtshan nyid 'du byed phyogs cha la// yod med chags pas 'ching ba'i rgyu// byar med lhun rdzogs 'bras bu nyid// go ba'i ngang las bde ba che// 'jig rten 'khor ba'i chos can la// rtag chad mtshan mar brtags pas nor// de nyid bdag med gzhan med par// gnyis med spyad pas bde ba che// dge dang mi dge las rnams kun// ma chags gnyis med thabs kyis spyod// gang la rol pas yon tan snang// rgyu rkyen rten 'brel ltos pa </text>
</item>

<item><p>180</p><section>1</section>
<text>yin// 'dod spyod yon tan rnam pa lnga// thabs dang shes rab la sogs kyang// spyad na skye med rtogs pa gsal// ma spyad na yang nyes med rdzogs// yod med rtag chad thams cad ni// ma skyes rang bzhin ngang la med// bde dang sdug bsngal gnyis 'dzin pa// tha dad med de byang chub sems// mya ngan 'das dang 'khor ba'i chos// skyon dang yon tan thams cad ni// bcing grol med par gang spyod pa// spyod pa kun tu bzang po'o// kun tu bzang po che ba la rang gnas pa'i rgyud las/ spyod pa kun tu bzang po'i le'u ste gnyis pa'o//// de nas phrin las kun tu bzang po 'di gsungs so// kun rdzob dngos por snang ba yin// snod bcud rdzas su snang ba kun// chos nyid ma skyes rang bzhin la// ming dang tshig tu btags pas 'gal// cir snang kun tu bzang po la// de gnyis sems su rol pa yis// ji ltar mdzes pa 'gal ba med// phrin las bya btsal med pa'o// dge ba dang ni sdig pa'i las// las kyi bye brag thams cad la// sems yin gnyis med lhun grub pas// byang chub sems kyi phrin las pa// rtog dang mi rtog las 'das pa// sangs rgyas mdzad dang khyad par che// cir yang med la cir spyod pa// bde ba chen po'i mdzad spyod yin// kun gzhi ma byung ma skyes pa// sbyor sgrol la sogs cir spyad pa// gang yang spang len med pa ni// blang dor med pas phrin las bzang// phrin las kun tu bzang po yin// kun tu bzang po che ba la rang gnas pa'i rgyud las/ phrin las kun tu bzang po'i le'u ste gsum pa'o//// de nas dam tshig kun tu bzang po 'di bka' stsal to// nga dang bdag dang phyogs dang ris// mi mthun skyon gyi bye brag kyang// kun tu bzang por dbyer med pa// legs nyes rtog pas bsrung du med// mtha' dbus med pa'i klong brdal bas// chos nyid kun tu bzang po la// mnyam pa'i klong las 'gyur ba med// 'thab rtsod ma bskyed 'chal pa yin// chags pa'i bde dang nyon mongs dgra// gnyis su med de rang gi sems// sems kyis sems la dgrar med la// bdag nyid sangs rgyas gcig pu khyod// bden pa'i lha dang bar gcod bdud// gnyis su med de rtog las 'das// res su btsal yang mi rnyed pas// lhun gyis grub pa'i dam tshig yin// kun tu bzang po byang chub sems// mi 'gyur 'da' ba med pa la// ma yengs phyogs ris med srung ba// dam tshig kun tu bzang po yin// kun tu bzang po che ba la rang gnas pa'i rgyud las/ dam tshig kun tu bzang po'i le'u ste bzhi pa'o//// de nas rang bzhin kun tu bzang po 'di gsungs so// sems kyi chos nyid rang bzhin 'di// ma skyes ye nas sangs rgyas te// kun la brdal [(]13[)]</text>
</item>

<item><p>181</p><section>1</section>
<text>zhing snang ba 'di// rgyal bas mdzad cing bcos pa med// bzang dang ngan pa thams cad dang// gtsang sme che chung la sogs pa// rang bzhin dbyer med byang chub sems// mkhas pas bcos shing btsal du med// bzang ngan che chung gtsang sme med// skyon dang yon tan dug dang rtsi// 'dzin rtog byis pa'i spyod 'dra ba// rang bzhin yongs kyis dngos po med// de bzhin chos rnams rang bzhin dang// kun gzhi kun tu bzang po la// rgyu 'bras bde sdug btsal mi rnyed// rang bzhin kun tu bzang po yin// kun tu bzang po che ba la rang gnas pa'i rgyud las/ rang bzhin kun tu bzang po'i le'u ste lnga pa'o//// de nas bcom ldan 'das dpal kun tu bzang po sems kyi rang bzhin gang yin pa de la phyag 'tshal lo// 'di skad ces go zhing rtogs nas shes pa'i dus gcig na/ ston pa kun tu bzang pos sems kun tu bzang po la bzhugs nas/ chos kun tu bzang po che ba la rang gnas pa'i rgyud 'di dag bka' stsal to// rnal 'byor gang zhig rtogs 'dod pas// kun tu bzang po'i rgyud 'di nyon// don rtogs ldan pa'i skyes bu gang// 'di dag shes par su 'dod pa// nges par lung 'di bstan par bya'o// de la kun tu bzang po che ba la rang gnas pa'i rgyud 'di rtogs par 'dod pa rnams kyis/ nges par che ba bcu drug po 'di yid la zung zhig/ de la che ba bcu drug po gang zhe na/ sems ye nas che ba dang/ chos nyid ye nas che ba dang/ 'byung ba ye nas che ba dang/ ye shes ye nas che ba dang/ sku ye nas che ba dang/ sku gsung thugs yon tan phrin las ye nas che ba dang/ skyon dang yon tan ye nas che ba dang/ 'khor ba dang ngan song ye nas che ba dang/ mtho ris dang mya ngan las 'das pa ye nas che ba dang/ thabs ye nas che ba dang/ shes rab ye nas che ba dang/ skyon gyi rgyu ye nas che ba dang/ yon tan gyi rgyu ye nas che ba dang/ sangs rgyas ye nas che ba dang/ sems can ye nas che ba dang/ rtog pa ye nas che ba'o// kun tu bzang po che ba la rang gnas pa'i rgyud las/ nges par che ba bcu drug gi le'u ste drug pa'o//// de nas sems ye nas che ba 'di bka' stsal to// kun tu bzang po nga yi sems// rgya chen rol pa kun bstan pa// gti mug chen po nga yi sems// gti mug gong na sangs rgyas med// gti mug chen po'i ye shes kyi// byung tshor rtog pa kun bral nas// dmigs med shes rab pha rol phyin// che ba'i rgyal por gti mug shar// sangs rgyas rje btsan dam pa yin// 'dod chags med pa'i sngon rol na// sangs rgyas bya ba'i ming yang med// 'dod chags chen po nga yi sems// zhe sdang med pa'i sngon rol na// sangs rgyas bya ba'i ming yang med// zhe sdang chen po nga </text>
</item>

<item><p>182</p><section>1</section>
<text>yi sems// nga rgyal med pa'i sngon rol na// sangs rgyas bya ba'i ming yang med// nga rgyal chen po nga yi sems// phrag dog med pa'i sngon rol na// sangs rgyas bya ba'i ming yang med// phrag dog chen po nga yi sems// nyon mongs nga las ma byung ba'i// gzhan nas sangs rgyas yongs med pas// sems kyi rgyal po dug lnga la// kun bzang ye shes rgyal por spyod// thabs kyi 'bras bu sems che bas// rgyal ba thabs su sems la bsngags// nga med bdag dang bral ba yi// kun gzhi sems kyi rgyal po la// thar pa'i 'bras bu don 'char bas// 'phags lam nges par sangs rgyas te// bdag nyid chen po rgyal ba'i bka'// mi dmigs pa la dmigs pa med// dmigs pa la yang dmigs pa med// dmigs med sems kyi nges pa la// yang dag gsang mdzod gsum du bstan// 'byung ba'i bla ma bla ma che// thams cad 'byung ba'i ston pa mchog/ snang ba kun la rab gnas pa// nga nyid thabs kyi longs spyod de// gang la'ang chags pa'i rgyu med pas// zin chags med pa'i ye shes la// thabs kyi thugs rjes 'brel pa skyong// chos rnams thams cad sems las byung// sems kyis bstan pa'i lung la nyon// phyogs bcu'i sangs rgyas nga yi sems// phyi nang snod bcud nga yi sems// phyogs dang snang ba nga yi sems// phyi dang nang yang nga yi sems// mtho ris ngan song nga yi sems// sems kyi sangs rgyas kun bzang la// sprul pa phyogs bcu sangs rgyas nyon// nga la nga bstan rgyu med na// 'dzin rtog chos 'di su yi chos// bdag la phyogs dang ris med na// phyi dang nang 'di su yi chos// don la rgyu 'bras yongs med na// bzang dang ngan pa su yi chos// bcos pa med pa'i sems med na/ kha dog lnga po gang nas 'byung// bzang ngan che chung su las byung// tshor ba bde sdug gang gis smras// phyogs dang sa mtshams su la yod// 'khrul pa'i sems 'di yongs re 'khrul// rmongs pa'i blo yi yongs re 'khrul// rtog pa'i blo 'di yongs re nyen// ji ltar snang ba'i chos rnams la// bdag gi sems kyis dbang bsgyur nas// bdag pas drag pa gang na yod// sangs rgyas sems can sems yin na// sems pas che ba gang na yod// 'dzin rtog 'das pa'i chos nyid ni// sems kyi che ba de la yod// spang len med pa'i 'bras bu ni// sems kyi che ba ye gnas la// 'di la rgyu yis btsal med pa// 'di la rgyu 'bras sbyang du med// nam mkha' bzhin du ye gsal la// 'dzin rtog bcos pa'i rgyu ci yod// chos dang sangs rgyas 'tshol 'dod na// sems kyi che ba 'di la btsal// kun tu bzang po che ba la rang gnas pa'i rgyud las/ sems ye nas che ba'i le'u ste bdun pa'o//// de nas chos nyid ye </text>
</item>

<item><p>183</p><section>1</section>
<text>nas che ba 'di bka' stsal to// kun tu bzang po nga yi chos// rgya cher rol pa bstan pa ni// ji ltar snang ba nga yi chos// rang bzhin med pa'i sngon rol na// chos nyid bya ba'i ming yang med// gang zag rnal 'byor su yod pa// chos nyid 'bras bu su 'dod pa// rang bzhin med pas btsal bar bya// sems kyis rang bzhin yin pa la// de la rtog pa cher bskyed na// chos nyid che ba bya ba yin// yang dag nges pa'i chos nyid la// chos nyid che bas mu mtha' med// chos nyid che bas bzang ngan med// chos nyid che bas mtha' dbus med// chos nyid che bas phyi nang med// chos nyid che bas steng 'og med// chos nyid che bas phyogs ris med// chos nyid che bas spang len med// chos nyid che bas yod med med// med pa'ang ma yin khyab par brdal/ khyab par brdal kyang rdzas su med// 'di 'dra'i mtshan nyid gang shes pa// de ni chos nyid che ba ste// chos nyid med pa'i sngon rol na// sangs rgyas sems can ming yang med// chos nyid che ba'i byin brlabs las// ji ltar snang ba de ltar snang// gang ltar yin pa de ltar yin// yang dag par yang bka' stsal to// de dag la sogs chos rnams la// chos rnams la yang chos rnams med// rang bzhin cha phra gang 'dzin pa// 'dzin pa de la chos med de// chos kyi 'bras bu de la med// chos kyi 'bras bu gang yin pa// rig pa'i don ni 'di rnams so// che ba'i ye shes yod ma yin// che ba'i che bar bdag snang na// che mchog thabs kyi rgyal por rol// thams cad 'byung ba lnga yis bskyed// 'byung ba che ba'i don rtogs na// thams cad che ba'i rgyal ba 'grub// che ba'i rdzu 'phrul cir yang ston// bdag nyid thabs kyi byin brlabs las// 'byung lnga'i cho 'phrul sna tshogs kyis// ma rig rtog pa'i ling tog la// nga dang bdag tu 'byed pa bcom// phyogs dang ris su blta ba bsal// mtshan ma 'dzin rtog gnas pa bkrol// yang gsang nges pa'i lam du gzhag/ thar pa'i lam zhes de la gsungs// gang zhig ma skyes don 'dod pas// sngon dang phyi mar ma gyur zhing// phyogs dang ris su ma phye bar// 'dzin chags 'dzin rtog skyon spangs na// de ni chos nyid che ba zhes bya'o// gzhan yang chos nyid che ba ni// rnal 'byor gang zhig rtogs 'dod na// rgya cher shes rab phyogs brdal nas// chos nyid ye nas che ba yi// le'u 'di las btsal bar bya'o// kun tu bzang po che ba la rang gnas pa'i rgyud las/ chos nyid ye nas che ba'i le'u ste brgyad pa'o//// de nas yang 'byung ba ye nas che ba 'di bka' stsal to// nam mkha' ye nas che ba dang// sa gzhi ye nas che ba dang// me chu ye nas che ba dang// rlung nyid ye nas che ba dang// 'byung ba med pa'i </text>
</item>

<item><p>184</p><section>1</section>
<text>sngon rol na// sangs rgyas sems can ming yang med// 'byung ba lnga yi sangs rgyas yin// sangs rgyas kun gyi rje btsan yin// 'byung ba lnga po ma yi dbyings// ma la skyes pas sangs rgyas sras// 'byung ba lnga po rigs kyi yum// de la bdag rol thabs kyi yab// 'byung ba ye nas gnas kyi che// 'byung ba ye nas dus kyi che// 'byung ba ye nas gsal bas che// 'byung ba ye nas dag pas che// 'byung ba'i gnas ni nam mkha' la// 'byung ba'i rgyu ni sa gzhi'o// 'byung ba'i longs spyod me chu ste// 'byung ba'i sprul pa rlung yin no// 'byung ba'i mtshan nyid rtog pa med// 'byung ba'i rang bzhin 'dus ma byas// 'byung ba'i 'bras bu dmigs pa med// 'byung ba'i yon tan go zhing rtogs// 'byung ba'i don la 'gyur ba med// chos nyid ngang las kun 'byung bas// thams cad 'byung bas 'byung ba'o// 'byung ba'i rang bzhin dngos med pas// des na 'byung ba stong pa'o// 'byung ba shes rab pha rol phyin// 'byung ba lnga yi 'phro 'du yis// chos kyi dbyings kyi che rol bstan// stong pa'i don rtogs 'byung ba la// nges pa'i rig pas gsal brtags na// thabs dang ldan pa'i byin brlabs kyis// yang dag grub par bstan par zad// don la'ang de las bstan du med// rtogs pa'i che ba chen po las// ma rtogs sbyor ba'i las byed na// che ba'i ye shes yod ma yin// che ba'i che bar bdag snang ba// che mchog thabs kyi rgyal por snang// thams cad 'byung ba nga yis bskyed// 'byung ba chen po'i don rtogs na// thams cad che ba'i rgyal por 'grub// che ba'i rdzu 'phrul cir yang ston// bdag nyid thabs kyi byin brlabs las// 'byung ba lnga yi cho 'phrul gyis// ma rig rtog pa'i ling tog bsal// nga dang bdag tu 'byed pa bcom// phyogs dang ris su blta ba bcom// mtshan ma'i 'dzin rtog gnas pa dgrol// yang gsang nges pa'i lam du gzhag/ thar pa'i lam zhes de la gsungs// gang zhes ma skyes don 'dod pas// 'byung ba ye nas che ba yi// le'u 'di las ni btsal bar bya// kun tu bzang po che ba la rang gnas pa'i rgyud las// 'byung ba ye nas che ba'i le'u ste dgu pa'o//// de nas ye shes ye nas che ba 'di skad bka' stsal to// ye shes rgyal po gang 'dod pa// rang gi sems las btsal bar gyis// 'gro kun bla med byang chub pa// rtog pa'i rgyud la rang rig pa// de ni ye shes che ba'o// stong gsum ye 'byams don shes shing// brdal ba chen por phyogs med na// ye shes che ba'i dam pa ste// bzang ngan med par don shes pa// kun tu bzang po'i don shes te// chos nyid ye nas ma bcos pa// don de shes pa ye shes yin// sems nyid ye nas ma bcos pa// don de </text>
</item>

<item><p>185</p><section>1</section>
<text>shes pa ye shes yin// nam mkha' ye nas ma bcos pa// don de shes pa ye shes yin// ye shes dam pa 'tshol 'dod pas// gang la the tshom mi skye bar// rtogs pa'i klong du don spyod dang// rang byung ye shes de la 'char// mi gnas ye shes phyi nang med// lhun grub ye shes phyogs ris med// stong pa'i ye shes dngos po med// me long ye shes rtog pa med// mnyam nyid ye shes che chung med// so sor rtog pa ma 'dres gsal// bya ba nan tan mthar phyin pa'o// rang byung ye shes btsal ba min// ci ste btsal bas 'grub 'gyur na// rang byung ye shes yongs mi bden// rig pa'i ye shes bsgom pa min// ci ste bsgom pa yin gyur na// rig pa'i ye shes yongs mi bden// rig pa'i ye shes nang shar na// btsal ba med pa lhun gyis grub// rang byung ye shes don rtogs na// bsgrub pa med pa yongs su grub// bdag nyid ye shes don rtogs na// chos rnams thams cad bdag la gsal// yangs so bde'o ye shes mchog/ gsal la dag pas dri ma med// gnyis su med pas rtog pa spangs// sangs rgyas sems can so so na// ye shes chen pos yongs ma zin// phyogs bcu sangs rgyas thams cad pas// ye shes chen po 'di dag dpags// sangs rgyas thams cad bskyed pa'i yab// sangs rgyas sras po dam pa ste// nyag gcig yab las ma rtogs pa// gnyis su snang bar bstan pa min// mnyam pa'i don dang ma ldan na// mi mnyam blang ba'i chos ci dgos// theg pa'i bye brag bsam yas kyang// ye shes rtogs na gcig las med// chos dbyings gcig las med pa la// ye shes rtogs pa ma bzhag par// mang por 'byed pa snying re rje// so sor rtog pa nyon re mongs// phyogs char 'dzin pa yongs re sdug/ len cing bye brag phye ba yang// ye shes ma gos drang ba tsam// don la 'byed pa rgya re chung// nges pa gcig po'i tshig 'di nyon// kun tu bzang po che ba la rang gnas pa'i rgyud las/ ye shes ye nas che ba'i le'u ste bcu pa'o//// de nas sku ye nas che ba 'di skad ces bka' stsal to// rang bzhin spros pa med pa la// g.yos pa med pa'i ye shes gzhag/ gnyis su med pa'i thabs shes pas// de ni chos sku dang po'o// thams cad 'dus ma byas pa'i ngang// mi 'gyur mi shigs rdo rje ste// gnyen po cis kyang mi tshugs pa'i// thams cad kun ldan ye shes sku// rdo rje'i sku ste gnyis pa'o// rig pa rang snang mngon sum snang// nyes pa gang gis mi tshugs pa'i// legs pa'i ye shes rang snang ba// mngon par byang chub sku bstan pa'o// gnyis med chos la longs spyod cing// ma spangs ye shes longs spyod rgyan// thams cad che ba'i rol pa la// longs spyod rdzogs sku mthar phyin pa'o// gnyis </text>
</item>

<item><p>186</p><section>1</section>
<text>med sems kyi sprul pa la// yongs su ma khyab gcig kyang med// don dam thabs kyi sprul pa 'char// sprul pa'i sku ste kun khyab pa'o// sku yi sku ste kun sgrub pa// sku yi bdag nyid skye shi med// rol pas sangs rgyas nyid kyi rgyan// stong gsum stong gi 'jig rten na// 'pho 'gyur med pa sku yi mchog/ stong gsum stong gi 'jig rten na// rang bzhin med pa sku yi mchog/ stong gsum stong gi 'jig rten na// rtag chad med pa sku yi mchog/ sku mchog dri med dag pa la// sems kyi ye shes mthar phyin pas// rig pa'i blo yi brtul zhugs kyis// stong gsum sku yi dbang du sdud// dbang du ma gyur gang yang med// mi g.yo byang chub mchog gi rgya// rnam par snang mdzad nga yi lus// zla ba dri med dag pa'i lus// stong gsum kun snang khyab pa'i dbyings// mtha' las thug med ji bzhin du// shes rab thabs la de ltar snang// man ngag rgya mtsho chen po 'di// yongs la bstan pa'i shes rab ste// chos sku bdag pos sku bcom na// dkyil 'khor 'phro 'du nyon re mongs// yongs la shar ba'i don byung na// rtog pa'i rlung sgom snying re rje// mkha' ltar mnyam pa nyid la mnos// rang sems med pa'i sngon rol na// sangs rgyas bya ba rtog pa yin// kun tu bzang po bdag la 'dri// sangs rgyas gnas pa bdag la mdzad// byang chub dam pa 'di bstan pas// bzod cig 'khor ba skyar du dbyung// 'jig rten nyon mongs gleng thag chod// ma rig rmongs pa smos ci dgos// man ngag rgyal po 'di bstan pas// lta ba dman pa'i ming yang med// thams cad kun tu bdag yin pas// sku yi rgyal pos dngos grub 'byin// mtha' dbus che chung med par thob// bzod cing sngon gyi sangs rgyas yin// chos rnams thams cad khong nas shar// 'phags pa'i 'phags pas 'phags par bsngags// phyogs bcu'i sangs rgyas thugs ngan sangs// de tshe las byung ma thos la// bdag sems ngal tshig ma chad do// kun tu bzang po che ba la rang gnas pa'i rgyud las/ sku ye nas che ba'i le'u ste bcu gcig pa'o//// de nas sku gsung thugs yon tan phrin las ye nas che ba 'di skad ces bka' stsal to// stong gsum stong gi 'jig rten na// sku yi dkyil 'khor bsam yas kyang// he ru ka ni sku yi mchog/ de yang skal ldan nga yi sku// stong gsum stong gi 'jig rten na// gsung gi dkyil 'khor bsam yas kyang// yi ge 'bru brgyad gsung gi mchog/ de yang skal ldan nga yi gsung// stong gsum stong gi 'jig rten na// thugs kyi sprul pa bsam yas kyang// ye shes sems dpa' thugs kyi mchog/ de yang skal ldan nga yi thugs// stong gsum stong gi 'jig rten na// yon tan dkyil 'khor bsam yas kyang// rin chen </text>
</item>

<item><p>187</p><section>1</section>
<text>zur brgyad yon tan mchog/ de yang skal ldan nga yi yin// stong gsum stong gi 'jig rten na// phrin las dkyil 'khor bsam yas kyang// rnam bzhi nan tan phrin las mchog/ de yang skal ldan nga yi las// gzhan yang nga yi sku gsung thugs// yon tan phrin las rnam pa lnga// de bas kyang ni sems yin te// sku yi dkyil 'khor yang dag pa// chos nyid byang chub sems la yod// gsung gi dkyil 'khor yang dag pa// chos nyid byang chub sems la yang// thugs kyi dkyil 'khor yang dag pa// chos nyid byang chub sems la yod// yon tan dkyil 'khor yang dag pa// chos nyid byang chub sems la yod// phrin las dkyil 'khor yang dag pa// chos nyid byang chub sems la yod// de yi mtshan nyid gang shes pa// yang dag nges par nyan par gyis// sems kyi rang bzhin skye ba med// sems kyi mtshan nyid dngos po med// sems kyi 'bras bu ma bcos pa// sems kyi sku ni sangs rgyas la// sems kyi gsung ni brtags pa yin// sems kyi thugs ni go ba ste// sems kyi yon tan mi zad pa// sems kyi las ni lhun grub pa'o// de yang mi 'gyur rdo rje ste// 'phags pa'i 'phags pa rdo rje'i sku// sku yi rdo rje brjid pa che// gsung gi rdo rje bstan pa che// thugs kyi rdo rje 'dzin pa che// yon tan rdo rje legs pa che// phrin las rdo rje grub pa che// de yi gong na sangs rgyas med// che ba 'di la su gnas pa// rnal 'byor de ni skal ba bzang// bzang ba ma yin de nyid yin// nges pa'i sangs rgyas gcig las med// don la nges pa'i sa tshad la// sems kyi mtshan nyid ci 'dra ba// de la bcos pa med par gzhog/ de yi gang na che ba med// yang dag nges par de la gnad// kun tu bzang po che ba la rang gnas pa'i rgyud las/ sku gsung thugs yon tan phrin las ye nas che ba'i le'u ste bcu gnyis pa'o//// de nas skyon dang yon tan ye nas che ba 'di bka' stsal to// rnam par dag pa'i spyod yul la// skyon dang yon tan gnyis med ste// skyon nyid dag par ma rtogs na// yon tan dag pa gang nas rnyed// skyon nyid yon tan yin shes na// spang zhing bsal bar bya ba med// skyon rnams spangs pa'i pha rol na// sangs rgyas bya ba'i ming yang med// dus gsum sangs rgyas skyon las byung// rdo rje sems dpa' skyon gyi bu// skyon nyid sangs rgyas yin shes na// sangs rgyas min pa gcig kyang med// yon tan nyid kyang skyon yin na// spang bar bya ba gang yang min// cir snang sangs rgyas mdzad spyod la// de la smad par ci ste bya// bdud nyid sangs rgyas yin shes na// de la rtogs pa'i rdzas ci yod// ma rig pa yang byang chub kyi sems yin pas ma rig pa yang dag pa'o// rmongs </text>
</item>

<item><p>188</p><section>1</section>
<text>pa thams cad nga byang chub kyi sems yin pas rmongs pa yang dag pa'o// 'khrul pa thams cad nga byang chub kyi sems yin pas 'khrul pa yang dag pa'o// bslad pa thams cad nga byang chub kyi sems yin pas bslad pa yang dag pa'o// nyes pa thams cad nga byang chub kyi sems yin pas nyes pa yang dag pa'o// dug lnga yang nga byang chub kyi sems yin pas dug lnga yang dag pa'o// 'khor ba dang ngan song yang nga byang chub kyi sems yin pas 'khor ba dang ngan song yang dag pa'o// de ltar na skyon thams cad kyang nga byang chub kyi sems yin pas skyon thams cad yang dag pa'o// rig pa yang nga byang chub kyi sems so// ye shes kyang nga byang chub kyi sems so// yon tan kyang nga byang chub kyi sems so// legs pa thams cad kyang nga byang chub kyi sems so// sangs rgyas kyang nga byang chub kyi sems so// sems can yang nga byang chub kyi sems so// mtho ris dang mya ngan las 'das pa yang nga byang chub kyi sems so// skyon dang yon tan med pa'i sngon rol na// sangs rgyas bya ba'i ming yang med do// ma rig pa nyid rig pa yin par shes na/ rig pa gang nas btsal/ ma dag pa nyid dag pa yin par shes na/ dag pa gang nas btsal/ nyes pa nyid legs pa yin par shes na/ legs pa nyes gang nas btsal/ 'khor ba nyid mya ngan las 'das par shes na/ mya ngan las 'das pa gang nas btsal/ ngan song nyid mtho ris yin par shes na/ mtho ris gang nas btsal/ sems nyid sangs rgyas yin par shes na/ sangs rgyas gang nas btsal/ rgyu nyid 'bras bu yin par shes na/ 'bras bu gang nas btsal/ rtog pa nyid chos kyi dbyings yin par shes na/ chos kyi dbyings gang nas btsal/ skyon nyid yon tan yin par shes na/ yon tan gang nas btsal/ de yang rang gi sems yin na/ spang zhing dor ba dang blang zhing spyad pa'i rgyu ci yod/ skyon ye nas che bas ni 'bras bu la rag ma lus so// yon tan ye nas che bas ni 'bras bu la rten mi 'cha'o// che ba'i che bas chung ngu'i ming med do// bzang po'i bzang po yin pa la/ rgyal po'i rgyal po yin pas ngan pa dang zhen pa'i ming med do// bde'o skyes bu chen po'i thugs// dag go rnam dag byang chub sems// rang gi don du rang sbyor bas// mchod pa bkur sti rang la bya// rang gi dgongs pa rang gsal bas// rnam dag skyes bu chen po'i ngang// rnal 'byor rnam dag nges pa zhes// 'di la bskyar na nges pa bstan// 'di ni rnam dag nges pa'i sa// gang zhig tshol 'dod 'di la nyon// kun tu bzang mo che ba la rang gnas pa'i rgyud las/ skyon dang yon tan ye nas che ba'i le'u ste bcu gsum pa'o//// de nas 'khor ba dang ngan song ye nas che ba 'di skad ces </text>
</item>

<item><p>189</p><section>1</section>
<text>bka' stsal to// 'khor ba med pa'i sngon rol na// sangs rgyas bya ba yod ma yin// ngan song med pa'i sngon rol na// de bzhin gshegs pa yongs mi bzhugs// sangs rgyas yang dag bstan pa ni// 'khor ba ngan song nang na yod// sangs rgyas ming du btags pa yang// 'khor ba 'di la btags pa las// gzhan du sangs rgyas yod ma yin// phung po khams dang skye mched dang/ khams gsum 'khor ba ma yin pa// gzhan la sangs rgyas gang bsgom pa// lus ngag yid gsum ma yin pa// sku gsung thugs gsum gang las byung// de dag 'byung bar ngas ma bstan// ngan song 'di dag sus shes pa// spyod dang rnam dag sems la khye// rnal 'byor gang zhig 'di 'drar byed// ngan song 'khor ba mi nyan par// ngan song 'khor ba lings bor nas// de dag spangs pa'i pha rol na// gnyan zhing bstod pa'i sangs rgyas dang// bde zhing skyid pa'i mtho ris gcig/ logs na bdag gis thob 'dod pas// thar du re ste mi thar ro// 'grub par re ste mi 'grub bo// 'khor ba yongs su shes pa na// mya ngan 'das shes de la bya// ngan song yongs su shes pa na// thar pa thob ces de la bya// yang dag bde ba'i don rtogs na// sangs rgyas pas kyang 'khor ba bsngags// bsngags su'ang med de de nyid yin// mtho ris bas kyang ngan song bde// bder kyang med de de nyid yin// don dam bden pa ma rtogs shing// rang byung ye shes ma shar na// dug tu ma song gang yang med// dgrar yang mi gnod gang yang med// bde ba chen po'i don rtogs shing// byang chub sems kyi sgo phye nas// 'bras bu ma thob gcig kyang med// sangs rgyas min pa gang yang med// che ba 'di las che ba med// brtags shing gzhigs shing rang sems bzang// phyin zhing btsal zhing thog ma nyid// su zhig 'chad cing ston 'dod pa// gang la ma 'chad bdag la shod// gang la ma rtogs bdag la rtogs// 'bras bu dam pa 'di na yod// sems la thog tu ma phebs shing// yid la gsal bar ma rtogs na/ kha bshad mang pos don mi 'grub// dus gsum sangs rgyas thams cad pas// 'khor ba ngan song bsngags par gyis// dus gsum sangs rgyas de na yod// thar pa chen po'i sgo 'byed kyis// phyogs bcu'i sangs rgyas gsan du gsol// rgyu ni ma bcos nyid du gzhag/ 'bras bu rang bzhin med par blang// don du+u thig le chen por bstan// 'di la 'gal ba yod ma yin// kun tu bzang po che ba la rang gnas pa'i rgyud las/ 'khor ba dang ngan song ye nas che ba'i le'u ste bcu bzhi pa'o//// de nas mtho ris dang mya ngan las 'das pa ye nas che ba 'di skad ces bka' stsal to// thar pa thob pa'i them skas dang// mya ngan </text>
</item>

<item><p>190</p><section>1</section>
<text>'das pa'i chos nyid rnams// yang dag che bar bstan pa ni// rnam shes dbang po gsal bar bya// 'di yang mtho ris che ba yin// thams cad rtogs pa'i longs spyod pas// 'di yang mtho ris che ba'o// gzhan yang mtho ris che ba ni// ji ltar gnas pa de ltar rtogs// gang ltar yin pa de shes shing// kun gyi 'bras bur bdag rtogs pas// mtho ris dam pa bla na med// mya ngan 'das pa'i che ba ni// chos nyid phyogs bcur brdal ba la// rig pa mtha' dbus med pa dang// kun gzhi bzang ngan med pa dang// shes pa phyi nang med pa dang// ye shes spang len med pa yis// mya ngan 'das la dgongs pa 'grub// ma g.yos pa la rig pa shar// sangs rgyas sems su mya ngan 'das// yul ni chos su mya ngan 'das// rtogs pa ye shes mya ngan 'das// snod bcud chos skur mya ngan 'das// sems can gcig par mya ngan 'das// don dam bden par mya ngan 'das// mya ngan 'das pa'i don rtogs na// 'khor ba ngan song ming yang med// kun tu bzang po che ba la rang gnas pa'i rgyud las/ mya ngan las 'das pa ye nas che ba'i le'u ste bco lnga pa'o//// de nas thabs ye nas che ba 'di skad ces bka' stsal to// thabs kyi rgyal por bdag gnas pas// thams cad ma grub gang yang med// thabs chen med pa'i sngon rol nas// sangs rgyas yod pa yongs ma yin// 'gro la thabs kyi rgyu yod pas// thabs mkhas ye nas che ba yin// kun tu bzang po spyod pa la// byed dang spyod pa rnam 'dzin pa// de nyid thabs kyi che ba ste// thabs mkhas yon tan kun ldan na// sangs rgyas kun gyi bla mar bsngags// rnal 'byor chen po'i spyod pa bde'o// 'phags pa'i 'phags pa thabs la gnas// rgyal ba'i rgyal ba thabs las byung// nga nyid thabs kyi rgyal po la// 'khor ba'i rtog pa kun bral nas// rdzogs sangs rgyas pa'i thabs la bsngags// thabs dang bral ba'i snying rje ni// skyes kyang ngal ba don med la// 'di dag thabs kyi mchog shes na// yang dag spyod pa bla na med// sangs rgyas byang chub gdon mi za// thabs las mkhas byung thabs re che// thabs kyi thabs 'dul thabs bsam yas// rtogs pa thams cad thabs su gsal// thabs kyi ting nge 'dzin bsgom na// ngan song 'khor ba thabs kyi zhing// nyon mongs dug lnga thabs kyi lam// thabs chen po yi mdzad spyod kyis// thams cad ma lus sangs rgyas so// thar pa chen po nga yi skas// mun par 'thibs pa'i sems can la// thabs kyi sgron ma 'di bteg pas/ kun gyis go zhing gsal bar shog/ nga ni rang bzhin med pa ste// spros bral 'dzin sa klong brdal bas// mtshan mar 'dzin pa nga yi dgra// rang sems kun tu </text>
</item>

<item><p>191</p><section>1</section>
<text>bzang po la// phyogs dang rigs su mi snang na// nga dang bdag tu rtog pa ni// 'khrul pa yin te ngan song rgyu// bdag gi sems nyid bzang po la// sangs rgyas thog ma tha ma med// rgyu la bzang dang ngan pa med// 'bras bu grub dang ma grub med/ khom ldan chen po'i bde skyid la// sdug bsngal nyen po'i 'pho 'jug cing// chos nyid mnyam pa'i bde ba la// gzung 'dzin rtog pa'i rdzas ci yod// sangs rgyas dkyil 'khor ma lus kyang// nga yi thabs la rab tu gnas// kun tu bzang po che ba la rang gnas pa'i rgyud las/ thabs ye nas che ba'i le'u ste bcu drug pa'o//// de nas shes rab ye nas che ba 'di bka' stsal to// don dam spros pa med pa yi// ma g.yos chos nyid skye 'gags med// shes rab ye nas che ba yi// 'di yi gong na sangs rgyas med// shes rab chen pos skad cig la// chos rnams khong du chud par byed// skye ba med pas 'gag pa med// dmigs pa med pas spros pa med// 'dus ma byas pas rnam dag dbyings// rang bzhin med pas brjod dang bral// kun la khyab pas yab kyi ngang// thams cad bskyed pas yum gyi dbyings// brjod pa med pa'i shes rab la// dmigs pa med pa'i ting 'dzin gsal// kun gzhi yum gyi shes rab la// rang byung thabs kyi ye shes shar// 'dus ma byas pa'i klong dkyil na// sems kyi rgyal po ye shes 'phyo// skye 'gag med pa'i klong dkyil na// shes rab mi gcig gsal ba ni// yongs la dbang bsgyur rgyal po ste// thams cad rol pa'i dbang phyug ste// ma 'gags par yang ye shes gsal// des na dug rnams kun sel ba// nad do cog dang bral ba yis// bdud rtsi rang byung dkyil 'khoragasal// dbang po yum gyi shes rab la// thabs kyi zhags pas 'brel pa skyong// 'byung ba'i rgyal po gdod nas dag/ dus gsum bde gshegs bskyed pa'i yum// yum ni shes rab pha rol phyin// mi skye mi 'gag brdal ba la// kun bzang yangs pa chos kyi dbyings// dag go shes rab chen po'i dbyings// 'dzin dang bral lo shes pa med// rtog pa med pas smra bsam 'das// brjod pa med pas nam mkha'i tshul// rang bzhin med pas chos kyi dbyings// phyogs bcur rgya yongs ma chad pa'o// phyi nang med par kun tu snang// dag la dri ma med pa'o// snang la rang bzhin med pa yi// chu zla sgyu ma smig rgyu bzhin// med pa zang ma ma yin te// yod par yang ni ma yin no// yod med gnyis la 'das pa yi// rang bzhin med pas yid la dran// shes rab chen pos rtogs pa'i rtags// mkha' ltar mnyam pa nyid gnas na// shes rab chen pos khyab pa'i rtags// mi </text>
</item>

<item><p>192</p><section>1</section>
<text>g.yo mnyam gzhag 'dus ma byas// shes rab chen por grub pa'i rtags// ma chags thabs kyis kun spyod na// shes rab chen po thob pa'i rtags// rnal 'byor chen po su yod pa// shes rab che ba rtogs 'dod na// le'u ste 'di las btsal bar bya'o// kun tu bzang po che ba la rang gnas pa'i rgyud las/ shes rab ye nas che ba'i le'u ste bcu bdun pa'o//// de nas skyon gyi rgyu ye nas che ba 'di skad ces bka' stsal to// skyon gyi rgyu las ma gtogs pa// sangs rgyas gzhan nas yongs med de// sman mchog bdud rtsi 'byung ba yang// dug yod pa la sman du 'byung// dug la sman gyi rgyu med pas// thams cad sman la sman ming med// legs pa thams cad 'byung ba yang// skyon gyis legs pa 'byung bar byed// skyon gyi mtshan ma ci byung yang// de nyid legs pa yin shes na// gzhan du legs pa bsgrub mi dgos// dug nyid sman gyi don shes na// gzhan nas bdud rtsi btsal mi dgos// skyon nyid dag par ma rtogs shing// rgyu la 'bras bur ma rig na// don dang nges pa'i gtan tshigs med// smyon pa grib ma bsnyegs pa bzhin// bdas kyang sleb cing zin pa med// de bzhin skyon rgyu mi shes pas// bsgoms pas 'bras bu mi rnyed la// brtags pas chod nyid rdzas su gol// bsgrubs pas rtags su mi snang ste// de nyid glen pa'i rang bzhin can// de bas don 'di goms par byos// byang chub sems kyang skyon gyi rgyu// sangs rgyas thams cad skyon gyi rgyu// skyon gyi rgyu 'di mi shes na// yon tan rgyu 'di su la yod// skyon gyi rgyu 'di ma rig pa// ma rig pa ni dbyings kyi mdzod// de yi gong na che ba med// skyon gyi rgyu ni 'dzin rtog gnyis// 'dzin rtog thabs dang shes rab ni// skyon gyi rgyu las che ba med// skyon gyi rgyu ni nyon mongs lnga// nyon mongs ye shes lngar snang na// skyon gyi rgyu las che ba med// skyon gyi rgyu ni rtag chad gnyis// rtag chad dbyings dang ye shes na// skyon gyi rgyu las che ba med// sku dang ye shes bshad pa yang// skyon gyi rgyu las ma gtogs pa// gzhan nas bshad pa ci yang med// yang dag nges par don bstan pa// 'ong med 'gro med 'pho med pa// sangs rgyas byang chub de la yod// bcos med 'gyur med ma bcos pa// ye shes chos nyid de la yod// ma bslad ma btsal mnyam gzhag pa// mnyam pa'i ye shes de la yod// dag pa'i rgyu de sngon nas gsal// grub pa'i mthu de nang nas shar// thar pa'i lam de gzhi la bzhag/ mkhyen pa'i rgyu de sems la spyad// bzang dang lam ni thig ler bca'// kun tu bzang po bcom ldan 'das// shes par gyis la skyon la zhog/ skyon rgyu ye nas che ba med// rnal 'byor gzhung mthun gang zhig yod// skyon rgyu che bar rtogs </text>
</item>

<item><p>193</p><section>1</section>
<text>'dod na// le'u 'di las btsal bar bya'o// kun tu bzang po che ba la rang gnas pa'i rgyud las/ skyon gyi rgyu ye nas che ba'i le'u ste bco brgyad pa'o//// de nas yon tan gyi rgyu ye nas che ba 'di skad ces bka' stsal to// ye nas che ba'i rang bzhin la// dag pa nyid du 'di ltar bshad// sangs rgyas kun gyi yon tan ni// nga yi sems las byung ba ste// nga yi sku ni mi 'gyur ba'o// nga yi gsung ni mi 'gag pa'o// nga yi thugs ni ma bcos pa'o// nga yi mdzad pa khyad par che// nga yi rol pa thabs la mkhas// nga yi byin rlabs 'dus ma byas// nga yi mthu stobs 'dzin rtog bcom// nga la nga zhes bya ba med// nga med bdag med phyogs med pa'i// 'dzin rtog med pa'i shes rab brdal// rtag chad med pa'i ye shes shar// yon tan ye nas che ba yi// 'di yi gang na sangs rgyas med// 'khor ba med pa'i pha rol na// mya ngan 'das pa'i ming yang med// 'khor ba nyid na yon tan che// ngan song med pa'i pha rol na// mtho ris bya ba'i ming yang med// ngan song nyid na yon tan che// sems can med pa'i sngon rol na// sangs rgyas bya ba'i ming yang med// sems can nyid na yon tan che// nyon mongs med pa'i pha rol na// ye shes bya ba'i ming yang med// nyon mongs nyid na yon tan che// chos can med pa'i pha rol na// chos nyid bya ba'i ming yang med// chos can nyid na yon tan che// rnam par dag pa rgyu nas dag/ rang snang 'bras bu dang po gnas// 'phags pa'i rang bzhin rgyu la rdzogs// sangs rgyas thams cad 'dus pa'i sku// 'di ni yon tan che ba'i rgyud// ye nas che ba'i don yin te// phyogs bcu'i sangs rgyas thams cad dang// byang chub sems dpa' lha rnams dang// gang dag pho mo ma ning rgyud// 'khrul pas btags pa'i rgyu tsam dang// shes rab dman la bstan pa'i phyir// rmongs pa'i blo la snang bar zad// kun tu bzang po'i rang bzhin la// byang chub sems kyi rang bzhin ni// pho mo ma yin ma ning min// che chung ma yin rigs rgyud min// rtag chad ma yin mtshan mar min// phyi nang ma yin dngos por min// rigs dang kha dog bstan par med// med pa ma yin snying po'i don// rnal 'byor skal ldan rnams kyis rig/ don dang ldan pa'i sems la gsal// rang bzhin yongs kyis dag pa la// gnyen pos bcos shing dag tu med// mtshan nyid yongs kyis zhi ba la// stobs ldan tshad mas de ltar gsal// rgyu dang 'bras bu dbyer med la// mtshan nyid 'dzin cing rigs su 'byed// don dang 'gal zhing brtag par dka'// rang sems gdod nas ma skyes na// 'pho zhing 'gyur ba'i gnas kyang med// btsal zhing sgrub pa'i sa yang med// med pa'ang ma yin 'gyur med sku// 'du 'bral </text>
</item>

<item><p>194</p><section>1</section>
<text>med pa'i dbyings nyid la// bzang ngan spang len rnam rtog med// dbyer med che chung rim pa med// skye shi gnyis kyi mtshan ma med// med pa'ang ma yin khyab pa'i sku// mi 'byed mnyam pa'i spyod pa la// rang snang thabs kyi rgyal por rol// 'dus ma byas pa'i klong nyid na// bcos pa med pa'i ye shes shar// 'dzin rtog med pa'i chos nyid la// btsal ba med pa'i sems nyid gnas// gnas tsam nyid na rtog pa med// rtag med chad med bde ba che// 'gyur med rtsal med rang byung gnas// nga med bdag med phyogs ris med// che med chung med gsang ba'i khra// bzang med ngan med kun bzang che// ma spyod ji bzhin dbyings na gsal// ma btsal rdzogs pas rdzogs chen dang// bya bral med pas 'dus ma byas// smon du med pas rang la rdzogs/ khams gsum snod bcud ma lus kun// bde ba chen po nyid kyi rgyan// yon tan che ba'i zhing khams la// ma lus par yang sangs rgyas so// ji ltar snang ba'i chos rnams kun// rang byung dag pa'i dbyings nyid la// rnam dag klong du sangs rgyas pas// yon tan chen po de ltar gsal// btsal dang bcas pas ma grub ste// ma btsal bzhag pas btsal bas grub// sgro btags mtshan ma'i skyon rnams spangs// thams cad yongs su bde brdal na// yon tan chung ba gang yang med// thams cad kun bzang yon tan la// skyon du bya ba gang yang med// shin tu rnal 'byor gang yod pas// yon tan rgya chen rtogs 'dod pas// le'u 'di las btsal bar bya// kun tu bzang po che ba la rang gnas pa'i rgyud las/ yon tan gyi rgyud ye nas che ba'i le'u ste bcu dgu pa'o//// de nas sangs rgyas ye nas che ba 'di skad ces bka' stsal to// sangs rgyas ye nas che ba ni// 'khor ba sangs pas bde chen rgyas// snang srid sangs pas bde chen rgyas// ma rig sangs pas yang dag rgyas// gti mug sangs pas shes rab rgyas// de yang rtsol bas ma yin te// rtogs pa nyid kyi klong nas sangs// rig pa nyid kyi dbyings na rgyas// sangs rgyas ye nas che ba yi// 'di yi gong na sangs rgyas med// phung po lnga po rigs lnga'i ngang// rigs lnga sangs rgyas ye shes klong// ye shes chen po btsal med pas// sangs rgyas ye nas che ba yin// 'byung ba lnga yi yum lnga'i ngang// yum chen lnga po dbyings kyi klong// chos dbyings chen po btsal med pas// sangs rgyas ye nas che ba yin// rnam par shes pa sems dpa'i ngang// sems dpa' chen po sprul pa'i klong// sprul pa chen po btsal med pas// sangs rgyas ye nas che ba yin// yum gyi rnam par shes pa'i ngang// 'khor gyi sems ma khyab pa'i klong// sprul pa chen po btsal med pas// sangs rgyas ye nas </text>
</item>

<item><p>195</p><section>1</section>
<text>che ba yin// yan lag khro bo khro mo'i ngang/ khro bo khro mo rol pa'i klong// rol pa chen po btsal med pas// sangs rgyas ye nas che ba yin// 'jig rten drug po thub pa'i ngang// thub pa chen po 'dul ba'i klong// 'dul ba chen po btsal med pas// sangs rgyas ye nas che ba yin// dbyings dang rig pa bzang mo'i ngang// kun bzang yab yum gnas pa'i klong// gnas pa chen po btsal med pas// sangs rgyas ye nas che ba yin// sangs rgyas ye nas che ba yi// 'di yi gong na sangs rgyas med// gang zhig mtshan ma rtag 'dzin la// grangs dang sangs rgyas sbyar ba tsam// bgrangs kyang sangs rgyas bgrangs las 'das// bgrangs kyang mu med brjod las 'das// don dam du ni gang yang med// ji srid mtshan ma yod kyi bar// de bzhin sangs rgyas sku yang yod// ji srid mtshan ma med pa ni// de bzhin sangs rgyas sku yang med// ji srid grangs rnams yod kyi bar// de bzhin lha yi grangs kyang yod// ji srid grangs rnams med nas ni// de bzhin lha yi grangs kyang med// ma rig 'khrul pa'i sgo tsam du// grangs la brtags kyi mtshon par zad// don dam bcos pa med pa la// brdal ba'i sku gcig bsdus pa las// rigs dang rtags su gang la bstan// sangs rgyas ye nas che ba ni// yod de dngos po ma yin te// chu zla bzhin du rang bzhin med// med de chad pa ma yin te// nam mkha'i dbyings ltar cir yang snang// gcig ste rtag pa ma yin te// don dam gcig tu thams cad 'dus// gnyis te phyal pa ma yin te// yongs la khyab pas brdal ba'i dgu/ phyogs char mi 'dzin rigs mi 'byed// gnyis su mi rtog ngar mi 'dzin// yongs la phra yang dogs pa med// kun la mthun la don dang 'tshams// bdag tu shes la gzhan sdud pa// sangs rgyas ye nas che ba yin// sangs rgyas ye nas che ba ni// btsal ba ma yin rtogs pa yin// grub pa ma yin gnas pa min// gzhan du ma yin bdag nyid yin// bdag nyid ma yin gzhan ma yin// gzhan ma ma yin phyogs rigs min// nus mthu ma yin byin rlabs yin// sprul pa ma yin rtsal gcig spyod// nyon mongs mi snang 'phro 'du'i tshul// cir yang bstan te cir ma bstan// gang ltar snang yang gang du med// gang ltar brtags kyang gang yang med// med pa ma yin dran cing rig/ chad par ma song rig cing rtogs// rtag par ma song dngos po med// gnyis su ma song rtag pa med// gcig tu ma song kun la khyab// dang po bskyed pa'i rgyu med pas// tha ma 'chi zhing 'pho ba med// da ltar dngos po rdzas med pas// rtag pas chags shing gzung ba med// 'khor ba sgyu ma'i rdzas 'dra bas// bde sdug bzang ngan don la med// mi rtag sdug [(]14[)]</text>
</item>

<item><p>196</p><section>1</section>
<text>bsngal rmi lam 'dra// gang la brtags kyang de la 'khrul// brtags pas chos ni gcig kyang med// med pa'ang ma yin rig pa tsam// chu ni rgya mtsho nyid du rgyu// sangs rgyas rtog pa nyid las byung// chos ni bcos pa med pa'i chos// rtags ni ma 'dres gsal ba'i rtags// don ni 'gyur ba med pa'i don// de ltar thob pa sangs rgyas zhes// ye nas che ba yin par bshad// rnal 'byor 'di rtogs bcom ldan 'das// shes par gyis la de la zhog/ sangs rgyas ye nas che ba'o// rnal 'byor skyes bu gang yod pa// sangs rgyas che ba 'di rtogs na// le'u 'di las btsal bar bya'o// kun tu bzang po che ba la rang gnas pa'i rgyud las/ sangs rgyas ye nas che ba'i le'u ste nyi shu pa'o//// de nas sems can ye nas che ba 'di skad ces bka' stsal to// sems can med pa'i sngon rol na// sangs rgyas bya ba'i ming yang med// sems can ye nas che ba yi// don 'di bstan pa 'di yin no// 'byung ba'i gtos su nam mkha' che// chos nyid gtos su chos can che// sangs rgyas sems can bskyed nas ni// de phyir sems can sangs rgyas yum// sangs rgyas thams cad 'byung bas na// de phyir sems can sangs rgyas yab// snga rabs 'das pa'i sangs rgyas kyang// snga rabs 'das pa'i sems can yin// da ltar bzhugs pa'i sangs rgyas kyang// da ltar bzhugs pa'i sems can yin// slad kyi 'byon pa'i sangs rgyas kyang// slad kyi 'byon pa'i sems can yin// des na sangs rgyas sems can pas// sangs rgyas pas kyang sems can che// brtags pas sems can thams cad gcig/ sems can gcig pas chos kyi sku// chos kyi sku yang sems can yin// sems can brtags pas dngos po med// dngos po med pas chos kyi dbyings// chos kyi dbyings kyang sems can yin// sems can shes pas gsal bar go/ gsal bar go ba ye shes te// ye shes nyid kyang sems can yin// sangs rgyas kun gyi 'byung gnas mdzod// de phyir sangs rgyas sems can med// sangs rgyas sprul pa cir yang ston// de phyir sems can sangs rgyas sras/ khams gsum sems can sku gsung thugs// srid pa gsum gyi dbyings kyi klong// rgyud drug sems can don dam dang// mtha' yas sems can lam gyi mchog/ thabs kyi rgyal por gang shes pa// de nyid don rdzogs chos kyi sku// ma skyes shes rab don shes la// de nyid bcos med man ngag 'chang// rang byung rgyal po'i sems can la// rig pa'i rgyal po rnam shes shar// phung po thig le chen por rol// rnam par dag pa'i bde ba brdal// skye mched ting 'dzin gsal ba la// thabs kyi 'phro 'du gsal bar ston// gang la dpe </text>
</item>

<item><p>197</p><section>1</section>
<text>bstan de bzhin du// de bzhin sems can dper bstan pas// bde ba chen po'i man ngag 'byung// dag pas brtags pa kun kyang gtsang// rtogs pas bsam na gang yang 'grub// lta ba yangs pa'i nam mkha' la// 'dzin rtog med pa'i 'od brdal bas// gang yang ma spangs lhun gyis grub// mu mtha' med pa'i shes rab la// skye ba med pa'i klong brdal bas// rnam par dag pa'i dbyings su mkhyen// ma byung ma skyes skye ba med// skye med tha snyad sgro btags pa// nan gyi mkha' la 'dzin pa ltar// de dag rtags su mi snang bas// shes rab chung ldan 'khrul par 'gyur// tshig dang ldan yang don las gol// man ngag gdeng du yongs mi chud// gang zhig shes rab zhan pa yis// sgro btags chos la yi rang ba// long pa lam nor 'khrul pa ltar// ngam grog gcong rong nges par ltung// des na theg rgyal nges pa 'di// shes rab dman la bstan mi bya// don du mi 'ong skur pa 'debs// gang zhig bka' smod 'gal byed pa// don du mi 'gyur log pa'i lam// thar pa'i gnas med ltung ba'i sa// nor ba'i lam 'tshol 'khrul pa'i zhing// kun bzang ston pas yongs ma bshad// gang zag sgrin tshig mtshan ma can// bde ba'i don med yug pa'i tshig/ ma rig rmongs la 'khrul pa'i sems// log pa'i lam tshol nga bor[(]bai dngos por[)]'dzin// rang shed min la phyogs char 'dzin// don ldan snod can ma yin pas// bskal pa brgyad khri bzhi stong du// nges par don la gzhug mi bya// mkhas pas don dang mi ldan zhing// bden pa'i don por phyogs char 'dzin// tshig tu mkhas la don du g.yel// log pa'i las dga' bka' 'chol na// de ni bdud kyi slu ba yin// skye bo'i gzugs la sdig la spyod// sdig pa don dang mi 'gal zhing// kun la spyod pa kun spong zhing// gang dag mthun zhing dul ba'i sems// spyod cing gang la'ang ma chags pa'i// ji ltar spyod dang bka' dang mthun// gdeng chen don dang rtogs pas mthun// nges pa'i bstan pa'i gzhung 'tshol na// de ni sangs rgyas sprul pa yin// yang dag bden pa sems can no// mnyam pa nyid kyang sems can no// spang len med pa'i spyod pa la// 'du 'bral med pa'i dam tshig bsrung// bzang ngan med pa'i lta ba la// phyogs ris med pa'i sgrub pa sgrub// bden pa'i don dang tshul shes na// sems can yin na yin du zad// yin kyang sems can che ba yin// don ldan skyes bus shes par gyis// shin tu rnal 'byor yang yod pa// sems can che bar rtogs 'dod na// le'u 'di las btsal bar bya'o// kun tu bzang po che ba la rang la gnas pa'i rgyud las/ sems can ye nas che ba'i le'u ste nyi shu gcig </text>
</item>

<item><p>198</p><section>1</section>
<text>pa'o//// de nas rtogs pa ye nas che ba 'di skad ces bka' stsal to// rtog pa med pa'i sngon rol na// sangs rgyas bya ba'i ming yang med// rtogs pa ye nas che ba yi// don 'di bstan pas 'di yin no// mkhas pa mi gtso rtogs pa gtso// mkhas pa'i tshig ni than pa yin// rtogs pa chos nyid klong na 'phyo// bshad pa mi gtso bsgom pa gtso// bshad pa'i tshig ni bshad ra mkhan// sgom pa lha dang gnyis su med// sgrub pa bas kyang rtags pa rings// rtogs pa gdeng du ma chud na// sgrub pas rtogs pa'i rgyun la bsgrub// sgom pas mtshan ma'i ngang la bsgom// rtsol ba nyon mongs zhen pas rtsol// rtogs pa ye nas che ba ni/ snang srid rtog pas ye shes che// phyi nang rtogs pas thig le che// che chung rtogs pas mnyam nyid che// yangs dog rtogs pas klong chen che// bzang ngan rtogs pas bde chen che// bya btsal rtogs pas bde chen che// bde sdug rtogs pas byang chub che// rtogs pa'i klong chen phyogs ris med// man ngag don ldan dbye sri med// bden pa'i don 'chang 'dzin rtog med// rang byung rang shar bya btsal med// thar pa'i gnas rigs spang len med// dbyings kyi bde brdal phyogs ris med// rtogs na bcos med snying por rtogs// ston na rang byung 'bras bur ston// thob na rnam dag bcos med thob// nyi ma shar bas mun pa sangs// rgyu ni thob pas 'di pa nub// lung 'di byung bas rtag chad bros// stong gsum ma lus g.yul ngor red/ khams gsum ma lus tshar la bton// srid gsum ma lus tho les btab// 'dzin rtog gnyis ni 'chor med bzung// chags sdang gnyis ni dbang du byas// rtag chad gnyis ni rdul du brlag/ spang len gnyis ni phye mar btags// bzang ngan gnyis ni spugs kyis bsres// sangs rgyas sems can gcig tu byas// mtho ris ngan song gcig tu gnas// bde ba chen po'i zhal du gsol// dmyal ba chos nyid ngang du sbyangs// yi dgas bkres skom raM gyis bsregs// byol song gti mug yaM gyis bus// mi yi sdug bsngal khaM gyis bkrus// lha min 'thab rtsod laM gyis zhi// lha yi phrag dog a yis sbyangs// thams cad bde chen dbyings su btsud// bdag nyid chen por sangs rgyas par// gzhan du bya ba ming yang med// sangs rgyas mdzad pa de ltar mdzad// rtogs pa spyad pa de ltar spyod// nam mkha' yangs pa'i mtshan nyid la// dngos po mtshan ma kun shong ltar// rtogs pa yangs pa'i lta ba la// 'dzin rtog mtshan ma ci yang shong// shong pa bas kyang yangs kyang yangs// snang srid rtogs pas phyi ru bde// don dam rtogs pas nang du bde// dbyer med rtogs pas gnyis med bde// sems can sangs rgyas yin rtogs na// gzhan nas </text>
</item>

<item><p>199</p><section>1</section>
<text>sangs rgyas nor ba'i lam// snang srid sangs rgyas yin rtogs na// gzhan nas chos nyid nor ba'i lam// thams cad 'dus pa'i dbyings nyid che// ma lus 'dus pa'i thig le che// kun la rtogs pa'i ye shes che// gang zhig rtog med shes rab 'chal// rmongs pa 'khrul pa'i bya ba nor// don dang mi ldan nor ba des// gang yang mi shes don mi shes// ci yang mi rtogs don mi rtogs// sangs rgyas byang chub sems dpa' yang// gang ma rtogs na de yi bdud// bdud dang log pa'i phyogs rnams kyang// gang gis rtogs na de yi lha// lta ba'i rgyal po'i dmag dpung drangs// skye shi med pas g.yul ngo sprad// bzang ngan med par lhun gyis bskyed// phyogs ris med par tho les btab// dngos po mtshan ma gtan nas brlag/ rigs lnga'i sangs rgyas thugs ngal sangs// rtogs pa'i rgyal po 'gyod pa med// lam ni nye lam bder rdzogs pa// bcos pa med pa'i chos nyid lam// sa ni rang bzhin lhun rdzogs pa// kun tu bzang po bcos med pa// don 'di ngang la su gnas pa// rtogs pa che nas che ba'o// don rtogs rnal 'byor shes par gyis// don 'chang rnal 'byor gang yod pa// rtogs pa che ba 'tshol 'dod na// le'u 'di las btsal bar bya'o// kun tu bzang po che ba la rang gnas pa'i rgyud las/ rtogs pa ye nas che ba'i le'u ste nyi shu gnyis pa'o//// de nas yang kun tu bzang po che ba la rang gnas pa'i rgyud 'di rtogs par 'dod pa rnams kyis/ rang gnas chen po dgu yi don 'di yid la zung zhig/ de yang gang zhe na/ rgyu dang 'bras bu med par ye shes su gnas pa dang/ 'khor ba dang mya ngan las 'das pa thams cad ma skyes par rang gnas pa dang/ phyi nang snod bcud kyis bsdus pa thams cad chos kyi skur gnas pa dang// sangs rgyas dang sems can gnyis su med par rang gnas pa dang/ bde ba dang sdug bsngal thams cad bcos pa med par rang gnas pa dang/ bzang ngan thams cad ma bcos par rang gnas pa dang/ mtho dman che chung thams cad ma bcos par rang gnas pa dang/ skye shi dang 'pho 'gyur thams cad mi 'gyur bar rang gnas pa dang/ blang dor chags sdang phyogs ris med par rang gnas pa'o// rgyu dang 'bras bu btsal ba med par ye shes su gnas pa ni/ brgyad khri bzhi stong chos rnams dang// rgyu 'bras chos rnams theg pa cir bstan pa// gsang nyid nges par dbyings gcig pas// rim pas btsal zhing bsgrub tu med// dbyar dgun ston dpyid la sogs pa// rgyu 'bras rim gyis gsung ba yang// dus gsum 'gyur ba med pa'i phyir// rgyu dang 'bras bur bstan pa med// rang sems sangs rgyas ma yin na// mching bu nor bur mi 'gyur </text>
</item>

<item><p>200</p><section>1</section>
<text>bzhin// las dang las min cir btsal yang// sangs rgyas byang chub thob pa med// rgyu nyid 'bras bu yin shes na// sa gser bzhin du ye dag pas// sangs rgyas ye nas yin pa la// btsal ba'i bsam pas dbyings mi bskyod// sangs rgyas ma 'tshol sems la yod// byang chub sems ni rin po che// nyes pa spyad kyang dpal du che// bya btsal med par lhun gyis grub// rgyu nyid ma btsal 'bras bur gnas// thams cad dbyer med rang bzhin dag/ bsgrub cing grub pa'i 'bras bu ni// btsal med rang la rdzogs par gnas// rgyu dang 'bras bu btsal ba med// kun tu bzang po che ba la rag gnas pa'i rgyud las/ btsal ba med par lhun gyis grub pa ye shes su rang gnas pa'i le'u ste nyi shu gsum pa'o//// de nas 'khor ba dang mya ngan las 'das pa btsal ba med par rang gnas pa gsungs pa/ 'khor ba'i chos dang mya ngan 'das// gnyis su bstan pa tshig la nor// ma skyes rang bzhin rnam par dag/ kun tu bzang po nyid kyis gsungs// thar pa thob ces btags pa yi// sku dang ye shes che ba yang// ngan song 'khor ba'i sdug bsngal yin// ma skyes dbyings su yon tan gsal/ khams gsum 'khor ba'i chos 'di la// phyin ci log tu rnam brtags kyang// rangabazhin ye nas gnyis med pas// sgyu ma 'dra ste grub pa med// de bzhin chos rnams thams cad kyang// dbyer med ngo bo tshul gcig pas// rang bzhin gdod nas ma skyes phyir// bcos pa med par rang bzhin gnas// skye dang mi skye la sogs pa// smig sgyu 'dra ste rang bzhin med// de bzhin chos rnams thams cad kyang// dbyer med ngo bo tshul gcig pas// rang bzhin gdod nas ma skyes phyir// bcos pa med par rang bzhin gnas// skye dang mi skye la sogs pa// sgyu ma 'dra ste rang bzhin med// de bzhi brtan g.yo la sogs kun// don gcig gnyis med tha mi dad// thams cad de yang byang chub sems// sangs rgyas nyid las rim gnyis med// ma skyes pa yi rang bzhin la// ma bcos pa nyid bla ma yin// kun tu bzang po che ba la rang gnas pa'i rgyud las/ 'khor ba dang mya ngan las 'das pa ma btsal ba rang gnas pa'i le'u ste nyi shu bzhi pa'o//// de nas phyi nang snod bcud chos kyi skur ma btsal ba rang gnas pa'i don 'di gsungs so// phyi yi 'byung ba la sogs pa// yul gyi snang ba thams cad ni// ma byung ma skyes chos kyi dbyings// mi skye mi 'gag spros dang bral// rang bzhin yongs kyis zhi ba la// rgyu dang rkyen la ma ltos te// dus gsum 'dus ma byas pa'i ngang// mtha' dbus phyogs ris med pa'i ngang// chos nyid ma skyes klong du brdal// de bzhin nyid kyi gar khyab pa// rang rig ye shes chen </text>
</item>

<item><p>201</p><section>1</section>
<text>por rol// dngos med dngos bral byang chub sems// chos nyid de bzhin nyid de la// rig pa'i de bzhin nyid gnas pa// dbyer med gnyis su med pa ni// chos kyi sku zhes de la bya// dus gsum 'pho 'gyur med pa la// skye shi med pa'i g.yung drung du// ye nas chos skur gnas pa la// sangs rgyas gzhan nas btsal mi dgos// chos sku sems su byin brlabs pas// sku yi khyad par ci snang yang// byang chub sems las gzhan med pas// btsal mi dgos pa rang bzhin gnas// de bzhin thams cad sangs rgyas pas// chos sku byang chub sems gnas pa// ma btsal ma bsgrubs ye nas dag/ de la bcos med ye gnas pa'o// kun tu bzang po che ba la rang gnas pa'i rgyud las/ phyi nang snod bcud thams cad chos kyi skur ma btsal bar rang gnas pa'i le'u ste nyi shu lnga pa'o//// de nas sangs rgyas dang sems can gnyis su med par ma btsal bar rang gnas pa'i don 'di gsungs pa/ thams cad mkhyen pa'i sangs rgyas dang// ma rig 'khrul pa'i sems can gnyis// che chung khyad par byung ba yang// gser mgar 'dra ste gzhi snang gcig/ rtsi 'khrungs nags tshal thams cad kyang// sbyor shes na ni sman yin la// sbyor ma shes pas dug 'gyur bzhin// sangs rgyas sems can de bzhin no// ma bcos sems kyi chos nyid la// byang chub sems la 'gyur med na// rin chen gling du phyin pa ltar// sangs rgyas sems can btsal du med// chos dang sems dang nam mkha' la// rnam pa'i mtshan ma cir brtags kyang// cis kyang mi 'gyur 'grub med pas// ma bcos gnyis med ye sangs rgyas// 'bras bu smin pa'i snye ma la// sa bon nyid las gzhan ma yin// bla na med pa'i sangs rgyas kyang// sems can sems las gzhan ma yin// de bzhin rgyu 'bras rnam pa yang// ye nas gnyis med byang chub sems// bde ba chen por ye gdal bas// ye nas gnyis med kun tu bzang// gser bzhin ma bcos rang bzhin gnas// rang bzhin gdod nas dag pa la// tshig dang yi ges bcos su med// gang ltar spyad kyang thog ma med// kun tu bzang po che ba la rang gnas pa'i rgyud las/ sangs rgyas sems can gnyis su med par ma btsal bar rang gnas pa'i le'u ste nyi shu drug pa'o//// de nas bde ba dang sdug bsngal ma bcos par rang gnas pa'i don gsungs pa// bde dang sdug bsngal gnyis med pa// rang 'dod bcos pa'i smon pa yin// ye nas de ltar gnas pa ni// kun gzhi kun tu bzang por gsungs// nam mkha' bzhin du ye gsal ba// rtog dang mi rtog gnyis med pas// mtho ris ngan song btsal du med// de rtog byis pa'i spyod yul yin// rang </text>
</item>

<item><p>202</p><section>1</section>
<text>bzhin med pa'i chos nyid sems// ye nas kun tu bzang po la// gtsang dang sme ba gnyis med ltar// bde sdug rtog pa nyid du gsal// rang sems 'gyur ba'i chos can ngan// bde dang sdug bsngal rim par nges// sems kyi chos nyid 'gyur med pas// bde sdug btsal yang rnyed mi 'gyur// thams cad rang gi sems yin na// sdug bsngal nyid kyang bde ba'i klong// rang byung ye shes yin pas na// ngan song nyid kyang sangs rgyas zhing// mnyam pa nyid du lhun grub pas// phyogs dang ris su btsal du med// ma bcos ye nas kun tu bzang// bde dang sdug bsngal gnyis su med// byang chub sems nyid bde chen po// rgyu nyid dag pas 'bras bu che// tshig dang ye shes las 'das pas// btsal med lhun grub rang gnas pa'o// kun tu bzang po che ba la rang gnas pa'i rgyud las/ bde ba dang sdug bsngal ma btsal bar rang gnas pa'i le'u ste nyi shu bdun pa'o//// de nas yang bzang ngan dang gtsad sme med par rang gnas pa'i don gsungs so// ma rig mun pa'i g.yung drung la// ye shes nyi ma shar ba ltar// rtog dang mi rtog rang bzhin la// byang chub sems gsal bzang ngan med// bdud rtsi chen po'i rang bzhin la// dug dang bdud rtsi gnyis med ltar// byang chub sems kyi rang bzhin la// skyon dang yon tan ming yang med// ngan pa nyid dang bzang ba med// skyon rnams yon tan nyid du dag/ mi gtsang ba las gtsang ba med// dug nyid bdud rtsi'i rang bzhin pas// gnyis med don 'chang ye nas dag/ bya med don du med pa la// 'du byed btsal ba shin tu rmongs// ma bcos thig ler ye nas dag/ med la yod par 'dzin pa'i chos// nam mkha' bgo bsha' byed pa bzhin// tshe tshad las la grub med pas// gzhan du rnal 'byor ma rtsol cig/ don med sgrin tshig sgra phyir 'brang// theg pa nges med sa ma zin// nges pa'i man ngag rtog par gol// don med de 'dra gnas ngan 'khyam// de bas 'gyur med byang chub sems// rdzogs chen 'di la gang spyod pa// de ni kun bzang nyid yin pas// bzang dang gtsang sme gnyis su med// man ngag don dang ldan pa'i klong// sems ma yengs pa dgongs pa'i don// 'di ltar spyod pa'i rnal 'byor pas// sangs rgyas nyid du rang gnas pa'o// kun tu bzang po che ba la rang gnas pa'i rgyud las/ bzang ngan dang gtsang sme med par rang gnas pa'i le'u ste nyi shu brgyad pa'o//// de nas mtho dman dang che chung med par ma brtsal bar rang gnas pa 'di ched du brjod do// theg pa'i rim pa mtho dman dang// shes rab rtogs pa che chung ni// gar mkhan lag gi 'du byed bzhin// cir yang bstan te cir yang med// rang bzhin </text>
</item>

<item><p>203</p><section>1</section>
<text>gcig tu ma nges na// sku gsung thugs kyang so sor snang// shes pa gcig tu ma gyur na// byang chub sems kyang so sor go/ de bzhin nyid las gzhan med na// mi mthun rnam pa cir bstan yang// ye shes nyid la mnyam pa med// tshig dang yi ge brjod las 'das// stong gi 'jig rten nam mkha'i khams// ji snyed thug pa med pa dang// til 'bru rta rnga bcur gshags rnams// ma skyes klong du che chung med// kun gzhi ma byung ma skyes pa// ye nas rnam par dag pa la// sangs rgyas che ba ma bcos la// sems can chung bas bcos su med// chos rnams sems su sangs rgyas pas// ji ltar 'dod pa gsil bar 'gyur// mya ngan 'das dang 'khor ba'i chos// che chung med par rang gnas pa'o// kun tu bzang po che ba la rang gnas pa'i rgyud las/ mtho dman dang che chung med par rang gnas pa'i le'u ste nyi shu dgu pa'o//// de nas skye shi dang 'pho 'gyur med par ma btsal bar ye shes su rang gnas pa 'di brjod do// sems dang chos dang nam mkha' la// dang por bskyed pa'i rgyu med pas// tha mar 'chi zhing 'pho mi 'gyur// de bzhin thog ma tha ma med// 'das dang ma 'ongs da ltar dus// tha tshig rtag par gang la 'gyur// dus gsum dus ni med pa'i phyir// sngon dang phyis med gdod nas dag/ skad cig yud la bskal pa'i grangs// ring thung bye brag grangs bstan pa// rnam rtog rmongs par 'gyur snang yang// chos nyid dus las 'gyur snang med// de bzhin tshe tshad la sogs pa// lus med grangs kyis grangs bstan yang// rmi lam pham rgyal bgrungs pa bzhin// grangs dang ring thung brtags pas nor// bdag gi bskal pa bgrangs gyur kyang// thog ma nyid las 'gyur ba med// mtha' dbus phyogs ris cir bstan yang// thig le'i ngang las nyams pa med// 'jigs pa'i bdud dang dgrar snang yang// sems la gzung 'dzin gsad du med// snang srid me dang chur gyur kyang// byang chub sems la 'gyur ba med// med pa ma yin cir yang gsal// gsal tsam nyid na phyogs ris med// yod med brjod pa'i tshig 'das pas// mi 'gyur g.yung drung nyid gnas pa'o// kun tu bzang po che ba la rang gnas pa'i rgyud las/ skye shi dang 'pho 'gyur med par ye shes rang gnas pa'i le'u ste sum cu pa'o//// de nas yang blang dor dang phyogs ris med par rang gnas pa 'di ched du brjod do// skyon rnams byang chub sems yin pas// skyon pas sems kyang yod min te// ji ltar legs par spyad pa che// kun bzang don gyi spyod yul yin// yon tan nyid kyang gzhan med de// ji ltar snang ba thams cad kun// ye nas brtsal med de bzhin </text>
</item>

<item><p>204</p><section>1</section>
<text>nyid// gzhan nas rgyal bas btsal du med// tshad med blang dor spyod pa'i chos// nam mkha' 'dra ste grub pa med// mkhas pa ye nas yong mi 'dzin// de la cir yang 'gyur ba med// ma btsal rang sems sangs rgyas pas// bde chen gzhan du 'tshol ba ni// brtags shing btsal kyang mi rnyed pas// de bas ma rtogs sems nyid 'tshol// rnam rtog nyid kyang ye shes pas// log rtog zhe sdang gang na yod// phyogs ris med par zhe sdang klong// phyi nang med par ye shes ngang// bzang ngan che chung mnyam pa nyid// skye 'chi 'gyur med byang chub sems// 'khor ba'i log rtog mtshan ma'i chos// mkha' la 'ja' tshon snang ba bzhin// brtags shing btsal bas mi rnyed pas// de bas ma rtogs sems nyid la// ji ltar bstan pa bde ba che// gang ltar spyad pa kun tu bzang// nges pa'i don du nyid gnas pas// don 'di ma rtogs med pa'o// kun tu bzang po che ba la rang gnas pa'i rgyud las/ blang dor dang phyogs ris med pas ma btsal bas ye shes su rang gnas pa'i le'u ste sum cu gcig pa'o//// de nas yang ston pa kun tu bzang pos skye shi med pa'i sems kyi 'khor ba la sogs pa rnams ma gsungs par tshig 'di ched du brjod do// kun tu bzang po'i man ngag 'di// ming tsam 'dzin par gang byed pa// chos nyid rtogs pa shar bas na// sangs rgyas kun gyi rje btsan yin// 'di thos sangs rgyas lag tu len// thams cad kun gyi bdag nyid du// rgyud 'di 'dzin pa'i shes rab gnas// man ngag 'di nyid yin shes na// kun tu bzang po ngas bshad de// gang zhig gang la rtogs 'dod pas// man ngag 'di la blta bar gyis// de skad ces gsungs pa med pa'i kun tu bzang pos bka' stsal pas/ phyogs ris med pa'i snang srid thams cad gnyan pos ma bcos pa'i thabs kyis rtogs pa gcig tu med/ thob pa med pa'i sku thob pa/ grub pa med pa'i 'bras bu thob pas/ rang bzhin btsal ba med par sangs rgyas pa'i don du sus kyang ma bslabs par shes so// man ngag gis kyang ma bstan par rig go/ lta ba thams cad kyi rgyal po kun tu bzang po che ba la rang gnas pa'i rgyud chen po rdzogs so//// bar 'dir dam tshig rgyal po dam tshig bkod pa'i rgyud dpe ma dag pas bzhag yod/ rgya gar skad du/ kA ra shA ri raM dz+wa la tsi ti ka[] ka tan+t+ra nA ma/ bod skad du/ sku gdung 'bar ba tsha tsha dang mchod rten gyi rgyud ces bya ba/ bcom ldan 'das gsang ba'i bdag po la phyag 'tshal lo// 'di skad bdag gis thos pa'i dus gcig na/ ri ma la ya gnas lcags yod pa'i rtse mo seng ge'i za 'gram lta bu'i gnas na/ bcom ldan </text>
</item>

<item><p>205</p><section>1</section>
<text>'das gsang ba'i bdag po rdo rje 'dzin chen po la/ lang ka'i bdag po blo gros thabs ldan dang/ klu'i rgyal po gtsug na rin chen blo gros rgya mtsho dang/ tshangs pa gtsug phud 'dzin blo gros mtha' yas dang/ gnod sbyin skar mda' gdong blo gros dad sel dang/ li tsa byi dri ma med par grags pa blo gros rab zhi dang/ chos kyi rgyal po chen po'i pho brang na thams cad theg pa chen po'i don la thabs cig tu bzhugs so// de nas dge slong chen po li tsa byi dri ma med par grags pa rang gi gdan las bzhengs nas/ bcom ldan 'das gsang ba mchog gi bdag po rdo rje 'dzin chen po la 'di skad ces gsol ba 'deb so// sems can sangs rgyas lam 'dod na// dge ba'i las las khyad 'phags dang// bde gshegs zhabs tog bya ba'i phyir// mchod rten bzheng na ji ltar bya// rnying nas gsar par bzheng na ci// bdag gis sprul pa'i ston pa la// thos bzhin khyod kyis khyad par du// gsang sngags lam gyi mchod rten gsungs// zhes zhus so// de nas gdul dka' 'dul ba'i ded dpon chen po gsang ba'i bdag pos 'di skad ces gsungs so// theg pa thun mong mchod rten dang/ khyad par rgyud lung man ngag lugs// thun mong byung tshul man ngag las/ khyad par gsang ba'i lugs rnams ni// gzugs sku gnyis kyi man ngag rnams/ khyed la bshad kyis rab tu nyon// ces gsungs so// tsha tsha dang mchod rten gyi rgyud sku gdung 'bar ba las/ gleng gzhi dang gleng bslang ba'i le'u ste dang po'o//// de nas bcom ldan 'das gsang ba'i bdag pos theg pa thun mong gi mchod rten gyi byung tshul 'di dag gsungs so// mchod rten lo rgyus lnga yod de// de yang gang dang gang zhe na// mchod rten bla na med pa'i rgyu// yid kyi mchod rten zhes bya dang// rang bzhin gyis grub mchod rten dang// sprul par byung ba'i mchod rten dang// gzugs brnyan rtsigs pa'i mchod rten no// bla med mchod rten zhes bya ba// sangs rgyas rdo rje sems dpa' yi// sku gsung 'dzam gling phrag brgya las// gling bzhir chags pas mchod rten snang// shar du byams pa brtsegs pa la// lho phyog snying rje rin chen brtsegs// nub tu dga' ba pad+ma brtsegs// byang du btang snyoms don yod grub// 'di dus shAkya thub pa ni// srid rtser byang sems bcu drug dang// dgra bcom bskor nas bzhugs pa'o// yid kyi mchod rten zhes bya ni// nam mkha'i dbyings sam rgya mtsho'i gling// mkhas pas dkyil 'khor mchod rten ni// byang chub sems kyi yid kyis bri// phyag gis rgyas gdab grangs bzung zhing// ngag gis sngags brjod byin gyis brlabs// yid kyis rin chen mchod rten bsam// snang zhing stong la stong zhing gsal// rang </text>
</item>

<item><p>206</p><section>1</section>
<text>bzhin grub pa'i mchod rten ni// srid pas grub dang sprul pas grub// srid pas grub pas ri rab nyid// de yang ji ltar grub ce na// chos rnams stong pa'i rang bzhin las// ak+Sho b+h+ya'i byin rlabs dang// nam mkhas gsal ba'i go yang 'byed// dmyal ba'i 'jig rten gnas sar chags// don yod grub pa'i byin rlabs las// de las rlung gi dkyil 'khor chags// rlung lha ba dan thogs rnams gnas// rin chen 'byung ldan byin rlabs las// de steng me yi dkyil 'khor chags// me lha'i tshogs rnams de na gnas// snang ba mtha' yas byin rlabs las// chu yi dkyil 'khor rgya mtshor gyur// klu yi gnas kyang de na yod// rnam par snang mdzad byin rlabs las// sa gzhi chen po chags pa la// gling bzhi ri rab grub pa na// gling bzhi gling phran mi yi gnas// ri rab rgyal chen rigs bzhi sogs// gnod sbyin gza' skar lha chen gnas// rtse la 'thab bral man chad nas// gzugs khams gnas ris bcu bdun dang// gzugs med ming bzhi phung por gnas// nyan thos rnams kyang de na bzhugs// bkri ba'i don du mdzad pa'i gnas// sprul pas grub pa'i mchod rten ni// shAkya thub pa lhums zhugs dus// u dum wa ra sbu gur gyur// 'dzam gling sprul pa'i mchod rten gcig/ shAka thub byang chub shing drung bltams// u dum wa ra kha yang 'bus// yid bzhin lhun grub mchod rten byung// shAkya thub pa rab byung mdzad// u dum wa ra ldum bur gyur// nub tu dpe med bsam 'das byung// chu 'gram byang chub dka' thub mdzad// u dum wa ra sdong por 'dril// nub tu rmad grags chos dbyings mdzad// rtswa mchog grong khyer gshegs pa'i tshe// sdong po las ni yal ga gyes// byang phyogs yon tan rin chen brtsegs// lang ka pu rir gshegs pa'i tshe// yal ga las ni lo mar gyur/ khams gsum bde rgyas sgron ma byung// bdud btul tho rangs sangs rgyas dus// lo ma las ni me tog shar// shar du byams ldan bsod nams gter// mya ngan 'da' ba'i tshul bstan pa// mthar legs g.yung drung rdzogs pa shar// rang bzhin mchod rten ye shes sku// thugs rje'i byin rlabs rmad po che// mtshan ma'i sdug bsngal yongs bsal zhing// sems can kun la byams thugs ldan// sprul par 'byung ba'i mchod rten ni// byang phyogs rna thos sras kyi spyan// g.yas mthong sreg la g.yon mthong 'jig/ mig mi bzang gis gar bltas sar// mi nad phyugs nad mu ge 'bebs// rgyal pos bcom ldan 'das la zhus// bdag gis ma bsgrubs gnod pa'i mig/ ji ltar thabs kyis bsgyur du gsol// bcom ldan 'das kyis rnam thos bu'i// phyag tu ring bsrel mchod rten byin// mig ngan smin </text>
</item>

<item><p>207</p><section>1</section>
<text>mtshams shA ri rAm// mchod 'bul byas pas shin tu ge/ sprul pa'i mchod rten ting 'dzin sku// byams shing snyoms pa'i kun gyi mgon// thugs rje chen pos bskyod du med// nub byang rgyal po'i mig nad sel// gzugs chen mchod rten brtsigs pa ni// rgyal po d+harma a sho kas// ri gsum rtse gdong lung gsum mdo// ri lung mang po 'dus pa'i rgyun// pho brang btab pas bstun nad zin// rmi lam 'byung zhing mchod rten bzhengs// nad las thar te rgyal srid 'dzin// tha chung sras grongs phung po bsregs// tsha tshwa btab cing mchod rten bzhengs// dgra bcom 'bras bu thob par gyur// sras 'bring nad kyis zin de 'das// bdun tshigs bdun gyis rigs drug drangs// thal ba tsha tsha btab nas ni// bla na med pa'i byang chub thob// li tsa bi yis mi shes sam// de nas li tsa bi dgyes nas// da ltar shar gyi phyag rdor khyod// dus der bzhugs pa ngas ma mthong// bag chags sol la gsang bar shod// ces gsungs so// sku gdung 'bar ba mchod rten gyi rgyud las/ mchod rten byung tshul lo rgyus kyi le'u ste gnyis pa'o//// de nas gsang ba'i bdag pos dam pa'i rigs can rnam pa lnga la thun mong mchod rten gyi man ngag 'di dag gsungs so// mchod rten bya ba'i sa btsal ba// snum zhing 'bol la mnyes pa'i sar// yungs kar dag la sngags 'di yis// lan bdun brjod la mtshams bcad do// oM a mr-i ta ha na ha na hUM phaT/ seng lding lcags phur sor brgyad la// rdo rje phur par bsams nas ni// lan bdun sngags brjod dbus dang ni// gra bzhir btab la gzhag par bya// oM badzra kI la ya sa rba duSh+tAM hUM phaT/ de nas thig skud rin chen la// rdo rje skud par rab bsam nas// rgya khyon cir na thig gis bskor// sngags 'di lan ni gsum brjod pas// sa gzhi rin chen gyur par bsam// oM badzra sU tra hUM phaT/ oM badzra kha na kha na hUM phaT/ des ni rdo rjes bsam pa yi// lag chas sa ni rko ba'i sngags// tshar nas gnas gtsang phyin nas ni// bdud rtsi 'khyil pa'i phyag rgya ni// rdo rje rtse gsum mnan nas ni// lan bdun sngags bzlas tho bas brdung// oM badzra mung+ga ra a ko Ta ya a ko Ta ya hUM phaT/ tsan+dan gur gum dri chab chus// 'jim pa sbrus byas lan bdun brjod// oM a mr-i te hUM phaT/ a dkar bdud rtsi'i chu ru dmigs// chu de gtor la 'jim pa brdzi// sngags 'di lan bdun gtor bar bya// oM shud+d+he bi sho d+ha nA ya swA hA/ de nas 'jim pa brdzi ba'i dus/ de nyid rdo rje rin chen bsam// oM badzra pra mar ta na ye hUM phaTaswA hA/ de nas 'jim pa'i gong bu la// sngags 'di gsum brjod byin brlabs pas// 'od lngas don mdzad 'phros 'dus nas// rin </text>
</item>

<item><p>208</p><section>1</section>
<text>chen lngar ni gyur par bsam// oM na maHsa man bud+d+hA nAn/ a pra ti ha ta shA sa nA nAn/ oM badzra A yu She swA hA/ de nas 'jim pa byin rlabs kyi// sngags 'di nyi shu rtsa gcig bzlas// mchod rten gcig byas tsam gyis ni// bye ba byas par 'gyur ba'o// oM na mo b+ha ga wA te be ro tsa na pra b+ha rA dzA ya/ ar ha te saM myag saM bud+d+hA ya/ oM sUk+Sh+me sa me sa ma ye/ sa ma te sa ma ro se/ a na pa ra ne ta ra ma pe ya sho/ ma hA te dzo rA dza ku le ni rbA ni/ sarba ta thA ga to hr-i da ya/ a d+hiSh+ThA na a d+hiSh+ThI te swA hA/ rigs lnga so so'i sngags gzhug gam// yi dam sngags sam gang byed sngags// bris te tsha tsha'i nang du gzhug/ gro gar gur gum dag gis bri// oM d+ha ra d+ha ra ya d+ha ra ya badzra d+h+rig/ oM sha shwa ta pa re sha shwa to e h+ye ni dzi na dzig/ oM badzra sUr+ya ta tra mo/ bam d+ha ma na ma sa ma ya twa ma a haM rat+na d+h+r-ig/ oM badzra d+harma sa ma ya hUM lu hUM lu a ro l-ika/ oM phu phu hi hi d+ha ra d+ha ra pra dz+nyA d+h+r-ig/ yang na sngags thung 'di bris te/ tsha tshwa chung ngu'i nang du gzug/ oM tri ya d+hI kA nI/ sarba ta thA ga tA nAn/ tad+ya thA/ oM sUk+Sh+me sUk+Sh+me/ shAn+te shAn+te/ dAn+te dAn+te/ ni ra ku le/ ya sho ya sho/ te dzo ba ti/ sarba bud+d+ha/ a d+hiSh+Thi te swA hA/ de nas 'bi 'bi gzhug pa'i sngags// gsum brjod thabs dang shes rab 'brel pa yi// chos dbyings nyid du grub par bsam// de yi sngags ni 'di yin no// oM a mr-i tA yu she swA hA/ de nas 'bi 'bi bya ba'i sngags// ma zin bar du brjod par bya// oM trai yat+te sarba ta thA ga to hr-i da ha ya/ gar+b+he dz+wa la/ d+harma d+hA tu gar+b+he sang ha ra na/ A yu na saM sho d+ha ya pA bam/ sarba ta thA ga ta sa man+to bi ma la bi shud+d+he swA hA/ mar dang nyung rtsi 'bul ba'i sngags// nyon mongs rdul bral byang chub bsam// oM a ra dze bi ra dze swA hA/ rkol phor nang du gzhug pa'i sngags// thabs dang shes rab 'brel pa chos dbyings bzhugs// oM d+hA tu gar+b+he swA hA/ rkol phor sa la brdab pa'i sngags// mchod rten grub pas 'gro don bsam// oM d+ha ra ma ra te badzra mud ga ra a ko Ta ya hUM/ de nas mchod rten dbyung ba'i sngags// shel sgong dag pa lta bur bsam// oM badzra d+ha rod pra ba ya swA hA/ rgyu yi chos rnams rdzogs pa la// gzugs kyi sku ni rnam pa gnyis// 'bras bu'i chos rnams rdzogs pa las// chos kyi sku ru byin gyis brlabs// oM sarba ta thA ga ta nirma kA ya sa ma ya s+t+waM/ oM sarba ta thA ga ta saM b+ho ga kA ya sa ma ya s+t+waM/ oM sarba ta thA ga ta d+harma kA ya ma hA su kha badzra su ta sa ma ya s+t+waM/ de nas srog shing gzug pas ni// mi nub brtan par gyur par bsam// oM badz+wa A yu she swA hA/ 'khor lo bcu gsum gzug pas ni// sa ni bcu gsum gyur pa'o// oM bra mar+d+ha nA ya swA hA/ dar gyi cod pan btags pa yis// thabs dang shes rab ldan par bya// oM pa ta ka </text>
</item>

<item><p>209</p><section>1</section>
<text>lam pa swA hA/ ba dan sna tshogs 'phyar ba yis// sems can chos kyi snyan pa sgrogs// oM pa ta ka swA hA/ chu srin rgyal mtshan btsugs pa yis// bdud bzhi las rgyal 'khor ba 'dzin// oM kum b+hi ra rA dza swA hA/ gdugs kyi sems can ma lus kun// bla na med pa'i skyabs dang ldan// oM pra ha ma ta nA ya swA hA// me tog phreng ba bcings pa yis// sems can mi brjed gzungs rnams 'dzin// oM rat+na mA le traM hUM/ mtshan dang dpe byad rab ldan pas// blta bas mi ngoms ldan pa'i sngags// na ma s+t+rai ya te d+ha nu ga te/ pra ti ta shru sa ge ta be ta/ ta thA ga tA ya/ ar+ha te samya ka saM bud+d+hA ya/ tad+ya thA puSh+thi swA hA/ gdan rnams ma lus dbul ba'i sngags// rin chen nyi zla sems can pad// oM sun+d+ha ri dza ya swA hA/ gzhal yas khang du gshegs pa'i sngags// oM da ra da ra ku ta ka ra dza ye swA hA/ rin chen gzhal yas chos kyi pho brang du// nyi zla rin chen gdan la bzhugs su gsol// oM su pra tiSh+Tha badzra ye swA hA/ de la dbang rnams ma lus pa// rdzogs par bskur te gnas par bya'o// oM badzra d+hA tu shwa ri a d+hiSh+ThI te a b+hi Shiny+tsa mAm/ sku dang gsung thugs yon tan las// phrin las rdo rje nyid gyur bsam// oM sarba ta thA ga ta kA ya wak+ka tsit+ta ma hA sa ma ya s+t+waM/ oM sarba ta thA ga ta gu+u na karma ma hA sa ma ya s+t+waM/ de nas mchod pa sna tshogs rnams// mnyes par ma lus dbul bar bya// oM badzra a mr-i te ar+g+ham pra tIts+tsha swA hA/ oM badzra d+hU pe swA hA/ oM badzra puSh+pe swA hA/ oM badzra Alo ke swA hA/ oM badzra gan+d+he swA hA/ oM ba lin+ta te dzo ba lin ta swA hA/ zhes gsungs so// sku gdung 'bar ba mchod rten gyi rgyud las// mchod rten gdab thabs man ngag gi le'u ste gsum pa'o//// de nas bcom ldan 'das gsang ba'i bdag pos thun mong gi mchod rten las kyi rim pa 'di dag gsungs so// chos dbyings mngon gyur ye shes sku brnyes shing// sku gsung thugs kyis 'gro ba'i don mdzad pa// thugs rje'i ci 'dul yid bzhin re skong ba'i// phyogs bcu'i sangs rgyas ma lus gshegs su gsol// nyon mongs dug sel yon tan 'byung ba'i gnas// gsung rab bcu gnyis 'phags lam rgyal ba'i bka'// bcom ldan shes rab pha rol phyin la sogs// rnam dag dbyings kyi dam chos gshegs su gsol// chos sku gzugs brnyan byang chub sems kyi ngang// gling bzhi 'dul mdzad mchod rten chen po brgyad// bsod nams zhing dang 'gro ba 'dren pa'i gtso// sku gdung ring bsrel ma lus gshegs su gsol// sa bcu rgyal sras che la mnga' brnyes shing// byams dang snying rjes brtson 'grus go bgos nas// shes rab thabs kyis 'gro ba'i don mdzad pa// byang chub sems dpa' ma lus gshegs </text>
</item>

<item><p>210</p><section>1</section>
<text>su gsol// bden bzhi'i don rtogs log lta'i skyon spangs shing// tshul khrims dri med dug lnga'i skyon bsal nas// 'phags lam don brtson yon tan rgyan mnga' ba// dgra bcom rang rgyal ma lus gshegs su gsol// byang chub sems ldan bde bar gshegs pa'i 'khor/ khams gsum sa drug gnas la mnga' mdzad pa// bcom ldan 'das kyi bstan pa srung mdzad pa// srid gsum srung ma'i tshogs gyur gshegs su gsol// zhes spyir spyan drang bar gsungs so// chos dbyings rnam dag bzang mo'i dkyil 'khor 'dir// nyon mongs ma gos nam mkha'i rang bzhin la// rtogs pa'i ting 'dzin chags pa'i skur bstan nas// chos sku zab mo'i mchod rten gshegs su gsol// byams pa chen po dpag tshad med pa'i chos// gdug pa'i tshogs rnams thams cad 'dul slad du// me long lta bu chos kyi don rtogs nas// rdo rje brtsegs pa'i mchod rten gshegs su gsol// dga' rab don phyir 'khrul pa kun spangs shing// 'jigs med rin chen bang rim brtsegs pa la// sprul pa'i yon tan tshogs kyi phreng bas brgyan// rin chen brtsegs pa'i mchod rten gshegs su gsol// nyon mongs skyon bral pad+ma'i gdan steng na// dga' ba brtsegs pa'i bang rim bdud bzhi 'joms// bum pa chos dbyings spros pa med pa'i dbyings// pad+ma brtsegs pa'i mchod rten gshegs su gsol// nyon mongs 'khor ba'i sdug bsngal las kyis sbyangs// rnam par rtog pa'i mtshan ma kun bcom nas// bsod nams dge tshul bsags pa'i mchod rten brtsegs// byang chub rdzogs pa'i mchod rten gshegs su gsol// shAkya thub pa sprul pa'i sangs rgyas kyis// sku yi 'od zer sprul pas sgrib pa sbyong// yon tan tshogs kyi cha las skur brten pa// 'od 'byung sprul pa'i mchod rten gshegs su gsol// byang chub tshogs kyis rab tu brgyan pa'i sku// 'dzam gling kun nas bsod nams sprin tshogs 'du// bkra shis dge ba bsod nams tshogs bsags shing// mi mthun sgrib pa'i bag chags bsal ba'i phyir// bkra shis brtsegs pa'i mchod rten gshegs su gsol// dge tshul bsod nams mchod rten gshegs su gsol// yon tan tshogs kyi mchod rten gshegs su gsol// nyon mongs mun sel mar me gshegs su gsol// zhes so so'i spyan drang bar gsungs so// de nas bzhugs su gsol ba gsungs// 'ja' tshon spel legs bkod 'dra ba'i// dge bcu dag pa'i pad+ma'i gdan steng du// rim bzhin 'tshams par bzhugs su gsol// chos dbyings pho brang rin chen gzhal yas 'dir// 'ja' tshon spel 'dra'i gdan bzang bting lags kyi// bla med yid dang rang bzhin mchod rten dang// [(]15[)]</text>
</item>

<item><p>211</p><section>1</section>
<text>sprul pa'i gzugs can ma lus mchod rten kun// dog cing tshor ba mi mnga' bar// sku gsung rdo rje lta bur byin brlabs nas// 'gro ba sems can rnams la sman slad du// brtan par bzhugs nas thugs rjes dgongs su gsol// de nas phyag 'tshal rim pa gsungs// chos sku mkha' la ye shes dkar bkram zhing// thugs rje'i phrin las gzugs sku'i char 'bebs pa// 'khor ba'i mun sel bdud bzhi 'joms mdzad pa// dus gsum bde gshegs rnams la phyag 'tshal lo// dmigs med chags bral bdud rtsi 'dus ma byas// rgyu 'bras bstan dang lam dang gnyen po'i chos// sdug bsngal zad mdzad srid pa'i mun sel ba// dam chos bdud rtsi rnams la phyag 'tshal lo// bcom ldan shAkya seng ge'i byin rlabs las// srid rtse rin chen sna lnga'i gzhal yas na// rigs bzhi'i phyag rgya mchod rten bzhir snang ba// 'gro don rdzogs par mdzad la phyag 'tshal lo// ji ltar u dum wA ra'i me tog ltar// bde gshegs mdzad pa mthar phyin grub pa'i rtags// 'khor ba zad mdzad thar lam 'dren pa'i gtso// bla med mchod rten brgyad la phyag 'tshal lo// rnam dag dbyings kyi byin brlabs rgyal ba'i gdung// ma rig mun sel nges par legs pa'i gzhi// sprul pa'i mchod rten srid pas bkur ba'i gnas// ring bsrel 'jig rten rgyan la phyag 'tshal lo// thabs mkhas thugs rjes 'gro ba'i don mdzad cing// bden gnyis don rtogs sa bcu mchog brnyes shing// gzhan don rnam par grol ba'i sku mnga' ba// byang chub sems dpa' rnam la phyag 'tshal lo// nyon mongs dug spangs tshul khrims rgyan mnga' zhing// slob dang mi slob 'phags lam don bsgoms te// rig pa gsum gyi mtshan ma'i dgra bcom pa// nyan thos rang rgyal rnams la phyag 'tshal lo// srid pa gsum gyi bdag po'i gzugs 'dzin cing// lha klu gnod sbyin bdag por zhal 'ches pa'i// rnam bzhi 'khor du gtogs la phyag 'tshal lo// shar phyogs mngon dga'i sangs rgyas zhing khams na// rdo rje ri bo lhun po'i mchod rten bzhugs// 'od zer 'bar ba nyi ma stong gi gzi// sangs rgyas rdo rje'i 'khor la phyag 'tshal lo// lho phyogs dpal ldan yid bzhin zhing khams na// rin chen ri bo lhun po'i mchod rten bzhugs// 'od zer 'bar ba nyi ma stong gi gzi// sangs rgyas rin chen 'khor la phyag 'tshal lo// nub phyogs bde ldan dga' ba'i zhing khams na// pad+ma ri bo lhun po'i mchod rten bzhugs// 'od zer 'bar ba nyi ma stong gi gzi// sangs rgyas pad+ma'i 'khor la phyag 'tshal lo// byang phyogs rnam par dag pa'i zhing khams na// las kyi ri bo lhun po'i mchod rten bzhugs// 'od zer 'bar ba nyi ma stong gi gzi// sangs rgyas </text>
</item>

<item><p>212</p><section>1</section>
<text>don grub 'khor la phyag 'tshal lo// sngar 'das rgyal ba'i ring srel yum gyi dbyings// 'gro don lhun grub bsod nams dbyings kyi gtso// mtshan ma med las mtshan ma'i skur yang gsal// sangs rgyas rab bdun da ltar bstan pa'i skur// 'khor lo bdun te phyag rgya'i mtshan mar gsal// log par dad sel gser thub 'khor ba 'jigs// thams cad skyobs dang 'od srungs mar me mdzad// shAkya thub pa la sogs sangs rgyas sku// 'gro don lhun grub mdzad la phyag 'tshal lo// rtsing po'i blo yis mchod rten 'dzin pa yang// nges par mkhyen pa'i khyad par ka Ni ka/ 'jig rten ye shes mun sel zla ltar gsal// 'di lta'i rmad mchog dam pa chos kyi dbyings// de phyir bla na med pa'i mchod rten la// lus rab btud de sri zhus bdag phyag 'tshal// dang ba'i yid kyis dmigs te mchod pa 'bul// 'di dag thugs rjes dgongs te shes su gsol// 'gro don yon bdag sems can ma lus rnams// mtho ris bgrod nas sangs rgyas 'grub par shog/ de nas mchod pa 'bul ba gsungs// ye shes tshogs rdzogs sku gsum lhun gyis grub// bzhi bcom drug ldan mi gnas mya ngan 'das// thugs rje sprul pas 'khor ba'i 'dam skems pa'i// phyogs bcu'i sangs rgyas rnams la mchod pa 'bul// ye shes nyi mas ma rig mun sel ba'i// dri med bdud rtsis 'khor ba'i nad rnams 'joms// don dam dmigs med bde bar gshegs pa'i gnas// 'phags pa'i lam gyur chos la mchod pa 'bul// byams dang snying rje dga' dang btang snyoms tshul// bde gshegs rdor rin pad+mo las kyi rtags// rin chen bzhi las mngon du gyur pa'i sku// rigs bzhi mchod rten rnams la mchod pa 'bul// lho phyogs 'dzam gling rin chen dkyil 'khor 'dir// ye shes dpag yas thugs rjes 'brel ba'i sku// rang byung sprul pa'i mchod rten chen po dang// yid bzhin lhun gyis grub la mchod pa 'bul// nub phyogs bde ldan pad+mo'i dkyil 'khor na// thabs kyi bye brag ring bsrel skur bstan pa// dpe rnams bsam las 'das pa'i mchod rten dang// rmad grags chos kyi dbyings la mchod pa 'bul// byang phyogs dpag yas yid bzhin dkyil 'khor na// thams cad dga' byed dpal zhing chos kyi gdung// yon tan rin chen brtsegs pa'i mchod rten dang/ khams gsum bde rgyas sgron la mchod pa 'bul// shar gyi lus 'phags ye shes dkyil 'khor na// byams pas 'khor ba 'dren mdzad ring bsrel sku// byams ldan bsod nams gter gyi mchod rten dang// mthar legs g.yung drung rdzogs la mchod pa 'bul/ khri 'phang dang por dran pa nyer gzhag bzhi// lus dran sems dran </text>
</item>

<item><p>213</p><section>1</section>
<text>chos dran rjes su dran// spyi dang rang gi mtshan nyid mngon rtogs pa'i// rig pa shes rab mkhyen la mchod pa 'bul// bang rim gnyis par yang dag spong ba bzhi// sdig rnams mi bskyed dge ba'i chos spel zhing// dge ba'i chos bskyed chos don rdzogs mdzad pa// rtog pa'i bag chags bral la mchod pa 'bul// bang rim gsum par rdzu 'phrul rkang pa bzhi// 'dun dang sems dang dpyod dang brtson 'grus rnams// spong ba'i 'du byed ldan pa'i rdzu 'phrul gyis// thogs med 'gro don mdzad la mchod pa 'bul// bang rim bzhi par snang ba dbang po lnga// dad brtson dran dang ting 'dzin dbang po dang// shes rab dbang pos chos la dbang bsgyur nas// 'dod dgu dge rtsa spyod la mchod pa 'bul// 'gyur med bum rten 'degs pa'i stobs lnga ste// dad dang brtson 'grus dran dang ting 'dzin stobs// shes rab stobs kyis nyon mongs zil gyis gnon// mthu dbang mngon du gyur la mchod pa 'bul// bum par mngon 'phags byang chub yan lag bdun// dran dang tshor byed brtson 'grus dga' ba dang// shin tu sbyangs dang ting 'dzin btang snyoms kyis// 'grub 'gyur thogs pa med la mchod pa 'bul/ kha khyer 'phags pa'i lam gyi yan lag brgyad// lta dang rtogs dang ngag dang las kyi mtha'// 'tsho dang rtsol dang dran dang ting 'dzin gyis// 'phags lam gnas rab 'jug la mchod pa 'bul// srog shing mkhyen pa bcu yi bdag nyid de// thabs dang shes rab rig pa'i rtsal mchog gis// dam chos bdud rtsi 'dzin la srog tu gyur// shes rab don kun rig la mchod pa 'bul// 'khor lo bcu gsum stobs bcu nyer gzhag gsal// shes rab spyan ldan thams cad mngon gzigs pa'i// shes bya'i bag chags sbyong la thogs pa med// ye shes phun sum tshogs la mchod pa 'bul// char khebs skyabs chen thugs rje'i bdag nyid de// 'dul ba'i dus dang sems can rgyud mkhyen rnams// 'jig rten rnams la phan 'dogs rab brtson pa'i// phyi mthar yun ring bzhugs la mchod pa 'bul// dad brtson shugs kyis lus ngag sems btud de// brtson 'grus drag pos rin chen sna lnga dang// 'byung ba lnga las grub pa'i mchod rten sogs// sku gdung ring bsrel rnams la mchod pa 'bul// sku gsung thugs las sprul pa'i rgyal ba'i sras// thugs rje'i shugs kyis phyi mtha' gzhan don mdzad// skye 'gag med pa'i don gyi blo sbyangs la// byang chub sems dpa' rnams la mchod pa 'bul// rnam grol thar lam mchog tu rab brtson pa// zung bzhi ya brgyad rig pa'i skyes bu'i tshogs// rten cing 'brel pa rig pa'i sangs rgyas pas// 'phags pa'i dge 'dun rnams la mchod pa 'bul// dge </text>
</item>

<item><p>214</p><section>1</section>
<text>ba bcu bskyed skal ldan sangs rgyas zhing// tshangs pa'i skal gyis ngan song mthar spangs te// rdzu 'phrul shugs kyis 'gro ba'i don mdzad pa// 'jig rten srung ma'i tshogs la mchod pa 'bul// rdo rings them skas chu srin rgyal mtshan dang// gdugs dang ba dan dar gyi cod pan dang// pad+ma nyi zla sil snyan lha yi rdzas// tshangs pa'i dbyangs ldan dmigs pa dag pas mchod// ting 'dzin sngags dang phyag rgya'i mthu gyur pa'o// yon chab bdug spos me tog mar me dang// bshos gsang dri chab la sogs sbyar ba dag/ mchod yon rnam lnga'i tshogs kyi mchod pa 'bul// dngos su 'byor dang yid kyis rnam sprul pa'i// 'jig rten 'das dang 'jig rten grub pa'i rdzas// kun bzang rnam dag mchod pa'i sprin phung gis// nam mkha' gang bar dmigs te mchod pa 'bul// 'jig rten 'khor ba'i gnas nas drang ba dang// 'gro don mdzad pa'i thugs dam bskang slad du// ye shes nyi mas mtshan ma'i skyon spangs nas// byams pa'i thugs rjes mchod pa bzhes su gsol// rgyal ba 'khor bcas ring bsrel mchod 'os rnams// spyan drangs phyag 'tshal mchod cing bkur ba'i mthus// sngon bsags lam gyi sgrib pa kun sbyangs nas// 'gro drug tshogs rnams mngon par sangs rgyas shig/ de nas ar+g+ha'i gsol mchod bshad// mchod rten sku yi cha lugs ni// 'og gi rmang bting ye shes bzhi// gyen du khri 'phang rnam thar gsum// chags med pad+ma'i gdan steng na// bum pa bzang po chos kyi rje// gser gyi bre phul 'od zer 'phro// srog shing drang srong bla na med// 'khor lo bzhi dang ye shes brgyad// 'bar ba me dpung rdo rjes bskor// bkra shis dpal tshogs gzhal yas 'dir// bla med mchod pa'i gdan bshams shing// chu bo gang+gA'i rgyun bzhin du// ar+g+ha'i rgyun yang mi 'chad de// bkra shis mchod pa 'di 'bul na// thugs rjes dgongs nas bzhes su gsol// mchod rten gsung gi cha lugs ni// man ngag tshig gi snying po brjod// bzlas brjod gsung rab bcu gnyis brjod// don dam sgra skad kun la mkhas// rgyal ba rgya mtsho 'khor dang bcas// gsung gi mchod rten thams cad la// bkra shis dpal tshogs gzhal yas 'dir// bla med mchod pa'i rgyan bshams nas// chu bo gang+gA'i rgyun bzhin du// ar+g+ha'i rgyun yang mi 'chad de// bkra shis mchod pa 'di 'bul na// thugs rjes dgongs nas bzhes su gsol// mchod rten thugs kyi cha lugs ni// dpe med bsam 'das nam mkha' che// ting 'dzin nyid las cir yang gsal// ye shes nyid yin cir yang rtogs// shes rab nyid dpal mkhyen rab gsal// thams cad mkhyen </text>
</item>

<item><p>215</p><section>1</section>
<text>pas lhun gyis grub// don dam sems rtog yid las 'das// bkra shis dpal tshogs gzhal yas 'dir// bla med mchod pa'i rgyan bshams nas// chu bo gang+gA'i rgyun bzhin du// ar+g+ha'i rgyun yang mi 'chad de// bkra shis mchod pa 'di 'bul na// thugs rjes dgongs la bzhes su gsol// bla med mchod rten cha lugs ni// rin chen 'bar ba'i srid rtse ni// tsin+ta ma Ni ye shes bzhi// bkra shis dpal tshogs gzhal yas 'dir// bla med mchod pa'i rgyan bshams shing// chu bo gang+gA'i rgyun bzhin du// ar+g+ha'i rgyun yang mi 'chad de// bkra shis mchod pa 'di 'bul na// thugs rjes dgongs te bzhes su gsol// yid kyi mchod rten cha lugs ni// nam mkha'i dbyings dang rgya mtsho'i 'jing// byang chub sems kyi mchod rten bris// snang zhing stong la stong zhing gsal// yid kyi mchod rten thams cad la// bkra shis dpal tshogs gzhal yas na// bla med mchod pa'i rgyan bshams shing// chu bo gang+gA'i rgyun bzhin du// ar+g+ha'i rgyun yang mi 'chad de// bkra shis mchod pa 'di 'bul na// thugs rjes dgongs nas bzhes su gsol// rang bzhin mchod rten cha lugs ni// thugs rje'i byin rlabs rmad po che// mtshan ma'i sdug bsngal rab bsal nas// sems can kun la byams thugs ldan// bkra shis dpal tshogs gzhal yas 'dir// bla med mchod pa'i rgyan bshams nas// chu bo gang+gA'i rgyud bzhin du// ar+g+ha'i rgyun yang mi 'chad de// bkra shis mchod pa 'di 'bul na// thugs rjes dgongs nas bzhes su gsol// sprul pa'i mchod rten ting 'dzin sku// byams shing snyems pas kun gyi mgon// thugs rje chen pos skyo dub med// nub byang rgyal po'i mig nas sel// sprul pa'i mchod rten thams cad la// bkra shis dpal tshogs gzhal yas 'dir// bla med mchod pa'i rgyan bshams shing// chu bo gang+gA'i rgyun bzhin du// ar+g+ha'i rgyun yang mi 'chad de// bkra shis mchod pa 'di 'bul na// thugs rjes dgongs nas bzhengs su gsol// gzugs 'dzin mchod rten shes rab sku// bdud kyi 'khor dang gshin rje'i 'khor// srin po'i tshogs dang lha ma yin// gnod sbyin ma lus thams cad kyi// gzi byin mthu stobs 'phrog mdzad pa'i// gnod sbyin srin po'i rgyu srang gcod// gzugs chen mchod rten thams cad la// bkra shis dpal tshogs gzhal yas 'dir// bla med mchod pa'i rgyan bshams shing// chu bo gang+gA'i rgyun bzhin du// ar+g+ha'i rgyun yang mi 'chad de// bkra shis mchod pa 'di 'bul na// thugs rjes dgongs nas bzhes su gsol// de nas mchod rten bstod pa gsungs// bla med mchod rten bstod pa ni// tshogs chen rdzogs pa chos kyi sku// bla med byang chub thugs rje'i </text>
</item>

<item><p>216</p><section>1</section>
<text>gnas/ khams gsum 'gro rnams don gyi phyir// ye shes gzugs sprul mchod rten 'di// gzhi rmang dge bcu pad+ma dag pas 'jam// dran pa nyer gzhag rmang gi khri 'phang brtan// sdig pa spangs pa'i bang rim gnyis pa las// rdzu 'phrul rkang pa bang rim gsum pa ste// rnam grol dbang po bang rim bzhi pa bzang// thugs rje'i tshad med chos kyi char khebs lding// bden bzhi'i bstan pa 'jig rten skyong bzhis btsugs// stobs lnga'i bum pa'i dbyings sdug kun tu zlum// byang chub yan lag pad+ma shin tu mdzes// ting 'dzin bslabs pas gang tshe brai legs pa// 'phags lam bre legs gru bzhi rim pas sdug/ shes bcu srog shing gzhung tshugs med par drang// stobs bcu'i 'phang lo gshib pas sgrib pa spangs// bla med brnyes pa'i gdugs mchog mkha' la 'phags// yang dag rdzogs pa'i byang chub cod pan ldem// ma 'dres nyer gzhag gdugs kyis rnam par mtho// dbyangs rab yan lag gsung snyan dril bu 'khrol// chos 'khor bskor ba'i gsar bye'u ba dan 'phur// mi 'jigs bag skyong rdo rings seng ge brjid// thabs ldan sprul pas skye bo 'dul bar mdzad// rdzogs pa chen po'i tshul du lham me ba// byang chub snying po'i rten la phyag 'tshal bstod// yid kyi mchod rten bstod pa ni// 'khor ldog med pa'i gnas dang spyod yul ni// nam mkha' sa gzhi la ni gzhi blangs te// ye shes bzhi yi khri 'phang bzhi ni brtsigs// mtshan med bum rten la ni gzhi blangs te// chos dbyings mkha' las 'phags pa'i bum pa bgyis// dpag tu med pa'i srog shing legs btsugs nas// pha rol phyin bcu'i 'khor lo legs btags nas// mtha' gnyis bum pa'i gdugs ni yas 'bubs la// mnyam nyid dar dpyangs kyis ni rab brgyan te// mtha' dang dbus med mi dmigs mi rtog pa// ma bcos lhun grub gnas pa'i chos kyi sku// skyon bral yang dag nyid la phyag 'tshal bstod// rang bzhin mchod rten la bstod pa ni/ yid bzhin lhun grub bkra shis gzhal yas khang// chags med ye nas dag pa chos kyi dbyings// srid gsum mi 'khor mchod rten ka ni ka/ gzhi yi rmang bting ya mtshan rdo rje brag/ gyen du khri 'phang khyad par dkon mchog gsum// ha 'dab dmar smug 'khyil cing ldem pa la// shel gyi bum pa dri med rnam par dag/ gser gyi bre phul yangs pas chos kyi dbyings// srog shing ma skyes sems kyi ngo bo nyid// ma 'khor ma byung chos kyi dbyings dang 'dra// rma bya chen mo yid 'ong gzugs sgra sgrogs// stong zhing gsal ba'i me long 'od po che// sku gsum dbyer med byams snyoms kun gyi mgon// mi g.yo mnyam nyid chos mchog dpe las </text>
</item>

<item><p>217</p><section>1</section>
<text>'phags// sku gsung thugs kyi chos tshul rab kyi dbyings// rin chen sangs rgyas sku mchog mngon bstan nas// thugs rjes sprul pas 'od zer spyi gtsug rdzogs// las dang nyon mongs sdug bsngal zhi mdzad pa/ khams gsum mi ldog g.yung drung byang chub mkhar// dgra bcom ba gam bzhi po spyi rdzogs yangs// ye shes glo skar thabs kyi mda' 'phangs pas// 'chi bdag gshin rje ma rig sems can gcod// bsam gtan skyogs sgo yangs pas srid pa'i 'khor rnams 'joms// lcog dmar dpe med srid gsum rtse las yang dag 'phags// mda' yab rtag par rdo rje me ltar 'bar// dbyar zhing sa brlan drod gsher zil mi 'go/ dgun zhing sprin phung rlung 'tshubs rdul mi 'go/ gnyan te klu rgyal chen po sbrul mi 'khri// gzar te ha lu man+tha spre'u mi 'dzeg/ ye shes mchod rten chos dbyings rnam dag sku// de bzhin nyid kyi sku la phyag 'tshal bstod// sprul pa'i mchod rten la bstod pa/ bla med ye shes srid gsum mun sel ba// kun la sgrib pa mi mnga' thugs rje dpal ldan pa// skye dgu rnams la sman slad rgyal ba'i ring bsrel snod// chos skur byin gyis brlabs nas mchod rten tshul bstan pa// rnam par 'gro ba'i rigs ldan sa gzhi lta bu la// byang chub sems mchog rdo rje gdan bsgrubs te// chos la dran pa nyer gzhag bang rim ni// sdug bsngal tshogs las yid byung lam gyi thog mar bshad// bang rim gnyis pa nyon mongs yang dag spong ba bzhi// mi dge chos rnams rab sdom rnal 'byor rten yang byed// bang rim gsum pa ting 'dzin rdzu 'phrul rkang pa ste// sems kyi tha ba 'dul zhing bzod pa'i mchog tu gyur// bang rim bzhi pa bsam gtan dbang po lnga rnams ni// mthong ba'i lam gyi gnas yin de nyid stobs thob pa// bum rten khyad par tshul grub 'jig rten ches mchog ste// thar pa'i rgyu mtshan dam pa de las lhag pa med// bum pa byang chub yan lag dbyibs sdug snying po'i don// shin tu spras pa med phyir kun nas zlum po gnas// de la brten pa'i 'phags pa'i yan lag lam rnams ni// bre legs zur phyin lta bur yon tan rdzogs par snang// srog shing dpag bsam ye shes smon lam chen po yin// shin tu brten par gnas pa rmad byung chos kyi sku// 'khor lo rim par brtsegs legs shes bcu'i rim gsum ste// ma 'dres bco brgyad chos kyang de 'dra'i tshul du snang// rnam thar brgyad kyis zur bsam rin chen mgur chu bzang// phan 'dogs skyon ma mchis pas nyon mongs med pa'i tshul// rnam grol shes rab ye shes 'od ldan gzugs kun zil gnon pa// bla med yon tan rgyan gcig chos sku bzang la 'os// steng gi rin chen gdugs mdzes rnam kun </text>
</item>

<item><p>218</p><section>1</section>
<text>mkhyen pa'i mchog/ bsnyel ba med pa'i rgyus bzung thugs rje khyad par byung// de phyir yang dag rim bzhin dam chos sgra sgrogs pa// mi shes gnyid las sad mdzad yan lag bcu gnyis ldan// nor bu'i phreng ba spel legs pha rol phyin bcu ste// 'jig rten 'das pa'i dpal dang bkra shis kun mnga'i zhing// sa steng gdugs kyis skyabs ltar tshad med bzhis khyab pa// rgyal ba mi rnams la yang dgongs pa mnyam par 'gyur// yid bzhin nor bu'i 'od 'bar mngon par mkhyen pa drug/ 'khor ba'i mnga' la rtag gsal kun tu snang mdzad pa// mi 'gyur kha lo sgyur mchog tshogs chen yongs rdzogs phyir// dam chos rgyal por mnga' gsol gser gyi cod pan 'phur// byang chub sems kyi zla tshes dkar po'i chos rgyu dang// ye shes chen po'i me long dus gsum sgrib med dag/ rgyu 'bras bzang por 'brel pas bstan pa yongs kyi dbus gnas pa// 'gro ba'i skyon rnams sel la phyag 'tshal bstod// rgyal chen phyogs bzhir bkod pa snyems pa mi mnga'i tshul// bsrung med stobs bcu'i rtsal yangs brjid pa seng ge ste// rgyal bas bdud kyi tshogs btul mkhyen ldan pa'i// ye shes lhun gyis grub la phyag 'tshal bstod// theg gsum thar pa'i skas btsugs rnam thar sgo ldan pa// so so'i dbang po rim bzhin bsgral nas kyang// byang chub chen po'i gdung rgyud 'phel mdzad pa// spyan mnga' rnam par sbyangs la phyag 'tshal bstod// rang bzhin bzod mthar rnam dag de bzhin nyid// spros pa'i dri mas ma gos dkar ba'i tshul gcig kyang// rin chen rnam par spras pa'i mtshan mchog rdzogs pa'i sku// 'gro don lhag par mdzad la phyag 'tshal bstod// bde gshegs sku gdung dbyibs bcas chos sku rnam par dag/ gang gis mthong thos dran gus mchod cing reg pas kyang// mtho ris nges dpal thar mchog bde thob pas// yon tan rmad byung tshogs mnga' khyod la phyag 'tshal bstod// bsam gyis mi khyab gnas te brjod par mi nus bzhin// dad pas 'ol byi cha shas gus par bstod pa la// don med sku rmongs 'phang smad nongs par gyur to 'tshal// bde gshegs mngon sum spyan la nongs skur shin tu bshad// yon tan rgya mtsho mnga' las gal te thigs tsam zhig/ don dang tshig gi sgo nas tshul 'dra brjod zhe na// dge ba bzang po de ni bdag gi gter chen de// skye dgu mgron du gnyen phyir byang chub mchog tu bsngo// zhes ni phyi rabs 'byung rnams lung bstan to// de 'dra'i tshul du shes rab kyis gus pas bstod do// gzugs chen mchod rten la bstod pa// bcom ldan shAkya seng ge'i ring bsrel snod// srid gsum mchod gnas bla med yul gyi rgyan </text>
</item>

<item><p>219</p><section>1</section>
<text>bzhugs pa/ 'od bzang 'tsher bas shel gyi dkar po bzhin du sba// gzi chen lham me lhan ne lhag ge phyogs bcu gar yang gsal// bkra shis byin chags rgyang rings su mthong yang// sdig sbyangs dpal bskyed yid 'ong spro kun bde ba thob// mthu chen gnyan pos yul ljaungs stong khams byin chags shing// lha mi 'jig rten gsum gyi mgon skyabs rten gyi mchog/ ye shes tshogs chen rgyas pas bde gshegs chos kyi sku// rnam rtog mtha' dang bral bas yon tan kun gyi gzhi// dran pa nye bar gzhag pa rmang gi khri 'phang dang po brtan// brtson 'grus gang dag spros pa'i khri 'phang gnyis pa legs// ting 'dzin rdzu 'phrul rkang pa'i khri 'phang gsum pa dge/ rnam grol dbang po lnga yi khri 'phang bzhi pa brjid// bum rten stobs lnga bum pa byang chub yan lag bdun// bre legs gru bzhi 'phags pa'i lam gyi yan lag brgyad// srog shing stobs bcu gdugs kyi 'phreng ba bcu// gdugs phreng gsum po ma 'dres dran pa nye bar gzhag pa la// snying rje chen pos 'phags pa'i chos kyi char khebs lding// bla med go 'phang brnyes pa'i gdugs kyi gnas 'phang mtho// 'jig rten mun sel dag pa'i ye shes zla ba gsal// dbyangs snyan tshangs pa'i gsung gi dril bu sgra snyan 'khrol// yang dag rdzaugs pa'i byang chub dar gyi cod pan 'phur// bden bzhi bshad pa'i 'jig rten skyong zhing btsun// rnam dag tshul khrims phung po me tog 'phreng ba bzang// skyon bral bsrung ba med gzhi chos kyi them skas mdzes// chos kyi 'khor lo bskor ba'i ba dan dkar po sba// bdud bzhi rgyal mtshan snyel ba'i rtags su chu srin rgyal mtshan grags// mi 'jigs bzhi yi rdo rings seng ges brjid// 'di 'dra'i dam chos ngo mtshar rmad du byung// thabs mkhas thugs rje'i dbang gis mchod rten tshul du sprul// nam mkha'i dbyings nas 'ja' tshon gsal ba ji bzhin du// yon tan blo yi khyad par kha dog dbyibs su sgyur// dpal ldan rin chen 'byung gnas ya mtshan chen po la// dus gsum rgyal ba rnams kyi mchod rten skur byung tshul// dpal 'byung ka ni ka dang ting 'dzin tshul gcig la// bsod nams gzi brjid chen pos yul khams byin brlabs shing// sangs rgyas sprul pa chen po'i mchod rten rnams// phrin las rdzogs par mdzad la phyag 'tshal bstod// de nas sku khrus gsol ba ni// rnam dag skyon bral byang chub sems kyi dbyings// rnam dag skyon bral yon tan tshogs kyi gter// bkra shis bstod cing phyag 'tshal bstod pa'i gnas// bdud bzhi'i dpung rnams rab tu tshar gcod phyir// chos dbyings dag pa'i sku la sku khrus gsol// nyon mongs 'khrul pa'i rtog pa dag gyur cig/ ji ltar me long ngos la </text>
</item>

<item><p>220</p><section>1</section>
<text>gzugs brnyan snang 'gyur yang// chos kyi sku las rdul tsam g.yos pa med// rin chen sna lngas bsgrubs pa'i mchod rten dang// sa'am chu'am 'on te bar snang la// sems can don du rin chen skur bstan pa// mchod pa dmigs par bcas te sku khrus gsol/ khams gsum gnas pa'i bag chags dag gyur cig/ dad rmang gzhi btsugs rnam dag dbu ma 'jams// dran pa nyer gzhag rmang gi khri 'phang mtho// theg pa rnams kyi bang rim brtsegs pa la// chos dbyings spros med bum pa zlum po ste// smon lam chen po'i ting 'dzin srog shing btsugs// dge ba'i longs spyod nam mkha' gdugs kyis bkang// byang chub sems dpa' zla tshes rnam par dag/ mdo sde bcu gnyis 'khor lo'i phreng bas brgyan// snang dbyings chos kyi sku la sku khrus gsol// shar phyogs byams pa'i 'khor lo sku khrus gsol// zhe sdang gdug pa'i skyon rnams kun bsal nas// rtag tu byams pa'i ting 'dzin thob par shog/ lho phyogs rin chen chos sku brtsegs pa las// nga rgyal gdug pa'i tshogs kun bsal ba'i phyir// byang chub mchog gi chu bos sku khrus gsol/ khams gsum 'khor ba'i nga rgyal skyon bral nas// rtag tu 'dod pa'i yon tan tshogs dang ldan gyur shog/ nub phyogs rnam dag pad+ma byang chub chos kyi dbyings// 'dod chags skyon bral pad+ma'i khri brtsegs na/ khams gsum gnas pa'i bag chags byang bar bya// chos kyi sku la ye shes sku khrus gsol// sems can rnams kyi 'dod chags byang gyur cig/ byang phyogs rnam dag las kyi zhing khams nas// 'dod chags sred spangs yon tan rdzogs par ston/ rin chen in+d+ra lta bu'i mchod rten la// las kyi sgrib pa sbyang phyir sku khrus gsol// sems can rnams kyi 'dod pa 'grub gyur cig/ de nas mchod rten dbang skur ba// rtog pa ye shes dbang mchog gis// dbang mchog dam pa bskur ba ni// srog shing tshugs pa shes pa bcu yi dbang// 'khor lo pha rol phyin pa bcu yi dbang// char khebs thugs rje chen po'i dbang// gdugs ni mtha' gnyis skyob pa'i dbang// rgyal mtshan bdud bzhi las rgyal dbang// ba dan khams gsum ma chags dbang// me tog phreng ba tshul khrims dag pa'i dbang// cod pan khams gsum dbang du sdud pa'i dbang// rin chen sna brgyad rgyud las byas pa'i dbang// sems can ma lus re 'dod skong ba'i dbang// sku mdog mu tig dkar po dri med ltar// gdugs mchog sha ri ram gyi dbang bskur ro// gzugs su snang ba rnam par snang mdzad sogs// phyag rgya chen po'i tshogs kyis dbang bskur ro// ye shes lnga yi 'od zer 'phro// ye shes lnga yi dbang bskur ro// thams cad du yang skye ba med// chos nyid </text>
</item>

<item><p>221</p><section>1</section>
<text>kun bzang dbang bskur ro// zhes gsungs so// sku gdung 'bar ba mchod rten gyi rgyud las/ thun mong las kyi rim pa bstan pa'i le'u ste bzhi pa'o//// de nas bcom ldan 'das gsang ba'i bdag pos khyad par du gdab pa 'di gsungs so// lha nyid sgom dang rgyu byin brlab// gdab cing rab gnas bya ba'o// de nas bdag nyid byin brlab pa// bdag nyid pha ma lta bu'i sems/ khams gsum gnas pa'i sems can rnams// bu yi 'du shes nyer gzhag nas// bsod nams tshogs dang ye shes tshogs// tshogs chen zung la lam sbyang phyir// dngos rnams rang bzhin mi rtogs pas// bdag kyang stong pa nyid du gnas// de bas bdag nyid las kyi lha// rigs lnga zhi khro gang mos su// bskyed la thugs ka ye shes sems// dbang bskur sku gsung thugs byin brlab// spyan drang gzhug cing brtan par bya// de ni bdag nyid bsgom par gsungs// oM AHhUM swA hA/ de ltar gsal ba'i rnal 'byor las// 'byung lnga'i rgyu rnams byin gyis brlabs// phyag rgya khong stong rab sbyar nas// a yis 'byung ba rnam pa lnga// stong nyid ngang las cir yang snang// ye shes sgyu ma gang 'dod gyur// nam mkha' dag la 'debs 'dod na// phyag rgya thal mo khong stong sbyar// gang zhig sa la 'debs pa ni// phyag rgya spyan gyis 'dul byed bya// chu la 'debs na mA ma kI'i// rdo rje bsdams nas mthe'u chung bsgreng// me la 'debs par 'dod pa na// phyag rgya thal mo khong stong las// sor mo me dpung tshul du bya// rlung la 'debs par 'dod pa na// phyag rgya thal mo g.yab par bya// 'byung lnga'i byin gyis brlab pa'i sngags// yum chen rnam pa lnga yi sngags// oM bi ra dza badzra swa hA/ dbyings phyug mas nam mkha' byin gyis brlab pa'o// oM badzra d+hA ri dza a ta ka ra swA hA/ sangs rgyas spyan gyis sa byin gyis brlab pa'o// oM rma ri na ni badzra d+hA ra swA hA/ mA ma kIs chu byin gyis brlab pa'o// oM badzraag+ni gar sha swA hA/ gos dkar mos me byin gyis brlab pa'o// oM badzra a na li a no la pra tsa la mo hUM li t+ya da dar swA hA/ dam tshig sgrol mas rlung byin gyis brlab par bya ba'i sngags so// 'byung ba rnam pa lnga po yang// ye shes rdo rje'i rang bzhin las// cir yang snang du rung bar brlab// bdag nyid lha yi thugs ka nas// raM yaM khaM gi yi ge las// brkos por sbyangs nas gzhal yas khang// nyi zla gdan dang bcas par bsam// gdab lugs rnam pa lngar shes te// yi dam phrin las rten 'brel dang// lha rnams bsgrubs shing tshe 'das sbyang// phyi nang 'byung ba rnam lnga la// g.yon pas phreng ba'i grangs bzung zhing// g.yas pas brkos por btab pa yis// gzhal yas lha dang bcas par bsgom// hUM badzra d+h+r-ig muM d+hA tA+e shwa </text>
</item>

<item><p>222</p><section>1</section>
<text>rI// oM dzi na dz-ig/ lam dwe sha ra te/ swa rat+na d+h+r-ig/ maM mo ha ra ti/ aM a ro lig pyaM rA ga ra ti/ ha pradz+nyA d+h+r-ig/ taM badzra ra te/ nam mkha' mi bskyod yab yum nyid// sa ni rnam par snang mdzad la// chu ni rin 'byung yab dang yum// me ni snang ba mtha' yas te// rlung ni don grub yab yum la// 'byung lnga rigs lnga sangs rgyas pa'o// gang zhig phrin las sgrub 'dod na// zhi ba rnam par snang mdzad la// rgyas pa rin chen 'byung ldan de// dbang la snang ba mtha' yas la// drag po don yod grub pa'o// yang na bde gshegs he ru ka/ rin chen khrag 'thung pad+ma las// gti mug can ni zhi ba la// nga rgyal che la rgyas pa de// 'dod chags dbang du 'dus pa dang// phrag dog zhe sdang drag por snang// chu rlung rgyu ba zhi ba las// sa rlung rgyu dus rgyas pa grub// me yi rlung gis dbang du 'gyur// rlung gi rlung la drag por snang// srog 'dzin las rnams kun la bsngags// oM shAn+tiM ku ru swA hA/ oM puSh+tiM ku ru swA hA/ oM ba shang ku ru swA hA/ oM mA ra ya phaT/ 'od dkar bkug nas gdug pa zhi// ser pos tshe dang bsod nams 'phel// dmar pos 'gro ba bzang mo dbang// nag pos dgra bgegs gsod par byed// ye shes lha rnams bsgrub pa ni// snying po bris la tsha tshwar gzhug/ bskyed bstim mchod bstod bzlas par bya// mchog gi dngos grub ster bar 'gyur// 'jig rten lha rnams sgrub 'dod na// gang bsgrub srog sngags tsha tshar bzhugs// bskyed la spyan drang mchod pa 'bul// lha lnga nges par 'grub 'gyur la// thun mong dngos grub ster ba dang// srog ser gtad sogs 'grub pa'o// ser ba bcad dam ngag mnan nam// phas kyi rbod gtong bzlog pa sogs// las rnams ma lus 'grub pa yin// thams cad kun gyi gzhir 'gyur ro// gang zhig tshe las 'das pa la// rus pa gos sam dri ma la// gur gum la sogs chus bkrus nas// mchod rten nang na yi dam lha// mdun na sgrib pa sbyong ba gnas// oM da ha da ha sarba na ra ka ga te he tu hUM phaT/ oM pa tsa pa tsa sarba pre ta ga te he tu hUM phaT/ oM ma tha ma tha sarba tir ya ka ga te he tu hUM phaT/ de nas sku gdung byin brlabs la// me long ngos la tsan+dan gyis// sngags ni tshar yang bdun bris la// re re la ni brgya rtsa brgyad// bzlas nas bum pa'i nang du blugs// de bzhin bum pa khengs pa'i chu// dkar rtsi sbyar nas mchod rten byug/ yang na 'dag pa'i gseb tu btang// ye d+harmA he tu pra b+ha bA he tun+te ShAn ta thA ga to h+ya ba data/ te ShAny+tsa yo ni ro d+ha e baM bA dI ma hA shra ma NaH rgyu 'bras chos rnams rdzogs pa ru// sngags 'dis byin gyis brlab par bya// oM badzra ku sha mr-i ti ud pa ta sa myeg a rid ti/ i tra pa ya ma bo d+hi ang gar d+ya Ar+ya ba ti u rnam ga pa ri </text>
</item>

<item><p>223</p><section>1</section>
<text>sur na ru phyi ti ku ru swA hA/ 'bras bu'i chos rnams rdzogs bya'i phyir// mnyam pa'i phyag rgyas 'od 'phros las// chos rnams rdzogs par byin gyis brlabs/ sku dang ye shes gnyis su gsal// oM badzra dz+nyA na pany+tsa kA ya/ g+hu ya gar b+ha ma tra shu tri ni/ ku ru dz+nyA sarba ba ga/ a mo ka la ya swA hA/ zhes gsungs so// sku gdung 'bar ba mchod rten gyi rgyud las/ gsang ba chen po las kyi rim pa sna tshogs pa grub par bstan pa'i le'u ste lnga pa'o//// de nas bcom ldan 'das dpal gsang ba'i bdag po chen pos lus kyi mchod rten 'di gsungs so// he ru ka yi gnas bcu nas// gdug pa thabs kyis bsgral ba'i phyir// dur khrod chen po'i gnas brgyad du// rang byung mchod rten chen po ni// shar phyogs rgya gar yul na ni// ma ga d+ha yi ljongs dag na// dur khrod chen po bsil ba'i tshal/ lum ba'i tshal du sku bltams nas// ba su ki dang sgrogs pa dang// shir sha'i shing dang lha dbang dang// yid bzhin lhun grub bde byed bstan// dus gsum sangs rgyas rab bdun byung// mkhas shing snying stobs che ba'i gnas// gtum drag in+d+ra bo d+hi'i gnas// 'byung po rag sha seng mdog bzhugs// shar lho mtshams ni bal po'i yul// ta na ya ma kha byang kri// lhun grub dur khraud byin za dang// shi bu ka ran tsa ta 'bim pa dang// mchod rten kha shor bya khi kha// ston pa dka' thub mdzad pa de// bal rje na le 'be ba yod// de na zas kyi longs spyod che// bkra shis mchod rten hu lu ka/ 'byung po gu gu ta nags gnas// lho phyogs sing ha'i yul dag na// dur khrod chen po sku la rdzogs// tsu ta'i shing na gshin rje dang// keng rus can te sin+d+hu'i mtsho// ston pa rab tu byung ba'i gnas// mthong thos rdzu 'phrul mang po ldan// pad+ma drag po g.yo ba dang// mchod rten ri bo ta la nyid// 'byung po ser skya ral pa can// lho nub mtshams kyi tho gar yul// dur khrod chen po gsang chen na// rigs ldan dang ni gtum pa dang// shang ni ral twa srin po dang// ston pas bdud rnams btul ba'i gnas// mthu dbang rab tu che ba'i yul// phyag na rdo rjes dbang bskur zhing// rgyal po ku ku rA dza'i gnas// mun pa drag po drag kyang yul// mchod rten mgo mangs bsod nams gter// 'byung po nag po dbang ldan bzhugs// nub kyi phyogs na za hor yul// dur khrod khu byug kong dgu na// shing bu kang kol klu dbang gnas// kar ko ta dang g.yo bstan dang// rgya mtsho rba klong can dag na// rgyal po tshangs pa byin gyi dbang// rdo rje 'bar ba mya ngan 'das// mchod rten bde byed gzhon nu bzhugs// rin chen sna brgyad yod pa'i gnas// 'byung po rdo rje sna yon yod// nub byang mtshams su kha che'i yul// dur khrod chen </text>
</item>

<item><p>224</p><section>1</section>
<text>po he chen rol// klu bdag dung skyong sprin dbang phyug/ bar ka par ta'i nags tshal na// ston pa khab tu bzhengs pa'i gnas// rgyal po ma skyes dgra yi yul// 'dod pa'i yon tan phun sum tshogs// ki ki ki la sgra yang sgrogs// mchod rten thar legs chen po yin// 'byung chen gcer bu ral pa can// byang gi phyogs na u rgyan yul// dur khrod pad+ma brtsegs pa na// a shwad shing la gnod sbyin dang// 'jog po dang ni cher sgrogs dang// ston pas chos kyi 'khor lo bskor// u rgyan thor cog can gyi yul// bying chu'i rgya mtsho chen po ni// u rgyan rgyal po u pa rA// tshang tshing na ni chos kyi gter// gzi yi mchod rten chos 'khor can// 'byung po'i tsa na dbus na yod// byang shar mtshams na li yi yul// dur khrod 'jig rten mngon rdzogs na// dpal ldan pad+ma chen po dang// mi bzad drag po gang ba dang// mchod rten gau te shan zhes bya// ston pas cho 'phrul bstan pa'i gnas// chu byin me 'bar 'phrul snang mang// li rje btsan po'i rgyal khams yin// de ltar dur khrod chen po brgyad// mchod rten chen po brgyad rnams bzhugs/ sangs rgyas sku yi rten yin te// rigs lnga'i sangs rgyas sku gdung dang// sprul pa sku yi sku gdung dang// nyan thos rang rgyal byang chub sems// mya ngan 'das pa'i sku gdung snod// mchod rten bum par gnas pa yin// sku gdung rnams kyi rgyu bshad na// de rgyu'i snying po byang chub sems// rkyen ni sngags dang phyag rgya dang// ting 'dzin bzang mos 'grub pa de// mdor na bskyed dang rdzogs par snang// stong nyid rab tu 'byongs las byung// 'bras bu rgyu dang 'brel ba ni// byang chub sems rtog ring bsrel byung// gzugs sku 'byongs na yi dam sku// ye shes rtogs na 'ja' tshon 'od// bla ma mnyes na yi ge'i 'bru// mkha' 'gro 'dus na sgra yang sgrogs// sku rnams 'byongs na sku gdung nyid// gsung rnams 'thebs na yi ge sngags// thugs nyid 'byongs na ring bsrel shar// mtshan rtags mthar phyin tshogs rdzogs nas// dung gi gzugs su snang ba yin// mdo bzlas ngag la 'thebs pa ni// me tog gzugs kyang 'byung ba yin// mdor na dge ba'i las brtson na// dge rtags ci yang snang ba yin// sku gsum 'grub pa'i rgyu yin pas// ma 'ongs chos la bsgom bsgrub rnams// brtson pas byas nas 'bad pas 'grub// rang lus mchod rten chen por shar// lto ba rmang gzhi legs pa la// yan lag bzhi po bang rim nyid// mgo ni bum par gnas pa yin// phung po lnga dang 'byung ba lnga// dbang po rnam shes mchod rten lha// lus kyi tshul du sangs rgyas pa'o// rdzogs pa a nu yo ga yi// srog shing gsum gyi mchod rten la// me rlung gnyis kyi rmang </text>
</item>

<item><p>225</p><section>1</section>
<text>gzhi bting// 'khor lo bzhi yi bang rim la// dbu yi gtsug tor bum par shar/ khams kyi bdud rtsi lha yi bu// dri chen rnam snang byang chub sems// mi bskyod sha chen rin chen 'byung// pad+ma rak+ta snang mtha' yas// dri chu las te 'byung bzhi yum// sngags kyi yi ge ngag tu gnas// 'od kyis 'gro ba'i sgrib pa sbyangs// snying po rlung ni thugs su gnas// 'gro ba ma lus gnas 'dir gnas// 'gro ba ma lus gnas 'dir 'dus// oM AHhUM/ 'jug dang ldan dang gnas pa yis// sku gsum mi zad rgyan 'khor 'grub// oM AHhUM swA hA/ lnga yi bdag nyid bcu ming can// 'di ni rnam shes gzhol ba'i lha// rigs lnga 'khor bcas sangs rgyas pa'o// a nr-i su tri pre du/ 'dod pa'i khams na gnas pa rnams// yi ge drug gis rab tu sbyangs// oM gzugs khams bsam gtan gnas pa kun// sngags kyi mchod rten nyid du nges// gzugs med sangs rgyas a ru sangs rgyas pa/ khams gsum ye nas mchod rten sbyangs// zhes gsungs so// sku gdung 'bar ba mchod rten gyi rgyud las/ rang lus mchod rten du bstan pa'i le'u ste drug pa'o//// de nas bcom ldan 'das kyis man ngag rdzogs pa'i mchod rten 'di gsungs so// kun gzhi'i rnam shes mchod rten la// nyon mongs yid kyi bang rim bcas// yid kyi rnam shes bus pa la// sgo lnga'i rnam shes 'khor lor gsal// kun gzhi rnam dag chos kyi sku// rang byung ye shes rdzogs pa'i yid// nyon mongs rnam lnga ye shes 'khor// sgo lnga snang ba rol par bshad// 'khor ba nyid ni mya ngan 'das// snang srid gzhi bzhengs chos kyi sku// byas pa med par ngang gis grol// rang byung ye shes mchod rten du// 'khor 'das ma lus rdzogs par gnas// ma byas lhun gyis grub pa'o// sku gdung 'bar ba mchod rten gyi rgyud las/ man ngag rdzogs pa'i mchod rten gyi le'u ste bdun pa'o//// de nas gsang ba'i bdag po la dge slong li tsa byi dri ma med par grags pas zhus pa/ bcom ldan 'das ma 'ongs pa'i sems can skal ba dman pa rnams kyi don du/ mchod rten gyi smon lam rgya chen po yon gyi bdag po rnams kyis go bar gsung du gsol/ zhes zhus so// de nas bcom ldan 'das kyis rtsod dus kyi blau dman pa rnams kyis go bar bya ba 'di gsungs so// bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnam par snang mdzad dang/ bcom ldan 'das mi 'khrugs pa dang/ bcom ldan 'das rin chen 'byung ldan dang/ bcom ldan 'das snang ba mtha' yas dang/ bcom ldan 'das don yod grub pa dang/ bcom ldan 'das shAkya thub pa la sogs te/ ston pa chos kyi rgyal po chen po sku [(]16[)]</text>
</item>

<item><p>226</p><section>1</section>
<text>gsum dang ye shes bzhi mnga' ba/ stobs dang ma 'dres pas brgyan pa thams cad la/ ming 'di zhes bgyi ba lus ngag yid dang bas gus par phyag 'tshal lo// don dam pa'i chos gsung rab mdo sde bcu gnyis dang/ sde snod gsum gyis bsdus pa rgyu dang 'bras bur bcas pa thams cad la gus par phyag 'tshal lo// byang chub sems dpa'i dge 'dun 'phags pa byams pa dang/ 'jam dpal dang/ spyan ras gzigs kyi dbang phyug dang/ phyag na rdo rje dang/ sa'i snying po dang/ nam mkha'i snying po dang/ sgrib pa rnam par sel ba dang/ kun tu bzang po la sogs te sa bcu rim par bzhugs pa thams cad la phyag 'tshal lo// 'phags pa nyan thos kyi dge 'dun/ 'phags pa shA ri'i bu dang/ 'phags pa mo'u 'gal gyi bu dang/ 'phags pa rab 'byor dang 'od srungs la sogs te/ skyes bu zung bzhi dang/ gang zag ya brgyad kyis bsdus pa thams cad la gus par phyag 'tshal lo// mchod rten dang sku gdung dang ring bsrel la sogs pa/ de bzhin gshegs pa mya ngan las 'das pa'i slad du/ sems can rnams kyis bsod nams thob par bgyi ba'i slad du/ thugs rje chen pos khyab pa'i byin gyis brlabs te/ bzhugs pa thams cad la yang gus par phyag 'tshal lo// dpal tshangs pa dang/ brgya byin dang/ rgyal po chen po bzhi dang/ phyogs skyong bcu la sogs pa la yang gus par phyag 'tshal lo// dam pa'i chos bsrung zhing lha dang mi'i srid par sbyor ba'i srung ma dam tshig can thams cad la gus par phyag 'tshal lo// 'phags pa thams cad ming 'di zhes bgyi ba la dgongs su gsol/ mchod rten ni de bzhin gshegs pa thams cad kyi sku gzugs brnyan rgyu dang 'bras bur bstan te/ rgyu'i chos bang rim dang po dran pa nye bar gzhag pa bzhi dang/ bang rim gnyis pa yang dag par spong ba bzhi dang/ bang rim gsum pa rdzu 'phrul gyi rkang pa bzhi dang/ bang rim bzhi pa dbang po lnga dang/ bum rten gyis stobs lnga dang/ bum pa byang chub kyi yan lag bdun dang/ kha khyer gyis 'phags pa'i lam yan lag brgyad dang/ 'bras bu'i chos kyi 'khor lo bcu gsum gyis/ de bzhin gshegs pa'i stobs bcu ma 'dres pa'i dran pa nye bar gzhag pa bzhi dang/ char khebs kyis thugs rje bstan pa dang srog shing gi shes pa bcu bstan te/ de bzhin gshegs pa chos kyi sku'i gzugs can de lta bu bgyi ba'i rgyu ni/ da ltar gyi sa dang 'jim pa 'di dag gser dang dngul dang shel la sogs pa/ rin po che sna tshogs su dmigs te de dag las grub pa'i mchod rten 'phang du dpag tshad tsam la rgya dpag tshad phyed tsam gyi nang na/ sku yi gzugs brnyan tsha tshwa btab pa rnams/ dpal rnam par snang mdzad la sogs </text>
</item>

<item><p>227</p><section>1</section>
<text>pa/ sangs rgyas dang byang chub sems dpa' sha stag bzhugs pa'i zhal nas/ gsang sngags dang/ rig sngags dang/ gzungs sngags kyi 'od zer byung ste/ sems can rnams kyi sgrib pa sbyong zhing don mdzad pa de lta bus/ phyogs bcu'i 'jig rten gyi khams lag mthil ltar mnyam pa thams cad du gang bar mos shing de bzhin du gyur cig/ de ltar bzhugs pa'i 'phags pa thams cad la ming 'di zhes bgyi ba dang bdag cag la sogs pas/ lus rdul snyed du gyur pa'i lus dang ngag dang yid rab tu dang bar gus pa'i phyags 'tshal lo// dpal kun tu bzang po'i mchod pa'i sprin phung rgyas pa thams cad kyis mchod do// sku dang gsung dang thugs dang phrin las kyi yon tan khyad par can mnga' ba rnams la// sems dang bas dmigs te chags pa med pa'i dbyangs snyan pas bstod do// 'phags pa thams cad ming 'di zhes bgyi ba dang/ bdag cag la sogs pa la dgongs su gsol/ ming 'di zhes bgyi ba dang bdag cag la sogs pas/ chos kyi sku+u dang gzugs kyi sku mthong zhing thob par bgyi ba la/ sdig pa mi dge ba'i chos ci mchis so 'tshal 'thol zhing bshags so// 'phags pa rnams kyi sku de dag mnyes pa dang/ sku de dag thob par gyur pa'i so so skye bo yan chad kyi dge ba'i rtsa ba thams cad la rjes su yi rang ngo// thugs rje'i dbang gi sprul pa'i sku 'byung ba thams cad chos kyi 'khor lo bskor bar gsol lo// gang gis chos kyi 'khor lo bskor nas sems can gyi don mdzad nas/ 'dul ba'i ched du thabs kyis mya ngan las 'das par ston par bzhed pa de dag thams cad mya ngan las mi 'da' bar gsol ba btab bo// ji ltar 'phags pa rnams kyis sems can gyi don du byang chub tu thugs bskyed cing// de dge ba'i rtsa ba bla na med pa'i bsngos pa de ltar/ ming 'di zhes bgyi ba dang bdag cag la sogs pas kyang/ byang chub tu sems bskyed cing/ dge ba'i bla na med par bsngo'o// sku gdung 'bar ba mchod rten gyi rgyud las/ smon lam dge ba bsngo ba'i le'u ste brgyad pa'o//// de nas gsang ba'i bdag pos rnying pa spo ba 'di gsungs so// sku gdung rnying pa spo ba ni// sbyor ba dngos gzhi rjes yin no// de la sbyor ba'i bsam pa ni// bgres shing gnas nas 'o brgyal bas// de brten gzhan la sdig sod pas// mos pas bzang por bzhed par bya// dngos gzhi 'di ltar bya ba ste// rnying pa gshegs la gsar ba bzhengs// gshegs pa'i cho ga rab gnas gso// mchod cing mnga' gsol gshegs par zhu// sdig sgrib nyams bshags gshegs su gsol// rten 'brel snying pos 'jig par bya// sa rdo dkor yin ma yar bar// bzhengs pa'i gnas su ma lus </text>
</item>

<item><p>228</p><section>1</section>
<text>bskyal// de nas gsar pa bzhengs pa ni// dus rings ma lon sngar tshad lhag/ sdig bsags spangs te dge la gnas// bzhengs nas rab gnas ldan par bya// rjes la bkur sti phu dud sogs// mchod rten mchod pa rgyas par bya'o// zhes gsungs pas/ dman pa'i lus kyi sems dpa' rnams// gsang ba'i bdag po la bstod pa/ kye gsang ba'i bdag po khyod// bla med rang bzhin yid gzugs sprul// sngags dang mchod rten kun tshang ba'i// mchod rten 'bar ba'i rgyud gsungs pas// mtha' yas sems can tshogs rnams rdzogs// sangs rgyas nyid du 'di 'gyur ro// zhes bstod do// de nas ston pas gsungs pas/ dam pa'i rigs can dra ma rnams// sku gdung 'bar ba'i rgyud 'di ni// sngo dman rnams kyis go bar bya ba'i phyir/ khyed la man ngag gnyis su gtad// ces gsungs pa la rjes su yi rang ngo// sku gdung 'bar ba'i rgyud las/ rten spo ba dang rjes su yi rang ba'i le'u ste dgu pa'o//// sku gdung 'bar ba mchod rten gyi rgyud rdzogs so//// klong gsal 'bar ma nyi ma'i gsang rgyud kyi dbu bzhugs/ o rgyan d+hA ki'i skad du/ ma ho b+ha dra shu n+ya tA ti la ka g+hu ya tan+t+ra nA ma/ bsgyur te bod kyi skad du/ kun tu bzang po stong gsal thig le snying po gsang ba'i rgyud ces bya ba/[  ]yang gsang dag pa klong gsal skad du na// ha a oM hUM ki la sa mi khye/ don rgyud rang gsal shar ba'i skad du na// stong gsal mdangs lnga ma skyes mi 'gag pa// ngo bo rang rig ye shes chen po nyid// rtog tshogs rang grol mkha' la nyi shar dang// kun tu bzang mo yangs pa'i klong la phyag 'tshal lo// rgya gar saM skr-i ta yi skad du na/ b+ha dra pha la d+harma a b+hi sUr+ya g+hu ya tan+t+ra/ dgongs te rnam grol bod kyi skad du na/ kun tu bzang mo klong gsal 'bar ma nyi ma'i gsang rgyud/ rang byung rang gsal ngang la phyag 'tshal lo// 'di skad klong nas shar ba'i dus gcig na/ khyad par phun sum tshogs pa dag pa'i gnas// chos dbyings spros bral pho brang du// ston pa khyad 'phags phun sum tshogs pa ni// cir yang ma grub ye shes rang gsal yum// 'khor ni khyad 'phags phun sum tshogs pa ste// sku dang ye shes stong gsal ma 'gags pa// dus ni khyad 'phags phun sum tshogs pa ste/ rtag pa rgyun gyi thog mtha' med pa'o// bstan pa khyad 'phags phun sum tshogs pa ni// bde ba chen po lhun gyis grub pa'o// thog mtha' bral ba de nyid dus kyi tshe// kun tu bzang mo rigs bzhi'i mkha' 'gro dang// dbyings dang ye shes gdangs las grub pa yi// d+hA ki grangs las 'das pa'i 'khor tshogs dang// sprul pa yang sprul pho nya mgyogs ma'i </text>
</item>

<item><p>229</p><section>1</section>
<text>tshogs// 'das dang ma 'das 'od lus 'phrul mo che// d+hA ki phrangs las 'das pa thams cad dang// mnyam nyid rol pa chen po'i ngang nyid du// dgongs pa bzhi ldan tshul du rab bzhugs so// de nas stong pa'i ngang las gsal ba'i dbyangs dang bcas// dgu 'gyur khug pa'i gdangs su rang shar ba// tshig brjod rim pa'i gsang rgyud 'di nyid ni// 'khor tshogs rang rang dgongs pa tshig tu gsal// kun tu bzang mo klong gsal nyi ma'i rgyud// sum brgya drug cu bye ba phrag brgya'i skad// tshangs dbyangs nga ro'i skad ky-i yongs grags so// de nas 'khor rnams rjes su yi rang ste// kun tu bzang mo gsang ba'i rang sgra las// mngon par dad ste rab tu dad par bstod// sa ma ya/ rgya rgya rgya/ man tra g+hu ya/ thun mongs ma yin pa'i brjod gzhi las/ gleng gzhi'i le'u ste dang po'o/// de nas chos dbyings gsal ba yi// yum mchog kun tu bzang mo la// ston pa kun tu bzang po dang// rigs bzhi'i DA kis 'di skad gsol// kye ma kye klong kye ma ho// 'di lta bu yi gsang rgyud las// dgongs pa dpag par mi nus pas/ rim pa bzhin du gsal du gsol// ma grub thog ma'i ka dag nas// kun khyab ye shes gnas pa las// 'khrul med 'khrul dang gnas pa'i tshul// lam dang 'char sgo yul gang gsal// nyams len gong 'phel grol ba'i rtags// rkyen gyis bar chad ji lta bu/ chos dbyings bzang mos bshad du gsol// de skad ces ni zhus pa'i lan// kun bzang yum gyi gdams ngag la// kye ho 'dus pa'i 'khor tshogs nyon// ma grub thog ma'i ka dag nas// dngos po gshis kyi 'dug tshul ni// ngo bo stong pa rang bzhin gsal// thugs rje kun la snang nus pa// byas pa med par rang gsal ba/ de nyid nas ni rang bzhin gnas// stong pa'i ngos nas rtag mtha' bral// gsal ba'i ngos nas chad mtha' bral// gsal stong ngang nas 'dzin cha bral// thog ma'i ka dag gsal stong khyab// sus kyang byas pa med pa nyid// de ni thog ma'i spyi gzhi'o// zhes rang shar ba'o// a hoH'dus pa'i 'khor tshogs nyon// gzhi gnyis la ni rnam pa gnyis// shes bya'i gzhi dang gnas lugs gzhi// shes bya 'dod gzhung bsam las 'das// gnas lugs gzhi la gsum du ston// thog ma'i gnas pa spyi gzhi dang// de bas ma rig 'khrul gzhi dang// de nyid rtog pa'i grol gzhi'o// thog ma la yang gnyis su ston// ye thog dang po'i gnas lugs dang// rang gi rig pa'i gnas lugs gnyis// ye thog gnas lugs gong dang mthun// stong dang gsal ba khyab pa gsum// dbyer med nyag gcig rang byung ngo// kun khyab ye shes 'di ltar gnas// stong gsal ye shes chen po </text>
</item>

<item><p>230</p><section>1</section>
<text>ni// ye nas rnam pa gsum du gnas// ngo bo ka dag ye shes ni// ma rig rtog pa kun dang bral// rang bzhin lhun grub ye shes ni// stong gsal rang mdangs nyid du gnas// thugs rjes kun khyab ye shes ni// 'gag med snang stong nyid du gnas// chos sku'i ye shes ka dag bsam brjod bral// longs sku'i ye shes 'od lnga ma 'dres gsal// sprul sku'i ye shes sna tshogs zer du shar// lta ba'i ye shes dpyad pa'i yul dang bral// sgom pa'i ye shes dmigs med zang thal lo// spyod pa'i ye shes 'char sgo ma 'gags pa// ma 'gags ye shes chen po nyid// rang gsal phyogs ris 'dzin dang bral// rang byung ye shes rang las byung// de shes ye shes tsam du brjod// ye shes gsum po de dag las// btags pa ming gis bsgribs pa ste// chos dbyings ye shes ngo bos stong// me long ye shes rang bzhin gsal// mnyam nyid ye shes dbye bsal bral// sor rtogs ye shes ma 'dres gsal// bya grub ye shes byas pa med// kun khyab ye shes gnas lugs dang// ye thog gzhi'i gnas lugs gsal bar bstan pa'i le'u ste gnyis pa'o//[]// kye ho 'dusapa 'i 'khor tshogs nyon// ye shes de ltar gnas pa la// 'khrul med 'khrul dang gnas pa'i tshul// legs par bshad kyis gus pas nyon// thog ma nyid ni 'di lta ste// ye med stong pa nam mkha' la// chos sku zhes ni ming du btags// de yi rang bzhin gsal mdangs la// longs sku zhes ni ming du btags// 'od gsal 'khrul pa'i rang gzugs las// sprul sku zhes ni ming du btags// stong gsal mdangs lnga ldan pa las// lhun grub zhes ni ming du btags// stong pa de la ngo bo zer// gsal ba de la rang bzhin zer// 'od snang de la thugs rje zer// ming yang 'khrul pa'i gzhi mar bshad// ye shes rang bzhin gnas pa la// grangs dang ris su bcad pa la/ kha dog rnam dbye byai ba kun// tha snyad tshig phyir 'brangs pa'o// 'khrul pa yin pas don la sgrib// ye shes nyid gsal rig pa 'khrul// ma rig sangs nas ye shes nyid// 'khrul pa dag pa ka dag yin// ka dag zang thal 'gag med la// chos sku'i rig pa ming du btags// gsal mdangs lhun grub kun khyab las// longs sku'i rig pa ming du btags// ma 'gags rang byung shar ba la// sprul sku'i rig par mtshan du gsol// chos sku'i rig pa stong pa yin// longs sku'i rig pa gsal ba yin// sprul sku'i rig pa khyab gsal lo// stong pa'i rig pa gsal ba yin// gsal ba'i rig pa 'od sku yin// 'od sku'i rig pa snang stong yin// gzhi yi rig pa ka dag yin// lam gyi rig pa lhun grub yin// lhun grub rig pa sku dang ye shes yin// sku dang ye shes </text>
</item>

<item><p>231</p><section>1</section>
<text>rig pa lug rgyud yin// rig pa ye shes gnyis su med// gnyis 'dzin 'khrul pa 'di nyid do// srid pa'i rtsa ba bdag 'dzin yin// dang po ma rig drug las byung// rgyu dang rkyen gnyis tshogs pa'o// rgyu yi rkyen las rnam pa gsum// bdag rtog gzhan rtog der 'dzin gsum// rkyen la de bzhin rnam pa gsum// bdag rkyen gzhan rkyen dmigs pa'i rkyen// rtsa ba ma rig mun pas bsgribs// nam mkha'i ngo bo stong gsal dang// nyi ma'i ngo bo sgrib bral gnyis// ma rig thibs pa'i mun pas bsgribs// de la stong gsal rang mdangs las// 'od khyim tshul du gnas pa de// de las 'dzin byed shes pa ni// rta rnga tsam gcig 'gyus pa ste// byung ni 'od khyim rang las byung// stong grogs ye shes rlung rig byas// don la rig pa'i rtsal yin no// ye shes gsal ba'i yul drug las// gnyis 'dzin sems de byung ba'o// 'od khyim kha dog lnga ldan de// dngos po can du 'dug snyam nas// bdag ni pha gi yin nam snyam// pha gi bdag las byung ngam ci// rtogs byed srid pa gsum du 'gyus// de yang 'khrul pa'i gzhi mar bshad// ngo bo rang bzhin thugs rje gsum// stong gsal 'gag pa med pa las// dngos po mtshan ma can du bzung// rang rig ye shes zang thal la// bdag dang gzhan du 'dzin pa'i sems// ma rig pa yi rgyu yi rkyen// rgyu las a 'thas dmigs pa'i rkyen// yul snang dag las a 'thas pas// ye shes ma rig yul las bzung// der 'dzin rlung sems 'dus pa las// 'byung ba lnga yi sbubs su tshud// ye shes rang rtsal 'byung ba lnga/ kha dog rim pa lnga ru shar// gong gi rtog byed gsum po las// phra rab rdul gyi cha tsam du// rtog dpyod rnam pa mang du shar// 'od khyim kha dog lnga pa la// ming ris dngos po can du bzung// 'od ljang bya grub ye shes las// der 'dzin zhugs pas rlung gi gzhi// byi ba'i kha rlangs tsam du byung// 'od dkar me long ye shes las// der 'dzin zhugs pas cha yi gzhi// dkar po sran 'bru tsam gcig chags// 'od zer mnyam nyid ye shes las// der 'dzin zhugs pas sa yi gzhi// ser po ra ril tsam gcig grub// 'od dmar sor rtogs ye shes las// 'dzin pa zhugs pas me yi gzhi// dmar po mtheb mo tsam gcig byung// mthing ga chos dbyings ye shes ni// gdod ma nyid nas ye shes dang// mnyam du gnas te 'pho 'gyur med// 'byung lnga'i gzhi ma dpe lnga las// rang 'od ye shes lnga ru gsal// yaM raM khaM gsum e ru shar// 'byung ba lnga po de dag ni// gcig gis gcig bskyed byas pa las// mi mjed 'jig rten khams su chags// de yang rgyu rkyen ma rig nyid// ye shes rang mdangs 'od lnga las// der 'dzin zhugs pas 'byung bzhi grub// de yang </text>
</item>

<item><p>232</p><section>1</section>
<text>'khrul pa'i gzhi mar bshad// lnga la rlung chags rgya gram tshul// rlung la chu chags rgya mtshor 'khyil// chu las sa chags nga la'i tshul// me ni rlung gi rtsal yin pas// 'byung ba gsum las mnyam par khyab// rlung yang kun gyi grogs yin no// [ ]kun tu bzang mo klong gsal nyi ma'i gsang rgyud las ma rig 'khrul pa gtan la dbab pa/ lhun grub kyi sbubs su 'dzin byed kyi shes pa bstan nas/ phyi snod kyi 'ablig rten 'khrul lugs bstan pa'i le'u ste gsum pa'o//[  ]kye ho 'dus pa'i 'khor tshogs nyon// phyi yi snod la brten nas kyang// nang bcud sems can 'di ltar byung// 'byung bzhi 'dus pa'i rang bzhin gyis// 'og gi 'byung ba rlung 'gul bas// rgya gram rlung gi lte ba la// ye shes rang rtsal drod byung bas// steng gi chu 'di sa la phog/ chu la rlangs pa mdung gang byung// des ni sa yi da la chags/ kha gting med par bun ne ba// de las 'byung bzhi mdongs 'od 'bar// ye shes rang 'od shar ba dang// 'od rnams 'dres pa'i 'od skor ni// rba phub tsam pa gsum du byung// gcig ni snang la rang bzhin med// de las 'od gsal lha gnas chags// lha yi 'od zer tshul du ni// gzugs med skye mched mu bzhi byung// de yi rig rtsal cho 'phrul la// gzugs khams gnas rigs bcu bdun byung// gnas rigs de rnams thams cad du// ye shes snang ba gnas gyur kyang// ma rig bdag 'dzin dbang gis na// rigs drug sems can dpag med byung// ma rig 'khrul 'khor 'di la zad med 'phel ba med// de la dug lnga dug gsum byung// de las nyon mongs stong phrag brgyad cu byung// rtsa ba 'dzin byed shes pa bun pa gcig/ de las de skyes 'khrul pa'o// [ ]/ kun tu bzang mo klong gsal nyi ma'i gsang rgyud las/ nang gi bcud kyi sems can 'khrul lugs bstan pa'i le'u ste bzhi pa'o///// kye ho 'dus pa'i 'khor tshogs nyon// 'di ltar steng du 'od skor gnyis la ni// nyi ma dang ni zla ba byung// de yang nam mkha'i bcud yin pas// 'od tshogs tshul du dbyings la shar// de yang ye shes rtsal yin phyir// kun la gsal bar nus pa'o// rlung mdangs yin pas 'gro bar nus// me mdangs yin pas drod dang ldan// nyi ma me yi dwangs ma yin// zla ba chu yi dwangs ma yin// de yi rtsal las gza' skar shar// 'byung gzhi gcig grogs gcig yin no// 'byung bzhi rgyas dus nyi ma ring// 'byung bzhi snyoms dus nyin mtshan mnyam// 'byung bzhi 'khrugs dus nyi ma thung// drod mdangs thams cad nyi ma'o// 'byung bzhi byer dus nyi ma 'chi/ kha char bu yug thams cad kun// drod byung 'byung </text>
</item>

<item><p>233</p><section>1</section>
<text>ba'i rtsal yin no// dbyar ni 'byung ba rgyas pa'i dus// mdangs las rtsi shing myu gu dang// me tog lo 'bras thams cad smin// ston ni 'byung ba snyoms pa'i dus// 'bras bu thams cad bcud du smin// dgun ni 'byung ba 'khrugs pa ste// rtsi bcud thams cad nyams pa'o// dpyid la 'byung ba byer ba ste// mdangs stobs thams cad nyams pa'o// der yang ma rig rgyu las byung//[ ]kun tu bzang mo klong gsal nyi ma'i gsang rgyud las/ nyi zla 'byung bzhi 'phel 'grib bstan pa'i le'u ste lnga pa'o////[  ]kye ho 'dus pa'i 'khor tshogs kun// ma yengs dgongs pas legs par nyon// 'khrul lugs rnam pa mang bshad kyang// ye shes lnga yi rtsal nyid yin// rtsal gyis ye shes ngo ma shes// dngos po 'dzin pa can du 'khrul// ye shes lnga las 'byung ba lnga// 'byung ba lnga las skye gnas bzhi// rigs dang sems can dpag med 'byung/ khams gsum 'khor ba'i khang pa ru// rgyud drug sems can re mos 'khor// yid dang gzugs kyi 'dam las chags// rang ngo ma shes rang rgyud 'khrul// 'khrul pa lus kyi grub tshul ni// yang dag pa ni ngas bshad do// lnga 'dus mtshan ma sbyor ba las// nyon mongs lnga dang yid drug dang// ye shes lnga yi bdag nyid do// chos nyid gsal mdangs 'od khyim las// 'od zer tshul du ye shes la/ 'gag pa med pa shar ba de// chos nyid gzhi mdangs yin pas ngo ma shes// der 'dzin dri ma ma rig pas// 'dzin byed shes pa breng pa gcig/ bdag dang gzhan du bzung ba de// bdag dang nyon mongs lnga dang yid drug dang// bsdongs nas shes pa breng ba gcig/ pho mo sbyor ba byed pa la// bde ba gnyis snyoms 'dres pa'i dus// ye shes rang rtsal ma rig pa// gnyis 'dzin sems de mngal du 'thums// pha ma gnyis kyi thig le dang// rgyu rkyen 'di dag rab tu 'dres// mtshal dang zho yi tshul ltar ro// 'byung ba bzhi yi lus su 'ong// zhag ni bdun tshan brgyad dag tu// mer mer nur nur gor gor dang// ltar ltar mkhrang gyur khyab 'jug dang// rus sbal sbal pa lta bu de// rim pa bzhin du lus rgyas so// zhag ni bdun tshan dang po la// 'byung ba chu yis rab bsdus te// mer mer po yi thig le ni// yungs 'bru brgya yi cha tsam chags// 'byung bzhi rlung sems 'dus pa yis// lus po chags pa'i rten sems yin// zhag ni bdun phrag gnyis pa la// 'byung ba sa yi sa rab brten te// yung 'bru bcu yi cha tsam chags// zhag ni bdun phrag gsum pa la// 'byung ba me yis rab smin te// yungs 'bru brgyad cha tsam du chags// zhag ni bdun phrag bzhi pa la// 'byung ba rlung gis rab gtor te// thig le dkar po dngul </text>
</item>

<item><p>234</p><section>1</section>
<text>chu bzhin// yungs 'bru phyed pa gcig tu chags// zhag ni bdun phrag lnga pa la// 'byung ba chu yis rab bsdus te// yungs 'bru gcig gi tshad du chags// zhag ni bdun phrag drug pa la// me rlung gnyis kyis rab smin te// yungs 'bru gnyis kyi cha tsam chags// zhag ni bdun phrag bdun pa la// 'byung bzhi 'dus nas mer mer po// yungs 'bru gsum gyi cha tsam chags// mig gnyis rab tu 'phra bar 'gyur// zhag ni bdun phrag brgyad pa la// 'byung bzhi rab tu 'khrugs pa yi// chus bshigs sas mnan mes bsdus bsregs// rlung gis gtor zhing med par byas// de nas chu yis rab bsdus te// nur nur sran ma bcu cha chags// shar gyi rtsa ni ri bong rdul// stong du btang ba'i cha tsam chags// zhag ni bdun phrag dgu pa la// 'byung ba sa yis sra bar byas// sran ma dgu yi cha tsam dang// lho yi rtsa ni gong ltar chags// zhag ni bdun phrag bcu pa la// me yis drod bskyed brtan par byas// sran ma/ bdun cha tsam pa dang// nub kyi rtsa yang gong ltar chags// zhag ni bdun phrag bcu gcig la// 'byung ba rlung gis rab gtor nas// sran ma lnga cha tsam gcig chags// byang gi rtsa yang gong ltar bskyed// zhag ni bdun phrag bcu gnyis la// lus ni sran ma rdog po tsam// nur nur po dang sa thag ltar/ khyad par mig gnyis gsal bar chags// zhag ni bdun phrag bcu gsum la// 'byung bzhi 'khrugs te slar bshig go/ zhag ni bdun phrag bcu bzhi la// rab tu 'dus te mthe bong tsam// rtsa yang shin tu rags pa bskyed// zhag ni bdun phrag bco lnga la// rlung gis phye zhing chu yis bsdus// sa yis bzung zhing me yis smin// lte ba sprul pa'i 'khor lo la// rtsa 'dab drug cu rtsa bzhi chags// rlung sems 'dus pa'i spyan gnyis chags// zhag ni bdun phrag bcu drug la// snying ga chos kyi 'khor lo ste// rtsa 'dab sum bcu rtsa gnyis chags// zhag ni bdun phrag bcu bdun la// mgrin pa longs spyod 'khor lor chags// rtsa 'dab bcu drug spyan gnyis chag/ zhag ni bdun phrag bco brgyad la// spyi bo bde chen 'khor lor ni// rtsa 'dab sum brgya drug cu dang// rlung sems 'dus pa'i spyan gnyis chags// zhag ni bdun phrag bcu dgu la// rlung gis bskyed nas so sor che// chu yis bsdus shing sa yis bzung// me yis smin cing mkhrang bar byas// dbus su rtsa gsum ka ba dang// 'khor lo bzhi la dril te chags// zhag ni bdun phrag nyi shu la// 'byung bzhi'i las kyis mkhrang gyur zhig khyab 'jug nya ltar gyur pa'o// zhag ni bdun phrag nyer gcig la// sas bzung mes smin dbang po dod// zhag ni bdun phrag nyer gnyis la// chus bskyed pas su lus grub ste// rus sbal lta bur khyud </text>
</item>

<item><p>235</p><section>1</section>
<text>gang gyur// zhag ni bdun phrag nyer gsum la// me yis smin cing yan lag skye// zhag ni bdun tshad nyer bzhi la// rlung gis bskyed nas dbu mar tshud// de dus lus kyi 'byung ba snyams// ye shes dag kyang bskyed pa'o// zhag ni bdun phrag nyer lnga la// chu yis smin cing sa yis then// sha dang khrag kyang grub pa'o// lus ni sbal pa lta bu ste/ mtho gang tshad du bskyed pa'o// zhag ni bdun phrag nyer drug la// me yis mig dang shes pa gsal// rlung gis yan lag don snying thams cad dang// rnam shes phung po khams dang skye mched gsal// zhag ni bdun phrag nyer bdun la// zas kyi dwangs ma bcud dril bas// lpags pa ba spu skra rnams bskyed// nyon mongs rlung gis 'phrig 'gul byed// phal cher zla gsum nyer gcig na// 'phrig 'gul byed par bshad pa'o// sa dang chu dang me dang gsum// rlung gis phye shing lus smin no// de nas bdun tshan dgu la ni// rlung gis phul nas phyir 'byon te// gzhug nas thon te sprul pa'i sku// thog mar rig rtsal ye shes lnga// ma rig 'khrul pas byung ba ste// 'byung ba lnga las byung ba'o// des na lus 'di sprul sku dngos// ye shes chen po'i 'byung gnas nyid// lus can kun la bzang ngan med// bde gshegs ngo bo 'gro kun la// til la mar gyis khyab bzhin gnas// ma rig grol tshe 'byung ba'i lus// lhag med ye shes ngang du zlog/ lus 'di sku gsum nyid yin no// rtsa khams thams cad lha yi sku// lte ba dag nas rim bzhin nyid// gzung 'dzin srid pa'i sbyor mtshams su// lte ba gru gsum rtsa ru chags// rlung sems thig le rnam par 'phro// mig gi rnam pa lta bu ru// mer nur gor dang rus sbal ltar// lte ba dag nas 'byung bzhi bskyed// rim gnyis bskyed nas sprul sku'i tshul// zla dgu ngo bcu zhag gi grangs// nyis brgya bdun cu dag la 'byon// bdun tshan sum cu rtsa dgu la// lus rdzogs rlung gis phul ba'o/[  ]/ kun tu bzang mo klong gsal nyi ma'i gsang rgyud las/ 'khrul pa lus kyi grub tshul bstan pa'i le'u ste drug pa'o////[ ]kye ho 'dus pa'i 'khor tshogs kun// legs par bshad kyi yid la zung zhig nyon// gnas lugs spyi yi gzhi ma las// rnam pa gnyis su ngas bshad do// thog ma'i spyi gzhi gong du bstan// rang rig gnas lugs 'di ltar ro// rig pa ye shes khyab gdal che// 'khor 'das kun gyi srog yin no/ khyad par lus dang sems la khyab// rig pa nyid ni 'di ltar ro// ngo bo rang bzhin thugs rje gsum dang ldan// sems can kun la khyab par gnas// lus can thams cad rig pa'i rtsal// mngal zhugs byang chub lnga ldan te// zla ba dgu ni thig le ste// zla ba bcu ni sa bcu'i tshul// skye gnas rang bzhin </text>
</item>

<item><p>236</p><section>1</section>
<text>sprul pa'i sku// lhun grub sku gsum bdag nyid do// rang byung ye shes 'byung ba'i mdangs// ye shes rang lus ye shes la// da lta 'khrul kyang ye shes rtsal// rang ngo shes na ye shes nyid// sems can rang rgyud rtog tshogs ni// bzhi bcu rtsa gnyis sangs rgyas te// phung po 'byung ba yab yum lnga// gdug lnga ser sna thub pa drug/ tshogs brgyad sems dpa' yab yum brgyad// sgo bzhi sgo ba yab yum bzhi// g.yas g.yon nyi ma zla ba gnyis// rang byung rig pa'i rang rtsal las// sku lnga dang ni ye shes lnga// rig pa 'od lnga rlung gi lnga// shes rab lnga la sogs pa gnas// rig pa ye shes sku lnga ste// rang gi rig rtsal sku lngar shar// rnam snang mi bskyod rin chen 'byung// snang ba mtha' yas don yod grub// rig pa ye shes rten ldan nyid// rig pa'i yon tan 'od lngar shar// rig pa'i rtsal las ye shes gsum// ngo bo stong pa'i ye shes dang// rang bzhin gsal ba'i ye shes dang// thugs rje kun khyab ye shes so// rig pa sku gsum 'od gsum ldan// dmigs su med pa chos sku'i 'od// ma 'gags gsal ba longs sku'i 'od// snang ba sna tshogs sprul sku'i 'od// sku dang ye shes 'od gsum ni// dbyer med sum brtsegs tshul du gnas/ khams gsum sems can thams cad ni// ye shes rig pa'i gnas yin no// lus can kun la khyab par gnas// lus ni rnam pa lnga ru bstan// rang bzhin lhun grub 'od kyi lus// thog med kun khyab yid kyi lus// dwangs snyigs 'byed pa mi yi lus// dmigs pa'i rten byed sems dpa'i lus// sna tshogs 'gyur ba sprul pa'i lus// lus ni ye shes snying po can// rang byung lhun grub rtsal yin no// kun tu bzang mo klong gsal nyi ma'i gsang rgyud las/ gnas lug gzhi las rang gi rig pa gnas pa'i le'u ste bdun pa'o//// kye ho 'dus pa'i 'khor tshogs nyon// phyi rol yul snang thams cad kun// sems la 'di ltar tshang ba'o// rig pa'i rang rtsal rgyas pa las// sems zhes ming du btags pa'o// sems can kun rig dri ma med// phung po 'byung ba yab yum lnga// rtsa khams skye mched sems dpa'i tshogs// srid pa gsum dang lus sems so// sems ni dran sems rig pa'i rtsal// snang shes dag tu gyur tshad kun// rig pa nyid las logs na med/ khyad par rig pa'i ye shes nyid// lus can kun la khyab pa ste/ khyad par 'di ltar nyid du gnas// snying dang rtsa dang dung khang dang// mig dang bzhi yi gzhal med du// ye shes chen po de na gnas// sems can kun gyi lus kyi nang// tsit+ta dung khang rtsa nang sgo// de ni rig pa'i gnas yin no// sems kyang rig pa'i rang rtsal yin// ngo bo sems ni wal po rjes med </text>
</item>

<item><p>237</p><section>1</section>
<text>yin// rang bzhin sems ni gsal rig stong pa yin// thugs rje'i sems ni phra rags thogs pa med// sems ni rtog byed gsal la ngo bo stong// rig pa nyid dang gnyis su med// rin chen lus kyi nang dag na// yongs la khyab pa'i sems gcig po// ngo bo stong gsal sku ru gnas// rang bzhin stong gsal thig le'i 'od// thugs rje snang stong sgron ma 'bar// rang rig ngo bo skur gnas te// gsal la rang bzhin ma grub pas// snying nang zhi ba yab yum tshul// dung khang khro bo'i tshul du gyi gnas// lus la gnas pa'i rig pa yang// phyi ltar khro bo'i rang bzhin la// nang ltar DA ki yab yum mo// gsang ba ltar na yi ge lnga// yang gsang thig le nyag gcig go/ thams cad rang byung ka dag nyid// rig pa sku yi rang mdangs ni// tsit+ta'i nang na thig le dang// 'od zer lta bur gnas pa'o// rig pa ye shes thig le'i sku// stong gsal rang mdangs nyid du gnas// rig pa sku yi rang mdangs nyid// rtsa yi nang du nyi zer bzhin// dbang po'i sgo la ngais thon te// thig le'i sgron ma nam mkha'i dbyings su gsal// rig pa'i sku ni bum sku bzhin// ye shes bum pa'i mar me 'dra// thig le me long dngos ltar gsal/ rtsa yi gtso bo gsum la ni// yan lag grangs las 'das pa gyes// so so'i dbang po'i sgor ston byed// de yis chos su ston par byed/ khyad par snying nas 'brel ba yi// dar skud ba man ra 'dra'i kha// dbang po mig la zug pa ste// de ni chos nyid gsal ba'i lam// yid dpyod tshig phyir ma lus pa// mngon sum 'char ba'i sgo ni mig/ gzhan la de ltar ma yin no// de yang phyi nang gsang ba gsum// dbang po phyi yul gnas dang gsum// rkyen bral gsum la 'char bar 'gyur// lus ngag yid gsum gnad gzir cing// mngon sum gnad de blta ba'i thabs// bla mas de ltar ngo sprad pas// rgyang zhags la ni sgron ma shar// yul snang rang mdangs nyid du gsal// de nyid shes rab sgron ma yin// nyams kyi snang ba gong 'phel lo// yul du sgron ma dag pa ni// lam snang rig pa lu gu rgyud// lam snang lhun grub rig mdangs lnga// lam snang thugs rjes dbang po gsal// de ltar dbang po mngon sum du// gang gis goms pa sangs rgya'o// kun tu bzang mo klong gsal 'bar ma nyi ma'i gsang rgyud las/ phyi rol yul sems la tshang ba dang/ rig pa ye shes gnas lugs dang/ lam dang 'char sgo yul gang gsal legs par gtan la phab pa ste le'u brgyad pa'o////[ ]/ kye ho 'dus pa'i 'khor tshogs nyon// rang lus rgyal ba'i dkyil 'khor la// ye nas rnam dag ye shes gnas// de la ngo bo 'di ltar sprod// thos ma'i ka dag ye shes </text>
</item>

<item><p>238</p><section>1</section>
<text>lnga// de la dbyer med sku lnga ste// de gsal 'od lnga de yul lnga// ye shes mkha' 'gro shes rab lnga// kun kyang ye shes rtsal yin no// de ltar lus dang sems la gnas// rang rig dri ma med pa 'di// me long ye shes zang thal yin// rang rig dbye bsal bral ba 'di// mnyam pa nyid kyi ye shes 'di// rang rig gsal stong 'gag med 'di// so sor rtogs pa'i ye shes yin// rang rig sgrub rtsol bral ba 'di// bya ba grub pa'i ye shes yin// rang rig grub pa med pa 'di// chos kyi dbyings kyi ye shes yin// lam lnga dag kyang rang la tshang// rang rig dri med gsal ba 'di// me long ye shes lam nyid do// stong pa phyogs cha bral ba 'di// mnyam nyid ye shes lam du 'dod// rang rig gsal stong so sor shar// so sor rtogs pa'i ye shes lam// rang rig shar grol snang tshul 'di// bya ba grub pa'i ye shes lam// ye nas rang rig bsgom bral 'di// chos dbyings ye shes lam yin no// 'di ltar rang rig ye shes 'di// phyi ltar 'byung ba lnga ru snang// nang ltar phung po lnga yin no// gsang ba ltar na dngas ma lnga// yang gsang ltar na yig 'bru lnga// bla med ltar na mkha' 'gro lnga// rigs rtsal ye shes sems nyid do// rten pa phyi yi lus la brten/ khrag ni yum chen mA ma kI// drod ni yum chen gos dkar mo// sa ni sangs rgyas spyan ma ste// dbugs ni dam tshig sgron ma ste// sems ni nam mkha'i dbyings phyug ma// gzugs phung rdo rje sems dpa' yin// tshor ba'i phung po rin chen 'byung// 'du shes phung po snang mtha' yas// 'du byed phung po don yod grub// rnam shes phung po rnam snang mdzad// thub pa drug kyang rig rtsal dang// nga rgyal lha yi thub pa yin// phrag dog lha min thub pa yin// 'dod chags mi yi thub pa yin// gti mug byol song thub pa yin// ser sna yi dwags thub pa yin// zhe sdang dmyal ba'i thub pa yin// skye mched bcu drug sems dpa' sems ma'i tshogs// chu yi sgo ni lcags kyu yab yum yin// sa yi sgo ni zhags pa yab yum yin// me yi sgo ni lcags sgrog yab yum yin// rlung gi sgo ni dril bu yab yum yin// pha yi sgo ni thig le zla ba yin// ma yi thig le nyi ma yin// rig pa ye shes sku lnga ste// rig pa cir yang snang bas rnam snang yin// rim pa 'gyur ba med pa mi bskyod sku// rig pa thog mtha' med pas snang mtha'i sku// rig pa dgos 'dod 'byung bas rin 'byung sku// rig pa lhun grub yin pas don grub sku// rig pa rang nyid yin par rtogs pas bde gshegs rigs// rang rig 'gyur ba med pas rdo rje'i rigs// rig pa yon tan 'byung ba rin chen rigs// rig pa skyon dang bral ba pad+ma'i rigs// rig rtsal ma 'gags las kyi rigs// rig pa ye shes </text>
</item>

<item><p>239</p><section>1</section>
<text>'od lnga shar// rig pa dri med rang 'od dkar// rig pa kun 'byung rang 'od zer// rig pa rtsal rdzogs rang 'od dmar// rig pa rang grol rang 'od ljang// rig pa kun khyab rang 'od mthing// yang ni rig pa shes rab ye shes lnga// 'khor 'das gnyis su phye bas na// 'byed pa'i shes rab rig pa yin// thams cad rig pa rang yin pas// bsdus pa'i shes rab rig pa yin// rig pa'i rtsal las thams cad shar// bskyod pa'i shes rab rig pa yin// rig pas 'khor 'das srog gcod pa// sgrol ba'i shes rab rig pa yin// thams cad rig pa nyid yin pas// rang byung shes rab rig pa yin// rlung lnga dag kyang rig pa ste// rig pa ye shes rang drod ldan// me dang mnyam pa'i rlung yang zer// rig pas 'khor 'das srog 'dzin pas// srog 'dzin rlung yang rig pa'o// rig pa 'khor 'das sa mtshams 'byed// 'byed pa'i rlung yang rig pa yin// rig pa 'khor 'das yongs la khyab// kun la khyab byed rlung zhes zer// rig pa 'khor 'das myang 'das sgrol// snying rje med pa'i rlung zhes zer// rig pa ye shes mkha' 'gro ma// rig pa mi 'gyur rang byung sku// rdo rje mkha' 'gro rig pa nyid// rig pa zang thal sna tshogs 'char// rin chen mkha' 'gro rig pa nyid// rig pa skyon bral rig mdangs lnga// pad+ma mkha' 'gro rig pa yin// rig pa thog med kun la khyab// las kyi mkha' 'gro rig pa yin// rig pa rang byung skye gnas bral// sangs rgyas mkha' 'gro rig pa yin// bdag med chos kyi sku gsal stong// rig pa yig 'bru rig lngar gsal// phyi dang nang dang gsang ba'o// phyi ltar oM hUM traM hrI a// nang ltar ha ri ni sa hUM// gsang ba oM dang AHdang hUM// rig pa sku gsum nyid yin te// stong pa 'gag med chos kyi sku// gsal stong 'dzin med longs sku ste// rig rtsal 'gag med sprul pa'i sku// stong gsal 'gag med rig pa'o// rig pa 'gyur ba med pa'i gzhi// rig pa 'gag pa med pa'i lam// rig pa rang rig stong pa ste// 'bras bu zhes su btags pa'o// rig pa lta spyod sgom gsum ste// dmigs su med par lta ba ste// rang bab gnas pa sgom zhes so// ngang la bzhag pa spyod pa'o// rig pa ye shes nyag gcig sku// ma rig phugs ded ye shes dang// dug gsum ngos bzung sku gsum dang// dug lnga phugs ded ye shes lnga// ye nas rang la tshang ba ste// gzhan nas btsal bas ga la rnyed// ye shes rlung de kun la khyab// 'gyu ba dal rten ye shes rlung// rang bab ngang gnas rlung du 'dus// rtsa dang rlung dang thig le dang// sku dang ye shes 'du bral med// ye nas ye shes rtsal nyid do// ye shes rtsal gyis lus grub pas// rtsa grub de la thig les khyab// rgyu </text>
</item>

<item><p>240</p><section>1</section>
<text>yi thig le yi ger gnas// de la sku dang ye shes kyi// thig le dag ni gnas pa'o// kun rdzob rgyu yi thig le ni// 'byung ba lnga yi dngas ma yin// 'khor 'das kun gyi srog 'du'o// thig le nyid kyang ye shes so// ye shes nyid kyang lhun grub bo// lhun grub nyid kyang gsal stong ngo// gsal stong nyid kyang rang rig go/ thams cad rig pa'i rang rtsal yin// rang rig rtsal snang shar ba la// sems zhes ming du btags pa'o// sems zhes ming du btags pas ni// 'di yin med pas gsal stong ste// rtog byed gsal yang mkhan po stong// rtsal snang rlung gi rta la zhon// rlung yang rig pa'i rang rtsal yin// rin chen zur brgyad snying gi dkyil// kun khyab ye shes ngo bo ni// sa bon yi ge'i tshul du gnas// de nyid ngo bo shes pas chog/ gzhi yang ye shes rang las byung// ye shes ma rig 'khrul pa las// 'byung ba'i mdangs dang ye shes 'dres// de 'dzin rkyain gyis sha lus grub// ye shes tsit+ta snying nang du// thig le dag dang mnyam du gnas// rtsa sgor gsal tsam ma yin pa// nang gsal sha khrag rgya yis 'thums// de ltar ye shes gting gsal de// rkyen gyis nyams su sus blangs pa// lhag med dag tu mya ngan 'das// ye shes nyid la ye shes thim// lhun grub nyid kyang sbubs su nub// kun tu bzang mo klong gsal 'bar ma nyi ma'i gsang rgyud las/ rang la gnas pa'i ye shes ngo sprad pa'i le'u ste dgu pa'o//[  ]/ a ho 'dus pa'i 'khor tshogs kun// ma yengs dgongs pas legs par nyon// ma grub thog ma'i 'og dag tu// kun khyab ye shes gnas pa la// 'khrul med 'khrul dang gnas pa'i tshul// lam dang 'char sgo yul gang gsal// legs par dgongs nas rim bzhin bstan// nga ni 'di ltar bshad par bya// nyams len gong 'phel grol ba'i rtags// rkyen gyi bar chad ji lta bu// dris pa'i len du+u ngas bshad do// thog ma'i ka dag stong gsal las// 'od khy-im kha dog lnga ldan las// gsal 'tsher lhun sdug 'od zer 'phro// de yang ye shes rtsal nyid do// rang byung ye shes rang las byung// de shes ye shes rtsal du brjod// ye shes lnga las 'byung bar 'khrul// 'byung bzhi'i dwangs ma sems can grub// sems can sangs rgyas gnyis med kyang// ma rig rtog pa'i rgya yi 'thums// rtog pa'i dri ma bsal dka' bas// rim bzhin nyams su len pa gces// sems la ye shes gnas gyur kyang// ma sbyangs bar du gsal mi 'gyur// til 'bru 'am ni yungs 'bru la// mar ni ye nas khyab gyur kyang// ma btsir bar du mar mi 'byung// 'o ma mar gyi rang bzhin te// ma bsrubs pa la mar mi 'byung// sa gzhi sa bon ldan gyur kyang// so [(]17[)]</text>
</item>

<item><p>241</p><section>1</section>
<text>nam rim bzhin ma byas na// 'bras bu smin par ga la 'gyur// de bzhin chos rnams thams cad kun// sems can kun gyi rgyud la gnas// ye nas sangs rgyas rgyu yin kyang// bsgom bya sgom byed thabs kyis bsgom// rim bzhin nyams su ma blangs na// 'bras bu ka dag ga la thob// ye shes rang ngor gnas gyur kyang// 'khrul 'khor rim par ma gcun na// yul snang bzhi la 'char mi nus// de ltar shar ba'i ye shes de// ngo bo rig thog don 'phrod na// gang shar sbrul mdud bzhin du grol// shar grol dus mnyam 'dzin pa bral// rig pa rtog tshe 'dzin pa grol// kun 'byung srid rtsa rtogs pas grol// shes pa klod pas gnad rnams grol// gnas lugs bcun pas rang ngo shes// kye ma kye ma rig mchog rnams// kun tu bzang mo klong gsal gyi// gsang ba yang gsang bla med kyi// dgongs pa mtha' ru phyin pa'i phyir// sangs rgyas gnad rnams gcig tu dril// zab mo dgongs pa'i yang bcud 'di// nyams su 'di ltar rang bzhin longs// bla ma mtshan nyid ldan pa ni// blo tshe khog yangs rang rgyud dul// brtse ba'i sems ldan rang snang dag/ gnas lugs rtogs pa khong du chud// shes rab rgyud smin dbang po dngas// yo byad rdzas 'dzom snang ba 'gyur// de lta bu yi bla ma yis// mtshan nyid ldan pa'i slob ma la// dbang khrid dam pa rim bzhin dbog/ mtshan nyid ldan pa'i slob ma ni// legs pa 'di ltar brtag par bya// gsang sngags snying po'i don 'di ston pa la// snod kyi dam pa bstan pa mchog tu gces// snod kyi mtshan nyid 'di lta ste// dam tshig gtsang ldan dag snang che// dug lnga'i shugs chung blo khog yangs// dad ldan snying rje gtong phod che// rgyud dal sdig 'dzem dbang po rno// gsang thub nyams len brtul zhugs che// skyo shas sdug sran snying rus ldan// rang rgyud dul zhing snying rjer ldan// de lta bu yi slob grogs mched// gsang jags snying po'i snod du rung// 'gro ba 'dren pa'i gru chen mchog/ snod dang mi ldan slob ma ni// shes chung kha song stong skad che/ kha mkhas lag dam g.yo zog che// ja ma'i gsung gcog drin du rtsod// yon tan mi mthong skyon rnams 'dogs// ja ma dman nas rang la bstod// don dam tshig dang nyams len 'chal// slob ma ma brtags slob dpon dgra// nyams su mi len gang zag la// rdzogs pa chen po 'di dag ni// don dam gdams pa bstan mi bya// snod ngan rnams su jug pa la// snod chag bcud 'bo dmyal bar ltung// snod ngan rnams la don 'di sbos// sa ma ya/ rgya rgya rgya/ kun tu bzang mo klong gsal nyi ma'i gsang rgyud las/ gdams pa nyams su blangs pa gal che bas/ ja ma mtshan nyid dang ldan pa yis/ slob ma snod dang ldan mi </text>
</item>

<item><p>242</p><section>1</section>
<text>ldan brtag pa'i le'u ste bcu pa'o/// [ ]/ kye ho 'dus pa'i 'khor tshogs nyon// snod bcud ldan pa'i dpon slob rnams// gdams pa nyams su len pa la// gnas kyi khyad par gal che bas// legs par mtshan nyid brtag pa gces// bkra shis byin chags yon tan 'byung ba'i sa// grub thob gong ma rnams kyi zhabs kyis bcags pa yi// gangs khrod ri rtse dur khrod dam// shin tu dben la dwangs shing mtho ba'i sar// skal ldan skyes bus nyams su len pa'i gnas// yo byad 'dzom zhing mi rgod gtse ba med// de lta bu yi gnas nyid bsten par bya// kun tu bzang mo klong gsal 'bar ba nyi ma'i gsang rgyudu las// gnas brtag pa'i le'u ste bcu gcig pa'o//// oM AHhUta?/ rgya rgya rgya/ kye ho 'dus pa'i 'khor tshogs nyon// gsang sngags snying po nyams su len pa la// dus kyi mtshan nyid rim pa bstan par bya// bdag gzhan gnas rkyen 'dzom pa dang// dus tshod tshes grangs yar ngo la// tshes brgyad bco lnga stong gi dus/ khyad par thod rgal dbang khrid ngo sprod ni// dbyar ma ston dang dgun chung dpyid kyi dus// zer gnyis dus ni mchog tu bshad pa yin// de sgo yul bdag gzhan rkyen bral ba'i dus// gsang ba yang gsang nyams su len pa'i dus// yang gsang don 'di nyams su len pa la// gsang jags dbang la ma brten 'grub par ga la 'gyur// dper na gnyen pa lag skya med pa ltar// gru yis pha rol bgrod par ga la 'gyur// spros bcas phyi yi bum dbang dang// spros med nang gi gsang dbang dang// rab tu spros med shes rab ye shes dbang// shin tu spros med tshig dbang rin po che// snod ldan bu la bskur phyir rim par bstan// dbang dang dus kyi le'u ste bcu gnyis pa'o////[ ]/ kye ho 'dus pa'i 'khor tshogs nyon// gsang ba yang gsang snying po'i bcud nyid ste// nor 'khrul med pa nyams su len pa la// yo byad phun sum tshogs pa shin tu gces// snga ma mtshan nyid ldan zhing rgyu drug tshang// slob grogs snod ldan rgyud drug ldan pa la// gnas dus yul rkyen bral ba dang// me tog dbang yon gtor tshogs dang// nyams len dus su khams kyi rten gsong g+Nal// dbang rdzas rol mo sgra snyan yid 'ong bcas// de ltar yo byad thams cad tshogs gyur na// bsam gtan 'phel zhing brtan pa myur du thob// mtshan ldan rdzas bral rkyen dbang nyid du gyur// ces so// yo byad kyi rdzas bstan pa'i le'u ste bcu gsum pa'o////[ ]/ kye ho 'dus pa'i 'khor tshogs nyon// gsang sngags phyi nang bar gsum dang// yang gsang thig le nyag gcig tu// thams cad dril nas snying po'i bcud// nyams </text>
</item>

<item><p>243</p><section>1</section>
<text>su 'di ltar len par bya// yon tan 'byung ba'i gnas nyid du// nang tshangs can gyi stan la ni// mnyam bzhag skyil mo krung du bya// lus ngag yid gsum sngon 'gro ni// mi rtag snying rje byams sems sgom// stong nyid snying rje'i ngang can des// sems can kun la brtse bar bya// yang yang sems sbyang mi rtag bsgom// de yang jon du 'gro ba gces// nyams len nyid kyi rtsa ba ni// gdams pa sbyor dngos mjug gsum mo// sbyor ba gong du bstan nas kyang// dngos gzhi 'di ltar bshad par bya// lus ni ma rig rgyus bskyed phyir// rigs drug sa bon nyid du gnas// spyi bo mgrin pa snying ga dang// lte ba gsang gnas rkang mthil drug/ a tri nr-i su pre du drug gnas so/ kha dog dkar mthing ljang gu dang// ser po dmar nag dud kha dug/ sa bon drug po ma dag pas// rgyun du rigs drug 'khor ba 'khyams// sa bon de drug sbyang slad du// rig pa sku gsum dngos yin phyir// sku gsum yi ge gsum du gnas// yi ge rtsal sbyang ru shan dbye// dbye ba dngos ni 'di ltar ro// bdag nyid tha mal pa yi lus// gnas drug yig drug gsal bar bsgom// bdag nyid spyi gtsug oM dkar bsgom// mgrin par AHdmar snying gar hU[] mthing bsgom// yi ge gsum la ye shes me// dkar dmar mthing ga gsum 'bar bas// rigs drug sa bon drug po dang// lus ngag yid gsum sdig sgrib dang// ma rig pa yi bag chags rnams// gzhob tu thul du bsreg par bsgom// oM AHhUM gsum bdun 'bum bzlas// de ltar su yis byas pa'i mi// lus ngag yid gsum ru shan phyed// rigs drug 'khor ba'i skye sgo chod// thun mong mchog la sbyor bar nus// sa ma ya/ klong gsal 'bar ma nyi ma'i gsang rgyud las/ oM AHhUta? rtsal sbyang ba'i le'u ste bcu bzhi pa'o//// a ho 'dus pa'i 'khor tshogs nyon// dngos gzhi zag med ye shes 'di// rgyud la brten cing lta 'dod na// nyan thos zhi ba'i lta stangs kyis// lus ngag yid gsum rnal du dbab// lus ni rnam snang chos bdun rten// phyag rgya mnyam bzhag skyil krung bcas// gzhung bsrang mgrin dgug mjing pa dgye// bsgul bskyod mi bya lhan ner gnas// ngag ni smra ba rgyun bcad nas// sgra skad gang yang mi bya'o// sems ni dran gsal mi spro zhing// mig gnyis sna yi rtse la gtad// sna yang sems kyi rtse la gtad// gcig tu dril la mnyam par gzhag/ de ltar nyan thos zhi ba yi// lta stangs nyid kyis lus ngag yid// rnal du phab ste bsgom pa'i thabs// yang dag pa ni de ltar ro// [ ]yang gcig 'dus pa'i 'khor tshogs nyon/ khro bo nyid kyi lta stangs kyis// lus ngag yid gsum rnal dbab </text>
</item>

<item><p>244</p><section>1</section>
<text>cing// rnam pa gsum du shes par bya// sus kyang g.yo 'gul med par 'gying// ri bo lta bur brtan par bya// nam mkha' lta bur khyab par bya// rgya mtsho lta bur gang bar bya// ngag ni khro bo'i gad rgyangs tshul// ha ha hi hi hUM dang bcas// phaT dang bcas pa brjod par bya// sems ni mig gi nang du gtad// mig gnyis bar snang dbyings su bgrad// mi 'gul bar ni mdung tshugs gtad// rnam rtog thams cad zil gyis gnon// gsal stong chen po'i nyams snang 'char// thun mong mchog la sbyor par 'gyur// sa ma ya/ rgya rgya rgya// a ho 'dus pa'i 'khor tshogs nyon// nyan thos nyid kyi lta stangs kyis// lus ngag yid gsum rnal dbab cing/ khregs chod nyid kyi dngos gzhi'o// lus ni mi 'gul dal bar bya// ngag ni mi smra rang sar bzhag/ sems ni mi spro rang sar klod// mig gnyis zim bu sems la gtad/ kha ni yud tsam gdangs pa la// so yi bar du nas thar tsam// sgo gsum rlung gis dal ba la// yid tsam phyir la 'dur ba'o// de ltar yun du yang yang sbyangs// de nas rtog pa rtsad gcod pa// rnam rtog bla phyi dbus gsum ni// gzugs dang kha dog ji ltar 'dug/ dang po byung sa gang nas byung// bar du gnas sa gang na gnas// tha mar 'gro sa gang du 'gro// skyon dang yon tan ci 'dra 'dug/ legs par brtag cing yang yang bsgom// de ltar bsgom pas rnam rtog kun// thams cad lus dang sems las byung sa ru// legs par thag bcad sems su dril// lus 'di ma rig rgyus bskyed pas// sems kyi gnas sa rtsal du 'dod// sems med lus 'di ci 'dra brtag/ bems po 'dra bar thag kyang bcad// sems stong thog mtha' sems dang sbyar// lus med sems 'di ci 'dra brtag/ rlung dang nam mkha' ngos yang bzung// sems su thag bcad tshar rjes su// rnam rtog thams cad sems la sbyar// sems dang rnam rtog gcig tu dril// de nas sems kyi byung sa dang// gnas sa 'gro sa 'gro mkhan dang// gzugs dang kha dog dngos po dang// skyon dang yon tan ci 'dug brtag/ yang yang dmigs pa gtad cing bsgom// sems la byung sa ma rnyed na// sems nyid stong par thag kyang bcad// stong pa ngos bzung bral ba de// chos kyi sku ru ngo yang sprad// rgyun du de la gnas par bya// de nas sems la gnas pa ni// yod dam byas na dngos po stong// med dam byas na rtog byed gsal// stong gsal ngos bzung bral ba de// longs spyod rdzogs pa'i sku ru ni// stong gsal 'gag med ngo yang sprad// rgyun tu de nyid ngang gnas bya// de nas sems kyi 'gro sa ni// med do byas na yod pa sems// dge bcu spyad pas thar pa thob// mi </text>
</item>

<item><p>245</p><section>1</section>
<text>dge spyad pas ngan song lhung// de ltar legs nyes las rnams kun// sems kyis byas pa gang du 'grub// de nas sprul pa'i sku dang 'dra// da lta'i shes pa skad cig la// sems dang dran bsam dpag med 'char// sems kyis sems la phar bltas pas// thogs med dngos por ma grub pas// 'gyu ba dwangs sangs bser bu 'dra// de bzhin sems kyi ming dang gzugs/ kha dog skyes mched bcas pa ni// 'gro bya 'gro byed mkhan po med// des na sems nyid skye 'gag med// sprul pa'i sku dang ngo yang sprad// de ltar sku gsum sems la 'char// sems la ngos gzung med pa de// ngo bo stong pa chos kyi sku// sems kyi rtog byed gsal bas na// rang bzhin gsal ba longs spyod rdzogs// sems kyi rtsal snang thogs med 'gyu// thugs rje kun khyab sprul pa'i sku// sku gsum rang bzhin byang chub sems nyid yin// gsal stong 'gag med ngang du ni// bcos bslad med par lhan ne ba// g.yo 'gul med pa wa le ba// bo zag med pa me re ba// gsal stong med par 'khyil le ba// lhan ne khyab be me re ba// sa le sing nge hrig ge ba// tha le khyug ge khrol le ba// 'bol le shig ge ngang la gnas// de ltar byas pa med pa de// rang byung rang shar rang grol nyid// rnam rtog sems su ngo sprad pas// sems kyi ngo bo stong par rtogs// stong pa gsal ba ngo sprad nas// stong gsal gnyis med don kyang rtogs// gnyis med rang grol ngo sprod pas// thams cad 'dzin pa med par rtogs// dug lnga nyid kyang rang sar grol// tshogs drug nyid kyang rang sar grol// phyi nang kun rtog ye stong grol// rang grol yin pas gnyen po med// ye grol yin pas dpyad gzhi med// gcer grol yin pas mthong sar yal// yang grol yin pas 'bad rtsol zad// rang ngo shes pas rang sar grol// sna tshogs rig pa'i rtsal yin phyir// rig pa nyid kyang rang sar grol// stong pa thig le nyag gcig yin// nyag gcig 'khor 'das kun gyi gzhi// gzhi yang gsal stong ngang du grol// gsal stong chos rnams kun gyi gzhi// gzhi yang phyogs ris 'dzin pa bral// ngang nyid 'di la rgyun du gnas// zhes so// klong gsal 'bar ma nyi ma'i gsang rgyud las/ gzhi khraigs chos kyi le'u ste bco lnga pa'o///// a ho 'dus pa'i 'khor tshogs nyon// gong ltar jaun 'gro'i rim pa nas// gzigs stangs gsum gyis rnal dbab nas// dngos gzhi khregs chod nyid la ni// gnas sa rten sa grol sa gsum// lus ngag yid gsum gdeng thob nas// thod rgal nyid du 'jug pa ste// phyi nang bya ba kun btang la// 'di ltar rim bzhin bslab par bya// lus ni sku gsum </text>
</item>

<item><p>246</p><section>1</section>
<text>lus yin pas// 'khrul 'khor gsum dang 'bral mi bya// dang po chos sku'i 'khrul 'khor ni// seng ge khyi tshug 'dug pa ltar// yan lag mthil bzhi sa la btsugs// sgal pa bsrang la dpung gnyis brgyang// masnging pa'i ljid ni rgyab tu bor// mig gnyis smin phrag mkha' la gtad// 'gyur ldog med par ha re bgrad// lus ngag yid gsum gcig tu dril// de ltar byas pa'i yon tan ni// 'khrul snang 'jigs pa kun bral nas// dbyings rig 'du 'bral med pa'i nyams// mngon sum rang thog phebs par 'gyur// sa ma ya/ rgya rgya rgya//// gzhung bya[  ]/ da ni longs sku'i 'khrul 'khor ni// glang chen nyal ba lta bu ste// gzhogs g.yas sa la zil phab ste// pus mo gnyis pa brang la sbyar// lag mthil gnyis po 'gram la sbyar// gru mo gnyis po sa la btsugs// rkang sor thams cad phyir la phul// mig gnyis che chung 'gyur ldog med// g.yas dang g.yon du gzigs shing blta// sems ni smin phrag mkha' la gtad// lus ngag yid gsum gcig tu dril// de ltar byas pa'i yon tan ni// gnas lugs gtan la phebs nas su// chos nyid rnams la longs spyod rdzogs// rigs mdangs lug rgyud mthong bar 'gyur// da ni sprul sku'i 'khrul 'khor ni// drang srong tsog pu lta bu ste// mgrin dgug gzhung bsrang tsog pur gtad// pus gnyis brang sbyar phyag rgya gdab// mig gnyis zim bus sUr+ya blta// shar gyi rgya skar bzhin du gsal// g.yas dang g.yon du khrid pa gces// de ltar byas pa'i yon tan ni// sna tshogs rnam par rang sprul te// sku dang thig le'i zhing khams ni// dbang po'i yul du gsal bar 'gyur// sa ma ya// de ltar lus kyi 'khrul 'khor bzhugs stangs gsum// ngag ni lkugs pa lta bu ste// sems ni smin phrag dbyings la gtad// mig ni lta stangs gsum dang ldan// rlung ni shin tu dal ba las// phyi la zur tsam 'du bar bya// so yi bar du nas thar tsam/ kha yang cung tsam gdangs par bya// rkyen bral nam mkha' dwangs pa la// zim bu tshag gis blta bar bya// nub mo tsan+d+ra blta bar bya// skabs su bar snang rkyen bral blta// 'khrul pa thams cad zhing khams su// bkrag dang gzi mdangs ldan par 'char// phyi nang dbyings rig sgron ma rnams// dbang pos mngon du mthong bar 'gyur// rig pa rang mdangs gnas lugs ni// rkyen bral gsum la gsal bar 'gyur// phyi nang dbyings rig dkyil 'khor ni// rang rig lug rgyud 'di bzhin gsal// ye shes lnga ldan 'od kyi lus// sku+u dang thig le thig phran gsal// stong mangs 'gag med lu gu rgyud// gsal te snang rig stong pa nyid// dbyer med </text>
</item>

<item><p>247</p><section>1</section>
<text>gsal la ma 'dres snang// de ltar shar ba'i gsal mdangs de// ma yengs rgyun du brtan par bya// lus ni ri bo lta bur bya// ngag ni lkugs pa lta bu ste// sems nyid dbying la gtad pa'o// rig gnas lug rgyud btson du gzung// sngon gnad dal ba nyid du ston/ khyad par rlung gnad dal ba gces// de ltar su yis byas pa'i mi// thog ma'i kun tu bzang mo dang// skal ba nyid ni mnyam pa'o// sa ma ya// mjug gi don la 'di lta ste// snang ba bzhi yi 'char lugs ni// chos nyid mngon sum snang ba dang// nyams snang gong 'phel snang ba dang// rig pa tshad med phebs snang ba dang// chos nyid zad pa'i snang ba bzhi// snang ba bzhi yi 'char tshul ma shes na// sa zin med pa'i skyon nyid 'byung// snang ba bzhi ru shes par bya// chos nyid mngon gsum snang ba ni// yid dpyod tshig phyir ma 'brangs par// skyon bral nam mkha' lta bu yi// gzigs stangs bcu bzhi ngo sprad pas// dbang po'i sgo la sgron ma 'di// 'ja' 'am rma bya'i mdongs lta bu// thig le lug rgyud 'brel pa las// 'gul 'phrig rgyu ba'i rnam pa rgyu// ye shes lnga ldan 'od kyi sku// stong gsal mdangs dang ldan par mngon// de ltar gsal ba'i dbyings rig ni// nyi ma'i 'od kyi tshul du gnas// de yang ngo bo ka dag la// rang bzhin lhun grub nyid du ste// thugs rje kun la khyab pa nyid// tsit+ta dag nas rtsa la shar// ngo bo mngon sum sgo la gsal// chos nyid mngon sum zhes su brjod// yid dpyod rnams dang bral ba'o// de ltar mthong ba'i yon tan ni// rig pa mngon sum mthong ba ni// bden pa mthong ba'i gnad kyis su/ khams gsum zlog pa ma yin no// mngon sum rig pa ma mthong na// chos nyid yid dpyod mun las mtha' 'khor nas// 'khor ba nyid du rnam par rgyu// gnyis pa nyams snang gong 'phel ni// shes nyams snang nyams gnyis yin te// shes nyams blo yi 'dzin cha ste// gtad sa med de mi rtog go/ blo ni kun rdzob 'khrul par bshad// blo can mya ngan 'da' don du// 'di ni snang nyams stong par bya// snang nyams rig pa mngon sum ste// ngo bo rjen par rim bzhin 'char// 'khrul 'khor drang srong tsog pu ltar// gzigs ltangs zim bus sUr+ya yi// g.yas dang g.yon du khrid cing blta// dbyings rig gsal dang mi gsal 'char// de yang nyams su blangs pa'i mis// thig le smin mtshams bral ba ste// thig le sran ma tsam pa las// ye shes lnga ldan 'od zer 'bar// dum bur snang dang gyes 'greng dang// rtsib shar dang ni mdung rtse dang// za 'og gur khyim re lde dang// mig tshags lta bu'i 'od skor dang// rnam pa sna tshogs nyid du 'char// de yang nyams su blangs pa yis// 'od lnga mdun rgyab </text>
</item>

<item><p>248</p><section>1</section>
<text>khyab pa dang// thig le me long tsam du 'char// rig pa 'dab chags 'phur ba tsam// de yang nyams su blangs pa yis// dbyings kyi snang ba de dag ni// rin po che yi dra ba dang// 'od kyi dra ba phyed ma dang// mig mangs ris dang mtshon cha dang// nyi zla pad+ma mkhar thabs ris// rin chen 'bar ba phyed pa dang// me phye nya mig phu bskor dang// rma bya'i mdongs dang sna tshogs sku// rim pa bzhin du 'char bar 'gyur// 'od snang rang gi gnas yul dang/ khyab cing bem snang mi mthong ngo// thig le kham phor tsam du 'gyur// rig pa ri dwags rgyug pa tsam// de yang nyams su blangs pa yis// 'od phung yul khams gang bar 'char// thig le bse phub tsam du 'gro// rig pa bung ba bcud lding tsam// de yang nyams su blangs pa yis// 'od phung stong gsum gang ba tsam// dbyings rig nyin mtshan med pa dang// thig le'i nang du sku yang re// phyed sku dang ni sku phran dang// lnga ldan tshom bu ris su 'char// rig pa 'gul 'phrig med par sdod// rig pa snang ba'i yul la gsal// de ltar shar ba'i dus tshod der// bar do'i snang ba tshe 'dir rdzogs// phyi mar bar do med pa ru// mngon par rdzogs par sangs rgya'o// gsum pa rig pa tshad phebs ni// gong gi thig le re re'i nang// rigs lnga yab yum lnga lngar 'char// de dag grangs las 'das pa ste// 'gyur ba med do tshad la phebs// de ltar shar ba'i dus tshod du// nyams su len kyang mi dgos te// longs sku'i snang ba rang chas so// rig pa tshad phebs snang ba yin// longs sku'i mtshan dpe gsal ba des/ kha dog ma nges 'asnga' ltar gsal// rigs lnga yab dang yum du bcas// de nas lnga lnga zung du bcas// rab tu gsal ba thig le 'brel// yab yum sku yi snang ba can// 'khrul snang zad nas zhing khams rgyas// 'byung lnga rang sar dag nas su// rdos bcas lus kyang 'od skur grol// bzhi pa chos nyid zad pa yis// snang ba zhes ni 'di ltar ro// gong gi nyams snang de dag gi/ 'phel ba nyid ni zad pa ste// nyams zad gsal stong ngang la zad// lus zad dbang po'i yul yang zad// rtog tshogs gnyis 'dzin 'khrul pa zad// brjod pa'i tshig kyang zad pa'o// nyams rtags thams cad rdzogs pa ste// de yi 'dzin pa rang sar grol// chos nyid zad pa'i snang ba ni// tha snyad ming gi bla dgas so// don la thog ma'i gzhi dag tu// ngo bo rang sar zlog pa'o// rang gi lus kyang med pa ru// chos sku nyid du mngon sangs rgyas// thams cad brjod gzhi bral ba ste// stong gsal nyid du rang log go/ de ltar zad sar ma 'khyol na// 'khor ba nyid du 'khyams pa'o// kun tu bzang mo klong gsal nyi ma'i gsang rgyud las/ dngos gzhi zag pa med pa'i ye </text>
</item>

<item><p>249</p><section>1</section>
<text>shes de// rgyud la rten cing nyams su len pa ste// lam thod rgal du 'ablug pa'i le'u ste bcu drug pa'o//// zab rgya/ gnyan rgya/ gter rgya/ sbas rgya// kye ho 'dus pa'i 'khor tshogs nyon// gong gi khregs chod thod rgal gyi// mtha' rten rgyab brten 'di yin te// man ngag bzhin du shes par bya// mi 'gul gsum la gzhi byas la// rlung sems gnad du+u phebs par 'gyur// lus ni 'khrul 'khor bzhugs stangs gsum// mig gi gzigs stangs gsum dang ldan// sems ni mngon sum dbyings la gtad// lus mi 'gul bas rtsa mi 'gul// rtsa mi 'gul bas mig mi 'gul// mig mi 'gul bas rlung mi 'gul// rlung mi 'gul bas sems mi 'gyu// sems mi 'gul bas rnam rtog chad// rnam rtog chad pas dbyings rig dang// de ltar gsum po mi 'gul gsum du bstan// kye ho 'dus pa'i 'khor tshogs nyon// de nas sdod pa tshad bzung ba// mi 'gul gsum la gzhi bcas shing// dbyings rig gnyis la yun du gnas// rig pa gar gtad 'dug pa dang// lus kyang 'gul ba med par sdod// rlung sems gnyis la mi 'gyur sdod// de ltar sdod pa gsum byung nas// tshad ni rmi lam dag gis bzung// rtag ni lus ngag yid la 'byung// rab ni rmi lam dbyings su thim// 'bring ni rmi lam 'od gsal du// rmi lam rmi lam ngang du shes// tha ma rmi lam bzang rtog 'char// de ltar tshad ni rmi lam nyid kyis gzung// rtags tshad lus ngag yid la 'char// snang ba bzhi po re re la// rtags ni gsum gsum nyid du 'char// de la dang po chos nyid mngon sum gyi// rtags ni rnam pa gsum 'char te// lus ni bya byed med pa ru// rus sbal 'khar gzhong bcug pa 'dra// ngag ni smra snying mi 'dod de// lkugs pa lta bu gyur pa'o// sems ni 'dab chags snyi zin 'dra// rnam rtog 'phro yang gar gtad 'dug/ de ni chos nyid mngon sum rtags gsum yin/// da ni nyams snang gong 'phel gyi// snang ba thob pa'i rtags gsum ni// lus la gces long med pa ste// skyes bu nad kyis gdungs pa lta bur 'char// ngag ni smyon pa lta bu ste// gtam la don tig med par 'char// sems ni 'khor bar mi ltung thag chod de// skyes bu dug gis thebs pa lta bur 'gyur// rig pa tshad phebs rtags gsum ni// lus ni 'byung ba lnga po la// thogs pa med pa zang thal 'gro// glang chen 'dam du bying ba 'dra// ngag ni ji ltar smras pa bzhin// gzhan rnams nyan cing nus pa 'byung// dpe ni grul bum bu tsha 'dra// sems ni 'khor bar mi ltung bar// don thag chod pas nyag gcig rtogs// skyes bu 'brum nad byang ba 'dra// chos nyid zad pa'i </text>
</item>

<item><p>250</p><section>1</section>
<text>snang ba ni// gdeng tshad grol ba'i rtags su ni// lus ni dur khraud mi ro 'dra// nyam nga med par rang grol lo// ngag ni brag cha lta bu ste// gtam gyi zung zad gzhan len smra// sems ni na bun lta bu ste// skad cig mi 'dug rang yal lo// bag chags phung po rang yal lo/// da ni thob pa gsum gyi gzer gdab pa ni// skye 'jug rlung sems dbang thob ste// zag bcas phung po med pa ru// yang dag mngon par sangs rgyas so// dang po skye pa dbang thob pas// rdos bcas lus 'di med pa'i dus// sems can gzhan gyi don 'dod na// rang gi lag pa'i sor mo la// shes pa bkug nas bltas pa yis// snang ba 'dzin pa rang log ste// bems pos 'byung ba'i sgra thos shing// mi'am sems can gang rung la// rig pa bcug pas de nyid dang// dbyer med yid de gcig tu 'dres// gzhan don gang bsam 'grub pa'o// 'di ltar rang dbang thob dus su// bems po kun la rig pa bcug/ gang bcug de yang 'gul ba dang// sgra skad sna tshogs 'byin par nus// mtshams med lnga spyad gcig la yang// rig pa bcug pas de nyid kyang// rang byung ye shes gnas pas na// las la bzang ngan med pa ru// 'byung bzhi dag nas mngon sangs rgyas// gzhan don dpag med 'byung bar 'gyur/// da ni gzhi yi klong du ni// 'jug pa dag la dbang thob pa// rang gi lag pa'i sor mo la// rig pa gtan nas rang lugs gzhag/ de nyid zag bcas mi snang bar// lhun grub sbubs su rang nub bo/// da ni rlung sems gnyis la dbang thob pas// rlung sems las su rung bas na// rlung sems yon tan thams cad 'byung// sems can gang dag tshe 'phos pa// de dag rnams la rig pa bcug/ rig pa gang la gtad pa rnams// sngon gyi mtshams med lnga spyad kyang// las la bzang ngan med pa ru// rang dang mnyam por sangs rgya'o// mngon par shes pa thogs med cing// ri rab rnams la zang thal rgyu// 'byung bzh-i'i gnod pas tshugs mi 'gyur// de ni thob pa gsum gyi gzer gsum yin// sa ma ya/ gter rgya/ sbas rgya/ zab rgya// de ltar nyams su sngangs pa yis// rtags dang tshad dang gdeng bzhi nyid// ji ltar rtags tshad bsam 'das kyang// mi 'gyur gdeng chen bzhi ru 'dus// mi rtog ye shes tshad bzung ba// yar mar gdeng chen bzhi ru 'dus// dang po yar gyi gdeng gnyis ni// dkon mchog gsum gyi yon tan bsam mi khyab// dpag med thob kyang dga' brod mi skyed do// yar gyi sangs rgyas thams cad la// re ba med de rang rig gdeng// mar gyi 'gro ba rigs drug gi/ sdug bsngal mthong yang 'jigs pa med// rig </text>
</item>

<item><p>251</p><section>1</section>
<text>pa 'khrul pa med pa'i gdeng// mar gyi ngan song gsum po la// lhung gi dogs pa med pa ste// mkhan po ma grub rang byung ste// rgya rgya rgya// gdeng chen bzhi yi mthar thug ni// yang dag rdzogs pa'i sangs rgyas dang// mngon par rdzogs pa'i sangs rgyas gnyis// yang dag rdzogs pa'i sangs rgyas ni// phung po lhag ma med par rgyas// mngon par rdzogs pa'i sangs rgyas ni// 'od dang sku dang sgra dang gdung// sa g.yos la sogs 'chi rtags 'byung// mngon par ston te sangs rgya'o// kun tu bzang mo klong gsal 'bar ma'i rgyud las/ thod rgal nyid kyi rgyab skyor mtha' bstan pa'i le'u ste bcu bdun pa'o//// sa ma ya/ gter rgya/ sbas rgya// kye ho 'dus pa'i 'khor tshogs nyon// gong ltar nyams su blangs pa yis// yon tan 'bras bu 'di ltar thob// rgyas su med pa'i sangs rgyas dang// 'da' ru med pa'i mya ngan 'das// yang dag sangs rgyas mngon sangs rgyas// mngon sangs rgyas pa der sangs rgyas// sprul pa po rnams yang sangs rgyas// rig rtsal ye shes ngang la thim// 'od lnga stong gsal ngang la thim// stong gsal ma 'gags rang rang rdzogs// yon tan 'bras bu'i thob tshul lo// kun tu bzang mo klong gsal 'bar ma nyi ma'i gsang rgyud las// yon tan dang 'bras bu thob tshul bstan pa'i le'u ste bco brgyad pa'o//// sa ma ya/ rgya rgya rgya// kye ho 'dus pa'i 'khor tshogs nyon// gang zhig rnal 'byor dad ldan ni// gal te rkyen gyis bar chad nas// tshe 'di 'du byed byung gyur na// gsang sngags rgyud 'di thob pa'am// bris sam 'chang ngam mngon sum brten// ye shes rang bzhin yin pa ru// rig dang mngon sum snang ba mthong// 'ja' 'od zer gsum rang smras te// ma rig rig na rig pa yin// rig pa ye shes logs na med// mngon sum mthong na lta ba yin// de la gnas na sgom pa yin// de ltar spyod na spyod pa yin// ngang las ma g.yos 'bras bu yin// de ltar mngon sum sus shes pa// 'od lnga'i snang ba bar do 'char// de nyid ngo shes zung du 'brel// rig pa rdo rje lu gu rgyud// mthong ba tsam gyis shes pa dang// shes pa tsam gyis grol bar 'gyur// su yis mthong kyang ngan song du// rdogs pas phul yang 'gro mi srid// bar do'i 'jigs pa gang shar ba// sngar 'dris mi dang 'phrad pa bzhin// rang snang ngo bo shes pas bar dor grol// des na 'di nyid mthong bas chog/ a ti klong gsal snying tig 'di// theg pa brgyad kyis do zla min// ces stong gsal ma 'gags pa'i klong nas shar te/ ston pa kun tu bzang mo dang/ dbyings dang ye shes las grub pa'i mkha' 'gro sde lnga la sogs pa rnams su yi rangs </text>
</item>

<item><p>252</p><section>1</section>
<text>te/ chos nyid kun tu bzang mo la mngon par bstod pa'i le'u ste bcu dgu pa'o//// sa ma ya/ gtad rgya/ sbas rgya/ zab rgya// 'di ltar shar ba'i gsang rgyud las// mon yul spa gro'i lung gsum du/ khyad par stag tshang seng phug tu// o rgyan pad+ma'i gsungs bzhin lhag chad med pa ru// mtsho rgyal bdag gis yi ger bris pa rdzogs//// sa ma ya// rgya rgya rgya/// bdag 'dra pad+ma 'byung gnas ngas// phyi rabs don du shog bu'i logs la btab// skal ldan las can snying gi bu dang 'phrad par shog/ klong gsal nyi ma'i gsang rgyud ma rgyud la// rgyud kyi dpe tshar gsum du phye nas kyang// ma rgyud le'u brgya dang sum cu yod// las rgyud le'u bcu gsum de phyi rgyud// don rgyud le'u bco brgyad 'di nyid las// 'di ni snying po'i gsang ba don rgyud yin// 'di ni gsang gter gsum du sbas te bzhag/ pad+ma bdag gi thugs bcud dam pa 'di// 'di 'dra'i rgyud mchog rgya bod gnyis na dkon// 'phang tshad mig la gces tshad snying dang 'dra// ma rgyud lus 'dra las rgyud snying 'dra zhing// 'di ni yang gces srog gi dwangs ma 'dra// 'di las yang zab bdag 'dra pad+mas kyang// rgya nas bod du bsgyur ba yod re skan// 'di ni chig brgyud ma gtogs spel mi rung// man ngag nor phyir 'tshong ba ma yin kyang// gser srang re yi maN+Dal med pa ru// 'di nyid byin na gsang gtam nyams pa yin// pad+ma 'byung gnas rnga yab gling 'gro yang// thugs bcud snying po'i rgyud don 'di 'dra bzhag/ e ma sku drin sems mdzod rjes 'asngug rnams// rgyud don 'di la dum bu rim gsum phye// ngais don snying gi gsang rgyud 'di kho na// ma 'ongs dus su rgyud gsum dus 'dzom yang// phyogs sdeb ma byed rang rgyud so sor zhog/ 'di nyid bka' lung bu la bstod pa'i dus// tshogs skongs brgya rtsa sngon du+u ma song nas// mkha' 'gro'i bka' chad rang srog nges par chod// bka' bzhin sgrub mdzod nga yi rjes 'jug rnams// ma 'ongs rtsub 'gyur dus kyi tha ma la// rat+na'i ming can las can skyes bu gcig/ nges par 'byung gi de dang 'di 'phrad shog/ sa ma ya/ kha tham/ g+hu ya/ rgya rgya rgya/[  ]sprang po rat+na gling pa ngas// gung thang mkhar nas brton pa yin// them yig med pa'i gsang rgyud yin// chig brgyud ma gtogs spel ba min/ kha thaM///// saM skr-i ta lha'i skad du/ sarba b+ha dra sa man+ta/ bod skad du/ kun tu bzang mo klong gsal 'bar ma nyi ma'i rgyud/ ha shang skad du/ du ran ha sing d+ha ra/ rgya nag skad du/ a b+ha la sa rgya nam pa/ u rgyan gyi skad du/ d+ha na saM g+ha la/ bya ka lan+d+ha ka'i skad du/ e du ra b+ha </text>
</item>

<item><p>253</p><section>1</section>
<text>ga sha naM b+ha/ kha che'i skad du/ sa ta ra b+ha da ling ka man sing+ga la'i skad du/ spos ha ra na tri/ rgya gar skad du/ sa mun tan+t+ra nA ma/ bod skad du/ kun tu bzang mo klong gsal 'bar ma nyi ma'i gsang rgyud ces bya ba/ kun 'dus rig stong gi klong la phyag 'tshal lo// 'di skad bdag gis thos pa'i dus gcig na/ 'khor 'das kun gyi thog mar ni// rang byung byas pa med pa las// kun tu bzang mo rig stong klong// stong pa nyid kyi gzhi ma ni// tshad med gsal ba'i dkyil 'khor che// kun bzang b+ha ga yangs pa'i klong// mi 'byed 'byed pa med pa'i chos// so so ma yin tha mi dad// snang ba bkod pa chen po'i yul// ye nas rang gsal rig pa'i sku// stong gsal mdangs lnga rdzogs pa'i lha// kun tu bzang mo zhal phyag rdzogs// thig le stong pa'i klong dkyil du// nyag gcig zang thal chen po'i sku// kun tu bzang po 'od mi 'gyur// rig stong gsal ba'i sku ru shar// ma 'gags rang rtsal kun tu snang// 'gag med gsal ba'i sgra tshig tu// brjod du med pa'i don 'di gsungs// e ma nyon cig snang ba rnams// mtshan ma med pa'i klong yangs su// 'das shing bshad du med par gsal// spros pa gzung 'dzin bral ba'i klong// chos rnams smra brjod bral la gdags// lung dang rtogs pa bstan du med// ma bcos pa yi klong nyid du// 'dus shing rtsol sgrub med par gsal// man ngag thams cad btsal du med// ma bslad pa yi klong yangs su// lta sgom spyod 'bras med par gsal// snang ba thabs kyi rigs klong la// gnas lugs zang thal sku rnams shar// dus gsum 'pho 'gyur med pa'i klong// sku gsum ye shes lnga ldan gsal// kun 'byung 'gag pa med pa'i klong// sna tshogs rol pa ma 'gags gsal// 'bar ba ye shes chen po la// nyi ma lta bu'i gsang rgyud 'di// stong pa'i klong na gsal ba'i chos// co ga dgu 'gyur skad kyi tshul// sgra bzhi ldan pa'i don ni gsum// kra tha ni kra tha ni/ ces pa sgra'i dbyangs nyid bstan pa'o// tra tha ma ni tra tha ma ni/ des ni sgra yi sgrub byed bstan// ma na tra tha ma na tra tha/ des ni sgra yi rang bzhin gsal/ ti ti ti ti ti dri/ des ni sgra bzhi phan skyed bstan// sgra don bzhi po de dag la// spyi dang rang gi mtshan nyid chos// snang ba rnams kyi thugs su chud// ces ni sems med rig stong gi/ dgu 'gyur co ga'i skad kyis 'di gsungs so// 'di skad snang ba'i bdag po nyid kyis thos pa'i dus gcig na// chos nyid bde chen kun bzang yum// b+ha ga chos 'byung yangs pa ru// thabs kyi thig le nyag gcig sku// rig pa ma 'gags snang stong gzugs// nam mkha'i dkyil du nam mkha'i sku// chos dbyings ye shes snying po can// me long </text>
</item>

<item><p>254</p><section>1</section>
<text>ye shes gsal stong sku// mnyam nyid ye shes snang stong dngos// sor rtogs ye shes ma 'gags rdzogs// bya grub ye shes rtsal rdzogs lhun// rin chen gsang ba'i sbubs su gsal// stong pa'i yul du gsal ba'i mdangs// stong gsal lnga ldan snang ba'i sku// yum chen kun tu bzang mor bzhugs// de tshe de yi dus nyid du// chos sku'i 'khor ni 'di ltar ro// mi snang ba yi snang ba ni// snang ba chen po bkod pa'i 'khor// rig pa rdo rje rnon po dang// rig pa rdo rje lug rgyud dang// rig pa rdo rje rang snang dang// rig pa rdo rje cog bzhag dang// rig pa thogs pa med pa dang// rig pa cir snang sku gsung thugs// de dag thams cad ngo bo'i sku// rig pa nyag gcig kun bzang mo// ngo bo'i 'khor ni bsam las 'das// gsal stong snang stong bde stong dang// grag stong rig stong rnam pa lnga// dkar dmar ser dang ljang gu dang// mthing ga lnga po ye shes lnga// 'od lnga la sogs ngo bo'i 'khor// ye shes gsum ldan tshul du snang// phyi yul yul snang dag pa'i 'khor// bde gshegs rigs dang rdo rje'i rigs// rin chen rigs dang pad+ma'i rigs// las kyi rigs dang rnam pa lnga// rigs gsum mgon po la sogs pa// rig stong kun tu bzang mo dang// gsal stong kun tu bzang mo dang// snang stong kun tu bzang mo dang// bde stong kun tu bzang mo dang// grag stong kun tu bzang mo dang// mkha' 'gro sde lnga la sogs dang// yul snang 'dus pa'i thub drug dang// 'gro 'dul thugs rje sprul pa'i sku// mang zhing dpag tu med pa dang// gzung 'dzin 'khor ni 'di lta ste// ma rig pa dang sems dang ni// yid dang nyon mongs 'dzin pa dang// rnam rtog mi dge bcu la sogs// de dag snang ba'i 'khor rnams ni// yul dang shes pa dran pa dang// mthong byed nyan byed snom byed dang// myong byed 'du byed la sogs dang// gzugs sgra dri ro reg bya chos// lha dang lha min dri zar bcas// 'dul ba mdo sde mngon pa dang// 'jig tshogs sum brgya drug cu dang// nyan rang byams sems kr-i u yog/ ma hA a nu a ti dang/ snang ba ma 'gags pa yi 'khor// rnam pa sna tshogs nyid du snang// yul dang yul can thams cad dang// thabs cig tu ni bzhugs pa'o// kun tu bzang mo klong gsal 'bar ma nyi ma'i gsang rgyud las/ gleng gzhi'i le'u ste dang po'o//// de nas rig stong nyag gcig sku// kun bzang yum lnga 'dus pa las// 'khor rnams kun las lhag pa yin// 'od zer gzhon nu khro gnyer mas// sgra bzhi 'dus pa'i rang skad kyis// tshig brjod rim pa 'di gsol to// kye kye rig stong kun bzang mo// chos sku'i gnas lugs gsung du gsol// zhus pa'i lan du bka' stsal pa// kye ho ye </text>
</item>

<item><p>255</p><section>1</section>
<text>shes mkha' 'gro ma// nyi ma'i snying po khro gnyer ma// chos sku'i gnas lugs ngas bstan gyi// legs par yang dag nyid du zung// chos sku'i mtshan nyid 'di ltar ro// ngo bo rang bzhin thugs rje gsum// ye shes gsum ldan tshul du bzhugs// ngo bo ka dag ye shes ni// ma rig rtog pa kun dang bral// ngo bo mi 'gyur lhang nge ba/ kha dog mtshan ma'i yul dang bral// rgya chad phyogs lhung bral ba ste// mtha' dbus rgya khyon kun las 'das// skye med yangs pa chen po'i klong// nam mkha' lta bur shes par gyis// rang bzhin lhun grub ye shes ni// stong gdangs rang gsal rjen par gnas// rang bzhin snying po sang nge ba// zang thal dbyer med tshul du bzhugs// stong pa ngos bzung bral ba la// gsal ba bdag 'dzin med pa ru// ye shes lnga yi rang mal bzhugs// stong pa'i ye shes mtshon du med// gsal ba'i ye shes dgag sgrub bral// gnyis med ye shes dbye bsal bral// sor rtogs ye shes 'od kyi khyim// kun grub ye shes gzhi la rdzogs// phyi rgya ma ral 'od kyi khyim// nang du 'od lnga ma 'gags gsal// stong gsal chos sku'i ngang du gsal// thugs rje kun khyab yeshes ni// rig rtsal ye shes 'od lnga shar// me long sor rtog mnyam pa nyid// bya grub chos dbyings ngang du khyab// thugs rje kun khyab lam me ba// stong dang gsal dang ma 'gags pa// kun bzang yum gyi klong du shar// shar ba med pa'i ye shes lnga// nub pa med pa'i dbyings su gsal// gsal ba med pa'i rig pa ni// sgrib g.yogs med pa'i klong du gsal// rtag pa ma yin ngo bo rang sar stong// chad pa ma yin ye shes nang du gsal// gnyis ka ma yin gnyis mtha' zad// des ni chos sku'i gnas lugs bzhugs tshul gtan la phab pa'i le'u ste gnyis pa'o//// sa ma ya// yang gcig kun tu bzang mo la/ khro gnyer ma yis yang gsol pa// chos sku'i gnas lugs de ltar na/ kun gzhi gtan la phab pa longs sku'i gnas lugs gsung du gsol// zhus pa'i lan du bka' g+Nal pa// nyon cig snang ba khro gnyer ma// thugs rje zhi ba'i ngang las ma g.yos kyang// snang ba 'dul phyir khro mor shar// ye shes lnga yi gnyer mas brgyan/ khyod ni nga yi gsal snang sku// legs par yang dag yid la zung// stong pa'i yul la gsal ba'i mdangs// ye shes lnga yi mu khyud ldan// rang bzhin babs kyis snang ba'i zhing// lhun grub gdal ba chen po'i dbyings// sna tshogs ma 'dres yongs rdzogs shing// 'thug po bkod pa'i gnas nyid du// shar mtho lho gzhol nub 'bur ba// byang dma' dbus spungs lhun 'thug pa// dbus su bsdus nas mtha' ru yal ba ltar// mtha' ru bsdus nas dbus su yal// [(]18[)]</text>
</item>

<item><p>256</p><section>1</section>
<text>gdos bcas med par sprin 'khrigs ltar// rgya zho mnan ltar rgya mtsho ltar// mer mer khyom khyom 'gul 'gul 'phrig/ yom yom ldeg ldeg spar spar 'phar// 'ja' 'od smig rgyu za 'og gur// gnyis ka ma yin gnyis 'dzin bral// de ni longs sku'i gnas lugs so// rgyud chen klong gsal 'bar ma las// longs sku lhun grub chen po'i gnas lugs bstan pa'i le'u ste gsum pa'o//// yang gcig kun tu bzang mo la/ khro gnyer ma yis yang gsol ba// longs sku'i gnas lugs de ltar na// sprul sku'i gnas lugs gsung du gsol// zhus pa'i lan du bka' stsal pa// kye ho khro gnyer ma khyod nyon// ngas bstan yid la legs par zung// sprul sku'i gnas lugs 'di ltar ro// spyir na chos sku'i sprul pa ni// 'gag med ye shes longs skur shar// longs sku'i rig rtsal ma 'gags pas// sprul pa gang la gang 'dul du// zhi dang khro dang rab tu khro// 'od zer sprul pa bsam las 'das// bya ba byed dang bya ba rdzogs// nyon mongs 'dul ba'i gnyen por shar// tshad med bzhi dang phar phyin drug/ dbang po rab 'bring tha ma gsum// don sbyor sku gsum rang ngo sprad// sde gsum rim dgu'i chos rnams kun// nyon mongs zad par bya phyir bshad/ klong gsal 'bar ma nyi ma'i gsang rgyud las/ sprul sku sna tshogs kun khyab kyi le'u ste bzhi pa'o//// de nas kun tu bzang mo la// 'od kyi snying po thabs kyi cha// snang ba'i cho 'phrul rig pa'i sku// mkha' 'gro lnga yis yang zhus pa// kye kye rig stong kun bzang mo// sku gsum bzhugs tshul de ltar na// sku gsum gcig rdzogs gsung du gsol// zhus pa'i lan du bka' stsal pa// kye ho ye shes mkha' 'gro ma// ma yengs brtan por yid la zung// chos sku'i ngo bo stong pa yin// dper na nam mkha'i dkyil dang 'dra// longs sku'i ngo bo gsal ba yin// dper na bar snang khams dang 'dra// sprul sku'i ngo bo thugs rje yin// dper na nyi zla gza' skar 'dra// de ltar sku gsum 'du 'bral med// snying po ye shes gsum dang ldan// chos sku ye shes bsam 'das brjod med dang// longs sku ye shes ma 'dres so sor gsal// sprul sku'i ye shes gang yang sgyur du btub// de ltar ye shes lnga dang ldan// stong dang gsal dang khyab pa gsum// dbyer med nyag gcig ngang du rdzogs// de ltar sku gsum de dag la// 'das pa'i sku gsum la sna gtad/ ma 'ongs sku gsum la rgyab bstan/ da ltar gyi sku gsum la longs spyod/ de ltar dus gsum sku gsum nyid// mnyam pa nyid kyi ye shes yin// thog ma'i ka dag gsal stong khyab// de yi don kyang sku gsum ste// thog ma zhes pa 'khor 'das med// ka dag </text>
</item>

<item><p>257</p><section>1</section>
<text>ces pas chos kyi sku// gsal stong zhes pas longs spyod rdzogs/ khyab ces pa ni sprul pa'i sku// dbyer med gcig gi tshul du gnas// rkyen med pa yi snang ba gsum// du ma ro gcig tshul du bzhugs// de ltar sku gsum gcig tu dril// ma g.yos pa yi chos su dang// ma 'khrul pa yi sangs rgyas dang// ma 'gags pa yi sprul sku dang// rnam pa gsum gyi ngo bo ni// ngo bo nyid 'gyur lhang nge ba// dang po rang nas ma g.yos pa// rig pa nyid kyang ma g.yos pa// snang ba thams cad dus gcig rdzogs// snang ba'i yul rnams khyab par gsal// rang bzhin lhun grub chen po yin// de yi klong nas bkrag shar ba// lnga ldan tshom bu'i dkyil 'khor rgyas// thig le rnam dag dmigs su med// dpag med dmigs med grangs las 'das// de yi dkyil du rig pa'i sku// lnga lnga yab dang yum sbyor dang// sku rkyang phyed sku dbu rgyan dang// smin dang ma smin smin pa'i rgyu// thig le thig phran lu gu rgyud// lcags tshags 'bar ba nya mig ris// rgya mtsho gza' skar za 'og gur// mdzes pa'i ri mo sna tshogs brgyan// spyir yang longs sku'i cha lugs ni// ye shes rnam pa lnga dang ldan// ye shes lnga rdzogs grub pa'i lha// gsal stong dag pa 'ja' 'od sku// snang la rang zhin med pas rdos bcas dag/ ye shes zhal phyag rdzogs pa'i zhi khror gsal// zhal ni kun tu zhal la mdun rgyab med// ye shes rang gsal mkhyen pa'i mdzad pa mdzad// lar yang longs sku'i mtshan nyid ni// yab lnga yum lnga tshom bu lnga// yi ge shes rab rtog pa lnga// gzhi lnga lam lnga 'bras bu lnga// gnas lnga yul lnga ngo bo lnga// stong gsal 'gag pa med pas yongs// ye shes lnga la spyod pas spyod// bya rtsal kun las 'das pas rdzogs// rtag pa ma yin rdos bcas bral// gzung du med cing bcang du med// gcad du med cing gcad du med// chad pa ma yin dngos su gsal// skye ba med las thams cad skyes// ye shes thams cad skad cig rdzogs// rang bzhin bab kyi snang ba 'di// yangs par lhung la phyogs lhung med// dkar bar snang la rigs mi 'dzin// ser bar snang la yon tan rdzogs// dmar bar snang la sgo ma 'gags// ljang gur snang la ma btsal grub// mthing gar snang la cha che ba// stong par snang la phyogs ris med// gsal bar snang la dngos po med// lnga ru ye shes snang la kha dog med// zlum por snang la gzugs su med// ma 'gags pa la skyon mtshang med// sku lngar snang la gzugs med pa// stong par snang la bem po med// 'od lngar gsal la kha dog med// stong pa'i ngang la bem ma 'gags// bem po'i ngang la stong ma 'gags// gsal ba'i ngang la mun ma 'gags// mun pa'i ngang la gsal ma </text>
</item>

<item><p>258</p><section>1</section>
<text>'gags// bag gi stong la kun tu 'char// ma 'dres pa la 'dres su snang// kun la khyab cing gcig tu 'dus// dag gsal 'khrul pa ma 'gags pa// 'khrul la dag pa ma 'gags pa// stong la snang ba ma 'gags pa// snang la stong pa ma 'gags pa// snang stong gnyis su med la gcig ma yin// gcig tu bsdus shing gnyis su shar// gnas 'gyu la sogs de dang 'dra// de ltar sangs rgyas sems can gnyis// gcig gi ngo la gcig ma 'gags// thabs shes thugs rje go ma 'gags// gzhi snang chen po'i gnas lugs so// kun tu bzang po klong gsal 'bar ma nyi ma'i gsang rgyud las/ gzhi sku gsum gcig dril gyi bzhugs tshul gyi le'u ste lnga pa'o//// yang gcig kun tu bzang mo la// ye shes mkha' 'gros yang gsol pa// kye kye rig stong kun bzang mo// 'khor 'das gnyis su med gang du// sku gsum ye shes gsum ldan la// ka dag sgrib med zang thal bzhugs// de ltar gsungs pa ma 'khrul pa// sems can 'khrul lugs gsung du gsol// zhus pa'i lan du bka' stsal pa// nyon cig ye shes mkha' 'gro lnga// kye ma nga la 'khrul med kyang// nga yi rtsal las 'khrul pa ltar du+u byung// dper na nam mkha' dwangs pa la// sprin dang khu rlangs med mod kyang// glo bur sprin dang khu rlangs byung// gzhi la ma rig med mod kyang// thugs rje rtsal du shar ba las// ma rig pa zhes glo bur byung// gzhi yi ngo bo rang rtsal shar// phyi rgya dum gcig ral ba la// lhun grub ces bya'i gzhi ma shar// thugs rje'i rang rtsal rdzogs pa la// snang ba chen po zhig tu gnas// de ltar shar lugs chen po brgyad// thugs rje ltar shar go ma 'gags// 'od ltar shar bas snang ma 'gags// ye shes ltar du shar bas na// longs spyod rdzogs pa'i yul ma 'gags// sku ltar shar bas dngos ma 'gags// gcig tu ma yin gnyis mtha' zad// gnyis su ma yin gcig mtha' zad// gnyis med ltar shar nges pa med// mtha' grol ltar shar thabs ma 'gags// dag pa ltar du shar bas na// ye shes 'jug pa'i sgo ma 'gags// ma dag pa ltar shar ba yin// thugs rje 'dod yon sgo ma 'gags// de lta bu yi snang ba sna tshogs pa// sku yi 'od zer la chags te// nang gi gzhon nu bum pa'i sku// shes bya rgya ni ral pa ste// phyi lhun grub chen por gnas pa'o// de rtsal longs spyod rdzogs snang 'char// de rtsal yon tan ma 'gags pas// rang bzhin sprul pa'i sku rnams srid// de yi thugs la ma 'gags pas// ma dag pa yi snang lugs byung// de las snang ba'i 'khrul tshul mang// dag pa rnams la lhun grub ste// ma dag rnams lnga rigs drug shar// de ltar lhun grub gcig po </text>
</item>

<item><p>259</p><section>1</section>
<text>la// snang lugs rnam pa bzhi ru snang// ye shes gsal ba'i yul lnga las// gnyis 'dzin sems can byung ba'o// de tshe rkyen bzhi 'dus pa las// 'khrul pa'i gzhi ma bzhi ru 'byung// rgyu yi rkyen ni lhun grub dang// dmigs pa'i rkyen ni 'od snang nyid// bdag po'i rkyen ni thugs rje rang// de gsum dus gcig mtshungs pas na// mtshungs pa de ma thag gi rkyen// rkyen bzhis 'khrul pa'i dus tshod ni// rig dang ma rig gnyis 'dzin gnyis// lhun grub yul la shar dus 'khrul// 'khrul gzhi rnam pa mang bshad kyang// lhun grub dang ni thugs rje'o// de yang 'di ltar 'khrul lugs bshad// lhun grub chen po'i nang dbyings su// ma rig 'gyu ba rig rig po// thugs rje sprul pa'i rtsal du shar// nang du 'gyu byed de shes ni// phyi yi yul snang rnams la brtags// 'od khyim ye shes lnga po la// re re bzhin du rtog dpyod btang// 'od khyim pha gi nga yin nam// yang na gzhan ma zhig yin nam// nga ni 'od las byung ba'am// yang na rang la 'od byung ngam// snang ba thams cad rang yin nam// yang na bzhin snang yin nam bsam// de la yid du 'gyus pa las// rnam rtog gcig la gcig mthud nas// rnam rtog lu gu rgyud du 'brel// lhun grub dag kyang rtog pas bsdums// 'byung bzhi'i sa bon rnam bzhi chags// 'byung bzhi res 'dus res byed pas// 'byung ba de rnams rags su song// lhun grub nyid kyang bem po'i nang du 'thums// bem po dag kyang rigs drug rgya yi 'thums// sdug bsngal res mos 'khor ba'o// kun tu bzang mo klong gsal 'bar ma nyi ma'i gsang rgyud las/ gzhi las 'khrul pa byung tshul gyi le'u ste drug pa'o//// de nas yang 'byung lnga'i bdag mo rigs bzhi'i mkha' 'gro mas zhus pa// kye kye kun bzang nyi ma'i klong// gzhi la 'khrul tshul bshad na yang// phyi snod 'ablig rten 'khrul tshul du// zhus pa'i lan du bka' k+p+ral pa// kye ho 'byung bzhi'i bdag mo nyon// gzhi yi rlung dang rig pa'i rtsal// shes pa bdag tu bzung ba'i sems// nang nas ye shes lnga la bzung// me long ye shes chu yi gzhi// mnyam nyid ye shes sa yi gzhi// sor rtogs ye shes me yi gzhi// bya grub ye shes rlung gi gzhi// chos dbyings ye shes nam mkha' gzhi// ye shes lnga la bdag bzung dang// nga min nga 'dra gnyis 'dzin byung// gnyis 'dzin rtog pa'i cha la ni// e raM yaM khaM su ru gsal// 'byung bzhi gzhi ma rnam lnga ni// der 'dzin bdag tu song ba las// 'byung lnga bem po can du grub// ye shes lnga po gsal ma nus// 'byung lngas hril gyis 'thums pa'o// kun tu bzang mo klong gsal 'bar ma nyi ma'i gsang rgyud las/ phyi snod du 'khrul pa'i le'u ste bdun </text>
</item>

<item><p>260</p><section>1</section>
<text>pa'o///// yang gcig kun tu bzang mo la// rtog tshogs mkha' 'gro lngas gsol pa// ye shes lnga po 'byung lngar 'khrul// de yi 'khrul lugs bshad na yang// nang bcud 'khrul lugs gsung du gsol// zhus pa'i lan du bka' stsal pa// kye kye 'byung lnga'i bdag mo ni// rtog tshogs gnyis 'dzin mkha' 'gro nyon// ye shes rtsal gyi thugs rje las// rlung sems yid du 'gyus pa las// bem stong nam mkha' chos 'byung bshad// nam mkha'i rtsal shugs rdzogs pa las// shugs ldan brgyad khri 'byung bzhi bzung// de ni lte bar drod rlan byung// rlan la drod kyi ngar yang btags// drod la rlan gyi rtsal rgyas pas// zil pa phrom phrom la sogs kyang// nges bsdus res bshigs byas pa las// rgya mtsho chen po chags pa'o// rgya mtsho rlung gis bskyod pa las// bsrubs shing rlangs pa'i lbu ba la// dbang chen gser gyi sa gzhi brdal// dwangs ma rnams la rin chen lnga// snyigs ma rnams la sa dang rdo// rim pa bzhin du chags pa'o// 'byung ba lnga yi nang shed nas// dwangs ma dud rlangs lag ngar tsam// yar la chad cing 'dril ba las// 'od skor rba phub tsam pa gnyis// gcig ni snang la rang bzhin med// de la skye mched mu bzhi chags// 'od gnyis pa la mtho ris gnas bcu chags// de nas 'od gsum gyi rtsal// 'gyur ba sems yid sna tshogs 'gyu// yid kyi spyan gyis kun la gzigs// gzigs pas srid pa 'od kyi gzugs// sgo nga kha dog lnga ldan mthong// de nyid mdzes par mthong nas su// yid kyis sbyor ba byas pa la// mdzes pa'i chags sems sgo ngar 'thums// nyi ma rab snang ma yi tshul// zla ba dri med pa yi tshul// phyi ltar shed bu shed la sogs// nang ltar 'dod chags bya sgong dang// zhe sdang sbrul gyi sgo nga dang// gsang ba ltar na thabs shes gnyis// de dus za ba'i zas med pas// 'dod pa'i yon tan lnga la spyad// sa chu me rlung bzhi po la// gzugs sgra dri ro 'dod yon bzhi// nam mkha' dag la reg dang lnga// 'dod pa'i kha lo phyir ma log/ 'dod yon lnga yang yul lngar 'khrul// 'dod pa'i kha lo nang du log/ nang du 'dzin pa'i sems su song// phyi ru bzung ba'i yul lnga dang// nang du bzung ba'i dug lnga gnyis// gzung 'dzin gnyis la nyon mongs byung// chu la bdag bzung zhe sdang byung// sa la bdag bzung nga rgyal byung// me la bdag bzung 'dod chags byung// rlung la bdag bzung phrag dog byung// nam mkha' bdag bzung gti mug byung// gzung 'dzin gnyis la khong khro byung// de drug 'bras bu rigs drug smin// zhe sdang cha la dmyal ba rnams// nga rgyal cha la lha rnams dang// 'dod chags cha la yi dwags rnams// phrag </text>
</item>

<item><p>261</p><section>1</section>
<text>dog cha la lha ma yin/ khong khro'i cha la lha mi gnyis// gti mug cha la byol song ngo// 'gro ba rigs drug dpag tu med// dmyal ba rnams la gshin rje byung// lha la bya dang dbang phyug byung// yi dwags rnams la mo 'dre byung// pho 'dre rnams kyang zhor la byung// lha ma yin la gza' srin byung// byong song rnams la glu gnyan byung// 'gro ba rig drug de dag la// nga dang bdag tu bzung ba la// lha la pham lhung sdug bsngal dang// lha ma yin la 'khrug rtsod dang// mi la brel phongs sdug bsngal dang// byol song rnams la glen lkugs dang// yi dwags rnams la bkres skom dang// dmyal ba rnams la btso bsreg dang// 'khor ba nyid du 'khor ba'o// srid pa'i rtsa ba gzung 'dzin gyis// nang bcud sems can bsdus pa'o// klong gsal 'bar ma nyi ma'i gsang rgyud las/ snang ba bcud du 'khrul pa'i le'u ste brgyad pa'o///// yang gcig kun tu bzang mo la// 'byung lnga'i bdag mos 'di skad gsol// snod bcud de ltar 'khrul pa las// ma 'khrul ye shes gnas lugs ston// zhus pa'i lan du bka' stsal pa// kye ho 'byung lnga'i bdag mo nyon// sa rdo ri brag snyigs ma yin// de yi dwangs ma rtsi thog yin// 'byung ba chu 'di snyigs ma yin// de yi dwangs ma zla chu yin// 'byung ba me 'di snyigs ma yin// de yi dwangs ma nyi ma yin// 'byung ba rlung 'di snyigs ma yin// de yi dngas ma rang rtsal yin// 'byung ba nam mkha'i snyigs ma yin// de yi dwangs ma 'ja' tshon yin// phyi ltar 'byung ba rnam pa lnga// nang ltar ye shes rnam pa lnga// gsang ba ltar na 'ja' tshon lnga// yang gsang ltar na mkha' 'gro lnga/ bla med ltar na srog yig lnga// de ltar 'byung lnga la sogs lnga// byas pa med pa'i nam mkha' la// byung ba med pa'i ye shais shar// don gyi snying po ma 'dres pa// lnga ldan chu yi dkyil 'khor rgyas// gzung 'dzin bral ba'i bar snang la// ma 'dres yongs rdzogs sku gsum shar// 'khrul snang thams cad zhing khams lnga// chos nyid brdal ba chen po'i zhing// dag dang ma dag gnyis 'dzin bral// stong gsal mdangs lnga rdzogs pa ru// lhun grub 'od kyi gong bur gsal/ khams gsum thams cad dag pa'i zhing// srid gsum thams cad dag pa yi// stong gsum thams cad sku gsum dang// zhes kun tu bzang pos bka' stsal to// yang gcig phyi snod zhing khams la// dag pa'i zhing khams gnas tshul bshad// 'byung bzhi'i bdag mo yang nyon cig/ 'di nas shar phyogs 'jig rten khams// zhing khams ming ni mngon par dga'// sprul sku'i zhing khams yangs pa der// gzhal yas khang ni 'di lta ste// shar ri dkar po shel las grub// gru bzhi sgo bzhi rta babs </text>
</item>

<item><p>262</p><section>1</section>
<text>ldan// sa gzhi thams cad rin po che// yid du 'ong zhing lta na sdug/ rin po che yi them skas dang// phyogs bzhir seng skar chen po bzhi// gseng ka'i nang du nyi ma shar// rin chen shel gyi khyim dang 'thab// nang du ye shes 'od lngar ldan// gzhal yas de yi phyi rim du// yan lag brgyad ldan chu bo dang// dri zhim khrus kyi rdzing bu dang// 'tsho byed sman gyi ldum ra yaud// de la nad kyis nyen pa rnams// 'thungs bkrus zos pas nad rnams byang// de yi phyi ma lcags ri la// mtsho lu chen po brgyad yod de// de yi nang na bya yi rigs// rnam pa sna tshogs nyid du ste// bya yi rgyal po ngang pa dang// 'thing ril dag dang ka ti dang// rma bya ne tso shang shang dang/ khu byug ri skegs la sogs pa// bya rig stong phrag brgyad cu dang// yid 'ong bya ni 'di lta ste// kang ka ri dang zer mo dang// wa ba dang bya skad dri'u skad// ki ting gser gyi rdo rje'i gzugs// de la sogs pa bya yi rigs// g.yu ltar sngo la dung ltar dkar// bye ru ltar dang in dra dang// rigs ldan bya la yid du 'ong// gsung snyan rnam pa sna tshogs sgrogs// de dag rnams kyi phyi rim du// rin chen bdun gyi lcags ri yod// de dag rnams kyi dbus su ni// rin chen bdun gyi khri rkang yod// chos 'chad pa yin bstan pa yod// pho brang de yi gtso bo ni// sprul sku rdo rje sems dpa' zhes// mtshan dang dpe byad ldan pa la// rdo rje rigs kyi 'khor gyis bskor// srod la rgyu yi chos rnams gsung// nyin phyed 'bras bu'i chos rnams gsung// de ltar dus bzhir thun bzhi'o// de ru gnas pa'i byang sems rnams// skye ba gcig gis thogs pa'o// lo yang lnga brgya lnga bcu thub// zhing khams de ni khyad par 'phags// skom rnams bdud rtsi'i chu 'thungs pas// skom pa'i tshad pa med pa'o// ting 'dzin gtsang ma'i zas za bas// zas zhes bya ba'i ming yang med// 'dod yon lnga la longs spyod pas// ltogs 'phyugs bya ba'i ming yang med// gzhal yas de yi zur bzhi la// mu tig chen po rnam bzhi yod// bar snang thams cad g.yer khas sprel// sprel thag rlung gis bskyon tsam las// yid 'ong sna tshogs sgra dang ldan// phyogs bzhir rab brtan sna tshogs bzhi// rlung gis bskyod pa'i dri zhim 'thib// zhing khams de yi yon tan ni// dpag med bsam las 'das pa'o// zhing khams gnas dang bcas pa de// 'di nas shar gyi phyogs rol du// dpag tshad lnga brgya 'das pa'i steng// rig pa rang snang yul na bzhugs// de ru skyes pa'i byang sems rnams// sum cu rtsa gsum dag dang ni// longs spyod thams cad mnyam pa'o// de ni sa la gnas pa yis// shar phyogs mngon dga'i zhing 'khod do// yang gcig rigs bzhi'i bdag mo dang// 'byung lnga'i </text>
</item>

<item><p>263</p><section>1</section>
<text>bdag mo thams cad nyon// 'di nas lho yi phyogs rol du// dpal dang ldan pa'i zhing khams ni// rin chen gser las grub pa las// yon tan thams cad shar dang gcig/ rigs kyi sprul sku rin chen 'byung// 'khor du rin chen mkha' 'gros bskor/ kha dog gtso bo ma gtogs pa// gong dang 'dra bas rigs par bya// yang gcig 'byung lnga'i bdag mos nyon// 'di nas nub phyogs phyogs rol na// pad+ma brtsegs pa'i zhing khams na// pad+ma rA ga dag las grub// ston pa snang ba mtha' yas so// 'khor ni pad+ma'i rigs mchog go/ yon tan grub tshul thams cad kun// shar dang 'dra bar rdzogs pa'o// yang gcig 'byung lnga'i bdag mo nyon// 'di nas byang gi phyogs rol na// las rab brtsegs pa'i zhing khams yod// in+d+ra nI la'i gzhal yas khang// sprul sku don yod grub pa la// las kyi rigs kyi 'khor gyis bskor// gnas kyi yon tan brjod tshul rnams// mngon dga' dag dang mtshungs pa'o// yang gcig 'byung lnga'i bdag mo nyon// 'di nas dbus kyi phyogs rol na// 'thug po bkod pa'i zhing khams na// bai DUr+ya las grub pa ste// sprul sku rnam snang chen po la// bud+d+ha rigs kyi 'khor gyis bskor// yon tan thams cad shar dang gcig/ rigs lnga'i zhing khams lnga po ni// shar dkar lho ser nub dmar byang ljang dbus mthing// kun kyang ma 'dres mtshan nyid 'dzin// zhing khams lnga po 'di dag la// sems rigs rnam pa gsum med do// 'jig rten pa yi sems med do// dri ma dwangs pas sems med do// mtha' bzhi dri ma'i sems med do// rigs drug nyon mongs drug med do// rkyen bzhi rkyen gsum la sogs med// ces so// kun tu bzang mo klong gsal 'bar ma nyi ma'i gsang rgyud las/ phyi snod du 'khrul pa'i yul lnga la ma 'khrul pa'i sprul sku'i zhing khams la gnas pa'i byang chub sems dpa' rnams gnas tshul bstan pa'i le'u ste dgu pa'o//// yang gcig kun tu bzang mo la// rtsal snang mkha' 'gro lngas gsol pa// zhi ba'i gnas tshul gsungs na yang/ khro bo'i gnas tshul gsung du gsol// zhus pa'i lan du bka' stsal pa// nyon cig rigs mdangs mkha' 'gro lnga// zhi ba'i zhing khams lnga po yis// rang rang mdun gyi bar snang du// sprul sku khro bo'i zhing khams yod// ming ni dur khrod me ri 'bar// de ru gzhal yas khang chen po// thod pa'i khang pa gru bzhi pa// thod skam kun gyis 'gram bzhi byas// rnying pa kun gyis bar rtsigs byas// cang lo can gyis kha bad byas// rgya dang 'phang du dpag tu med// gnam lcags gzer btab rak+tas byug/ nyi zla'i ka gdan 'od dang bcas// chu srin ka zhu lha brgyad gdung// gza' brgyad ka ba rgyu skar </text>
</item>

<item><p>264</p><section>1</section>
<text>phyam// mchog gi dral ma zhing chen g.yogs// nyin bzhin rlung 'tshub mtshan me 'bar// gzhal yas de yi zur bzhi ru// zhing chen gdugs dang thod pa'i g.yog/ lha mo lha ni gar stabs sgyur// sa gzhi thams cad rak+ta'i mtsho// zhing chen zhing chung brdal ba'i klong// gzhal yas de yi nang nyid du// gzhon nu dpa' bo stobs dang ldan// thugs rje zhi bar ma g.yos kyang// sku ni khro bo'i cha lugs bstan// mkha' 'gro khro bo'i tshogs kyis bskor// mkha' 'gro pUrna nyer zhi dang// tshangs pa nyid ni dung mgrin can// drang srong zla 'od gzhon nu dang// e ka tsa ti spun drug dang// de yi bran mo bcu bzhi dang// g.yog mo lnga bcu rtsa brgyad dang// yang g.yog 'bum khri 'bum stong dang// mkha' 'gro ma yi 'du tshogs ni// bskal pa zhing gi rdul snyed du// bye ba dung phyur grangs med bskor/ khro bo de yi thugs sprul ni// phyag na rdo rje la sogs te/ khro bo dpag tu med pas bskor// 'khor gyi sde tshogs dag la yang// yang gsang bla na med pa'i chos// klong gsal nyi ma 'di nyid kyis// zhi ba sprul pa'i sku rnams ni// grol ba'i byed pa thams cad kyang/ khro bo rnams kyi gnyer ma ni// ye shes ldan pa sha stag go/ dbang po tha ma thams cad ni// 'di la bred cing dngangs pas na// zhi ba rigs lnga'i zhing khams su// skye ba len pa sha stag go/ de ni dbyings dang ye shes dang// thugs rje'i dgongs spyod bstan pa'o// kun tu bzang mo klong gsal 'bar ma nyi ma'i gsang rgyud las/ dbyings la khro bo gnas pa'i le'u ste bcu pa'o//// sa ma ya// yang gcig kun tu bzang mo la// mkha' 'gro rigs lngas yang zhus pa// kye kye kun tu bzang mo che// phyi snod 'byung ba lnga po la// ma 'khrul zhi khro gnas pa la// nang bcud sems can cir mi grol// zhus pa'i lan du bka' stsol cig/ kye ho mkha' 'gro rigs lnga nyon// nang bcud rang grol nyid yin te// ma rig pa yi snang ba las// zhing khams de dag dgrar langs te// zhing khams gzhan du 'dod pa las// gong gi zhing khams de dag 'og/ dpag tshad gcig gi cha ru ni// lam ma dag pa'i zhing khams yod// mi gtsang ba yi khang pa ni// rgya khyon dpag tu med pa'o// ro myags lam la 'khyil ba'i nang// sems can gzugs ni sna tshogs yod// dug gsum nad kyis gdungs pa'o// sems can la la phar la 'pho// sems can sna tshogs tshul la 'jug/ zas nor longs spyod sdug pa yod// gting rum mtshon char snag khrag 'bab// dug gsum dag las byung ba yi// ma dag pa yi khams lnga chos// de la skyes pa'i nyon mongs ni// stong phrag brgyad cu rang khar spyod// rtsa ba ma rig rgyu las byung// de lta bu yi gnas nyid du// sems can ma dag lhung </text>
</item>

<item><p>265</p><section>1</section>
<text>ba'i gnas// de dang rig dang ma rig gnyis// rig pa rnams la sku dang ye shes dang// zhi khro'i zhing khams drug po dang// dag pa'i zhing khams bsam las 'das// snang ba thams cad sangs rgyas dang// byang chub sems dpa' sems ma dang// lha dang lha mo'i zhing du gsal// ma rig pa la ma dag yul// dug lnga dug gsum yul du shar// de yang dper na 'di lta ste// gang gis gang nyid ma rig na// rang gis rang nyid ma rig go/ rig na sangs rgyas ma rig 'khor// rtogs na mya 'das ma rtogs sdug/ sems can sangs rgyas gnyis bar du// rta rnga brgyar gshags cha gcig tsam// sa 'og gser gyi rlangs pa'am// byi ba'i kha rlangs tsam pa'am// bya phod rkyen med 'gul ba tsam// de ni rig dang ma rig dpe// bar du de tsam gcig las med// ces kun tu bzang mo klong gsal 'bar ma nyi ma'i gsang rgyud las/ dag pa'i zhing khams drug la dngangs nas/ ma dag pa'i zhing khams su gyur pa'i le'u ste bcu gcig pa'o///// yang gcig kun tu bzang mo la// 'khor tshogs kun gyis yang zhus pa// kye kye bzang mo yangs pa'i klong// dag dang ma dag gnyis bar dang// rig dang ma rig gnyis bar dang// rtogs dang ma rtogs gnyis bar du/ khyad par cung yang mi 'dug pas// bdag la der rtog nger bzung ste// rang la rang skyes rang byas pas// bdag rkyen dair rkyen der 'dzin gyis// 'dzin pa'i rgya dang bcas pa'o// dper na me stag ngan pas kyang// rkyen dang bsdongs na stong gsum 'tshig/ de bzhin rang rig ma rig rkyen// ma rig rig na rig par 'dug/ rig pa rkyen dang bral gyur na// snang srid thams cad chos sku'i zhing// gcig shes kun grol rig snang nyid// de ltar gcig tu 'dug pa la// bcud kyi sems can thams cad la// sku dang ye shes gnas tshul zhu// de skad ces ni zhus pa dang// chos nyid kun tu bzang mo nyid// lhun grub gnas nas sku bzhengs te// zhal phyag rnam par sku sprul te// sku yi mkha' la gsung gi zer// thugs kyi dbyings nas rang shar te// 'dus pa'i 'khor la 'di skad do// kye ho 'dus pa'i 'khor tshogs nyon// sems can lus ltar gnas pa la// bde bar gshegs pa'i sa bon gnas// de yang dwangs snyigs gnyis su dbye// phyi 'byung lnga po nang dang sbyar// sha 'di sa yi rang bzhin te// sha rus spu lpags snyigs ma yin// de yi dwangs ma rtsa gsum ste// dbu ma chos nyid spyi bor gnas/ khrag 'di chu yi rang bzhin te/ khrag dang chu ser snyigs ma yin// de yi dwangs ma bzhi bstan khrag/ rang bzhin thig le snying la gnas// drod 'di me yi rang bzhin te// rang drod 'di ni snyigs ma yin// de yi dwangs ma bde byed </text>
</item>

<item><p>266</p><section>1</section>
<text>me// ra sna'i rnam par lte bar gnas// dbugs 'di rlung gi rang bzhin te// 'gyu byed 'di nyid snyigs ma yin// de yis dwangs ma kun gy-i rtsal// lus rnams kun la khyab par gnas// sems 'di nam mkha'i rang bzhin te// stong pa had po snyigs ma yin// de yi dwangs ma bzhi yi rten// thig le stong gsal snying dkyil gnas// lar ni phyi nang 'byung ba lnga// lnga 'dus mtshan ma sbyar ba la// nyon mongs lnga dang yid drug la// ye shes lnga yi bdag nyid do// 'byung bzhis bsdus pa'i lus po la// sems kyi rgyu byas rlung gi rta// sa yis gzhi byas khrag gis bskyed// me yis smin pa'i sgyu lus 'di// phyi 'byung lnga dang sbyar ba la// gnyis med sku dang ye shes lnga// ma 'gags rang rtsal rdzogs par 'char// ces so// kun tu bzang mo klong gsal 'bar ma nyi ma'i gsang rgyud las/ nang bcud sems can gyi 'byung ba'i dwangs snyigs phye ba dang/ ye shes ngos bzung ba'i le'u ste bcu gnyis pa'o//// yang gcig klong nas bka' stsal pa// kye ho 'dus pa'i 'khor tshogs nyon// srid pa'i rtsa ba bdag 'dzin nyid// phyi nang kun brtags ye stong grol// stong pa nyid kyi snying po ni// thig le nyag gcig sku ru rdzogs// de yang bdag 'dzin rgyu yis 'thums// rgya 'di bkrol ba'i man ngag ni// stong nyid rnam pa bcu drug yin// phar phyin drug la bco brgyad yin// chos rnams kun gyi de bzhin nyid// nang 'dzin sems kyis stong pas na// nang gi stong pa nyid yin no// phyi yi yul du 'dzin pas stong pas na// phyi yi stong pa nyid yin no// phyi nang bar gyi dbang po lngar// 'dzin pa stong pas gnyis su med// phyi nang med pa'i stong pa nyid// de dag thams cad spangs pa ru// 'dzin pa dag kyang stong pas na// gnyis su med pa'i stong pa nyid// 'byung ba chen po gling bzhi dang// ri rab dag kyang lhag par yang// chags pa 'dzin pas stong pas na// chen po stong pa nyid du'o// de la kun rdzob sgrib g.yogs kyi// stong pas don dam stong nyid do// dge rtsa'i blo sems rnam pa stong// 'dus byas stong pa nyid du'o// 'dus ma byas kyi dge ba yang// rlom sems dag gis stong pas na// 'dus ma byas kyi stong nyid do// mtha' las 'das kyi 'dzin pas stong// mtha' las 'das kyi stong pa nyid do// thog ma bar dang tha ma ru// sems can rnams kyi don byed par// 'dzin pa thams cad stong pas na// thog ma dang ni tha ma med// stong pa nyid du shes par bya// mya ngan dag las 'das pa'i tshe// sems can kun gyi don mi 'dor// dor ba stong ste dor ba med// stong pa nyid ces yang bdag go/ snang ba thams cad rang bzhin gyis// gnas pa'i rigs ni stong pas na// rang bzhin stong pa nyid du'o// 'khor 'dus </text>
</item>

<item><p>267</p><section>1</section>
<text>chos rnams thams cad kun// yod par 'dzin pa stong pas na// chos rnams thams cad stong nyid do// sangs rgyas rnams la mtshan dpe byad// rang gi mtshan nyid yod pa ru// 'dzin pa stong pas rang gi mtshan nyid stong// chos rnams mi dmigs pa ru ni// spu tsam 'dzin pa stong pas na// mi dmigs pa yi stong pa nyid do// dngos po med pa'i 'dzin pa rnams// mtha' de stong pas dngos po med// ngo bo nyid kyis stong pa'o// de dag thams cad gcig tu dril// nang gi dwangs ma'i dwangs ma yin// yang gcig bcud du dril ba yis// de la thig le nyag gcig zer// don du sku gsum ngo bo yin// thig ni chos sku ka dag go/ le ni longs sku rang snang ngo// nyag ni sprul sku kun khyab po// gcig ni sku gsum 'du 'bral med// sems can kun gyi rgyud la gnas// zhes don dam pa'i sku gsum gcig tu dril ba gnas pa'i le'u ste bcu gsum pa'o//// yang gcig kun tu bzang mo la// 'khor tshogs 'dus pas yang zhus pa// kye kye de stong kun bzang yum// ma grub thog ma'i gong dag tu// kun khyab ye shes gnas pa la// 'khrul med 'khrul dang gnas pa'i tshul// spyi sdom rim pa gsung na yang// sems can kun gyis mi go bas// bye brag rgyas par gsung du gsol// zhus pa'i lan du bka' stsal pa// kye ho 'dus pa'i 'khor tshogs nyon// thog ma'i ka dag gsal stong khyab// 'khrul pa ka nas dag pa la// ye shes nyid la ma rig 'khrul// ye shes gsal ba'i yul lnga las// gnyis 'dzin sems can byung ba'o// bdag rtog der rtog der 'dzin gyis// ye shes lnga la yul lngar 'khrul// yul dang rkyen bzhi shar ba las// 'byung ba lnga yi sa bon rgyas// ye shes lnga yang 'byung bzhis 'thums// 'byung bzhi'i rtsal las snod bcud chags// snod bcud kun gyi dwangs ma las// nyi ma dang ni zla ba gnyis// yab yum tsha grangs nyi mtshan 'byed// de yang snod bcud rtsal yin phyir// 'dzam gling bye ba phrag brgyar khyab/ nyi ma me yi dwangs ma yin// zla ba chu yi dwangs ma yin// gza' skar sa yi dwangs ma yin// rlungs mdangs yin pas rgyu ba'o// 'byung bzhi gcig grogs gcig yin pas// 'byung bzhi rgyas dus nyi ma ring// 'byung bzhi snyoms dus nyin mtshan mnyam// 'byung bzhi 'khrug dus nyi ma thung// drod mdangs thams cad nyams pa'o// 'byung bzhi byer dus nyi zla 'grib/ kha char bu yug thams cad kun// 'byung ba bzhi yi rtsal yin phyir// dbyar ni 'byung ba rgyas pa'i dus// rtsi thog lo 'bras rgyas pa'o// ston ni 'byung bzhi snyoms pa'i dus// 'bras bu thams cad bcud du smin// dgun la 'byung bzhi 'khrugs pa ste// rtsi bcud thams cad nyams pa'o// dpyid gsum </text>
</item>

<item><p>268</p><section>1</section>
<text>'byung ba byer ba ste// mdangs stobs thams cad nyams pa'o// de rnams 'byung bzhi'i dar gud do// byer zug rnams kyang de dang 'dra// bskal pa lo zla zhag za ma// byer dang zug dang snyoms pa'o// 'khrugs pa dag kyang bzhi ru 'dus// bskal pa'i byer zur 'di lta ste// bskal pa 'jig dus byer pa yin// bskal pa chags dus zug pa yin// bskal pa gnas dus snyoms pa yin// bskal pa stongs dus khrugs pa'o// lo yi byer zug 'di ltar ro// bya sprel khyi yi lo la byer// stag yos rta yi lo la zug/ byi phag glang gi lo la snyoms// 'brug sbrul lug gi lo la 'khrugs// zla ba'i byer zug 'di ltar ro// dpyid zla gsum la 'byung bzhi byer// dbyar zla gsum la 'byung bzhi zug/ ston zla gsum la 'byung bzhi snyoms// dgun zla gsum la 'byung bzhi 'khrugs// zhag gi byer zug 'di ltar ro// nam langs nyi shar 'byung bzhi byer// nyin par 'byung bzhi snyoms pa'o// dgongs mo 'byung bzhi 'khrugs pa dang// nam phyed 'byung ba zug pa'o// zhi rgyas dbang drag las rnams kun// 'byung bzhi dag gi byed la sogs// des na byer zug brtsi bar bya// byer pa'i dus su zhi ba 'grub// zug pa'i dus su rgyas par 'grub// snyoms pa'i dus su dbang rnams 'grub// 'khrugs pa'i dus su drag po'o// de ltar dus rnams sbyar shes na// 'byung bzhi thams cad dbang du sdud// kun tu bzang mo klong gsal 'bar ma nyi ma'i gsang rgyud las/ 'byung bzhi rnams kyi byed las kyis dar gud/ 'pho 'gyur yod pa'i rgyu/ byer zug snyoms 'jug rtsi ba'i le'u ste bcu bzhi pa'o//// yang gcig kun tu bzang mo yis// 'khor gyi tshogs la yang gsungs pa// kye ma snang ba'i 'khor tshogs nyon// da ni 'byung bzhi bshad par bya// de yang bshad lugs 'di ltar ro// 'byung ba phyi nang bar gsum la// phyi dang nang dang gsang ba gsum// dar gud 'pho 'gyur yong ba'i rgyu// bem po dag ni 'dod g.yos pas// shed bu shed la rog ces pa// thabs shes nyi zla kha sbyor bar// 'byung bzhi dmigs pa'i rkyen g.yos te// 'byung ba lnga la skye gnas bzhi// rigs drug sems can dpag med skyed// sas ni lus kyi gzhi byas te// 'phel bas sha rus lpags par smin// chus ni lus kun bsdus pa ste// 'phel bas khrag dang chu ser smin// mes ni lus kun smin pa'o// 'phel bas drod ni rgyas par 'dod// rlung gis lus kun 'degs pa ste// 'phel bas sbubs su smin par 'dod// nam mkha' rang bzhin 'phel 'grib med// de ltar 'byung bzhi'i byed las kyis/ khams gsum pa yi khang pa ru// rgyud drug sems can re mos 'khor// ming dang gzugs kyi 'dam la chags// rang ngo ma shes rang </text>
</item>

<item><p>269</p><section>1</section>
<text>rgyud 'khrul// 'khrul pa'i lus kyi grub tshul ni// ma rig 'gyu ba rig rig po// don la rig pa'i rtsal yin kyang// rlung la rta byas yid du 'gyur// der 'dzin rlung sems 'gyus pa las// nyon mongs lnga dang yid drug dang// 'dod pa'i chags sems bsdongs nas su// gti mug dag gis gzhi bcas nas// zhe sdang dag gis dpung bskyed de// nga rgyal dag gis nga bdag nas// 'dod chags dag gis rab sbyar te// phrag dog dag gis rab bsgrims nas// sems zhes bya ba hrig hrig po// me dang 'dra ba hur hur po// sa dang 'dra ba tig tig po// chu dang 'dra ba myur myur po// nam mkha' 'dra ste phyal phyal po// lnga 'dus lus sems sbyor ba la// 'dod chags dag ni rab g.yos te// pha ma'i bde ba 'bar ba'i dus// pha yi thig le zho ltar lug/ rgyu yi thig le yungs 'bru tsam// zla ba'i tshul du mngal la babs// ma yi rak+ta dkar dmar gnyis// rgyu yi rak+ta sran ma tsam// dmar la dngas pa nyi ma'i tshul// zla nyi gnyis ni thabs shes te// ga'u kha sbyor tshul du gnas// de gnyis bar du rlung sems gnyis// don la ye shes rang rtsal te// ga'u kha sbyor bar du 'thums// yi ge a yi tshul du tshud// dran pa byung tshor thams cad 'gags// lha khang nang du tshud par sems// bde ba chen po'i ngang du gnas// sems yid thogs pa can du song// mngal rgyar ma 'thums bar du ni// srid pa'i bar do zhes bya ste// sngon du srid pa'i sha gzugs can// dbang po kun tshang yid kyi lus// thogs med pa ru kun tu rgyu// de yang dag dang ma dag gnyis// mngal dang rgyu rkyen gcig pa'o// dag pa ye shes 'khor lugs dang// ma dag rigs drug 'khor tshul lo// de yang rang dbang can dang ni// rang dbang med pa'i 'jug tshul lo// rang dbang can du 'thums pa ni// dran bzhin mngal sgor bltams pa dang// dran bzhin 'gro don dgongs pa dang// dran bzhin sbubs su 'tshang rgya dang// dran bzhin lhun grub 'tshang rgya dang/ dran bzhin mngal du 'tshang rgya dang// dran bzhin rang dbang can la nges pa med// rigs drug la sogs nges pa med// skye ba rnam bzhi gang yang rung// dag pa ye shes 'jug sgo'o// rang dbang med pa'i 'khor lugs ni// las ngan dbang gis lus ngan len// mngal sgo bsdam pa'i dbang med pas// srid pa las kyi 'phen len gyis// ma rabs rigs ngan mdze yugs sam/ khyi phag byol song gcan gzan rnams// 'bu sbrang la sogs srog chags rnams// mi gtsang 'dam skyag ma rungs par// skye ba rnam bzhi gang yang rung// rang ngo ma shes rang rgyud 'khrul// ma dag pa yi mngal rgyar 'thums// de ni dbang med 'khor lugs so// de ltar rnam pa yar mar </text>
</item>

<item><p>270</p><section>1</section>
<text>gnyis// yar gyi ka dag chos sku yin// mar gyi ka dag rdo rje dmyal// de bzhin skye ba rnam pa bzhi// yar dang mar gnyis shes par bya// yar gyi sgong skyes rdo rje sems// mar gyi sgong skyes bya dang srin// yar gyi brdzus skyes sprul sku lnga// mar gyi rdzus skyes yi dwags tshogs// yar gyi drod skyes mi lha tshogs// mar gyi drod skyes 'bu srin tshogs// yar gyi rlan skyes chu yi lha// mar gyi rlan skyes grang dmyal dang// yar gyi mngal skyes sprul sku drug/ mar gyi mngal skyes nyon mongs drug/ 'dra ba 'dra ste nor la re// de ltar mngal du ma zhugs par// rlung sems dbyer med ye shes lnga// mngon par shes pa drug dang ldan// de tshe rjes dran drug po gces// rjes dran mngal rgyar 'thums pa ni// mi lus len pa'i rlung sems dang// pha ma'i thig le dkar dmar dang// rgyu rkyen bzhi po 'dzom pa la// 'byung ba bzhi yi lus su song// mtshal dang zho gnyis bsres pa ltar// 'byung bzhis res bsdus res bshigs pas// mer mer po dang nur nur po// gor gor po dang ltar ltar po// mkhrang 'gyur khyab 'jug rus sbal ltar// rim pa bzhin du lus sems chags// zhag ni bdun tshan bcu bzhi'i bar// 'byung bzhi lus rnams rim bzhin bskyed// lus la rtsa chags rtsa la thig/ de la sku dang ye shes so// rlung ni kun la khyab par chags// de ltar zla dgu ngo bcu la// mngal de btsog pa'i 'du shes kyi// lus rdzogs mngal nas phyi la 'byon// 'phul byed rlung gis mar la 'phul// mgo mjug log nas phyir la 'byung// de nas mngal gyi rgya dang bral// sngar gyi bag chags srab tu song// phyis kyi nyer len ngo ma phrad// shes pa sngar las mi gsal cing// rtsa rlung kun gyi stobs ma skyes/ khams kyi dwangs snyigs ma phye bas// nad gdon mi mthun sna tshogs sdang// de nas khams kyi zas skom gsos// dwangs mas khams kyi nus pa bskyed// snyigs mas lus kyi stobs bskyed de// lus sems rim bzhin bskyed pa dang// dug lnga dug gsum nyon mongs rnams// rim bzhin rdza dreg lta bur chags// rig rtsal nyid kyang dug lngas 'thums// dper na mar me rdza phub 'dra// lus rdzogs me yi lus de nyid// dang po 'byung bzhis skyed par byed// bar du 'byung bzhi snyoms par gnas// tha ma 'byung 'khrug byer bas 'joms// zhes kun tu bzang mo klong gsal 'bar ma nyi ma'i gsang rgyud las/ nang bcud sems can gyi chags tshul nang 'byung bzhis bsdus pa'i lus rang dbang can dang/ rang dbang med pa'i 'khrul tshul gyi le'u ste bco lnga pa'o//// kun tu bzang mos yang gsungs pa// kye ma 'dus pa'i 'khor tshogs nyon// rten gzhi lus kyi 'khrul tshul las// de bzhin [(]19[)]</text>
</item>

<item><p>271</p><section>1</section>
<text>gshegs pa'i sa bon dang// sku dang ye shes gsum brtsegs nas// 'byung bzhis gar khyab lus kyis khyab// lus kyis gar khyab rtsa yis khyab// rtsa yis gar khyab rlung gis khyab// rlung gis gar khyab thig les khyab// thig les gar khyab sku yis khyab// lus ni sku gsum lus yin te// sku gsum yi ge gsum dang ldan// mi lus rin chen de dag ni// mngal zhugs byang chub lnga ldan no// zla ba dgu ni theg dgu ste// ngo bcu sa bcu'i tshul du'o// skye gnas rang bzhin sprul pa'i sku// ye shes chen po'i 'byung gnas yin// lus can kun la bzang ngan med// bde gshegs snying pos kun la khyab// ngo bo rang bzhin thugs rje gsum// til la mar gyis khyab bzhin gnas// ye nas rang rig ye shes la// da lta 'khrul kyang ye shes rtsal// ma rig grol tshe 'byung bzhi'i lus// lha med ye shes lnga ru zlog/ sems can rang rgyud rtog tshogs rnams// sangs rgyas grangs las 'das pa'o// phung po 'byung ba yab yum bcu// dug lnga ser sna thub pa drug/ tshogs brgyad sems dpa' yab yum brgyad// sgo bzhi sgo ba yab yum bzhi// mig gnyis nyi ma zla ba gnyis// rang byung rig pa'i rang rtsal la// sku lnga dang ni ye shes lnga// 'od lnga kha dog rlung lnga dang// yi ge shes rab rtog pa lnga// gzhi lnga lam lnga 'bras bu lnga// rig pa'i ye shes sku lnga shar// rnam snang mi bskyod rin chen 'byung// snang ba mtha' yas don yod grub// phung po bzhi dang skye mched kun// rgyal ba'i dkyil 'khor chen por gnas// zhes kun tu bzang mo klong gsal 'bar ma nyi ma'i gsang rgyud las/ rten lus kyi dkyil 'khor la/ sku dang ye shes gnas tshul bstan pa'i le'u ste bcu drug pa'o//// yang gcig 'dus pa'i 'khor tshogs la// kun tu bzang mos yang gsungs pa/ kye kye rig pa'i 'khor tshogs nyon// da ni rtsa yi ngo sprod bstan// spyir na rtsa bshad thams cad kun// don la yod pa ma yin te// dmigs pa'i rten du bshad par bya// lus la gnas pa'i rtsa rnams ni// bye ba ther 'bum gnas pa'o// de rnams tshur la bsdus pa yis// stong phrag brgya dang bcu gnyis gnas// de yang tshur la bsdus pa yis// lus kyi dkyil 'khor lnga ru 'dus// spyi bo bde chen 'khor lo ru// rtsa 'dab sum brgya drug cu gnas// mgrin pa longs spyod 'khor lo ru// rtsa 'dab brgyad gnyis bcu drug gnas// snying ga chos kyi 'khor lo ru// rtsa 'dab sum cu so gnyis gnas// lte ba sprul pa'i 'khor lo ru// rtsa 'dab drug cu rtsa bzhi gnas// gsang gnas bde chen 'khor lo ru// rtsa 'dab nyi shu rtsa brgyad gnas// 'khor lo lnga po de yi dbus// rtsa gsum ka ba srog shing tshul// ro ma g.yas la rkyang ma g.yon// kun 'dar ma ni </text>
</item>

<item><p>272</p><section>1</section>
<text>dbus su gnas// ro ma chu la rkyang ma sa// kun 'dar ma ni rlung gis skyed// shel sbubs can ni zhor la'o// phyi ltar 'khor lo lnga po ru// dbus su 'byung yig lnga ldan gnas// laM/ raM/ e/ b+h+rUM/ su/ khaM/ nang ltar khams gsum/ eM/ raM/ yaM/ gsang ba ltar na mkha' 'gro lnga// ha ri ni sa/ yang gsang ltar na yab yum gnyis/ ra/ tsa/ hri/ ya/ bla med ltar na grangs las 'das// lar ni rtsa mdud de dag las// ye shes 'od kyi gong bu ni// bsam yul 'das pa gnas pa'o// de rnams rtsa yi phyi shar yin// nyung ngu bsdus na snying la 'dus// sems can kun gyi lus kyi dkyil// tsit+ta rin chen gzhal yas su// rtsa ni stong phrag grangs mang yang/ khyad par rtsa chung bzhi ru 'dus// de la rkyang ma kun 'dar ma// ka ri shel sbubs can dang bzhi// 'di bzhi'i nang du khyad par du// snang rig mngon sum ye shes ni// gnas shing rlung gi rta la zhon// 'od zer nyi zer tshul du ni// rtsa la lam byas mig la zhugs// nam mkha'i dbyings su rgya ral nas// sku gsum ngo bo rjen par snang// zhes kun tu bzang mo klong gsal 'bar ma nyi ma'i gsang rgyud las/ lus kyi rtsa gnad bshad pa'i le'u ste bcu bdun pa'o//// yang gcig 'dus pa'i 'khor tshogs la// kun tu bzang mos bka' stsal pa// kye ma 'dus pa'i 'khor tshogs nyon// rtsa yi nang du rgyu ba'i rlung// nyi khri dang ni stong phrag gcig/ drug brgya dag tu 'gyu ba yin// 'gyu ba chen po'i rlung du 'dod// de yi byed las rnam pa gnyis// gyen rgyu thur sel las rnams byed// rtsa nas nges par 'gyu ba ni// 'bum phrag gcig dang khri phrag gnyis// stong phrag drug dang brgya phrag drug/ rtsa nas nges par 'gyu ba ste// 'gyu ba chung ba'i rlung du 'dod// mkhas pas rlung gnad brtag pa gces// ye shes rlung la kha dog med// 'on kyang 'di ltar shes par bya// sa chu me rlung chu rlung dang// nam mkha'i rlung dang rgyu rlung dang// rnam pa lnga la ming lnga ste// srog 'dzin rlung dang me rnams rlung/ khyab byed rlung dang srog 'dzin rlung// dwangs snyigs 'byed pa'i rlung dang lnga// re re la yang lnga lnga ste// 'khor lo lnga la rtsa lnga gnas// yin kyang ye shes lnga ru 'dus// ye shes lnga yang bya grub dang// don la reg pa'i ngo bor gnas// rlung zhes rig pa'i rang rtsal yin// thams cad rlung gi byed las so// rtsa dang rlung dang sems dang gsum// tha dad bshad kyang gcig tu 'dus/ khyab pa'i rlung lnga snying la gnas/ khyab ni lus rnams kun la khyab// rlung ni sems kyi rta pho yin// 'gyu ni rtsa gsum nang du 'gyu/ khyab ni stong gsum yongs la khyab// ces rlung gi gnas lug ngo sprad pa'i le'u ste bco brgyad pa'o//// yang gcig 'dus pa'i 'khor tshogs la// kun tu bzang mos </text>
</item>

<item><p>273</p><section>1</section>
<text>bka' stsal pa// kye kye 'dus pa'i snang rig nyon// ye shes rtsal gyis lus grub pas// de la rtsa grub thig les khyab// rgyu yi thig le yi ger gnas// de la sku dang ye shes kyi// thig le dag ni gnas pa'o/ khyad par rtsa gsum 'khor lo lngar// gzhi yi thig le bzang po dang// lam gyi thig le bzang po dang// bzang po rnams kyi rtse mo dang// bzang po rgyan dang ldan pa yang// rtsa rnams kun gyi nang na gnas// spyir na thig le 'od ltar gnas// rtsa re'i nang na rlung re gnas// rlung re'i rtsa la thig le re// thig le sku dang ye shes so// thig le chos nyid lta 'dod na// don dam dang ni kun rdzob gnyis// don dam thig le chos kyi sku// thig le stong pa'i sgron ma'o// thig ni chos sku 'pho 'gyur med// le ni longs skur gsal ba dang// nyag ni sprul sku kun la khyab// gcig ni sku gsum gcig tu 'ong// kun rdzob thig le 'di ltar ro// pho la thig le dngos su 'bab// mo la bde ba rgyas pa'i dus// rna bug g.yas su 'bab par 'gyur// kun rdzob thig le de nyid ni// 'byung ba lnga yi dngas ma yin// de la yi ge thig le gnas// kun rdzob thig le sbyangs pa yis// don dam yi ge thig le mjal// 'dod chags can gyi rnal 'byor las// rig ma mtshan nyid ldan pa la// kun rdzob rgyu yi thig le ni// phab cing gzungu dang zlog pa dang// rtsa la btab cing rlung la bsre// stong nyid brten bya blo bya blo rjes bcad// lus dang sems gnyis go bzlog bya// de ltar byas pa'i yon tan ni// chos sku thig le nyag gcig thob// sku gsum rdo rje gnas par mthong// spyir yang thig yang theg le'i mtshan nyid ni// grangs can rnam pa bcu drug ste// grangs med spu yi grangs dang mnyam// 'das dang ma 'das gnyis kyi srog/ don dam kun rdzob gnyis su med// rgyu yi thig le yi ger gnas// rtsa dang rlung dang thig le gsum// phyi ltar 'byung ba rnam lnga yin// nang ltar yum chen rnam lnga yin// gsang ba ltar na khro bo yin// yang gsang ltar na ye shes lnga// yang gcig rgyu yi thig le ni// phyi ltar 'khor lo lnga yin no// nang ltar thig le lnga yin no// gsang ba ltar na ye shes lnga// a ha ri ni sarba ces pa'o// yang gsang ltar na mkha' 'gro lnga// yang gcig rgyu yi thig le ni// phyi ltar 'byung ba lnga yin no// nang ltar nyon mongs dug lnga yin// gsang ba ltar na sku lnga ste// yang gsang ltar na ye shes lnga// de ltar rig thog ngo yang sprad// ces kun tu bzang mo klong gsal 'bar ma nyi ma'i gsang rgyud las/ thig le ngo sprad pa'i le'u ste bcu dgu pa'o////// yang gcig kun tu bzang mo yis// rig snang 'khor la 'di skad do// kye kye 'dus pa'i 'khor tshogs nyon// da ni yi ge'i </text>
</item>

<item><p>274</p><section>1</section>
<text>gnas lugs bshad// rtsa rlung thig le gsum gyi rtsal// ye shes 'od kyi gong bu gnas// yi ge'i grangs ni bsam las 'das// bye ba ther 'bum sa ya ste// bsdus na grangs can 'di ltar ro// a/ ha/ 'a/ sa/ sha/ ma/ oM AHhUM/ de ltar yi ge rnam pa dgu// 'gag med lam la de bzhin gshegs// yi ge'i sgra ni stong pas tshig las 'das// a/ ha/ 'a/ sa/ sha ma/ oM AHhUM/ chos thams cad skye 'gag gnyis su med pa'i yi ge rang shar ba'o// a/ ma/ 'a/ sa/ sha na/ d+ha ma/ sarba/ ka ma/ b+ha ni/ sarba/ g+ha ta/ d+ha sa ni/ sarba/ ya sho d+ha ni/ sarba/ sa/ saM/ 'u/ b+ha/ b+ha su/ d+ha na/ sarba/ pan tri/ pa ra/ sarba/ Da du Na/ ye/ sarba/ sha sarba/ ya/ ka du/ gla/ oM swa ra/ sho ta ni/ U+oM/ sku gsum 'dus ma byas pa'i ye shes nam mkha' nas rang shar ba'o// A+oM/ ko sho ma ti yI/ a pra b+ha na sarba nya na du ya yA/ don mtshon du med pa'i yi ge'o// nga ni ji tsam mo stam ma nus pa/ sarba d+harma kA ya ma ti saM b+ha ra/ sku yongs su mya ngan las 'das pa'i yi ge rang shar ba'o// 'o de dreg mi lha ha ad ma ko sha tsakra la ki/ gsung rnam par dag pa'i yi ges rig yongs su dag pa mya ngan las 'da' ba'o// shri badzra mu tad te se nya/ prad nya pa ra sa dus stan ka ti/ thugs mnyam pa nyid kyi ye shes rang shar ba'o// maM g+haM ha sa hUM/ yon tan mi zad pa'i ye shes rang shar ba'o// saM ta ka phu mu ska'u ma ha du b+ha ri ke ta ke ta/ d+ha thiM/ a d+ha thiM/ phrin las thogs pa med pa'i yi ge rang shar ba 'o// a/ 'a/ ha/ sha sa ma/ yi ge drug pa rdo rje'i sgra// sangs rgyas pa yi thabs bstan pa'o// a bag kya/ e ma ki ri/ ma ta b+ha/ si Sha si ta sa mi ta/ su ru su ru kun d+ha li/ ma su ma su/ i kA ra li su/ b+ha sa ti i/ tsa ka ra b+hu li ye/ sa mun ta/ tsar+ya su g+ha yA+e/ b+hi ta sa na/ 'byang b+hu li yA+e/ sa ka ri ru ka na/ ma ta si bi ta ne/ pa ra khi hi sa ha/ la sa kha ra ta ka la na/ sa b+hu da ra ta/ me g+he tsa ra sa staM phurgya g+ha ta ra A+e/ pa sha sbyang pa ra na/ b+ha hi ti/ saM ma/ smin sa g+hu ti ta ba la/ gu ra g+ha ta/ sa ga kha ra sa na laM/ na ra na ra na I tha ra ba ti la/ sid d+ha sid d+ha/ b+he sa ta yas laM/ b+hud d+ha b+hud d+ha/ tsha tsha sha pa ge laM/ sa sa ri rI/ li lI/ i I/ ma ma ra ra rA/ kun tu bzang mo'i gzungs zhes bya ba/ btags pas sangs rgya ba'i gdams ngag yang dag pa'o// A+oM a ga na ya ma/ i yin na mo sa nyi tsam sa tsa sa raM sa hA/ btags pas grol ba'i yi ge rnams// bstan pa gang la babs pa yin// rin chen bzhu ba'i khu bas bri// su yi lus la btags pa rnams// nges par grol bar 'gyur ba'o// kun tu bzang mo klong gsal 'bar ma nyi ma'i gsang rgyud las// yi ge'i ngo sprod kyi le'u ste nyi shu pa'o//// yang gcig kun tu bzang mo </text>
</item>

<item><p>275</p><section>1</section>
<text>yis// snang srid 'khor la 'di skad do// nyon cig snang srid 'khor rnams nyon// ye shes lnga las 'byung lnga grub// 'byung ba lnga las lus grub ste// lus la rtsa grub rtsa nang rlung// rlung la thig le yi ge'i tshul// de rnams kun gyi rang rtsal la// sku dang ye shes sm-in pa'o// de yang gnas tshul 'di ltar ro// 'jig rten khams gyi sems can la// de bzhin gshegs pa'i snying po ni// sku dang ye shes rtsa dang rlung// thig le nyag gcig sku rnams ni// rang chas su ni 'di ltar gnas// til la mar gyis khyab bzhin no// lus can rnams la bstan nas ni// gnas ni snying gi dkyil du gnas// phyi ni rgya yang ma bdal la// nang du 'od lnga ma 'gags pa// kun bzang ga'u kha sbyor du// dper na bse yi ga'u bzhin/ kha sbyor tshul du gnas pa'o// ga'u de yi dkyil shed du// 'od lnga'i dkyil du zhi ba'i sku// yungs 'bru tsam gcig 'od du gnas// de ni rigs pa'i gnas lugs so// rig pa'i sku ni bum sku 'dra// ye shes bum nang mar me 'dra// thugs rje nyi ma'i 'od zer 'dra// de las 'byung ba ye shes ni/ khro bo sku ni yungs 'bru tsam// ma 'gags spyan ni phul dag tsam// 'od dang 'od zer tshul du bzhugs// gnas ni klad pa'i nang du gnas// sku dang ye shes de dag ni// thog ma dag dang gnas pa'o// de las byung ba'i 'od zer ni// nyi ma'i dkyil 'khor lta bu'o// me long dkyil 'khor dwangs pa yis// nya yi mig bzhin gnas pa'o// de yang rig pa dag dang 'brel// tsit+ta snying gi rtse mo nas// rtsa ni dar dkar skud pa tsam// sgal tshigs 'dab nas yar la yod// de nas rtse'u chung g.yas su zhugs// mgo bo klad pa'i rgya dang 'brel// de yang sna 'dab g.yon nas gnyis// tshang tshing nang nas mig dang 'brel// dar skud ba men rwa 'dra'i dkyil// rgyal mo'i dkyil du rtsa de zug/ snang ba yi ni 'char byed lam// rkyen gyis ma bsgribs sems can mig/ ming ni rgyang zhags chu sgron zer// snying la ye shes gnas pa de// lam ni rtsa la zhugs nas su// thon ni ye shes mig la thon// gsal ni nam mkha'i dbyings su gsal// dper na me long dkyil 'khor dwangs pa la// gang bstan rkyen ni 'char ba bzhin// de bzhin rnam dag stong pa'i nam mkha' la// don ni snying po ma 'dres tshom bu lnga// ma skyes rdzogs pa'i tshul du gsal// 'di rnams rang chas yin pas gzhan du ma tshol zhig/ rang byung rang shar ye shes 'od// rkyen gyis ma bsgribs zang thal nyid// thig le thig phran 'od kyi mu khyud bcas// nyi zlas brgyan pa'i rin chen khang pa ru// 'od lnga ma 'bres ye shes tshom bur gsal// lnga ldan tshom bu'i lha tshogs rnams// dpag med dmigs med bsam yul bral// phyi nang med par zang thal </text>
</item>

<item><p>276</p><section>1</section>
<text>snang// zhi khro sprul pa yang sprul tshogs// rang gi 'od dang zer bzhin du// rang chas rnams su rnam par snang// 'char byed 'byung tshul mi 'gag pa// dbang po rnams dang 'brel ba'i tshul// snang ba'i yul dang gsal bar snang// kun gyi spyan la 'char ba'o// chos nyid stong pa'i nam mkha' la// rig pa ye shes zang ma gdal// ye shes 'od snang kun tu gdal// rigs drug lus kyang 'od kyi sku// bem po rnams kyang ye shes lus// zang thal nyid du gnas pa'o// kun tu bzang mo klong gsal 'bar ba nyi ma'i gsang rgyud las/ rtsa dang rlung gi thig le dang/ sku dang ye shes gnas tshul dang/ lam dang 'char sgo yul gang gsal nges par gsungs pa'i le'u ste nyer gcig pa'o////// de nas 'byung lnga'i 'khor tshogs dang// snang ba chen po'i 'khor la sogs// 'khor tshogs 'dus pas yang gsol pa// kye ho kye ho kye ma klong/ ma skyes pa'i nam mkha'/ ma 'gags pa'i snang ba/ kun la chags pa'i rig pa/ sku gsum gcig tu rdzogs pa'i mkha' klong/ de lta bu'i sku dang ye shes/ sku'i sku mchog/ de lta bu'i sangs rgyas rang la rang chas su gnas pa las/ ma rig pa yod lags sam zhus pa'i lan du bka' stsal pa/ kye kye 'byung ba'i bdag mo nyon// legs par dgongs la thugs su chud// srog gis bsdus pa'i sems can la// nyon mongs ma rig shes cher gnas// rten ni gzugs phung dag la brten// gnas ni glo snying bar du gnas// ma rig pa dang sems dang yid// rnam pa gsum du gnas pa'o// ma rig rkyang pa med pa ste// sems kyis bag chags thams cad sdud// ye shes nyid la sgrib par byed// yid kyis yul rtog gnyis su 'dzin// rig snang nyid la sgrib par byed// de gsum gcig tu 'dus pa las// ma rig pa zhes bya ba ste// de ni 'khor ba'i ngo bo yin// de la dug lnga khong khro drug/ nyon mongs bag chags thams cad chags// kun gzhi dang ni 'dzin pa byung// nyon mongs rnam rtog de rnams ni// lam ni gang du byung ba ni// glo snying gnyis su 'brel ba'i bar// rtsa srog dmar po zhes bya ba// sog sbug tsam gyi nang nas yar// ma rig rnam rtog thams cad 'gyu// de ni sgal tshigs g.yon nas yar// rtse'u chung g.yon pa dag nas 'brel// de nas sna 'dab g.yon pa nas// gyes te kha sna gnyis la zug/ rnam par rtog pa thams cad ni// dbugs kyi rta la zhon byas nas// nyon mongs brgyad khri bzhi stong 'gyu// dug lnga khong khro rang gar spyod// yul rkyen rnams la brten byas nas// gzung ba'i yul dang 'dzin pa'i sems// thams cad sogs pa'i gzhi ma ni// rnam pa gsum du dbye ba ste// ye thog dang po'i kun </text>
</item>

<item><p>277</p><section>1</section>
<text>gzhi ni// rig pa'i snang ba sdud cing bsogs// sbyor ba don gyi kun gzhi ni// nyon mongs sna tshogs sogs par byed// nyon mongs sogs pa'i kun gzhi ni// phung po khams la brten byas nas// nyon mongs du ma'i rten gnas byed// dper na rigs ngan khye'u bzhin// sgo nga'i yul la sems kyis bzung// snang yul du ma nyid du bzung// de phyir khams gsum khang pa ru// 'khor ba nyid du 'khor ba'o// de rnams dbang du ma shor bas// rig pa nam mkhar brdal bar bya// bar snang khams su ye shes ngos bzung ngo// zhes ma dag pa'i sems can thams cad la/ nyon mongs par rang khar shas che bas na/ ma rig pa dang sems dang/ yid gsum gyi gnas lam yul bstan pa'i le'u ste nyer gnyis pa'o//// sa ma ya/ gter rgya/ sbas rgya/ zab rgya/ gtad rgya/ dam rgya/// u rgyan pad+mo le'u nyer gsum pa 'di nyid la/ rgyud thams cad kyi mtha' bsdus pa ste// klong gsal gsum pa zla shel dang/ khyad par kun tu bzang mo'i rgyud// klong gsal 'bar ma'i rgyud dag las// ma grub thog ma'i gong dag tu// kun khyab ye shes gnas pa las// 'khrul med 'khrul dang gnas pa'i tshul// lam dang 'char sgo yul gang gsal// rkyen gyi bar chad ji lta bu// zhes pa'i tshig rkang dgu po la// da ni rkyain gyi bar chad bstan// gal te rnal 'byor gang zhig rnams// rang ngo ma shes rang rgyud 'khrul// snang ba rtog pa'i yul la shor// stong pa dngos po mtshan mar shor// bdag 'dzin gnyis kyi bar chad nas// bag chags rim pa bsal dka' bas// de la nyams len 'di ltar gces// nyams len gong 'phel grol ba'i rtags// bar chad byung na rgyud 'di nyid// rim pa ltar du ngo yang sprad// legs par ngo ni ma 'phrod na// bag chags gar sbyin 'byar sla bas// 'gogs par dka' ba nyid du 'gyur// sems la sangs rgyas gnas gyur kyang// ma bsgoms bar du b+hu ni tha// rang rig ye shes yin gyur kyang// ma bltas bar du gsal mi 'gyur// dper na til 'bru yungs 'bru la// mar ni ye nas gnas gyur kyang// ma btsir bar du mar mi 'byung// 'o ma mar gyi rang bzhin te// ma bsrubs bar du mar mi 'byung// sa la drod rlan ldan gyur kyang// so nam ma byas 'bru mi 'khrungs// lus po sangs rgyas zhing khams kyang// ma sbyangs bar du las mi dag/ ngag rnams chos kyi rang sgra ste// ma gsal bar du don mi rtogs// yid ni kun tu bzang mo ste// ma rtogs bar du brda mi 'jal// de ltar don ni bsgom par bya// zhes so// kun tu bzang mo nyi ma'i gsang rgyud las// zhal gdams </text>
</item>

<item><p>278</p><section>1</section>
<text>gnad du bslab pa'i le'u ste nyer gsum pa'o//// de nas ston pa kun tu bzang mo/ yum gyi mkha' nas klong rdol te// sku yi dbyings nas gsung gi zer// thugs kyi klong nas rig pa'i ljags// dgu 'gyur lcog chung gro mo'i skad// snang ba'i yul na chos kyi sgra// rang skad du ni 'di skad do// kye ma 'byung lnga'i bdag mo nyon// snang ba gzugs kyi sku shar bas// ngo bo nyid kyi 'khor tshogs dgongs// dus gsum sangs rgyas thugs kyi bcud// gsang ba yang gsang bla na med// kun tu bzang mo snying gi thig/ mthar thug a ti'i dgongs pa 'di// tshig dang yi ger mi 'os kyang// snyigs ma'i sems can 'jug pa'i phyir// ma bcos lhug par mthong zhes pas// pad 'byung bdag gis gsal bar bkod// lha lcam pad gsal yi dam mdzod// rdo rje spre chung thugs la 'chang// rgya po yab yum gsang mdzod cig/ nam zhig rkyen gyis bar chod na// rgyud 'di 'gro ba yongs kyi dpal/ khyad par glang lug khyi 'brug bzhi// stag sprel bya yi lo pa dang// rigs lnga pha rol phyin drug ming// rnam pa bcu gcig dpal du shog/ smon lam re re bcugs pa dbyings la gsol// de nas yum gyis gsungs pa'i chos rnams ni// snying po gcig tu bsdus pa'o// zab mo gnad kyi gdams pa 'di// dus gsum sangs rgyas dgongs pa yin// mkha' 'gro rnams kyi snying khrag yin// yum chen bzhi yi snying bcud do// mkha' 'gro sde lnga'i thugs la sbos// rdo rje 'chang gis don 'di shod// longs sku rigs lngas rgya 'di khrol// dga' rab rdo rjes rgyud 'di zung// sing ha nyid kyis chog don shod// pad+ma'i mtshan gyis yi ger thob// snyigs ma'i dus su chos 'di dar// ku su lu yi don ched du// nga yis don 'di bshad par bya// snang ba ye shes blta ba'i phyir// nyams len rim pa 'di ltar ro// ma rig sems yid rnam pa gsum// nam mkha' gar khyab gsum gyis khyab// gsum po gar khyab nyon mongs khyab// sems can nyon mongs gsum sdong yin// de dag thams cad bsdu ba na// nyon mongs brgyad khri bzhi stong yin// de yang bsdus na dug lngar 'dus// de yang bsdus na dug gsum yin// de yang bsdus na gzung 'dzin gnyis// de yang rnam rtog gcig tu 'dus// rnam rtog nyid kyang ma rig pa// ma rig pa la rten byas nas// gzung 'dzin thag pa dam du bsdams// ngan song gsum gyi sgrog tu bcug/ 'khor ba nyid du 'khor ba'o// 'khor ba de la skyob pa'i thabs// dkon mchog gsum po ma gtogs pa// gzhan ma skyob gzhan mi 'dug pas// nyon mongs rnam rtog sdug bsngal gyis// gang du khyab pa thams cad kun// 'phags pa'i thugs rjes khyab </text>
</item>

<item><p>279</p><section>1</section>
<text>pa'o// thugs rjes gar khyab sku yis khyab// sku yi gar khyab zer gyis khyab// de rnams bsdus par gyur pa na// gsang sngags kun gyi gnad 'dus pas// gsang sngags gnad rgyud ces su grags// 'di ni nor bu rin po che// 'di ni mun pa'i sgron me'o// mngon sum rang gnad bcar phog tu// ston par byed pa'i rgyud 'di la// thugs nas thugs su brgyud pa'i phyir// rgyal ba dgongs pa'i brgyud pa tshang// brda' nas brda ru brgyud pas na// brda' yi brgyud pa zam ma chad// snyan nas snyan du brgyud pas na// snyan khung brgyud pa zam ma chad// gter nas gter du brgyud pa'i phyir// gter gyi brgyud pa zam ma chad// 'di med dbang gzhi bskur ba kun// lag rdum gser gling phyin pa 'dra/ kha brag lam la zhugs pa'am// brag skam so nam byas pa 'dra// rgyud 'di rin chen gser gyis bris// rtag tu mi 'bral lus la bcang// rgyun du ma yengs don rnams bsgom// rgyud 'di reg pa tsam gyis kyang// yum chen nga dang 'du 'bral med// 'dzin chags skyes bu bud+d+ha 'o// rgyun du gus pa'i mchod pa yis/ khyim mam yul gnas sa phyogs der// mthun rkyen yon tan dpag med 'byung// phyi ma bar do med par grol// rgyud 'di su yis klog pa de// lta ba'i don ni khong du chud// rgyud 'di su yis bris pa'i mi// phyi ma sprul pa'i sku thob 'gyur// rgyud 'di gang na gnas pa na// mkha' 'gro chos skyong sprin ltar 'khrigs// lha dang lha mos mchod pa byed// de lta bu yi rgyud chen 'di// bla ma mi 'khur rang che 'dzin// dam tshig nyams dang rdzun po che// bril ma nor chung tshang rdzangs so// sgom sgrub mi nus chang nag srid// shes rab che yang nyams len dor// 'bul ba mi nus stong zhus byed// dad gus med cing g.yo khram sgyur// blo mi brtan cing snying rus med// de lta bu la bka' 'di gsang// blo chung brkam dreng can la gsang// skal med rang 'dod can la gsang// dam nyams lag tu shor ba na// gsang sngags thams cad bka' 'chol nas// mkha' 'gro 'khrugs te mi dge 'byung// bka' srung 'khrug cing srid mi sreg/ de bas rab gsang nan chags bya// gtad par bya ba'i snod ldan ni// mkha' 'gro sde lnga rnams la gtad// rig rtsal mkha' 'gro khyed rnams kyis// spyan ras gzigs kyi sprul pa mchog/ pad+ma thod phreng rtsal la gtod// des kyang rin chen gter du gdams// nam zhig dus kyi tha ma la// sems can nyon mongs rang gar spyod// chos zhugs mang yang chos brgyad sgrub// sgom chen sgom sgrub yal bar dor// dge bshes thams cad bzang rdzus 'debs// gsang sngags khrom bshad rang gar spyod// mtshan nyid sde gsum chos la yang// dge bcu pha rol phyin drug </text>
</item>

<item><p>280</p><section>1</section>
<text>dang// lam lnga sa bcu spyod mkhan med// bdag 'dzin rtog pas khengs pa'i tshe// 'dus byas skyes bu las 'phro can// rgyu 'bras chos mkhyen rig gnas mkhas// blo che blo ldan blo gsal ba// 'jam dpal nyid kyi sprul pa mchog/ theg chen a ti'i don spyod pa// bla med ti la'i bdag po la// bka' 'di gtod cig sa ma ya// des kyang don bcud lnga ldan pa'i// bu mchog rnams la rim gyis gtod// ces gsungs so// de nas yum chen nyid chos sku skye med kyi mkha' klong du dmigs med du yal te/ ye shes kyi mkha' 'gro ma rigs lnga yang yi rangs te/ 'khor rnams kyis kyang mngon par bstod de/ dbang bzhi thob ste 'khor bcas kyis yon tan thams cad rdzogs nas/ slar yang 'khor ba dong nas sprug pa la 'jug cing/ sems can rnams smin grol la bkod do// theg pa kun gyi mthar thug/ rmad byung snying po'i bstan pa/ mkha' 'gro gsang thig klong gsal 'bar ma nyi ma'i gsang rgyud las/ le'u brgya drug cu rtsa drug pa las/ dbang bzhi'i le'u gsang sngags gnad rgyud ces bya ba'i mjug yongs su gtad pa'i le'u ste nyi shu rtsa bzhi pa'o//// sa ma ya/ rgya rgya rgya/ gter rgya/ sbas rgya/ zab rgya/ dam rgya/ blags srung shan pa nag po dang/ gza' bdud dug gi spu gri 'bar ba/ dam can rdo rje legs pa gsum gyis bka' 'di yi srung ma gyis shig/ thub par srungs shig/ u rgyan gyi skad du/ mAn hwa/ bod skad du/ rdzogs pa chen po'i chig chod kun grol chen po zhes bya ba'i rgyud/ bcom ldan 'das lhun grub 'dus ma byas pa'i dpal kun tu bzang po la phyag 'tshal lo// 'di skad bdag gis thos pa'i dus gcig na/ bcom ldan 'das lhun grub 'dus ma byas pa'i dpal chen po/ de bzhin nyid kyi gnas chos kyi dbyings spros thams cad dang bral ba'i pho brang na/ rang byung sprul pa'i sangs rgyas dang byang chub sems dpa' dpa' bo dang DAk+ki sems can nyid las mi gzhan pa rnams dang/ dus gsum mnyam pa nyid lhun gyis grub pa'i ngang du bzhugs so// de'i tshe 'khor gyi nang nas rang bzhin thugs rje'i ngang gdangs las/ rang byung ye shes rdo rje zhes bya ba zhu ba por langs te/ 'khor thams cad kyis bcom ldan 'das la mgrin gcig tu/ 'di skad ces gsol to// e ma ho// bcom ldan lhun grub 'dus ma byas pa'i dpal/ 'khor 'das kun la ma lus khyab pa yi// rang byung chig chod byang chub sems kyi don// rang byung 'dus pa'i 'khor la bshad du gsol// zhes gsol </text>
</item>

<item><p>281</p><section>1</section>
<text>to// de nas bcom ldan 'das lhun grub 'dus ma byas pa'i dpal gyis bka' stsal pa/ kye ma nyon cig rang byung sprul pa'i 'khor tshogs rnams// snang srid kun la khyab pa'i byang chub sems// rang byung ye shes chig chod chen po ste// 'di zhes mtshon bya'i tshig las 'das mod kyang// mtshon byed tshig gis ma bstan mi go bas// mtshon med chos de brda' don tshig gis ston// log na ston rgyu yod pa ma yin te// rgyal ba'i thugs kyi dgongs pa gcig la ni// rang byung rang gi ngo bo bstan pa yin/ zhes bka' stsal to// rang byung ye shes rdo rjes yang gsol pa// rang byung chig chod byang chub sems nyid de// rang rang ngo bos ji ltar ston pa la// de don 'dus pa'i 'khor la bshad du gsol// de nas bcom ldan 'das kyis bka' stsal pa// rang byung chig chod byang chub sems nyid de// ngo bo rang rtsal ma 'gags 'char tshul las// rang byung rnam pa snang srid thams cad 'byung// mdor bsdus rig dang ma rig lam gsum ste// rang byung ma rig nyon mongs sems dkrugs nas// bdag 'dzin sdug bsngal 'khor ba'i sems can byung// rang rig ye shes 'dzin med rtogs pa yis// bdag med mya ngan 'das pa'i sangs rgyas byung// 'khor 'das gnyis po dbyer med rtogs pa'i thabs// lam gyi theg pa phyi nang gsang gsum byung// de rnams rang rang ngo bos bstan pa yin// don la thams cad sems rgyud gcig pa'i phyir// yang gsang chig chod a tir rdzogs pa yin// de don bshad pa'i thabs ni thug gis ston// gang zag yid ches skyed phyir lo rgyu?s bshad// chos kyi byung sa bstan phyir rtsa bas bshad// 'char tshul tha dad byung phyir theg rnams bshad// de rnams thabs su gol phyir dgos ched bshad// dgos ched don gyis sgrol phyir man ngag bshad// de don che ba'i yon tan gtad rgyas bshad// ces bka' stsal to// rdzogs chen chig chod kun grol chen po'i rgyud las/ gleng gzhi gleng slong gi le'u ste dang po'o//// rang byung ye shes rdo rjes yang gsol pa/ e ma ho// bcom ldan lhun grub 'dus ma byas pa'i dpal// rang byung chig chod byang chub sems nyid de// dang po lo rgyus don gyis ji ltar bshad// ma bshad skyon ci bshad pa'i yon tan gang// de don 'dus pa'i 'khor la bshad du gsol// zhes gsol pas/ de nas bcom ldan 'das kyis bka' stsal pa// rang byung chig chod byang chub sems nyid de// dang po lo rgyus don gyis ma bshad na// dper na rgyal rigs rgyal sa 'dzin pa'i dus// rgyal rigs ma bshad dmangs rnams yid mi ches// de bzhin rang byung chig chod byang chub sems nyid las// sems rgyud ma bshad gang zag yid mi ches// rgyal rigs </text>
</item>

<item><p>282</p><section>1</section>
<text>bshad pas dmangs rnams yid ches ltar// de phyir gang zag yid ches skyed phyir bshad// dang po chos sku'i thugs kyis dgongs nas bshad// bstan nas mthong ba ma yin rang bzhin dgongs pas na// dper na nyi 'od chu nang shar ba bzhin// byin gyi brlabs kyi dgongs pas bshad pa yin// longs skus sku yi sgo nas bshad pa ste// bshad nas thos pa ma yin mtshan dang dpe byad kyi// dper na gzugs mthong de yis kha dog shes pa bzhin// rang rang ngo bo'i sgo nas dpe don bshad pa yin// sprul pa'i sku yis gsung gi sgo nas bshad// du ma bshad pa ma yin tshangs pa'i dbyangs gcig gsungs// dper na pi wang sgra bzhin rang rang skad// mthun pa'i chos su gsungs nas bshad pa yin// de ltar rgyal ba rnams ni dgongs pas bshad// byang chub rig 'dzin rnams ni brda yis bshad// gang zag sgrub pa po la tshig gis bshad// thams cad sems rgyud gcig las brgyud pa e ma ho// zhes bka' stsal to// rdzogs pa chen po chig chod kun grol chen po'i rgyud lo rgyus don gyis bshad pa'i le'u ste gnyis pa'o//// rang byung ye shes rdo rjes yang gsol pa// e ma ho// bcom ldan lhun grub 'dus ma byas pa'i dpal// lo rgyus don gyis brgyud pa'i byang chub sems// rtsa ba yin pa'i don ni ji ltar yin// de don 'dus pa'i 'khor la bshad du gsol// zhes gsol to// de nas bcom ldan 'das kyis bka' stsal pa// rang byung byang sems rtsa ba len pa ni// dper na nam mkha' chen po'i klong yangs las// snod bcud skye 'gro thams cad skyed pa bzhin// rang chig chod byang chub sems su las// sangs rgyas sems can thams cad byung ba yin// de yang thog mar 'khor 'das gang du yang// ci yang grub pa med pa'i dus tshod du// kun gzhi byang chub sems kyi rang rtsal las// bskal pa srid pa 'degs byed gcod byed 'phen// rlung lnga byung nas rang gis 'byung lnga chags// de yi rang sgra lnga las rgyud lnga byung// de nyid ma rig bdag 'dzin sems can byung// de yis dug lnga rang rgyud bcas pas 'khor// rig pa'i ye shes sangs rgyas rang las byung// snang srid 'khor 'das sems las rang byung byung// thams cad byung bas kun gyi rtsa ba yin// de phyir kun gzhi byang chub sems zhes btags// dper na rgya mtsho chen po'i chu bo ni// phyogs su babs nas rgya mtshor 'du ba bzhin// thams cad sems las skyes shing sems su 'dus// rang grol lhan cig skyes pa'i ye shes yin// sems las ma rtogs snod bcud 'jig rten med// sangs rgyas sems can med cing 'khor 'das med// nyon mongs med cing dgag sgrub med// stong dang mi stong rtogs dang mi </text>
</item>

<item><p>283</p><section>1</section>
<text>rtog med// gzugs dang sgra dang dri dang ro reg med// rig dang ma rig yod med gang yang med// sems kyis ma bzung de rnams gang yang med// sems kyis byas pa thams cad byung ba yin// de phyir rnam rtog sems zhes ming du btags// thams cad sems las rang shar rang grol du// dbyer med gcig tu rig na rig pa'i ye shes te// de la 'dzin rtog med pa'i gsal ba de// kun la khyab pa'i chos skur ming du btags// yod ni gcig las med par thegs pa sna tshogs byung// sna tshogs byung yang byang chub sems su 'dus// sems la bstan du dngos po mtshan ma med// bzhag du ma 'gags cir yang shar cing snang// snang tsam nyid na snang ba rang sar grol// rang grol rang byung yin phyir chig chod du// thams cad sems la rdzogs pas rdzogs chen zhes// don la mtshan du btags pa e ma ho// zhes bka' stsal to// rdzogs chen chig chod kun grol chen po'i rgyud las/ rtsa ba don gyi le'u ste gsum pa'o///// rang byung ye shes rdo rjes yang gsol pa/ e ma ho// bcom ldan lhun grub 'dus ma byas pa'i dpal// rtsa ba byang chub sems ni gcig nyid la// theg pa'i rim pa ji ltar byung ba yin// de don 'dus pa'i 'khor la bshad du gsol// zhes gsol pas/ de nas bcom ldan 'das kyis bka' stsal pa/ byang chub sems/ la theg pa'i byung lugs ni// dper na byung dpag bsam shing sdong gcig las su/ yal 'dab me tog 'bras bu skyes pa bzhin// sems nyid gcig la theg pa sna tshogs pa// theg dman nyan thos rang rgyal theg pa byung// theg chen byang chub sems dpa' gsang sngags dang// theg mchog bla med ma hA a nu byung// de rnams thams cad rdzogs pas rdzogs chen yin// zhes bka' stsal to// rdzogs chen chig chod kun grol chen po'i rgyud las/ theg pa'i rim pa don gyis bshad pa'i le'u ste bzhi pa'o//// rang byung ye shes rdo rjes yang gsol pa// e ma ho// bcom ldan lhun grub 'dus ma byas pa'i dpal// gcig las theg pa du ma byung ba rnams// de rnams 'bras bu gcig gam tha dad bsgrub// de don 'dus pa'i 'khor la bshad du gsol// zhes gsol to// de nas bcom ldan 'das kyis bkal stsal pa// gcig las du ma byung bas 'khrul pa yin// dper na spos kyi glang po gcig nyid la// dmus long rnams kyis glang por 'dod pa la// glang po ma yin sna tshogs mthong ba bzhin// thun mong thaig pa 'bras bu mi gcig ste// 'jig rten pa rnams tshe 'di'i bde 'bras 'dod// phyi rol pa rnams phya dang dbang phyug sgrub// nyan thos dgra bcom rang rgyal 'dod pa sgrub// byang </text>
</item>

<item><p>284</p><section>1</section>
<text>chub sems dpa' lam sbyangs sangs rgyas sgrub// kri ya u pa bskyed rdzogs sangs rgyas sgrub// ma hA a nu dbyings dang ye shes sgrub// ngo bo gcig la theg pa sna tshogs byung// 'bras bu mi gcig 'dod pa so sor sgrub// de rnams gcig tu ma rtogs bla med kyi// 'bras bu mi thob snang ba'i lam tsam yin// mig ldan glang po tshogs par mthong ba bzhin// rdzogs chen thams cad kyi ni don rtogs pas// 'bras bu kun rdzogs a ti chig chod yin// de phyir theg pa'i mthar thug rdzogs chen po// zhes bka' stsal to// rdzogs chen chig chod kun grol chen po'i rgyud las theg pa'i rim pa byung lugs bstan pa'i le'u ste lnga pa'o/// lganaswa/// rang byung ye shes rdo rjes yang gsol pa// e ma ho// bcom ldan lhun grub 'dus ma byas pa'i dpal// theg pa'i mthar thug rdzogs chen chig chod don ni ji ltarayin// de don 'dus pa'i 'khor la bshad du gsol// zhes gsol to// de nas bcom ldan 'das kyis bka' stsal pa// theg pa'i mthar thug a ti'i dgos ched ni// dper na glen pa gcig gis mi mang khrod// ltas mo byas pas rang nyid stor nas su// rang ngo ma shes gzhan du mthong ba bzhin// thun mong theg pa sna tshogs 'dod pa yang// rang sems sangs rgyas ma shes gzhan du 'khrul// sems las ma gtogs sangs rgyas gzhan du 'tshol// 'jig rten pa ni nyon mongs rang gar spyod// nyan thos rang rgyal sems kyis nyon mongs spangs// byang chub sems dpa' nyon mongs lam gyis spyod// gsang sngags thun mong nyon mongs gzhi las bsgyur// gdod kyis ja med 'bras bu thob par 'dod// spang blang chos kyis bskal par bsgoms gyur kyang// sems ma rtogs pas sangs rgyas thob mi 'gyur// theg pa sna tshogs thabs su zhen pas bsgribs// a ti shes rab chen po'i spyan mig gis// kun shes kun rig chos kun mngon par rtogs// spang blang med de 'khor 'das dbyer med grol// de phyir bla med rtogs phyir a ti dgos// zhes bka' stsal to// rdzogs chen chig chod kun grol chen po'i rgyud las/ dgos ched don gyi le'u ste drug pa'o/// khanaTargaH// rang byung ye shes rdo rjes yang gsol pa// e ma ho// bcom ldan lhun grub 'dus ma byas pa'i dpal// a ti ma rtogs theg pa gzhan rnams kyis// thabs su grol bas don la ji ltar bsgribs// de don 'dus pa'i 'khor la bshad du gsol// zhes gsol pas/ de nas bcom ldan 'das kyis bka' stsal pa// 'khor ba'i sems can rang sems ma rig 'khrul// dge bcu spyad cing mi dge bcu spangs kyang// thad ka'i 'bras bu tsam las sangs rgyas ma mthong bsgribs// 'khrul pa </text>
</item>

<item><p>285</p><section>1</section>
<text>bzlog 'dod mu stegs theg pa yin// rtag chad mtha' la zhen pas don la bsgribs// mi dge sbyangs pas 'bras bu ngan song 'gro// de phyir mu stegs log pa'i chos su gol// nyan thos rang rgyal gzung 'dzin zhen pas bsgribs// ngan rtog 'gyu byed rtog pa 'gag tsam las// rnam mkhyen sangs rgyas nam yang mi thob gol// dbu ma bden gnyis mtha' la zhen pas bsgribs// tshogs bsag sgrib sbyangs bskal par 'bad byas nas// sa lam rtogs 'dod sangs rgyas re bas 'gyangs// kr-i yog bsnyen bsgrub mtha' la zhen pas bsgribs// don dam rtogs nas kun rdzob bsgoms pas gol// kun rdzob ma grol bar du sangs mi rgya// ma hA a nu dbyings rig mtha' zhen bsgribs// gnyis med don la gnyis su phyai bas gol// gnyis med gcig tu ma gyur sangs mi rgya// a ti mtha' yas phyogs cha can du gol// thams cad rang sems 'khor 'das dbyer med la// spang blang byed pa'i theg pas 'khor bar 'khyams// thig le nyag gcig rtsol med lhun grub la// sa lam rtsi ba'i rmongs pa don la g.yel// sangs rgyas dgongs pa blo las 'das pa la// dmigs stong mtshan ma'i bzlas sgom byed pa 'khrul// de phyir gzhan gyis ma rtogs bla na med// rgyu med rkyen gyis ma byung a ti ru// kun shes rtsis gdab bral ba'i byang chub sems// theg pa ma lus kun kyang 'di ru grol// phyogs bral kun kyang rang byung gdod nas dag/ mtshon pa'i yul 'das ma bcos chos kyi sku// grol ba'i mtha' bral bla med mngon sangs rgyas// de phyir yang gsang chig chod yid re ches// theg pa thams cad 'di las byung bas na// kun gyi rtsa ba yin par yid kyang ches// theg pa thams cad 'di ru rdzogs pas na// kun gyi yang rtse yin par yid kyang ches// theg pa kun gyi don ni 'dir thug pas// kun gyi snying po yin par yid kyang ches// sangs rgyas thams cad 'di yi dgongs par grol// da lta sangs rgyas thob par yid ches so// kun la khyab cing mtshon pa'i yul las 'das// kun shar kun grol chos nyid yangs pa'i klong// gol ba med de mtha' bral blo 'das don// bla med mngon sangs rgyas la a ti dgos// zhes bka' stsal to// rdzogs pa chen po chig chod kun grol chen po'i rgyud las/ dgos ched bstan pa'i le'u ste bdun pa'o//// hA nas/\u0f7f// rang byung ye shes rdo rjes yang gsol pa// e ma ho// bcom ldan lhun grub 'dus ma byas pa'i dpal// dgos ched don ldan a ti chig chod la// mthar thug man ngag don gyis ji ltar bshad// de don 'dus pa'i 'khor la bshad du gsol// zhes gsol pas/ de nas bcom ldan 'das kyis bka' stsal [(]20[)]</text>
</item>

<item><p>286</p><section>1</section>
<text>pa// rdzogs chen chig chod byang chub sems nyid de// ma rtogs rtogs phyir man ngag don gyis bshad// dper na rgya mtsho'i nor bu len pa la// ded dpon mkhas pa ma brten mi lon bzhin// 'dir yang bla ma ma brten don mi rtogs// bla ma sangs rgyas thams cad 'dus pa'i sku// chos sgo brgyad khri bzhi stong bla ma'i gsung// chos nyid yangs pa'i thugs rjes kun la khyab// bla ma med pa'i sangs rgyas chos ma byung// de phyir bla ma mchog la brten pas 'grub// chos sku'i ngang nas grol la phan gdags phyir// rang snang ma dag gdul bya'i snang ba ru// gzugs skur byon nas de yis snang bar mdzad// nges med sna tshogs rang gis rtog pa la// snga ma'i skyon la mi blta yon tan bsam// sku+u yis ci mdzad legs pa nyid du blta// ci gsung bden par bka' bzhin rjes su sgrub// cir dgongs thams cad mkhyen par yid ches bya// dngos po rtog pa zhen med ma lus dbul// sgo gsum srog la mi blta bla ma'i phyogs// ci mnyes zhabs tog byas shing phul ba yis// sangs rgyas chos rjes dus 'dir 'dzin par 'gyur// bla ma la log dam nyams bdud kyi bu// tshe 'dir bar chod sa phyogs bkra mi shis// mnar med sems can rdo rje dmyal bar 'gro// de bas bla ma gus pas brten byas pas// tsan+dan ga bur reg pas dri 'go ltar// brten cing gus pa tsam gyis byin rlab 'byung// rang byung chos nyid don de rtsol med 'char// bcud ldan bla mas man ngag gnad ldan ni// snod ldan slob ma skye shis 'jigs pa yis// 'jig rten 'khor ba'i chos la rgyab kyis phyogs// gcig gam bdun nam dgu las mang mi rung// zang zing bya ba thams cad blos su bskyur// mi med dur khrod ri phug dben pa ru// mi rtag skyo shas skye ba'i chos bshad la// thabs kyis man ngag shes rab don rtogs bya// shes rab man ngag thabs kyi don rtogs bya// gnyis su ma yin mtha' bral ye shes che// dper na wa la drangs pa'i chu bzhin du// rdzogs chen sa la 'chugs thabs med pa yin// sngon 'gro'i man ngag sems nyid srang du gzhug/ sprin med mkha' la nyi ma shar ba bzhin// chos nyid don de mngon gsum gsal ba yin// dngos gzhi'i man ngag sems nyid gtan la dbab// mgron po lam nas rang yul slebs pa bzhin// rjes kyi man ngag 'bras bu la bzla ba'i// thog ma bar dang mthar dge chos spyod pas// rdzogs chen byar med lhun grub mngon sangs rgyas// zhes bka' stsal to// rdzogs chen chig chod kun grol rgyal po'i rgyud las/ man ngag gnad don mdor bsdus kyi le'u ste brgyad pa'o//// hazhasaH// rang byung ye shes rdo rjes yang gsol pa// e </text>
</item>

<item><p>287</p><section>1</section>
<text>ma ho// bcom ldan lhun grub 'dus ma byas pa'i dpal// man ngag gnad kyi don gsum bstan pa la// thog mar sngon 'gro gnad kyis ji ltar ston/ de don 'dus pa'i 'khor la bshad du gsol// zhes gsol to// de nas bcom ldan 'das kyis bka' stsal pa// dang po sngon 'gro thun mong khyad par gnyis// thun mong sngon 'gro skyabs yul bla ma la// bdag gzhan bla med 'bras thob bsam pa yis// sgo gsum gus pa'i dad pa zhe thag pas// bde gshegs ma lus thams cad 'dus pa'i sku// snga ma sangs rgyas 'gro mgon skyabs mchog la// bdag sogs sems can sangs rgyas ma thob bar// lus ngag yid gsum gus pas skyabs su mchi// zhes pas tshig don skyabs 'gro gsol 'debs bya// bar chod sel zhing byin rlab 'jug pa yin// 'gro drug gnas pa'i ma rgan sems can la// bdag gzhan bde sdug brje ba'i snying rje yis// bde thob sdug bsngal bral nas sangs rgyas par// bya'o mnyam pa'i byang chub sems mchog bskyed// rang 'dod grol nas gzhan phan 'gro don 'byung// gnyis pa khyad par sngaun 'gro lus ngag yid gsum gyi// 'khor 'das ru shan 'byed pa'i man ngag ni// lus kyi ru shan 'byed pa phyag bskor dang// rdo rje skyil krung byas la grims kyis sgrim// des ni 'khor ba'i lus la zhen log skye// ngag gi ru shan 'byed pa hU[] phaT dang// mi smra brjod med lkugs pa rlung drag bzung// des ni 'khor ba'i ngag la zhen pa zlog/ yid kyi ru shan 'byed pa skyo shas dang// dmigs pa gtan pa'i 'ben la ma yengs bya// des ni 'khor ba'i yid la zhen log skye// grims kyis bsgrims pas 'khor ba'i sdug bsngal yin// de yis 'khor ba'i ru shan phyed pa yin// de nas lus kyi ngal ba bya byed spang// byar med ngang du lus kyi 'dzin pa stor// 'dzin pa byung tshe lus la bde ba skye// ngag gi ngal ba smra brjod thams cad spang// brjod med ngang du ngag gi 'dzin pa stong// yid kyi ngal ba dmigs gtad thams cad spang// dmigs med ngang du yid kyi 'dzin pa stor// lus ngag yid gsum bde bar ngang gis 'gro// lhod kyis slod pa myang 'das bde ba ste// slod pas grol bas myang 'das ru shan phyai// de yis gang zag tshogs rdzogs byin rlabs 'jug/ grims gyis bsgrims la lhod kyis slod pa yin// 'khor 'das gnyis kyi bde sdug ru shan phyed// man ngag gnad kyi chig chod tshig gcig yin// ces bka' stsal to// rdzogs chen chig chod kun grol chen po'i rgyud las/ man ngag sngon 'gro'i le'u ste dgu pa'o////// rang byung ye shes rdo rjes yang gsol pa// e ma ho// bcom ldan lhun grub 'dus ma byas pa'i dpal// de ltar sngon 'gro'i </text>
</item>

<item><p>288</p><section>1</section>
<text>man ngag rdzogs byas nas// dngos gzhi gnad kyi man ngag ji ltar ston// de don 'dus pa'i 'khor la bshad du gsol// zhes gsol pas/ de nas bcom ldan 'das kyis bka' stsal pa/ dngos gzhi'i gnad kyi man ngag don la ni// dbang bzhi'i brda' bstan snang ba'i nyams bzhi 'char// nyams len gnad bzhis rtogs pa'i ngo sprad pas// grol ba'i 'bras bu sku bzhi lhun grub ste// dbyer med zang thal yang gsang chig chod don// ming tshig tha snyad kun las 'das mod kyang// ming tshig brda yis ma bstan mi go bas// de phyir gang zag rab 'bring tha ma la// brda dang gnad kyi man ngag tshig gis bstan// gang zag rab la brda yis bstan pa ni// snang ba thams cad sems las byung ba ste// sems nyid chig chod rtogs phyir bla ma la// spros bcas snang ba'i dbang bskur zhu zhes pas// nyi ma 'char kha'i dus su gsol ba gdab// bla ma nyi ma 'char khar maN+Dal bsham// pad+ma 'dab brgyad lte ba gcig pa la// tshon sna lnga yis mu khyud mdzes pa bri// de yi dbus su bum pa kha rgyan can// me tog mdzes pa tshogs gtor mchod yon bsham// bla ma dkon mchog DAk+ki mnyes par bya// de nas slob mas gos gon phyag btsal la// thal mo sbyar te gsol ba 'di skad gdab// e ma ho// kun bzang bla ma sprul pa'i sku mchog la// deng nas bzung ste gus pas gsol ba 'debs// snang ba bde chen spros bral dkyil 'khor du// rig pa mngon sum rtog pa'i dbang bskur zhu// zhes pas lan gsum bar du gsol ba gdab// de nas snga mas dad ldan rigs kyi bu// rdzogs chen chos la 'jug par spro lags sam// spro lags zhes slob mas lan du gdab par bya// de nas slob ma'i dam bca' dbog pa ni/ khyod kyi 'khor ba blo yis btang nas su// byar med mngon sum don la ma yin par// rang byung dkyil 'khor blta bar dam chos shig/ de las 'gal na khyod nyid rlag par 'gyur// ces pas rdo rje bdud rtsi'i mna' chu blud// dam las 'gal na bdud la ma 'gal sman// des na bdud rtsi btung la dam bca'o// de nas dkyil 'khor bstan la ci 'dug dri// bag chags rjes ma 'brengs na snang ba grol// rtse gcig mig gis dkyil 'khor 'di la ltos// brda yi don la ngo sprod bya ba ni// lte ba gcig las gyes pa'i pad 'dab brgyad// rnam shes tshogs brgyad sems las byung ba'i brda/ kha dog dkar dmar sna tshogs byung ba 'di// snang ba ma 'gags cir yang 'char ba'i brda// de yi dkyil 'khor du ma 'byung ba ni// byang chub sems las thams cad bskyed pa'i brda// nang du bum rdzas sna tshogs blugs pa ni// rnam rtog sna tshogs sems su 'dus pa'i brda/ kha rgyan </text>
</item>

<item><p>289</p><section>1</section>
<text>me tog mchod gtor bshams pa ni// snang ba sems kyi longs spyod brda ru bstan// de nas bla mas bu khyod su yin dri// nga ni skal ldan rigs kyi bu yin bya/ khyod kyis gos 'di ci la gon pa yin// lus la gon zer gon pa ci la brten// dris pas lus la brten nas byung bar zhes// de bzhin snang ba 'di yang sems las byung// snang ba sna tshogs 'dug kyang sems su gcig/ de ltar sems kyi don de rig par gyis// zhes pas brda bstan dbang bskur bya ba ni// hUM hUM hUM hUM hUM/ skye med chos sku'i dkyil 'khor klong yangs su// 'gag med snang ba bum pa'i lha tshogs kyis// mngon sums zhal ston rdo rje lu gu rgyud// snang ba dbang du 'dus par byin gyis rlobs// zhes pas spros bcas brda yi dbang bskur bas// slob mas yon dbul dga' ston chen po bya// sna tshogs gcig tu rtogs phyir bla ma la// rta dang glang po rin chen 'bru sogs dbul// nor mchog phul bas don mchog rtogs par 'gyur// gang zag 'bring po brda yis ma grol na// lta ba chig chod gnad kyi man ngag ni// lus gnad 'dug stangs rdo rje skyil krung bya// gnyug ma'i gnas lugs rtogs phyir drang po gces// ngag gi rlung stangs mi smra dal bar bya// 'khrul ba'i snang ba grol phyir brjod med gces// yid kyi lta stangs rig pa mig la gcun// mngon sum mthong phyir nam mkha'i dbyings la blta// blta ru med pa'i lta ba chen po ste// mi skye mi 'gag nam mkha'i ngo bo nyid// phyi yi nam mkha' dag pa'i ye dwangs dang// nang gi sems nyid dag pa'i rang dwangs dang// bar gyi rtsal ma dag pa'i ngang dwangs gsum// dbyer med 'dres nas nam mkha' lta bu ru// mthong ba chos nyid mngon sum snang ba yin// gsum rig don gsum the tshom med pa yis// rig pa rang gsal rdo rje lu gu rgyud// mthong snang de ltar shes pa'i nyams myong du// 'byung bzhi thams cad nam mkha'i ngang las byung// nam mkha' la ni 'byung ba thams cad dag/ dag pa'i nam mkha' phyi yi sems su rig/ dug lnga thams cad rang gi sems las byung// sems nyid la ni dug lnga thams cad dag/ dag pa'i yid de nang du sems su rig/ snang ba thams cad sku lnga'i lam las byung/ sgo lnga'i lam ni lus kyi snying rtsar 'dus// dag pa'i rtsa sgo bar gyi sems su rig/ de ltar phyi nang gsang gsum gcig tu rig/ snang rig sems gsum dbyer med gcig tu rtogs// ma rtogs 'khrul pa sems las gsum du bzung// phyi yi snang ba nang gi 'dzin mkhan sems// bar gyi lus la sgo lngar bltas pas 'khrul// 'khrul pa'i rtog pas gsum du phyed gyur kyang// sems nyid gcig las gzhan gyi bar chad med// phyi nang gsang gsum dbyer med 'dres pa </text>
</item>

<item><p>290</p><section>1</section>
<text>las// rig pa rdo rje lu gu rgyud ces btags// ngo bo chos nyid yin te mngon sum du// gsal bas chos nyid mngon sum rtogs pa'o// de yi don la ma yengs lta ba yin// yang dag nyid la yang dag lta ba ste// yang dag mthong na rnam par grol ba'o// de nyid gtan la phebs pa'i rtags tshad ni// dngos kyi rtags su lus ngag yid gsum la// rang gzhan kun gyis mthong ba'i zhen log skye// tshe 'di'i lus dang bya ba blos su gtong// ngag gis mi smra lkugs pa lta bur 'gyur// yid ni 'khor ba'i chos la skyo shas skye// bla ma rjes su dran cing 'gro la snying rje 'char// rgyu 'bras yid ches sdig spang dge ba sgrub// nyams rtogs lus po yang du song ba dang// ngag gi dbugs ni rgyu ba mi dran dang// yid la mthong thos dran rig thams cad pa// rang sems nam mkha' lta bu'i don 'di yin// snyam pa rang gi shes pa'i rtags la'ang// snang sems chos nyid don la 'byor pa'i tshad// mthong ba'i lta ba rang rig mngon sum don// dbyings rig gnyis med nam mkha'i klong na gsal// de la snang ba mi 'gro mthong snang tshad// shes pa'i rtags ni snang srid thams cad kun// rang gi sems su rig cing sems nyid ni// rig cing gsal bas nam mkha' lta bur rtogs// rmi lam du yang bzung na zin pa ni// snang ba sems su gtan phebs lo bdun na// phung po mi snang lhag med sangs rgyas 'thob// rmi lam mi zin sems su shes tsam la// bar do dang po la ni grol bar 'gyur// don la 'gyur ldog med na tshad la phebs// snang ba dbang du 'dus pas sprul sku yin// yid dpyod sangs rgyas mi re mngon sum e ma ho// snang ba thams cad rang sems yin pa la// gang zag tha ma gnad kyis ma grol na// man ngag tshig tu bkrol nas bstan pa ni// dngos po gshis kyi gnas lugs ma mthong bas// snang ba sems su ma shes 'khor bar gol// rang sems sangs rgyas ma rtogs myang 'das bsgribs// 'khor 'das gnyis la rig dang ma rig gis// skad cig gcig gi bye brag bar las med// rang gi sems la gzhan du mthong bas 'khrul// 'khrul pa de nyid sems su ma rig na// chos nyid don de nam yang ma rtogs pas// lta ba 'khrul pas sems kyi phu dag dkrugs// rang byung rang shar rang gis rang la blta// snang ba 'di dag dang po gang las byung// bar du gang na gnas shing mthar gar 'gro// bltas pas dper na gzings kyi bya rog gis// gzings nas phur nas gzings su log pa bzhin// snang ba sems las shar zhing sems su grol// sems nyid kun shes kun rig dri med 'di// gsal stong nam mkha' lta bur gdod ma nas// rang byung ye shes mngon sum gsal ba ru// gtan la </text>
</item>

<item><p>291</p><section>1</section>
<text>phebs na de ka chos nyid yin// yengs su med kyi de ka'i ngang la zhog/ snang ba sems kyi ngang du ltas mo ltos// bltas pas ma mthong bzhag pas ma zhogs pa// nam mkha' lta bu'i chos nyid rang ngo sprad// de ltar ma rtogs 'khrul pa'i snang ba byung// dper na skyes bu gnyid log rmi lam na// skyes pa bud med bde sdug longs spyod snang// gnyid sad dus na rang sems yin par shes// de bzhin snang srid ma lus thams cad kun// rang sems rmi lam lta bur 'khrul par shar// shar yang sems las logs na snang ba med// don la rmi lam lta bu yin pa la// med bzhin mngon sum log par bltas pa yin// dper na mtho mi thag pa sbrul du mthong// mthong ba tsam gyis dngangs skrag brgyal bar byed// brtags shing dpyad na mtho dang thag par shes// sems la sems kyis skrag pa 'khrul snang sems// dper na rlung mkhris bad kan mig skyon gyis// bar snang stong par skra 'dzings snang ba bzhin// rang sems ma rtogs nyon mongs las rkyen dbang/ khams gsum snod bcud rigs drug sdug bsngal gyis// ma dag snang bar ngan rtog sna tshogs shar// shar yang sems las logs na grub pa med// sems la sems kyis ngan par bzung ba yin// dper na rlung dang nyi zer char rgyun las// bar snang 'ja' tshon gsal bar snang ba bzhin// rang gi tshogs gnyis bsags pa'i bsam pa yis// rgyal ba'i zhing khams lha dang lha mo ru// dag pa'i snang ba bzang rtog sna tshogs 'bar// shar yang sems las logs na grub pa med// sems las sems kyis bzang por byas pa yin// don la snang ba dngos po grub pa med// dper na chu zla me long gzugs brnyan la// snang yang de la dngos po med pa bzhin// rang sems ma 'gags snang ba ci shar yang// dngos po dkrug pa ci yang med pa yin// dngos po med bzhin yun ring a 'thas pas// sa rdo ri brag la sogs bem por snang// snang tsam nyid na don la bden med rdzun// dper na sgyu ma mkhan gyi sgyu ma'i gzugs// sprul pa sna tshogs ston yang rdzun pa bzhin// snang ba kun rdzob chos 'di sna tshogs kyang// gcig kyang bden par ma grub 'jigs pa yin// des na snang srid 'khor 'das thams cad kun// rang gi sems nyid gcig gi mthong snang yin// gang tshe rang gi sems rgyud 'gyur tsam na// phyi ru 'gyur ba de yi mthong snang 'byung// des na thams cad sems kyi mthong snang ste// rigs drug rnams kyis so so'i las su mthong// mu stegs pa yis rtag chad gnyis su mthong// theg pa rim dgus rang rang theg par mthong// sna tshogs mthong zhing sna tshogs mi gcig pa// tha dad bzung bas chags sdang 'khor bar 'khrul// rtog </text>
</item>

<item><p>292</p><section>1</section>
<text>tshogs nyon mongs las kyis sems dkrugs shing// de nyid ma shes sdug bsngal 'dam du bying// snang ba thams cad sems su rig pa na// mthong snang shar yang 'dzin med sangs rgyas yin// des na snang ba sems su phu thag chod// snang ba sems su gzhi rtsa ma chod na// sdong po'i yal ga bcad kyang yal ga skye// rtsa ba gcig chos yal ga mi skye bzhin// rnam rtog bkag kyang rnam rtog sna tshogs skye// rnam rtog sems su shes na ngang gis grol// snod kyi 'jig rten bem por snang ba sems// bcud kyi sems can rigs drug snang ba sems// mtho ris lha mi'i bde ba snang ba sems// ngan song gsum gyi sdug bsngal snang ba sems// ma rig nyon mongs dug lnga'i snang ba sems// rang byung rig pa'i ye shes snang ba sems// ngan rtog 'khor ba'i bag chags snang ba sems// bzang rtog mya ngan 'das par snang ba sems// bdud dang 'dre yi bar chad snang ba sems// lha dang sid+d+hi legs par snang ba sems// rnam par rtog pa sna tshogs snang ba sems// mi rtog rtse gcig stong par gnas pa sems// dngos po mtshan ma'i kha dog snang ba sems// mtshan ma med cing cir mi dgongs pa sems// gcig dang gnyis gsum gnyis med snang ba sems// yod med gang du ma grub snang ba sems// sems las ma gtogs snang ba gang yang med// sems nyid ma 'gags snang ba gang yang 'char// shar yang mtsho yi chu dang chu rlabs bzhin// gnyis su med de sems kyi ngang du grol// gdags bya ma 'gags ming tsam cir btags kyang// don la sems nyid gcig las yod ma yin// gcig po de yang gzhi rtsa bral ba yis// snang ba gang ltar shar yang phan gnod med// snang ba thams cad sems kyi klong yangs yin// skye 'gag gnas gsum bral bas kun la khyab// ma skye mi 'gag nam mkha' lta bur blta// bltas tsam nyid na mthong ba gcig yang med// ma mthong ba de don gyi lta ba yin// gang tshe nam mkha' bltas pas ma mthong na// de tshe nam mkha' mthong zhes tha snyad btags// de bzhin sems kyi gnas lugs rtogs pa ni// don dam chos nyid mthong zhes tha snyad btags// mthong ba'i lta ba phyogs rtogs lta ba yin// med// ma mthong ba de don gyi lta ba yin// gang tshe nam mkha' bltas pas ma mthong na// de tshe nam mkha' mthong zhes tha snyad btags// de bzhin sems kyi gnas lugs rtogs pa ni// don dam chos nyid mthong zhes tha snyad btags// mthong ba'i lta ba phyogs rtogs lta ba yin// ma mthong mthong ba phyogs bral lta ba yin// des nas byang chub sems kyi gnas lugs ni// gsal la dngos med nam mkha' lta bu yin// rang shar rang grol a ti chig chod yin// de ltar thams </text>
</item>

<item><p>293</p><section>1</section>
<text>cad rang byung ye shes te// snang ba thams cad sems nyid chig chod yin// de lta thams cad rang byung ye shes te// snang ba thams cad sems nyid chig chod du// a ti yang gsang mngon sum ngo sprod do// sems nyid gcig la rol pa sna tshogs shar// shar tsam nyid na rtog med ngang gis grol// rnam pa kun ldan rnam pa med pa'i don// yod med gang du mi gnas rang bzhin gsal// gsal snang sna tshogs 'dzin pa med pa'i sems// rang sems sprul pa'i sku ru lhun gyis grub// sangs rgyas sprul pas phrin las sna tshogs byed// mtshan dpe bzang po drug cu'i cho 'phrul tshogs// de dang de yis snang ba ston par 'gyur// rtsol rtog med pa'i thugs rjes kun don mdzad// bya ba thams cad chos kyi dbyings nas spyod// 'di nyid nyams su blangs na kun grol te// dbang po dag la rno rtul med pas rtogs// til dang 'o ma mar gyi rgyu yin kyang// ma bsrubs ma btsir mar ni mi 'byung bzhin// 'gro kun sangs rgyas snying po'i rgyu yod kyang// nyams su ma blangs sems can sangs mi rgya// nyams su blangs na ba glang rdzi yang grol// 'chang mi shes kyang mngon sum gtan la phebs// rang gi kha ru myong ba'i bu ram la// gzhan gyis de yi ro bshad mi rtogs bzhin// 'di nyid ma rtog paN+Di ta yang 'khrul// theg dgu bshad pa shes bya mkhas gyur kyang// ma mthong rgyang gi gtam rgyud bsnyad pa bzhin// sangs rgyas la ni skad cig nyer ma reg/ des na a ti yang gsang chig chod don// mngon sum gnad kyi man ngag shin tu zab// kun bzang thugs kyi me long sa ma ya// zhes so// e ma/ gang zag rab la brda yis bstan nas su// snang ba sems su rtogs pa rnal 'byor pa// mngon sum rang gi thog tu ngo sprad pas// nyams snang gong du 'phel ba'i snang ba yi// sems kyi ngo bo stong pa nyid yin de// stong nyid chig chod rtogs phyir bla ma la// spros med stong pa'i dbang bskur zhu zhes pa'i// nyi ma shar ba'i dus su gsol ba gdab// bla mas dben pa'i gnas su maN+Dal bsham// de steng me long shel gong dag pa bzhag/ rma bya'i mdongs gzugs tshogs gtor dkon mchog mchod// slob mas stod kyi gos phud phyag btsal nas// langs te thal sbyar gsol ba 'di skad gdab// e ma ho// kun bzang bla ma longs spyod rdzogs sku la// bdag nyid khyed la gus pas gsol ba 'debs// chos nyid skye ba med pa'i pho brang du// zag med nyams rtsal chig rdzogs dbang bskur zhu// zhes pas gsol pa lan gsum gdab par bya// de nas bla mas rig pa sems kyi bu// chig chod don la 'jug pa spro lags sam// zhes brjod slob mas lan du spro zhes bya// de nas slob ma'i dam </text>
</item>

<item><p>294</p><section>1</section>
<text>bca' dpog pa ni/ khyod kyis mtshan ma'i 'khrul phyir ma 'brengs par// rtsol med chos nyid don la ma yengs pa'i// dmigs med sgom pa'i nyams len dam chos shig/ de las log na khyod nyid rlag par 'gyur// ces pas dam chu blud la dam 'char gzhug/ de nas brda yi dkyil 'khor bstan pa ni// snang ba sems su 'dzin pa'i sgrib g.yogs phud// sems nyid stong gsal ye shes mig bye la// snang stong rig pa'i dkyil 'khor 'di la ltos// me long de la gsal yang 'dzin rgyu med// de bzhin snang ba 'char yang stong pa'i brda// shel la sgro yi 'od lnga shar ba 'di// stong pa'i rang rtsal ye shes 'char ba'i brda// shar yang dngos por ma grub snang stong yin// de nas bla mas bu khyod su yin dri// nga ni rig pa sems kyi bu yin bya/ khyod kyi stod kyi lus 'di ci yin dri// stod ni gcer bu smad ni gos yod zer// de bzhin sems nyid 'di yang shes par gyis// lus la brten nas gos byung snang ba 'di// sems la brten nas byung bar shes pa'i brda// gos kyi gtums pas lus 'di mi mthong bzhin// sems nyid snang bas 'khrul pas sems ma mthong// gos phud lus de gang yin mthong ba bzhin// snang ba gang dag de ru sems nyid mthong// de ltar brda bstan dbang bskur bya ba ni// hUM hUM hUM/ snang ba longs sku'i dkyil 'khor mdzes pa ru// gsal ba 'dzin med shel 'od sna tshogs kyis// sku dang ye shes stong pa'i sgron ma mchod// sems nyid skye med rtogs par byin gyis rlobs// zhes pas spros med brda yis dbang bskur la// slob mas yon dbul nyams myong dga' ston bya// snang ba stong par rtogs phyir bla ma la// bu dang chung ma nye 'khor tshogs rnams dbul// mi mchog phul bas don mchog 'grub par 'gyur// gang zag 'bring po brda yis ma grol na// bsgom pa chig nod gnad kyi man ngag ni// stangs gsum sngon bzhin byas pa'i mig gis blta// longs sku'i gzigs stangs thad ka'i dbyings la blta// dbyings rig gnyis su med pa'i mngon sum la// ma yengs khrel le gnas lugs rang sar gzhag/ sems nyid stong pa nyid du grol nas su// mngon shes snang ba thams cad dngos med du// chos nyid stong pa'i rang dngas nyams snang du// 'od dang 'od khyim 'ja' 'od snang bar 'char// nyams snang de nyid gong nas gong du 'phel// thig le thig phran rtsibs shar gyen 'greng dang// thig le'i nang du sku dang 'od kor 'char// shar yang snang ba tsam la dngos po med// de nyid yun du brkyangs pas zag bcas kyi// snang ba med par ye shes snang bar 'char// 'ja' 'od la sogs mthong snang thams cad la// 'dzin pa med par grol nas stong gsal du// ye shes </text>
</item>

<item><p>295</p><section>1</section>
<text>snang bar lam me zhen pa zhen// rang snang stong pa'i dbyings la rig pa'i ngang// ye shes gnyis med tshul 'chang rtog med nyams// gang ltar byas kyang de bzhin kun tu snang// snang ba tsam las 'dzin med nam mkha'i ngang// gsal 'grib med pas dbyings rig 'dres pa ste// rang sems snang ba stong pa nyid du grol// stong pa nyid la sgom rgyu ci yang med// sgom rgyu med pa dmigs med don gyi sgom// sgom rgyu can ni dmigs gtad mtshan ma'i chos// bsgom pa ma yin gzung 'dzin 'khrul pa yin// dmigs gtad mtshan ma med pa'i ngang bsgom de// 'od gsal 'dzin pa med pa'i longs sku yin// rang byung ye shes chen po mngon gyur pa'o// de nyid gtan la phebs pa'i rtags tshad ni// dngos kyi rtags su lus ngag yid gsum la// rang bzhin kun gyis mthong bar lus po yang// ngag ni gsong por ma bslabs chos skad 'ong// yid la mngon par shes pa thogs re 'char// bla ma'i mos gus lhag par che ba 'ong// nyams kyi rtags su rang lus 'od du 'gro// rang gi sgra rnams brag cha lta bur 'char// sems ni 'od gsal gyur nas lus ni snang// nyams snang stong pa don thog grol ba'i tshad// snang ba'i 'phel nyams dngos por mi snang bar// 'od snang 'ba' zhig ngang du mthong ba tshad// cir yang 'dzin med stong pa'i rang bzhin du// ngo bo nyid kyis rang sar grol bar rtogs// nyin mtshan med de rmi lam du zin na// chos nyid stong par nyams kyi tshad la phebs// de nyid bskyungs na lo gsum zag bcas kyi// phung po mi snang longs skur sangs rgya'o// tshad la ma phebs bar dor grol bar 'gyur// nyams snang 'phel 'grib zad nas tshad la phebs// chos nyid stong gsal longs sku mngon gyur pas// chos nyid go yul mi 'jog myong bas grub pa e ma ho// sems kyi ngo bo stong pa yin pa la// gang zag tha mal de nyid ma rtogs na// de yi man ngag tshig tu sgrog pa ni// sems nyid stong pa'i nyams snang rang shar la// dbyings rig gnyis med nyams su mi shes par// nyams la mngon par zhen na mtshan mar gol// mtshan mar bzung na chos su bzung yang 'khrul// zhen pa yod na stong pa nyid kyang gzugs// snang ba stong pa nyid du mi grol bas// snang stong gnyis med don de ma rtogs na// kun rdzob yin te rtag chad mtha' la shor// snang ba sems su shes kyang ma grol bas// gsal stong rang byung ye shes ma mthong sgribs// de don rtogs phyir bsgoms pas gtan la dbab// mthong nyams tshor nyams shes nyams gang shar la// de yi steng du ma yengs de nyid bsgom// bsgom pas de nyid gtad med yal nas 'gro// 'khrul dang ma 'khrul ngo bo gcig pa ste// 'gro la sems </text>
</item>

<item><p>296</p><section>1</section>
<text>rgyud gnyis su ma grub pas// sems nyid ma bcos rang sar bzhag pa yis// dper na smig rgyu'i chu la steng du phyin pa tsam// chu med smig rgyu yin pas yal nas 'gro// chu yod na ni med par mi 'gro bzhin// nyams snang 'char tshul dngos por shar na yang// de nyid rang la brtags shing dpyad pa tsam// gzhi med rtsa bral stong par grol nas 'gro// dngos po yin na 'char du ga la btub// chu zla gsal bar snang yang 'dzin rgyu med// nyams snang gsal yang 'dzin pa'i yul ma grub// 'dzin pa med pa gsal yang stong pa yin// stong pa yin pas ma 'gags cir yang 'char// shar yang stong pa nyid la stong par shar// rang shar rang grol chu dang chu rlabs bzhin// sna tshogs shar yang sems nyid stong par grol// stong pa nyid la dngos po mtshan ma med// med bzhin gsal bas nam mkha' lta bu yin// nam mkha' ma 'gags sprin dang 'ja' tshon shar// shar yang nam mkha'i ngang la nam mkhar grol// de bzhin snang ba 'di dag sems la shar// sems kyi klong na gnas shing sems su grol// sems nyid ci yang ma grub ngo bos stong// stong pa'i rang bzhin gsal la 'gag pa med// 'gag med rnam par dag pa sems nyid de// dang po byung sa med de rgyu yis stong// bar du skye sa med de rkyen gyis stong// tha mar 'gag pa med de ngo bos stong// dug gsum snga phyi med par mnyam pas stong// dbyibs dang kha dog med de ngo bos stong// thog mtha' 'gro 'ong med de rang bzhin stong// snang ba ngos gzung med de mtshan mas stong// sems la phyi nang med pas gzung 'dzin stong// sems la dngos po med pas rtag lta stong// gsal la 'gag pa med pas chad lta stong// mtha' dbus phyogs cha med pas gnyis ka stong// phyogs med rtsis las 'das pa gnyis kas stong// nye skyon yangs pa med pas gnyen pos stong// gdod nas grub pa med pa bdag gis stong// ye nas 'pho 'gyur med pa stong pas stong// de ltar stong pa nyid kyi rang bzhin la// sems can blo la nyams myong gsal rig kyang// de la mtshan ma'i dngos po rdul tsam med// 'das pa'i snang ba nam mkha'i bya rjes 'dra// da lta'i snang ba dngos med bar snang 'dra// ma 'ongs snang ba cha med yul dang 'dra// dus gsum skye 'gag med pa gdod ma nas// ye nas yin pa'i gnas lugs shes par bya// dus gsum mnyam pa nyid du stong pa'i sems// skye 'jig 'pho 'gyur med pas nam mkha' 'dra// mtha' dbus phyogs cha bral bas nam mkha' 'dra// gang stong gsal 'grib med pas nam mkha' 'dra// kun khyab ngos gzung med pas nam mkha' 'dra// sna tshogs ris med 'char bas nam mkha' 'dra// don la 'gro </text>
</item>

<item><p>297</p><section>1</section>
<text>'ong med pas nam mkha' 'dra// nam mkha' lta bu'i sems la ci shar yang// dper na rmi lam dag gi bde sdug rnams// sad sad stong ste bde sdug rang grol bzhin// rnam par rtog dang mi rtog sna tshogs kyang// gnas lugs dran pas stong ste rtsol ba med// mdor na gzung 'dzin mtshan ma'i nyams snang kun// ji ltar snang yang rig sems yin te stong// sems nyid gdod nas ma skyes skye med la// dus gsum dus med stong pa cig chod du// ye shes mig gcig dri med shes par gyis// gzung 'dzin zhen pa bral ba'i rig pa yis// stong 'dzin dri ma bral ba'i ngang nyid du// gnyis med ye shes rol par spyod pa yis// rang sems longs spyod rdzogs skur lhun gyis grub// kun snang byang chub sems kyi chos nyid la// bde chen rgyal po gnyis med rol ba'i dpa'// stong nyid snying rje'i mnga' bdag yang dag don// rnam par rtog pa rang byung 'od po che// de nyid rtogs na dge sdig med par grol// 'di nyid ma rtogs dge sdig gang spyad kyang// mtho ris ngan song 'khor ba las mi 'phags// 'di nyid rtogs na sdig pas gnod mi skyel// bar snang stong par chu ni mi 'chags bzhin// stong pa nyid la sdig pa'i yul ma grub// dge ba dag gis phan par mi nus te// mtshan mo mun pa'i gling du mar me gcig khyim gang tsam gyi mun pa sel gyur kyang/ khri gdugs nyi ma mkha' la gdal ba'i tshe// mar mes 'phel 'grib gang yang mi nus bzhin// rang sems stong gsal ye shes rtogs tsam na// dge bas phan gnod gang yang ma grub bo// de bas a ti yang gsang chig chod de// tsit+tar phul cig sa ma ya ho// e ma gang dag rab la brda yis bstan pas grol// snang sems stong par rtogs pa'i rigs kyi bu// stong pa chos nyid don la ngo sprad pa// rig pa tshad la phebs pa'i snang ba yis// rang grol chig chod rtogs phyir bla ma la// gnyis med rang grol dbang bskur zhu zhes pa'i// snga dro'i dus su slob mas gsol btab la// bla mas nam mkha'i dbyings kyi dkyil 'khor du// ting nge 'dzin gyi mchod pa rgyas par dbul// de nas slob mas gcer bur phyag btsal la// 'greng tshug thal mo sbyar te gsol ba ni// e ma ho// kun bzang bla ma chos sku rang grol la// dus gsum dus med gus pas gsol ba 'debs// stong gsal 'gag med spros bral dkyil 'khor du// rang grol gnyis med chen po'i dbang bskur zhu// zhes gsol ba lan gsum gdab par bya// de nas bla mas stong nyid sems kyi bu// rang grol don la 'jug par spro lags sam// zhes brjod slob mas lan du spro zhes bya// de nas slob mas dam bca' dbog pa ni/ khyod kyis snang stong zhen 'dzin spangs nas su// stong gsal </text>
</item>

<item><p>298</p><section>1</section>
<text>rang grol chos sku'i don la ni// rang bzhin lhug par spyod par dam chos shig/ de las log na khyod nyid brlag par 'gyur// ces pa dam chu byin la dam bca'o// de nas brda yi dkyil 'khor bstan pa ni// stong pa stong 'dzin zhen nyams phyir phud la// rang grol dri med mig gis dal la ltos// dkyil 'khor chen po nam mkha' yangs pa yin// nam mkha' gsal yang dngos po med pa bzhin// sems nyid gsal la dngos po med pa'i brda// nam mkha' dngos med dbyings na gsal ba bzhin// sems nyid stong pa ci yang 'char ba'i brda// nam mkha' gsal rdzogs dbye ru med pa bzhin// sems nyid gsal stong dbye ru med pa'i brda// nam mkha' mtha' 'bral ye stong yin pa bzhin// sems nyid ma bcos spros bral yin pa'i brda'o// de nas bla mas bu khyod su yin dri// nga ni rang byung ye shes yin bya'o/ khyod kyi gcer bu'i lus ni ci yin dri// nga yi lus 'di gos med gcer bu'o// zhes pa slob mas brjod la bla ma yis// lus po gcer bu gdod nas yin pa la// de la gos bskon ngo tsha'i 'dzin pa byung// de bzhin sems nyid gdod nas ye stong la// de la snang bar bzung bas 'khrul pa byung// lus po chas med ngo tsha'i 'dzin pa bral// lus kyi ngo bo gang yin gcer bur gsal// de bzhin sems la 'dzin med 'khrul pa grol// sems kyi ngo bo zang thal gcer bur rtogs// de ltar brda bstan dbang bskur bya ba ni// hUM hUM/ rang grol chos sku'i dkyil 'khor rnam dag tu// gsal stong nam mkha' don gyi lha tshogs kyis// rang byung ye shes rtsol med kun tu bzang// ma bcos lhun gyis grub par byin gyis rlobs// zhes pas rang grol brda yi dbang bskur la// slob mas yon dbul rtogs pa'i dga' ston bya// bdag 'dzin rang sar grol phyir bla ma la// rang gi lus ngag yid gsum thams cad dbul// sgo gsum phul bas sku gsum 'bras bu+u thob// gang zag 'bring gis brda yis ma go na// de la man ngag gnad kyis bstan pa ni// stong gsum sngon bzhin byas pa'i gzigs stangs ni// sprul sku'i gzigs stangs mig gnyis mar la blta// gsal stong gnyis su med pa'i ngang la bzhag/ de nyid don la yun du bskyangs pa las// snang ba nyams kyi 'phel nyams 'char tshul yang// rang bzhin med pa'i stong pa nyid du grol// stong pa nyid la stong nyid zhen pa med// zhen 'dzin med pa'i stong gsal chen po ru// gsal le seng nge ye re cir mi dgongs// gzung 'dzin mtshan ma'i bag chags gang yang med// 'od gsal bar ni dus gsum dus med par// gnyug ma rang grol bde ba chen po'i ngang// ji ltar byas kyang gsal 'grib med par rtogs// snang stong gnyis 'dzin rang </text>
</item>

<item><p>299</p><section>1</section>
<text>sar grol ba yis// rang 'byung rig pa'i ngo bo lhag mthong bas// ma bcos lhun grub chos sku de ka yin// de nyid don thog tshad la phebs pa'i rtags// dngos rtags rang bzhin kun gyis mthong snang du// lus kyi dngos 'dzin med cing chur mi 'bying// lus la de ltar med pa'i mtshan rtags dang// ngag gis ma bslabs chos dang gzhan phan 'ong// yid la zag pa med pa'i mngon shes 'char/ khyad par rang nyams lus ngag yid gsum la// gang yang 'dzin pa mi dran brjed nas su// stong gsal 'dzin med ngang du ci byung yang// thams cad de kar khrol khrol song nas su// ri brag la sogs zang thal snang ba yod// de nyid ngang la nyin mtshan bye brag med// rmi lam 'khrul pa gtan nas chad nas 'gro// 'di nyid bskyangs na lo gcig mngon sangs rgya// 'bras bu phyogs su ma gol kun grol sems// rang grol chig chod lhun grub e ma ho// gang zag tha ma gnad kyis ma grol na// man ngag chig chod bkrol nas bstan pa ni// sems nyid ye nas rang grol chen po la// stong dang mi stong bsgoms pas gol sar lhung// snang bar bltas na mtshan ma'i phyogs su 'khrul// de la bzung na rtag par lta bar gol// stong par bltas na ye shes gsal cha med// de la zhen na chad par lta bar gol// gnyis med bltas na gcig tu ngos 'dzin byung// gcig tu grub na mang po dag kyang 'ong// des na stong dang mi stong yul las 'das// ma bcos rang grol 'di ka chos nyid yin// 'di la phyogs cha'i 'dzin pa ci yang med// 'dzin med shugs 'byung ngang de skyong ba yin// gal te 'char tshul dgag tu med pa yis// ji ltar shar yang 'dzin med rang grol tu// dper na chu la ri mo bris pa bzhin// dran stong skad cig snga phyi grol nas 'gro// gdod nas ngo bo ye grol yin pa la// stong nyid bsgoms pas chos sku ma mthong bsgribs// stong nyid 'dzin rgyu med par bsgom pa ni// sgom du yod pas gzung 'dzin 'khrul bas bcings// chu rnyog bsal bas slar la rnyog pa bzhin// rtog pa bsal phyir rtog med sgom pas slong// rtog pa zhen pas stong nyid sgom pas phung// chu rnyog ma bcos bzhag pas dwangs pa bzhin// snang ba ma bcos rjes ma 'brangs pas grol// sems nyid gzhi med rtsa bral don rtogs nas// dngos 'dzin zhig pas snang bas 'ching mi nus// chu zla snang yang snang stong dus mnyam zhing// glo bur thol skyes rnam rtog snang ba yang// snang tsam nyid na grol ba mngon du gsal// sems nyid stong nas rang grol gzhi rtsa med// gzhi med don la stong nyid ming du btags// ji ltar mo gsham bu yi mtshan nyid bzhin// ming la stong pa don du grub pa med// stong pa ma yin gsal bar </text>
</item>

<item><p>300</p><section>1</section>
<text>shar ba yin// shar yang dngos med nam mkha'i me tog bzhin// gsal ba tsam las 'dzin pa'i yul ma grub// ye stong ye grol rang bzhin lhun grub yin// gcig tu ma grub du ma bral ba la// kun rdzob don dam snang stong gnyis su phye// mig nad can la mkha' zla gnyis snang bzhin// log lta can gyis snang stong gnyis su rtogs// rab rib can gyis mkha' la skra mthong yang// skyon med mig gis ci'ang mthong ba med// kun rdzob 'khrul pa yod med gnyis snang yang// don dam ngang du yod med gnyis su med// don dam gnyis med mtha' bral brjod 'das la// snang bsam bsgom bya shes bya'i yul ma yin// de la chos kun stong par rtogs pa kun// phyogs rtogs yin phyir chos nyid don ma yin// rang sems gnyis med mtha' bral stong pa la// stong pas stong pa bsgom du ga la yod// mig gis mig ni mthong bar mi nus bzhin// bsgom bya sgom byed gnyis su ma grub ste// rang shar rang grol rang byung lhan skyes yin// sbrul gyi mdud pa bzhin du rang bzhin grol// rgyu yis ma bskyed rang bzhin nyid du grol// rkyen gyis mi 'jig 'gyur ba med par grol// stong par ma zhen rang gsal nyid du grol// dngos por ma grub skye ba med par grol// yod par ma grub skye bar med par grol// med par ma stong 'gag pa med par grol// phyogs su ma lhung dbyer med gcig tu grol// gcig tu ma grub mtha' dang bral bar grol// yin pa ma yin min pa med par grol// bcos ma ma yin lhun grub nyid du grol// grol dang ma grol brjod du med par grol// brjod med blo 'das rang grol chen po ste// blo 'das yid ches bral ba'i don de nyid// mtha' brgyad bskyon gyis ma gos mnyam pa nyid// rnam par rtog med chos sku lhun gyis grub// sangs rgyas thog ma tha ma med pa ru// ngo bo nyid du kun tu bzang por grol// 'di nyid rtogs nas bsgoms dang ma bsgoms med// bsgoms kyang yon tan skye rgyu rdul tsam med// dper na nam mkha' ye stong stong par bsgom mi dgos// bsgoms kyang de las stong du mi 'gro bzhin// sems nyid chos sku stong gsal 'dzin med la// bsgoms kyang de bas bzang du 'gro rgyu med// ma bsgoms bzhag kyang ngan du 'gro rgyu med// nyi ma'i snying po sa yis byings gyur kyang// nyi ma'i ngo bo gsal 'grib med pa bzhin// sems nyid 'khrul snang mtshan ma'i chos spyod kyang// stong gsal chos sku'i ngang la gsal 'grib med// 'bras bu rgyu ru mi zlog rdul bzhin du// rnam dag chos kyi sku la 'gyur ba med// 'gyur med kun la khyab pa'i thugs rje can// sgom du med de shes bya'i yul las 'das// yengs su med de ngo bo nyid kyis gsal// snang stong rang grol chos [(]21[)]</text>
</item>

<item><p>301</p><section>1</section>
<text>nyid chos kyi sku// sangs rgyas las kyis mi bsgrub sngon gyur pa// rdo rje sems dpa' dus 'dir mthong ba yin//// e ma ho// stong pa rang sar grol ba'i skyes bu mchog/ gang zag rab la brda yis bstan pa ni// rang grol lhun grub don la ngo sprad pas// chos nyid zad sar skyol ba'i snang ba yis// lhun grub chig chod rtogs phyir bla ma la// lhun grub de nyid dbang bskur zhu zhes pa'i// nyin gung dus su bla ma la zhus pa// bla mas dben pa'i gnas su slob ma khrid// slob mar gcer bu nyid du phyag btsal la// thal mo sbyar te gsol ba 'di skad gdab// e ma ho// kun bzang bla ma bde ba chen po la// rang gsal chos sku'i ngang nas gsol ba 'debs// lhun grub bde ba chen po'i dkyil 'khor du// kun mkhyen rdzogs sangs rgyas par byin gyis rlobs// zhes pas gsol ba lan gsum gdab par bya/ de nas bla mas rang grol chos nyid bu// lhun grub don la 'jug pa spro lags sam// zhes brjod slob mas lan du spro zhes bya// de nas bla mas dam bca' dbog pa ni/ khyod kyis grol rgyu'i 'dzin pa zad nas su// zag med sangs rgyas lhun grub bde ba yin// rtog med mkhyen pa'i don la dam chos shig/ de las 'gal na khyod kyi 'tshig par 'gyur// ces pas dam tshig 'gyur med bstan byas la// de nas brda yi dkyil 'khor bstan pa ni// khyod kyis 'dod zhen blo 'dzin rang grol la// sgrib med ye shes ma bltas ma mthong ba'i// bcos pa med pa'i lhun grub dkyil 'khor ltos// blta ru med de gsal ba 'di ka yin// gsal la mi rtog chos sku'i dkyil 'khor la// phyogs ris med de kun khyab gzugs ma grub// gsal 'grib med de zang thal 'di ka ru// thams cad ngo bo nyid du rdzogs pa yin// mnyam yangs lhun gyis grub pa'i dal la ltos// zhes pas chos nyid brda yi dkyil 'khor bstan// de nas bla mas bu khyod su yin dri// nga ni bdag med kun grol yin byas la/ khyod kyi lus 'di ci yin dri bar bya// nga yi lus 'di gcer bu zang thal te// ces pa slob mas brjod pa bla ma yis/ khyod kyi lus 'di bla phyi bar gsum du// ma bcos rang byung gcer bu yin pa bzhin// sems nyid dus gsum dus med thams cad du// ngo bo ma bcos rang gsal chos sku yin// lus la gos kyi gos phud ngo tsha bcos// gos med gdod nas gcer bu ngo tsha bral// sems kyi 'dzin pa snang stong 'khrul pas bcings// 'dzin med sems la rtog dang 'khrul pa med// kun grol mnyam yangs bde ba chen po yis// rtog pa med pa'i 'char tshul mkhyen pa yin// de ltar bstan pa brda dbang bskur ba ni// hUM kun grol bde ba chen po'i dkyil 'khor du// 'dzin med cir mi </text>
</item>

<item><p>302</p><section>1</section>
<text>dgongs kyi lha tshogs kyis// shugs 'byung yon tan gdod nas rab rdzogs pa'i// lhun grub bde ba chen por byin gyis rlobs// zhes pas lhun grub brda yi dbang bskur la// slob mas yon dbul dga' ston chen po bya// kun don yon tan rdzogs phyir bla ma la// bdag gzhan ma lus longs spyod thams cad dbul// thams cad phul bas thams cad mkhyen nyid thob// gang zag 'bring pos brda yis ma go na// man ngag gnad kyi sgo nas bstan pa ni// lus ngag yid kyi 'dug stangs gang bde la// dbyings rig gnyis med rang grol chos nyid ngang// bcos pa med par gnas lugs bskyangs pa yis// sems nyid stong par grol nas nyams snang zad// stong nyid ma 'gags phyogs med kun tu gsal// gsal la ngo bo cir yang ma grub pa'i// 'di zhes bsam brjod yul las 'das pa'i don// min par byas kyang de nyid byed ma shes// yin par byas kyang gsal du 'gro rgyu med// gang ltar byas kyang 'dzin pa med pa yi// ka dag lhun grub bde chen mngon gyur nas// rnam par rtog med cir yang gsal ba'o// chos nyid zad pa'i snang ba zhes bya ste// snang bar ming du btags kyang gsal cha yin// gsal la 'dzin med 'char ba mkhyen pa yin// de la rnam rtog rdul tsam ma mchis pas// rnam rtog mi mnga' ci yang sa ler mkhyen// mkhyen pa'i ye shes byang chub mngon sangs rgyas// lam rtags yon tan chos dang ye shes zad// gdod nas ma bcos kun tu bzang po'i sku// grub tu med pa'i lhun grub yon tan rdzogs// sangs rgyas 'di ka yin no chig chod don// ma bcos tha mal shes pa chos nyid la// thams cad lhun gyis grub pas chos kyi sku// sa lam sbyang bgrod med pa'i rdzogs pa che// thams cad rang grol lhun grub yin pa la// gang zag tha mas de ltar ma rtogs na// gnad kyi man ngag tshig gis sgrol ba ni// sems nyid gdod nas skye 'gag med pa yi// rgyu med rkyen zad 'bras bu ma grub pa'i// rang bzhin lhun grub chos sku yin pa la// snang dang stong dang grol rgyu ma grub ste// rgyu med chos la snang stong blos btags tsam// btags pa thams cad med ste don med la// grol rgyu'i chos dang grol mkhan gnyis su byas// nyon mongs ye shes grol ba'i 'bras bu 'dod// ye shes lam yin mthar thug don ma yin// shes bya'i chos rnams gzung 'dzin 'khrul ba ste// mthar thug don la grol rgyu grol sa med// thams cad chos nyid skye med rang bzhin yin// gser gyi gling na sa rdo'i ming yang med// ji ltar byas kyang gser las ma 'das bzhin// chos nyid ngang las gar yang gol sa med// de nyid med pas 'dzin pa'i yul ma grub// bya yis gar 'phur nam </text>
</item>

<item><p>303</p><section>1</section>
<text>mkha' las ma 'das// ci shar ci byung ci snang chos nyid ngang// chos nyid dbyings la stong par ming btags kyang// dbyings dang rig pa gnyis med chos sku yin// chos kyi sku la gnyis med gcig ma grub// mtha' las 'das te phyogs med mnyam pa nyid// yod med gang du'ang ma yin ngo bo nyid// ngo bo nyid la 'di zhes mtshon du med// gal te mtshon bya mtshon byed yod srid na// dngos po yin phyir chos nyid don ma yin// chos nyid ka dag mtshon pa'i yul las 'das// mi stong don de smra bsam brjod las 'das// lung rigs tshig dang brda yis mtshon mi nus// tshig dang tha snyad glo bur sgro btags tsam// de nas sems don tshig gis mtshon du med// chos nyid mtshon pa'i nam mkha' dper bzhag kyang// re zhig phyogs tsam mtshon pa'i brda tsam ste// sems nyid rig bcas stong pa mtha' bral te// nam mkha' rig med stong pas mtshon mi nus// nam mkha' nyid kyang rang gi sems yin pas// de phyir sems don nam mkha' mtshon du med// mtshon bya mtshon byed blo las 'das pa'i don// med pa ma yin rig cing gsal la dngos// yod pa ma yin cir yang ma grub stong// stong gsal 'dzin med nyams kyi snang ba dang// shes dang shes bya'i chos kyi blau zad nas// 'dzin med gsal ba 'di ka sangs rgyas yin// de las logs na sangs rgyas yod mi srid// 'dus ma byas shing lhun gyis grub pa ste// mkhyen dang brtse dang nus mthu ldan pa yis// sku dang ye shes gzhan gyi snang ba tsam// mkhyen pa'i stobs las shugs kyis 'char ba yin// gzugs sku'i 'gro don gdul bya'i snang ngor byon// me long dag la gzugs brnyan gsal ba bzhin// dag pa'i gdul byar dag pa'i sku ru byon// me long g.yas sgrib gzugs brnyan mi gsal bzhin// ma dag gdul byar ma dag sku ru 'byon// gzugs sku'i 'gro don gdul bya'i snang ngo ste// nyi ma shar tshe mun pa sel ba bzhin// rtsol ba med par rang bzhin 'gro don rdzogs// rdzogs pa'i sangs rgyas stong gi dgongs pa gcig/ yang gsang chig chod lhun grub rdo rje'i gdan// thams cad kun gyi snying po 'di rtogs na// bla med 'bras bu re dogs med pa ste// dper na don gnyer sgrub po yul sleb nas// lam gyi dgra yi re dogs bral ba bzhin// de ltar rang sems chos nyid mngon gyur pas// myang 'das re ba 'khor ba'i dogs pa bral// 'di nyid ma rtogs bskal par bsgrubs gyur kyang// 'bras bu mi thob thob 'dod 'gyangs// 'di nyid myur du lam bgrod dper na ni// bskal par bsags pa'i mun nag 'thug pos 'gyangs// skad cig sgron ma gcig gis sel ba bzhin// skad cig rtogs pa'i shes rab chen po </text>
</item>

<item><p>304</p><section>1</section>
<text>yis// tshogs rdzogs sgrib pa ma lus rang sar dag/ chos nyid mngon gyur 'khor ba dong nas sprugs// 'bras bu ma bcos sku gsum lhun gyis grub// de phyir a ti yang gsang la bzla'i chos// 'di nyid ma rtogs gzhan rnams grub mthas bcings// gzung 'dzin rtog pa rigs pas bdud kyis khyer// dge sdig gnyis kyis chags sdang 'khor bar 'khyams// phyi rol pa rnams log pa'i lam du gol// yang dag don la sgrib pa 'thug po bsags// nyan thos nga rgyal gzung 'dzin mtha' ru gol// thams cad mkhyen pa'i ye shes gtan du sgrib// phar phyin dbu ma bden gnyis mtha' ru gol// chos sku mngon gyur lam gyi chos kyis sgrib// gsang sngags theg pa bskyed rdzogs mtshan mar gol// don dam dmigs med kun rdzob dmigs pas sgrib// a ti phyogs gcig snang ba'i nyams la zhen// la la bshos kyis stong par bltas pas gol// 'ga' zhig blos byas rgyas btab stong par gol// phyogs med don la phyogs su zhen pas bsgribs// a ti chig chod gol sgrib kun las grol// rin chen gling na rdo yi ming med bzhin// rang bzhin med pa gang yang med pas na// gol rgyu gol sa ci yang yod min te// chos rnams thams cad ming tsam brda btags tsam// yang dag don la chos nyid ngang du gcig/ 'byung ba thams cad nam mkha'i ngang du gcig khams gsum ma lus sku gsum zhing khams yin// mtha' gol sgrib med ye dag chos sku yi// thig le nyag gcig a ti yang gsang mchog/ theg pa'i mthar thug rgyud kyi snying po ste// sangs rgyas dgongs pa chig chod e ma ho// zhes bka' stsal to// rdzogs chen chig chod kun grol chen po'i rgyud las/ dngos gzhi man ngag gi le'u ste bcu pa'o//// rang byung ye shes rdo rjes yang gsol pa// e ma ho// bcom ldan lhun grub 'dus ma byas pa'i dpal// de ltar dngos gzhi gnad kyis rtogs byas nas// mthar 'don rjes 'jug man ngag ji ltar ston// de don 'dus pa'i 'khor la bshad du gsol// zhes gsol pas/ de nas bcom ldan 'das kyis bka' stsal pa/ rang byung chig chod thig le nyag gcig la// kun rdzob bzhi'am snang stong sems gsum byung// de gsum so sor bzung bas ma rig 'khrul// de rnams dbyer med gcig tu rtogs pa la// dbyings rig gnyis med lta sgom spyod gsum byung// de rnams 'bras bu sku gsum mthar thug ste// sku gsum lhun grub chig chod rdzogs sangs rgyas// 'bras bu ma thob bar du rtsal sbyangs nas// bag chags gzung 'dzin phra mo dag bya'i phyir// de nyid mtha' 'don rjes kyi man ngag ni// rang snang dang ni gzhan snang gnyis las su// rang snang snang srid </text>
</item>

<item><p>305</p><section>1</section>
<text>'khor 'das ma lus pa// ye nas rang sems mtha' bral rtogs pa yis// blta ru med pa'i lta ba phyogs med la// yengs pa med pa'i gnas lugs bltas pa yis// mthong ba med pa'i chos nyid rang sar mthong// bsgom du med pa'i rang gsal ngang sgom gyis// dmigs su med pa'i chos sku mngon du gyur// chos sku rtsol med rang bzhin lhug par spyod// lhug pa ma bcos rang dag sangs rgyas yin// ye nas yin te blo yis dpyad mi dgos// gnas lugs shes pa ma bcos rang lugs la// rtag chad med pa'i ngang la rang sar zhog/ bya btsal med pa'i ngang la lhag par skyongs// de ka'i ngang la bya rgyu ci yang med// dben pa'i gnas su 'dug gam gtan la dbab// rdzogs pa chen po bya bral klong chen yin// lus kyi bya bral gcer nyal 'phrig men yin// lus kyi dngos 'dzin dag tshe bya bral yin// 'dzin pa ma dag bya rgyu yod pas na// gcig pur dben par sdod la rnal du phob// 'dzin med lus de lus med lus kyi mchog/ gang du mi gnas zang thal nges med spyod// rdzogs chen don la brjod du med pa yin// ngag gi brjod med rang gsong lhug par smos// ji skad smras kyang 'dzin bral brjod med yin// ngag la 'dzin pa 'dug na brjod bya yin// mi smra dgos don gzhan dang blo mi bsre// 'dzin med ngag de tshangs pa'i skad kyi mchog/ cir yang ma nges zang thal gsong por smra// rdzogs pa chen po bsgom du med pa yin// yid kyis sgom med gtad med rang gsal skyongs// yid kyi gzung 'dzin dag tshe sgom med yin// ji srid gzung 'dzin yod tshe sgom du yod// ma yengs lta sgom dag la brtson 'grus kyis// gzung 'dzin med pa'i sems de sems dpa' mchog/ ci yang mi rtog zang thal ye shes gsal// rdzogs pa chen po kun grol chig chod yin// lus ngag yid gsum rang grol lhug par skyongs/ gang du 'dzin pa med na rang grol yin// 'dzin med lus ngag sangs rgyas sku gsung thugs// 'dzin pa 'dug na ma grol sems can yin// dben par gcig pur lta sgom gtan la phob// gzung 'dzin med na rnal 'byor dbang phyug che// he ru ka dang gnyis med bcom ldan 'das// mngon par sangs rgyas lhun grub zang thal lo// chig chod don la gnyis su ma grub kyang// gnyis po gzhan snang thabs la spyod pa ni// mi dge spang zhing dge la shugs kyis spyod// dge sdig 'bras bu 'dod pa'i blo ma grub// dam tshig bsrung sdom spyod pa shugs kyis legs// nyes ltung nyams chag skyon dang 'dzin pa med// bla ma'i mos gus 'gro la snying rje skyed// bdag dang sems can bla ma'i log lta med// 'gro kun don du thabs kyis smon lam gdab// dmigs med shes rab stong nyid ngang </text>
</item>

<item><p>306</p><section>1</section>
<text>du bsngos// dper na sgyu ma mkhan gyi sprul pa bzhin// bden rdzun med pa'i gzhan snang thabs la spyod// spyod kyang thabs kyis mi 'ching dug la sngags// thabs shes dug gis mi 'chi dug kyang sman// sngags kyis ma thebs dug can kha zas ni// che zos chung zos thams cad 'chi ba bzhin// dngos po gshis kyi gnas lugs ma rtogs na// dge ba'i chos la spyad kyang 'khor bar 'khyams// sems nyid nyag gcig rtsa bral don rtogs na// thabs shes gnyis med zung 'jug chos sku yin// byams dang snying rje'i dkyil 'khor yangs pa yin// pad+ma lta bu'i gar gyi rnam 'phrul gyis// thabs kyis mi mnga' shes rab 'khor ba yin// don gcig gnyis med chos kyi don du spyod// spyod pa mthar phyin khrul pa med pa yin// chos sku bde ba chen po e ma ho// rdzogs chen nyams len gyi cha lag tu/ rang gzhan gnyis don dug lnga lam du khyer// 'dod chags lam khyer 'dod yul gzungs ma la// dang po 'dod chags bskyed pa rang nyid ni// bde ba'i rang bzhin gzungs ma mdzes la blta// rdo rje pad+ma bskyod pas 'dod chags 'char// rnam pa lte ba'i gnas su thig le 'bab// de nas 'dod chags bzung ba thig le rnams// hig gis gsang ba'i gnas su phab la gzung// bshang ba bsdams la dmigs pa u rgyan gtad// de yis 'dod chags bde ba chen por zin// bde ba ma skyes bskyod pas tshad med skye// de nas ma zin 'dod chags nang du sgram// hig ces brjod pas rlung sems spyi bor drang// gsang gnas hig de yar la spyi bor sim// lus ngag bde ba'i thig les gang bar bsam// yan lag sprug cing lus po bsig par bya// de yi ngang la ka dag don la bzhag/ 'dod chags bde stong ye shes chen por 'char// thun mong yon tan rgas sra gnyer ma med// stobs rgyas tshe yi dngos grub thob par 'gyur// zhe sdang drod kyi lam khyer bstan pa ni// dang po zhe sdang bskyed pa skyil krung bya// zhe sdang skye yul thams cad bsam byas pas// zhe sdang 'bar nas lus po drod du 'bar// rnam pa snying gi kha ru 'bar nas yong// de nas zhe sdang snying gar 'dus pa de// raM du bsams la ste bar phab la gzung// steng 'og rlung gnyis lte bar bsdus byas la// raM las me byung lus rnams 'bar bar bsam// de yis zhe sdang drod kyi ngo bor grol// de nas zhe sdang ma zin rang sar gzhil// raM zhes brjod pas rlung sems rang sar gzhil// lus po me yi gong bur gyur par bsam// de yi ngang la ka dag don la bzhag/ zhe sdang drod kyis gsal stong ye shes 'char// thun mong yon tan lus yang drod skyes shing// gos med gcer bur tshugs shing 'phur shes 'gyur// gti mug gnyid kyi lam mkhyer bstan pa </text>
</item>

<item><p>307</p><section>1</section>
<text>ni// dang po gti mug bsam pa dus gsum gyi// rtogs pa bcad la rtse gcig ngang du sdud// rnam pa smin mtshams nyid du 'dus nas 'ong// de nas gti mug gnyid du 'thibs pa de// yi ge a ru snying gar phab la bzung// glo g.yas phab la bde bar nyal byas te// rlung sems skye med a yi ngang la bzhag/ de yi gti mug rig stong 'od gsal 'char// de ma zin na gti mug gsang ba ni// a zhes brjaud pas rlung rig nam mkhar 'phang// nam mkha' lta bu'i stong gsal chen por gsal// de ka'i ngang la ka dag don la bzhag/ de yis gti mug ye shes chen por 'char// thun mong yid gzugs mngon shes 'char bar 'gyur// nga rgyal na tsha lam du khyer ba ni// dang po nad bsdu sems can thams cad kyi// nad rnams thams cad bdag la 'dus par bsam// rnam par rang re'i gar na lhangs kyis 'ong// de nas nad bzung na sar thal mo brdeg/ nad rnams phaT tu bsams la mgrin par bzung// rlung sems gcig tu dril la ma yengs bya// de nas ma zin nad dkrug phyir gtor te// gang na dkrug cing mnyes pas nad de rnams// sngon dmar dud pa bzhin du 'khrug bsam zhing// phaT ces brjod pas gar nar gseng phug la// phyi ru rang bzhin med par thon par bsam// de ka'i ngang la ka dag don la bzhag/ de yis nga rgyal nad de chos nyid 'char// thun mong yon tan lus kyi zo mdog bde// phrag dog lha 'dre lam du khyer ba ni// dang po lha 'dre gdug pa gang gnod 'dre// gang na yod pa'i gnas nas bsam byas pa// yid la khugs nas rnam pa snying la'ang// de nas lha 'dre 'dzin pa ha ru bsam// rlung sems rtse gcig de la ma yengs gtad// lha 'dre ma bzod lhang lhang byed du 'ong// de nas ma zin lha 'dre rgyang du ni// ha zhes brjod pas rlung sems rgyang du 'phang// lha 'dre nam mkha'i dbyings su yal bar bsam// de ka'i ngang du ka dag don la bzhag/ phrag dog lha 'dre 'od gsal chen por 'char// thun mong yon tan dngos grub thams cad ster// rdzogs chen dug lnga mi spang lam du khyer// dug lnga sems su gzhi rtsa chod gyur na// dug lnga skyes kyang dug med chos nyid yin// 'dod chags chos nyid rang rtsal shar ba yin// zhe sdang chos nyid gsal ba'i ngang sangs yin// gti mug chos nyid gnas pa'i ngo bo yin// nga rgyal phrag dog chos nyid rol pa yin// chos nyid ngang las bdag gzhan gnyis med phyir// dug lnga rang grol man ngag e ma ho// zhes bka' stsal to// rdzogs chen chig chod kun grol chen po'i rgyud las/ mthar 'don rjes kyi man ngag gi le'u ste bcu gcig pa'o//// rang byung ye shes rdo rjes yang gsol pa/ e ma ho// bcom ldan lhun grub </text>
</item>

<item><p>308</p><section>1</section>
<text>'dus ma byas pa'i dpal// a ti yang gsang rang byung chig chod de// che ba'i don gyis ji ltar bshad pa lags// de don 'dus pa'i 'khor la bshad du gsol// zhes gsol pas/ de nas bcom ldan 'das kyis bka' stsal pa// rdzogs chen chig chod kun grol chen po 'di// nam mkha' bzhin du kun la khyab pa ste// 'di nyid la ni ma rdzogs gang yang med// rdzogs pa'i sangs rgyas kun gyis gsungs pa'i chos// thams cad mthar thug 'di ru bstan pa yin// 'di nyid gzhan dang mi 'dra khyad par che// tshig rgyud ma yin don rgyud snying po yin// byas bcos tshig gi rgyud pa'i theg pa rnams// bskal par dka' spyad mngon gyis sangs rgyas re/ 'di nyid mthong ba tsam gyis brol ba ste// bla ma'i drin thob dben pa'i gnas nyid du// zhag bdun don rtogs zla bdun phyir mi bzlog/ mthong bas grol te lo bdun mngon sangs rgyas// theg pa gzhan rnams sdig spang dge spel yang// spang blang chos kyis sangs rgyas thob par re// don rgyud 'di la dge sdig phan gnod med// mtshams med lnga yi las byas sdig can spang// bskal pa'i mun nag sgron me gcig 'joms bzhin// 'di nyid mthong na sdig med mngon sangs rgyas// 'di nyid ma rtogs dge ba bcu spyod kyang// thad ka'i bde las 'khor ba las mi 'phags// de phyir 'di nyid mthong bas grol ba ste// sdig pa ma spangs ye dag chen po yin// dge ba ma byas ye rdzogs chen po yin// sangs rgyas ma bsgrubs lhun grub chen po yin// theg pa gzhan rnams gzhon dus sgom pa las// rgas nas mi nus sgom pa mi 'ong zer// 'di nyid la ni na so rgan gzhon med// rgyud pa ldang mi shes pa'i rgas po yang// dgos pa'i gtam de thos pas go ba bzhin// 'di nyid thos pa tsam gyis grol bar 'gyur// 'di nyid ma gtogs na so dar gyur kyang// byis pa yin te sangs rgyas don ma rtogs// 'brug gam sa g.yos nyi zla gzas zin dus// bla ma'i drin thob rgyud 'di klog pa na// rtags de gang mthong sems can thams cad kyis// 'di nyid thob nas byang chub mngon du byed// de phyir 'di nyid khyad par 'phags pa ste// bsgom mi dgos te thos pas sgom du 'char// ma bsgoms bzhag kyang mi gsal dgag tu med// thos pa tsam gyis ye sgom chen po yin// 'di nyid bcangs pa tsam gyis grol ba ste// mthing shog dag la gser gyis yi ge bri// bla ma'i drin thob dar sna lnga yis gril// gang gis rtogs pa'i sems can sangs rgyas te// rgyal ba kun gyi 'gro don phrin las 'grub// de phyir 'di nyid gzhan las khyad par 'phags// theg pa gzhan rnams mig dang sna dang lce// dbang po 'gag na don med chos mi 'ong// 'di la </text>
</item>

<item><p>309</p><section>1</section>
<text>dbang po dag la rno rtul med// glen lkugs 'on pa dmus long dag la yod// tsan+dan ga pur reg pas dri 'go ltar// gang gi mgul du btags pas grol bar 'gyur// thos bsam mi dgos rtogs grol ngo mtshar che// bsgom bsgrub mi dgos rtsol ba'i nad dang bral// 'di nyid 'chang ba sangs rgyas sras yin no// dgos 'dod thams cad 'byung ba'i nor bu ste// dus gsum sangs rgyas thams cad 'di las byung// 'di 'dzin rnal 'byor skal ba chen po yin// e ma/ ke ri ke ri/ sa man+ta/ b+ha li b+ha li/ swa ti swa ti/ su ru su ru/ kun d+ha li ma su ma su/ i ka ri li su b+has ta yA+e/ tsa ki ri/ b+hu ling ta ki ta/ ce ye sa mun+ta/ tsar+ya su ka me/ b+hid sa ne bya ku li/ ka re ke 'du ka na/ ma ta ni be ta ni/ pa ra la ma ta hi si ni/ sa ma b+hud ra ta ma/ g+ha tsa ra ta sa/ sUr+ya b+ha ta sa/ e ba sha na sa ran pa ti sa/ gu si ti ya tha ma/ g+hu ra g+hu ra sa ga kha ra na la/ na ra na ra/ i tha ra b+hu d+d+ha b+h+ya d+d+ha tshi/ sha ba gye laM/ sa ra ri ri la khe/ pa ta la sa sirna/ be sa be sa ra sa sa laM/ I I/ mA mA/ rwa rwa/ AH rang byung kun bzang yab dgongs so// oM AHhUM/ e ma/ ke ri ke ri/ ma ta b+ha li/ sa mi ta/ su ru su ru/ kun d+ha li ma su a ka ri li b+ha le/ tsa ka b+hu le ta/ lce ye sa mun+ta/ tsar+ya su g+ha ti/ sa ma bya da g+hu ye/ ka ri d+ha ka ri/ tra ka ma ha ri be/ ha ta na pa ra li hrIH sa man kha ra ka te la na/ sa b+hud ra ta me ka ra tsa baM taM/ d+ha sa ha ba sur+ya g+ha ta ra A/ na ma ba ra b+hi hi/ ti sa gu ra laM/ ma smin sa gu ti la/ ra na laM nga na ra na ra/ i tha ra pa ta lam/ sirna sirna g+he sa ra laM/ sa g+he laM/ ba sA/ ri rwi li lwi/ a I/ ma mI/ ra rwa/ A/ kun bzang yum gyi dgongs pa'o// dbang po'i zhen pa bzlog pa'i phyir/ karma rak+sha g+hi haM ti/ phung po'i zhen pa bzlog pa'i phyir// be ga ra Na so gad gling// yul kun zhen pa bzlog pa'i phyir// spu ti ri la b+ha tu tri// sems kyi dngos po sprug pa'i phyir// raM pa ka la sa mi khye// byung tshor gnas su dgag pa'i phyir// ma tang pha phaT ra me ta// 'du tshogs snang ba ngos gzung phyir/ kha d+ha rak+Sha sa smig klu// rig pa btson rar gzhag pa'i phyir// e kha ra na b+he tsag sha/ 'khrul pa'i rang rgyud khungs gcad phyir// ya ri mu ta sa gu li// rigs drug rim gyis bsgral ba'i phyir// ya sing nga stung ba la ya// 'khor ba dong nas gdon pa'i phyir// ma ma ko ling sa mi ta// chos can thur du gzhug pa'i phyir// g+ha ri yaM b+ha ri ma ti// ro yi yul khungs spung pa'i phyir// bu ga si ha sa g+ha lA// zhen pa'i phreng thag gcad pa'i phyir// ra mi li bi le ta sa// lug rgyud ar la gtad pa'i phyir// big gu+u ma la sa taM ki/ lha yi phyag rgya blta ba'i phyir// sa ma ti laM d+he ra sa// lta sgom log pa dag bya'i phyir// badzra swa ta tri to me// sa </text>
</item>

<item><p>310</p><section>1</section>
<text>lam dus gcig gcad pa'i phyir// g+he b+ha spur g+ha rna ma ye/ yid dpyod lta ba khungs gcad phyir// d+harma a tom si gu li/ sku gsum lam du blang ba'i phyir// ra mi sa ma kha gad tshe// snang ba dngos su blang ba'i phyir// ru pa sa mi mi ta laM// sgra yi zhen pa mtha' gcad phyir// 'di teg pa la ki li sa// bsam gtan chen po'i sa gnon phyir// g+ha tsa pa la i taM sa// phrin las mtha' ru dbyung ba'i phyir// ka ra e ma a nu sa// sangs rgyas mngon zhen bzlog pa'i phyir// sa dri ma ma karma pa// rgyal sras rnams kyi gnas btsal phyir// nga la de pa ki li pa// a A/ kun bzang yab yum gnyis med dgongs pa'o// rang byung don rgyud sras gcig 'di// mthong thos reg pa tsam gyis 'gro ba rnams// sku gsum 'bras bu tshe 'dir thob pa'i rtags// 'di 'dzin skyes bu nam zhig tshe 'phos dus// nga yi sku gsung thugs kyi rten lnga ni// sems can kun gyi tsit+ta'i dkyil na yod// 'od lnga 'bar te phyi rtags dkar ser dang// 'ja' 'od dmar ljang mthing ga 'ong ba yin// nam mkha' dngas na nges par thugs thob rtags// nang rtags phung po bsregs pa'i dud pa ni// sngo dkar gyen 'greng g.yon du 'khyil ba dang// me 'od dkar gsal mdangs dang ldan pa 'byung// sreg pa'i shing ni tsan+dan rgya shug bya// gsang rtags bsregs shul gdung rigs lnga 'byung ste// sha ri raM ni mgo bo dag las 'byung// sha yi rten du rdo rje'i gdung du bzhag/ yon tan skye med chos sku thob pa'i rtags// chu ri raM ni khrag gi dngas mar 'byung/ khrag gi rten du rat+na'i gdung du bzhag/ de ni yon tan sna tshogs 'phel ba'i rtags// ba ri raM ni snying dgongs dag las 'byung// rus pa'i rten du pad+ma'i gdung du bzhag/ de yi yon tan longs sku thob pa'i rtags// nya ri raM ni rkang gi nad las byung// yan lag rten du las kyi gdung du bzhag/ de yi yon tan sprul sku thob pa'i rtags// pany+tsa raM ni don snying lnga las byung// 'byung 'dus rten du yang dag gdung du bzhag/ de yi yon tan sku lnga thob pa yin// gdung gi grangs tshad ma nges gcig pa yang// gzhan rkyen ngan pa'i grib kyis yal yang 'gro// gdung rigs lnga byung rab yin thugs thob rtags// yi ge byung na 'bring yin gsung thog rtags// lha sku byung na tha ma sku thob rtags// de ltar dngos dang dngos med rang gzhan la// rtags dang yon tan byung ste sku gsung thugs// da lta mngon gyur don rgyud khyad par 'phags// 'di yod 'gro ba thams cad sangs rgyas yin// de phyir sangs rgyas bstan pa'i srog shing ste// 'di ma rtogs pa'i sangs rgyas sngar ma byung// chig chod byang chub sems rgyud gcig la ni// 'brel dang ma tshang med pas phun tshogs rgyud// rin chen sna lngas bris la gtsug </text>
</item>

<item><p>311</p><section>1</section>
<text>tu bcing// yang gsang kun grol rang byung rgyud chen 'di// dus gsum rgyal ba'i rig 'dzin sprul pa'i sku// dga' rab rdo rjes u rgyan ko sha'i gling// bskal bzang sangs rgyas stong gi bstan pa skyaung// mtsho skyes pad+ma thod phreng nyid la gtad// mi masnged 'dzam bu gling gi rdo rje gdan// byang phyogs chu 'khyags yul du lha srin 'dul// gsang sngags dar dus skal ldan bu la gtad// de yis 'gro kun gang la gang 'dul bya// skal ldan 'ga' yis spyod yul yin pas gtad// skal med sngo chung theg dman sreg 'gyur bas// ster ba'i snod ni rab tu brtag pa gces// log lta can la mi bstan snying du bstim// zhes bka' stsal to// der rang byung sprul pa'i 'khor tshogs rnams// bcom ldan 'das kyis gsungs pa la rang rang gi chos nyid du yid rang byung chig chod ye shes rang du kun grol lo// rdzogs chen chig chod kun grol chen po'i rgyud las/ yon tan gtan rgya'i le'u ste bcu gnyis pa'o//// theg pa thams cad kyi snying po bsdus pa'i yang tig/ yang gsang chig chod kun grol chen po zhes bya ba'i rgyud/ u rgyan gyi paN+Di ta pad+ma 'byung gnas bzang pos u rgyan kyi skad las bod skad du sgra rang 'gyur du bsgyur ba rdzogs so//[  ]// e ma ho// ngo mtshar rmad kyi rgyud chen gsang ba 'di// de snga 'jig rten khams na srid pa tsam// rgyud sde gzhan rnams byas bcos tshig gi rgyud// 'di ni don rgyud byar med sems kyi rgyud// shin tu zab ste yod pas grol ba 'di// yi ger mi bri snying gi dkyil du bcang// gzhan la spel na don rgyud khrid du spel// dpe rgyud mi sbyin gsang ba'i bka' rgyas gdab// thugs gter mang ste yang gter gsum las med// yang gter mang gi dgongs gter gcig po 'di// bdag 'dra u rgyan pad+ma thod phreng gis// rgyal bas lung bstan bod yul dbus su 'ong// lha srin btul nas mnga' bdag bsam pa bsgrubs// sprul pa bstan nas lho nub srin po 'dul// gter mang sbas nas ma 'ongs 'gro don byas/ khyad par yang gsang dgongs gter snying bcud 'di// snyigs ma'i 'gro ba drang don rgya mon mtshams// klu bdud rus sbal nag po'i lto bar sbas// lnga ldan byang chub sems dpa' shes rab can// u rgyan thugs kyi sras dang 'di 'phrad shog/ sa ma ya/ g+hu h+ya/ kha tham/ gtad rgya/ gter rgya/ sbas rgya/ gsang rgya/ dam rgya/ rgya rgya rgya rgya rgya rgya rgya// e ma bdag 'dra rin chen gling pa yis// lus srog blos su btang nas su// dka' las tshegs la ma ltaus par// lung bstan rgya gar yul du phyin// u rgyun thugs kyi dgongs gter de// mkha' 'gros lung bstan </text>
</item>

<item><p>312</p><section>1</section>
<text>bdag gis rnyed// zab mo'i chos phyung gter dpe bshus// 'brel tshad don ldan dam chos 'di// bod yul phyogs su 'gro don byed// sangs rgyas bstan pa dar bar shog/ a+thi+-i/ e ma kun gyi mthar thug yang gsang rdzogs chen 'di// drin can bla ma dus gsum sangs rgyas kyis// blo dman skyes bu shAn+ti pha la la// bka' lung man ngag gtad rgya rdzogs par gnang// sngon gyi smon lam 'phral rkyen tshogs// bdag gzhan bla med byang chub myur thob nas// dmigs med chos sku'i ngang du sangs rgyas shog/ bla ma'i phyag dpe la bshus shing/ shog ser la'ang gtugs pa lags so// man+t+ra gu h+ya/ chos 'di'i brgyud pa ni/ chos sku kun tu bzang po/ longs sku rdo rje 'chang chen/ sprul sku rdo rje sems dpa'/ rig 'dzin dga' rab rdo rje/ gu ru shrI sing+ha/ u rgyan pad+ma 'byung gnas/ chos rgyal rin chen gling pa/ des shAn+ti pha la bdag la gdams pa yongs su rdzogs par gnang ba'o// des zur hAM shAkya 'byung gnas la/ des bdag la'o// gsang sngags snga 'gyur rgyud 'bum 'di// snying ston gzhon nu dpal bzang pos// lhag bsam rnam par dag pas bzhengs// dge ba byang chub chen por bsngo'o//// </text>
</item>

</etext>