
<etext>

<item><p>1</p><section>1</section>
<text>rgyud gsum nges par bshad pa bzhugs so// 
bcom ldan 'das dpal kun tu bzang po la phyag 'tshal lo// rgyud gsum nges par bshad pa/ de nas de'i tshe de'i dus na chos nyid kyi mkha' dbyings nyid kyi klong/ 
sems nyid kyi gnas der byang chub kyi sems kun byed rgyal po nyid chos thams cad skye ba med pa'i ngang la dgongs nas/ chos nyid mnyam pa nyid kyi ngang la ci'ang mi gsung bar 
bzhugs so// de'i tshe sems dpa' rdo rje nyid kyang chos thams cad skye ba med pa la dgongs nas cang mi gsung bar bzhugs so// de nas rigs lnga'i 'khor la sogs pa phyogs bcu 
nas lhags shing 'dus pa rnams kyis/ sems dpa' rdo rje la 'di skad ces bskul lo// yang dag par bskul lo// nges par bskul lo// e ma ho sems dpa' rdo rje che// bdag </text>
</item>

<item><p>2</p><section>1</section>
<text>cag rnams la phan gdags phyir// sngar gsungs rtsa ba'i rgyud nyid la// gong 'og 'khrugs su bstan pa ste// shes bya sgro 'dogs ji ltar gcad// phyi rgyud gnyis su 
gsungs pa la// shes bya'i sgro 'dogs rim pa gang// shes bya'i sgro 'dogs thams cad kun// zhu ba'i dus la rab tu bab// nges par zhu ba'i dus la bab// ces rnam par bskul 
lo// de nas sems dpa' rdo rje des// dga' ba'i mdangs ni rab tu phyung// rang gi stan las rab langs nas// ston ba'i mdun du rab zhus pa// e ma byang sems kun tu 
bzang// khyod kyi mdun du bdag 'khod pa// bdag la 'tshal ba'i don cig mchis// bdag 'tshal khyod kyis bshad du gsol// zhes zhus pas/ ston pa byang sems kun bzang 
nyid// chos nyid ngang la cang mi gsung// de nas sems dpa' rdo rje yis// nan tan nyid du rab zhus pa// kye/ ston pa'i ston pa byang sems kun tu bzang// rgyud gsum nges pa sngar du gsungs pa la// shes bya 
'khrugs ba'i mtha' ni ji ltar gcad// phyi rgyud gnyis su rang bzhin bcur bstan pa// shes bya go rim dgongs pa ji ltar lags// shes bya sgro 'dogs mtha' ni ji ltar gcad// nges par bdag cag 'khor la 
bstan du gsol// de nas ston pa kun bzang gis// nges pa nyid du rab gsungs pa// kye ma sems dpa' chen po legs par nyon cig/ shin tu legs par nyon cig dang/ ngas de dag yongs su bshad par 
bya'o// zhes gsung bar zhal gyis bzhes so// byang chub kyi sems shes bya mtha' gcod kyi rgyud las/ gleng gzhi gleng slang gi le'u ste dang po'o//// de nas byang chub kyi sems kun tu bzang pos// rtsa rgyud 
'khrugs ba'i dgongs pa 'di gsungs so// kye sems dpa' rdo rje chen po rab tu nyon cig/ rgyud de dkrugs pa'i dgongs pa 'di ltar yin// ra gcod gzu lums can gyi gang zag la// rgyud dkrugs lung 
bcus man ngag gab nas bstan// rdzogs chen skal ldan rang bzhin lhun grub la// bsnol mtshams 'phen sdud don gyi khrigs su bstan// dang po chos nyid mthong bar bya ba'i phyir// sngon du phyung ba'i mdo </text>
</item>

<item><p>3</p><section>1</section>
<text>lung bcu bstan pa// dang po rgyud 'di 'byung ba'i rgyu bstan phyir// gleng gzhi sngon du phyung ba dang por bstan// de nyid gsal ba rgyas pa bstan bya'i phyir// phun sum tshogs pa bkod pa bcu par 
bstan// de las chos nyid mngon du phyung ba'i phyir// chos nyid mngon du phyung ba gnyis par bstan// chos kyi nyid rtsa ba kun byed sems 'dus pas// sems nyid kho na 'dus pa bcu gcig pa// de nyid chos kun 
gzhi ma yin pa'i phyir// thams cad 'byung khungs gsum pa dag tu bstan// de kun kun byed nyid las byung ba'i phyir// kun byed las byung nyi shu pa yis bstan// de gnyis phun sum tshogs pa gsum byung 
bas// sku gsum phun tshogs bco lnga pa yis bstan// de nyid sems nyid ston par 'dus pa ni// rang sems ston pa rtsa lnga pa yis bstan// rang sems ston pa gnyis med bshad pa'i phyir// gtan tshigs bshad 
pa nyer gcig pa yis bstan// de yi rtsa ba sems su gcig rig pas// rtsa ba sems su gcig pa drug pa bstan// chos nyid mngon phyung snang ba rang sar grol// bcu drug pa yis mngon phyung dgongs pa 
bstan// ma nor nges pa'i mdo lung bcu bstan pa// chos nyid de nyid kun byed nges rtogs phyir// mtshan bshad nges bar bstan pa bzhi pas bstan// de nyid rgyud dang mngos sum thabs rtogs pas// lung gnyis 
nges par bstan pa so gsum pa// lung de nges par rtogs par bya ba'i phyir// sems nyid nges par bshad pa bcu gsum pa// bshad pa'i de nyid yid ches bya ba'i phyir// lung khungs nges par bstan pa bcu gnyis 
pa// de yi don nyid gtan la nges 'bebs pa// don 'grel nges par bstan pa lnga pa bstan// don 'grel gtan phab nges pa'i gdeng rnyed pas// tshig gzhi nges par bstan pa so gnyis pa// nges rnyed sku 
gsung thugs su 'dus pa'i phyir// sku gsung thugs su 'dus pa so drug pa// sku gsum dgongs pa gcig tu brdal ba'i phyir// dgongs pa 'dus pa nges par bstan pa so bzhi pa// dgongs 'dus don la ma 
btsal rang gzhag phyir// dgongs pa nges par bzhag pa nyer dgu pa// nges par bzhag pa'i don las mi 'da' bas// sku gsum nges 'chang nges bstan bcu bdun pa// nges par bstan pas yid ches dgongs pa 
dag/ lnga bcu rtsa lnga pa yis bstan pa yin// rgyu 'bra sa log pa'i zhen pa bzlog pa'i phyir// rgyu 'bras 'das ba'i mdo lung bcu bstan pa// nges par rang byung rig par kun gcig pas// ngo bo gcig pa rgyu 'bras 
'das pa zhe gcig pa// ngo bo gcig pa rang byung rdzogs pa rtogs dka' bas// skal med mi rtogs gsang ba bcu bzhi pa// ma rtogs de nyid lta spyod gol sgrib pas// lta spyod gol sgrib bstan pa so brgyad pa// de </text>
</item>

<item><p>4</p><section>1</section>
<text>nyid sems nyid la 'das rgyu 'bras 'das// gol sgrib skyon sel dgu pa dag gis bstan// gol sgrib skyon med rdzogs chen nges rtogs phyir// rgyu 'bras 'das pa'i rdzogs chen so lnga pa// rgyu 
'bras 'das rtogs ma btsal lhun grub pas// ma btsal lhun grub bstan pa lnga bcu pa// btsal med btsal bas grub par mi 'gyur bas// btsal bas mi 'grub bstan pa bco brgyad pa// btsal med chos nyid 
yongs la bkod pa'i phyir// chos nyid yongs la bkod pa brgyad pas bstan// chos nyid byang chub sems su bstan pa'i phyir// sems kyi rang bzhin bstan pa bzhi bcu pa// sems nyid ma btsal lhun grub rgyu 
'bras 'das// ma g.yos 'dod med bstan pa nga gnyis pa// rgyu 'bras 'das pa rtsol sgrub bya mi dgos// bdun pa nyid du dgos pa bstan pa yin// byar med rdzogs pa'i mdo lung bcu bstan pa// sems kyi 
rang bzhin mi gnas yul med pas// byar med rdzogs pas bstan pa nyer gnyis pa// de nyid ma 'dres yongs rdzogs kun khyab pas// mi nub rgyal mtshan rdzogs pa sum cu pa// de nyid ye shes phyag rgya 'gyur 
med pas// byar med rdzogs pa'i phyag rgya rtsa bzhi pa// de nyid btsal bas 'bras bu mi rnyed pas// byar med btsal bas mi rnyed nyer brgyad pa// btsal med byang chub sems su rnam dag pas// byar med rnam dag 
dbyings rdzogs nyer bdun pa// rnam dag dbyings las rtsol bas nad med pas// byar med rdo rje tshig drug so gcig pa// rtsol med ji bzhin mkha' ltar gnas pa'i phyir// byar med mkha' yi dgos pa rtsa 
gsum pa// nam mkha'i dgongs pa sgom pa kun las 'das// byar med rdzogs pas sgom med rtsa drug la// sgom med sgom pas thob par mi 'gyur bas// byar med skal med don med zhe bzhi pa// rdzogs chen 
skal ldan 'bras bur rang gnas pa// byar med bsgrags pas rdzogs pa nga drug pa// ma byas rang bzhin rdzogs par bstan pa'i phyir// zhe gsum pa yis byar med dgongs pa bstan// gtan la phab pa'i mdo 
lung bcu bstan pa// chos kun gzhi ma gtan la dbab pa'i phyir// gzhi ma kun byed gtan phab zhe brgyad pa// de nyid dus gsum rgyal ba'i snying po bas// rgyal ba'i snying po gtan dbab so bdun pa// rgyal ba'i 
snying po bsam brjod yul las 'das// lta ba sgom med gtan dbab zhe lnga pa// bltar med sgom bral nyid ni ma spangs pas// sgom du med par bstan pa so bdun pa// sgom med bde chen dbyings las mi 'da' 
bas// dam tshig bsrung med gtan dbab zhe drug pa// mi 'da' chos nyid ma btsal lhun grub pas// 'phrin las btsal med gtan dbab zhe bdun pa// btsal med nyid la cig car 'jug pas na// sa la sbyang </text>
</item>

<item><p>5</p><section>1</section>
<text>med gtan dbab zhe dgu pa// ma sbyangs 'od gsal ye shes lam rdzogs pas// lam la bgrod med gtan dbab nga gcig pa// de phyir rgyu rkyen ma skyes rang byung bas// rang byung ye shes gtan 
dbab lnga bcu pa// ye shes ma btsal lhun grub rang gnas pas// rang bzhin ma g.yos gtan dbab nga gsum pa// gtan la 'bebs na ma bcos bcos med pas// zhe gnyis pas ni gtan dbab dgongs pa
bstan// lnga bcu rtsa lnga'i dgongs pa mdor bsdus phyir// lnga bcu bzhi pas rtsa rgyud bzhi bsdus bstan// rtsa rgyud 'khor la gtad cing gdams pa'i phyir// lnga bcu bdun pas gtad cing gdams pa bstan// ces 
gsungs so// byang chub kyi sems shes bya mtha' gcod kyi rgyud las// rtsa rgyud dkrugs pa'i dgongs pa bstan pa'i le'u ste gnyis pa'o//// de nas byang chub kyi sems kun byed rgyal pos rang bzhin bcu'i 
rim pa 'di gsungs so// thos pa'i rgyud ni bsams pas rtogs bya'i phyir// rtogs 'byung gleng gzhi bstan pa nga brgyad pa// dang po lta sgom rlabs chos phyir// lta sgom med bar bstan pa dgu/ bsgom med don la 
bsrung mtshams rtsis gdab bral// des na dam tshig bsrung med drug cu pa// bsrung bya med pas 'phrin las bya btsal bral// de nas 'phrin las btsal med re gcig pa// 'phrin las btsal med chos nyid gzung 
'dzin bral// des na dkyil 'khor bskyed de re gnyis pa// dkyil 'khor rtsol bral lung chen thog 'bebs pas// des na sku dbang rtsol bral re gsum pa// bskur dbang rtsol bral rjes kyang lam bral 
bas// des na lam la bgrod med re bzhi pa// lam bgrod med pas sa lam sbyang du med// des na lam la sbyang du med pa re lnga pa// sa sbyang mes pas gnyis med blang dor bral// des na gnyis med spyod pa re 
drug pa// blang dor gnyis med ye shes sgrib pa med// des na ye shes sgrib med re bdun pa// ye shes btsal med lhun grub rang gnas pas// des na lhun grub btsal med re brgyad pa// de ltar rtogs par bya ba 
bsgrubs pa'i phyir// rtog pa rab tu bsgrags pa re dgu pa// de ltar rtogs pa'i ngang las ma yengs pas// ngang bsgom rtog pa'i gleng gzhi bdun cu pa// blta med ngang la bsgom med ngang gnas pas// des na 
bsgom med ngang gnas don gcig pa// bsgom med ngang la dam tshig bsrung med pas// dam tshig bsrung med ngang gnas don gnyis pa// bsrung med de la 'phrin las btsal med pas// 'phrin las btsal med 
ngang gnas don gsum pa// 'phrin las btsal med dkyil 'khor bskyed mi dgos// dkyil 'khor bskyed med ngang gnas don bzhi pa// dkyil 'khor rtsol bral dbang la bskur mi dgos// dbang la bskur </text>
</item>

<item><p>6</p><section>1</section>
<text>med ngang gnas don lnga pa// bskur dbang rtsol bral rjes kyang lam bgrod med// lam la bgrod med ngang gnas don bzhi pa// lam bgrod med pas sa la sbyang du med// sa la sbyang med ngang gnas 
don bdun pa// sa sbyang med pas spyod pa blang dor med// blang dor gnyis med ngang gnas don brgyad pa// blang dor gnyis med ye shes sgrib med pas// ye shes sgrib med ngang gnas don dgu pa// ye shes 
btsal med lhun grub rang gnas pas// lhun grub btsal med ngang gnas brgyad cu pa'o// rgyud kyi skabs sbyar don 'khrigs bstan pa'i phyir// de yi lde mig brgyad cu gcig pas bstan// ngo mtshar skyes nas 
bstod pa bstan pa'i phyir// don gyi bstod pa brgyad cu gnyis pas bstan// de la snod bcud bye brag bstan pa'i phyir// gdams ngag snod la gzhag pa gya gsum pa// mtshan gyi che ba bstan cing gtad pa'i 
phyir// 'khor la rgyud gtad brgyad cu bzhi pas bstan// sems dpa' rdo rje chen po khyod nyon cig/ de dag dang ni de ltar shes par gyis// thos pas sgro 'dogs chod bas shes bya gzhi// bsams pas nges shes 
skyes pas shes bya lam// sgom pa rang gnas rang sar grol bas 'bras// ye nas lhun grub rnal 'byor bzhi tu gnas// de nyid gsal byas rnal 'byor rkyen du snang// khyad par sngon grol rnal 'byor 'bras bu 
nyid// ma 'dres yongs su rdzogs pa gnyis med kyis// thams cad ma lus rab tu grol bar byed// gzhan yang sems dpa' chen po rab nyon cig/ yon tan bcu dang ldan pa'i dam pa la// snod skyon bzhi rnams 
spang ba'i snod ldan gyis// rgyud don bslab pa'i mtha' bcur shes par gyis// zhes gsungs so// byang chub kyi sems shes bya mtha' gcod pa las// rang bzhin bcu'i rim pa bstan pa'i le'u ste gsum 
pa'o//// de nas yang sems dpa' rdo rjes rab tu zhus pa/ kye/ ston pa'i ston pa kun tu bzang po lags// dam pa snod kyi bye brag ji ltar lags// rgyud don brlabs pa'i mtha' bcu ji ltar bsdu// byang 
chub sems dpa' kun bzang khyod kyis rab tu shod// de nas byang chub sems dpa' kun bzang gis// 'dus pa'i tshogs rnams kun la bka' stsal pa// zhus pa'i don rnams legs bar bshad kyis 
nyon// dngos grub kun gyi bdag po dam pa ni// dbang rdzogs nus thob theg chen don la mkhas// nges pa'i don rtogs thugs rje che ba dang// 'gro ba'i don brtson don mkhas tshul shis dang// rdzas la sred chung 
yang dag don la dga'// de dag bcud dang ldan pa bla ma yin// snod ldan skyon bzhi rab tu spangs pa ni// bcud len yangs dang brtan dang dag pa dang// kha bub gzhogs ral zhabs rdol dug can </text>
</item>

<item><p>7</p><section>1</section>
<text>spangs// snod chen bzhir ldan slob ma'i gang zag des// sngon la nges le'i gdams ngag zhu ba'i tshe// gsang ste dben pa'i gnas su mchod sogs dgram// de yis de la rgyal ba'i 'du shes 
bskyed// yid 'thad ces pa phul te gus phyag 'tshal// rdzogs chen dkyil 'khor chen por 'jug pa dang// lta sgom spyod pa bslab pa'i mtha' bcu rnams// thabs chen gcig gis thams cad 'grub par zhu// de 
yis de la rgyal ba'i sras dgongs nas// ljags kyi sbubs nas rgyud pa'i gdams pa 'di// rgyud lung man ngag nges don 'brel par bstan// zhes gsungs so// byang chub kyi sems shes bya mtha' gcod pa 
las// gdams pa zhus ba'i rim pa bstan pa'i le'u ste bzhi ba'o//// de nas byang chub kyi sems kun tu bzang pos// dang po dbang gi rim pa nges par gsungs pa// ye nas lhun rdzogs kun khyab dkyil 
'khor du// thob med dbang bskur phyir mi dbye ba ni// ye nas dkar po ma mthong dmus long la// dkar po ji snyed brjod kyang shes mi rung// lhun rdzogs dkyil 'khor ma mthong bu de la// ye shes ma bskyed 
brjod pas shes mi rung// mig phyed dkar po brjod pas shes pa ltar// de la rgyal ba'i ye shes spyan dbye ba// shes rab ye shes spyan chen mi rtog pa// ye nas de bzhin ma mthong phyogs su 'dre// shes mtshan 
bzhin te 'dres dang de las med// 'dres pa sal le mi rtog mnyam par zhog/ mtha' dbus kun khyab lhun rdzogs dkyil 'khor der// rnam thar bzhi dang ye shes lnga sogs 'dus// kun gzhi ma bcos de la mi 
g.yo gsal// dus gsum rgyal ba rnams kyi chos sku yin// de shes rgyal ba rnams kyi ye shes yin// de ru thams cad gcig shes bcug pa yis// byang chub sems des chos skur dbang bskur bas// de don shes 
pa'i rig pa rang dbang bskur// bum dbang gsang dbang ye shes skye ba dang// kun gyi man ngag de nyid dbang bzhi rdzogs// rnam rtog sdug bsngal rang grol dbugs dbyung ste// kun gyi rgyal po chos skur lung 
bstan to// 'di la sgrib pa kun med rang sar dag/ tshogs kun ldan pas ma bsags sa non dag/ sa rnams mi bgrod sa rnams zil gyis non// rgyu dang 'bras med lhun grub 'bras bu mchog/ 'og ma gzhug 
phyir bstan gyis rdzogs chen la// dbang rim thob dang ma thob tha snyad med// med dang phyal pa gcig pu lhun gyis grub// lta ba gza' gtad bral bas blta ru med// spyod pa blang dor bral bas spyad du 
med// dam tshig gnyis 'dzin bral bas bsrung du med// ting 'dzin dmigs med had de phyal leb// theg dgur phye la thig la gcig tu bsdu// rig pa'i rgyal po rang dbang lhun gyis grub// gcig shes kun </text>
</item>

<item><p>8</p><section>1</section>
<text>mkhas mkhas pa lhun gyis grub// brjod med brjod bral thos pa lhun gyis grub// byar med bya bral man ngag lhun gyis grub// mi len mi bsrung 'dzin med dam tshig mchog/ ma 'das mi 'jig 
'das na gzhung rnams 'jig/ ces gsungs so// byang chub kyi sems shes bya mtha' gcod las// dbang dang dam tshig bstan pa'i le'u ste lnga pa'o//// de nas byang chub kyi sems ston pa kun tu bzang 
pos// lta sgom spyod pa'i rim pa 'di gsungs so// sems dpa' rdo rje chen po legs par nyon// 'khor ba'i nyer len rnam rtog ma rig yin// mya ngan 'das pa dbyings dang ye shes nyid// don du mi gnyis kun 
mkhyen thugs chud pa// de las byung ba'i snang ba rang dag 'dod// ma rig tha mal chags sdang spyad pas 'khor// mnyam pa'i don rig blang dor med pas bral// 'khor ba dor ba'i thabs ni de thob pas// de yi 
bka' dang bla ma'i zhal las byung// 'khor ba myang ngan 'das dang dge sdig kun// thams cad rmi lam sgyu 'dra rang bzhin med// smig sgyu sgra yis smig sgyu tsam yang med// thams cad 'khrul 'dod de min yang dag 
yin// 'khrul gzhi med par 'khrul pa 'byor mi srid// mdor na yang dag med pas de mi 'byung// de phyir med las med 'byung ngo mtshar che// de nyid med las thob med gnas pa med// de nyid yin pas dor 
med kun dang ldan// gang la mi rtog bltar med lta ba'i mchog/ lta ba de ltar shes na thams cad chud mi za// thams cad bdag nyid gsal ba mi rtog pa// de nyid zin pas rtsol ba'i nad spangs te// de la ma 
btsal gzhag na sgom pa'i mchog/ de ni kun gzhi ma bcos 'gyur med gsal// glang chen 'dam bying rta rgod rgyug 'dra na// gzhan ltar de rjes mi gcad pa la gzhag/ glang chen che na sgo dbye phur la gzhag/ rta 
rgod cher rgyug sgo dgag phur la brtod// de yi ngang la thun mtshams gnas pa dang// goms shing sgo dbye phur ba gtang bar bya// de yi ngang la thun mtshams mi gnas na// glang chen rta yis rkyen nas bcol cing 
gnas// dbye dgag rkyen dang phur rnams bcos pa'i tshe// thig le byang chub sems las nyams mi bya// ched du mi spang ngang la gzhag pas bral// spangs dang nyes med byang chub sems kyi ngang// bcos cing spang 
zla nges lta 'dzin phur can// rkyen du goms par gar brgyugs skyon med par// rdzogs chen rtogs cing goms pa'i rnal 'byor pas// gang ltar spyad kyang mi nyams thig le'i ngang// rdzogs chen goms shing rtogs 
pa'i sgom pa yin// chos rnams ji snyed brjod pa thams cad kun// kun gzhi brdal ba chen po'i ngang// chos kun ma bcos byang chub sems gyur pas// ci spyad ma bcos byang chub sems su gcig/ kun gzhi ma </text>
</item>

<item><p>9</p><section>1</section>
<text>bcos ngang la de spyod pas// chos rnams kun la ma spyad gang yang med// gang la mi gnas mi rtog mi spyod pa// spyod med a ti yo ga'i spyod pa yin// zhes gsungs so// byang chub kyi sems shes bya 
mtha' gcod las/ lta sgom spyod pa gsum bstan pa'i le'u ste drug pa'o//// de nas byang chub kyi sems ston pa kun tu bzang pos/ mkhas shing rgyud dgrol sgor bsdu ba'i 'di gsungs so// sems dpa' rdo 
rje chen po legs par nyon cig/ chos rnams thams cad mtshan nyid ji ltar bstan// chos rnams kun rdzob don dam mtshan nyid de// kun rdzob mtshan ma'i chos la rnam pa gsum// 'khor ba'i chos dang mya ngan 
'das pa'i chos// mya ngan 'das pa chen po'i chos dang gsum// mya ngan 'das pa'i chos la bzhi// gnyis po gegs te gnyis po chos dang ldan// 'das chen 'khor ba gnyis po re re 'gegs// don dam chos de 
kun dang bral// shes bya thabs kyi mtshan nyid 'di ltar bstan// rang ngo shes bya'i mchog shes shes rab ste// kun cha rdzun par 'dren pa thabs zhes bya// de re la'ang thabs dang shes rab gnyis// lta ba rang re'i 
shes bya chog shes pa// de ni shes rab kyi shes rab yin// spyod pas de don nyams len shes rab thabs// lta bas theg pa rang re'i don shes pa// de ni thabs kyi shes rab yin par bshad// de bzhin rjes 
su spyod pa thabs kyis thabs// de phyir theg ba'i 'jug sgo thams cad kun// thabs dang shes rab lta spyod 'brel nas 'grub// theg pa so so'i dri ma 'di ltar bkru// dkar nag brjes te nag po dor bar 
byed// nag po mi spang nag po dbang du byed// dkar nag kun yong 'bras bu 'phral la sbyor// rnyog chu ma dgul khad kyis 'dag pa 'dra// de rnams mi 'bral dri ma khad kyis dag/ de rnams rnam dag mi 
spang thabs kyis cig car bral// nor bu chu dngas rnyog chur bcug dang 'dra// theg pa chen po'i tshogs rnams 'di ltar bsag/ ji snyed chos kun bsod nams ye shes gnyis// shes rab ye shes mchog rtogs 
ye shes nyid// bsod nams tshogs gsog theg pa gsum// de nyid du ma bsags pas tshogs zhes bya// 'bras la tshogs gsog gsang sngags theg pa bzhi// bsod nams tshogs dang ye shes 'brel par 
'dod// 'bras gnas ye shes gcig sogs theg pa gcig/ tshogs kun mi sog ye rdzogs tshogs kyi mchog/ theg pa so so'i sa rnams 'di ltar non// mos spyod sa sbyar dang po'i sa dang sbyor// bcu ba'i tha ma rdo 
rje lta bu'i sa// thams cad dag par byed pa'i des mthar phyin// gang la mi sbyor tha snyad sa dang bral// rgyal ba'i cho 'phrul thugs rje 'di ltar 'byung// tshogs mchog tsam na zag med sa bon bral// 'bad med </text>
</item>

<item><p>10</p><section>1</section>
<text>'byung ba chu yi dkyil 'khor 'dra/ chos sku dri med me long lta bu las// gdul bya snang la snang tshul byad bzhin 'char// snang med sa bon bral ba'i byin rlabs las// snang ba kun 'byung yid bzhin 
nor bu 'dra// theg ba'i bye brag so sor gang gsungs pa// lta spyod 'di lta bu yi sgo nas btags// thabs dang shes rab 'brel btags theg pa gsum// thabs chen dag la btags pa theg pa bzhi// shes rab 
gcig pos btags pa'i theg pa gcig/ thabs dang shes rab 'brel pas des chog theg/ theg mchog dam pa 'di ni shes gyur na// rtsol byas theg pa gzhan la rag ma lus// nges don gcig bu 'di don shes 
gyur na// thos pa mang bo'i mchog dgrol ba'i mchog/ des na thos pas sgro 'dogs chod par byas// 'di don mi brtson thos pa mi sogs pa// ma rig rnam rtog bral ba'i bdud mi grol// 'di don mi rdzogs 
las lam mi 'dzem pa// 'di don mi 'grub phyi mar ngan song lhung// rdzogs chen ji tsam cig gis rdzogs bstan pa// 'dir zhugs sgo kun zhugs rdzogs 'gyur ba de// kun gzhi mnyam pa'i ngang la gnas tsa 
na// 'khor 'das kun dang gnyis med de la rdzogs// 'phags pa'i bden bzhi nyan thos lam la rdzogs// rten 'brel don yang rang rgyal lam la rdzogs// byang chub sems dpa'i sems bskyed de la 
rdzogs// pha rol phyin bcu lam lnga de la rdzogs// gcig la gnas pa'i bgrod pa sa rnams rdzogs// dkyil 'khor kun zhugs rig pa'i dbang chen rdzogs// lha yi dkyil 'khor spyan drangs bstim pa de la 
rdzogs// 'phags pa mnyes byed mchod pa la sogs rdzogs// khrims dang sdom pa dam tshig de la rdzogs// nyes pa bshags pa'i 'gyod tshangs de la rdzogs// legs par smin pa'i smon lam de la 
rdzogs// nyan thos rang rgyal byang sems 'bras bu rdzogs// rgyal ba'i sku lnga thob dka' de la rdzogs// thams cad mkhyen pa'i ye shes de la rdzogs// 'bras bu spyod phyir rgyu yod med kyang rung// de phyir chos kun 
rdzogs pas rdzogs chen yin// 'og ma gzhug par bya phyir rdzogs chen gces// rdzogs dang ma rdzogs tha snyad tsam yang med// ces gsungs so// byang chub kyi sems shes bya mtha' gcod las// mkhas shing rgyud 
dgrol ba dang sgo bsdus ba'i le'u ste bdun pa'o//// de nas byang sems kun bzang gis// don man ngag gis bsgrub cing mdo don bsdus pa 'di gsungs so// kye sems dpa' rdo rje legs par nyon 
cig/ chos nyid goms shing rtogs pa'i rtags bstan pa// zhen pa chung zhing gang la'ang 'dzin pa med// ma nor don gyi kun gzhi 'gyur med gsal// rtags chen de yod rtags gzhan khar ma lus// mngon shes </text>
</item>

<item><p>11</p><section>1</section>
<text>rdzu 'phrul stobs dang lung ston pa// 'byung ste de la nges med gzhan gyi bya// mnyam ba'i tshul gyis gol sgrib 'di ltar spang// gar yang mi 'gro 'dug pa mi bzhin du// mi lta mi sgom mi spyod mi srung 
bas// a ti spros med ngang la gnas tsa na// 'og min lta sogs gnas lugs gol mi 'gyur// mnyam pa'i tshul gyis bdud rnams 'di ltar 'dul// khyim bdag dpa' bos bsrungs ba'i bud med 
ltar// mnyam pa'i gter la yid ches ma bral na// bdud bzhi bar chad sprul pa ji snyed pa// klan ka mi tshol btsal yang thugs pa med// ci phyir rdzogs chen spong len med bstan pa// thams cad dag par 
gnas ba'i spong len med// rdzogs chen ma spangs bral ba'i thabs bstan pa// thig le gcig la rdzogs pas sgrubs pa med// btsal na 'khrul cing ma btsal gzhag na don// mi sgrub mi spong thabs kyis rdzogs 
shing bral// rang bzhin med shes 'bras bu 'byin mi nus// mi rtsol thabs kyis zin pas ngang gis bral// a ti mi sgrub rdzogs pa'i thabs bstan pa// rang bzhin med par shes pas mi 'grub cing// thabs 
kyis gcig la gnas pas 'grub par 'gyur// dper na rnga ma'i snying po gzung dang 'dra// de phyir rdzogs chen bya btsal med pa nyid// pa na se yi 'bras bu smin pa las// sman bar bya phyir rtsol ba mi byed 
ltar// man ngag de ltar shes na don kun 'grub// bstabs pa'i mtha' bcu thig le nyag gcig ste// thig ni chos kun gtso ste de bzhin nyid// de nyid ma nor nges pas le zhes brjod// thig le 'bras bu'i sgra 
yis thams cad sdud// 'dus pa'i don rnams gcig pa'i thig le nyid// thig le gcig tsam mi 'dzin grub pa'i mtha'// sems dpa' rdo rje da yang tu nyon// bslab pa'i mtha' bcu byang chub sems nyid 
de// byang chub sems las bslab pa'i mtha' bcur shar// de yang sems la ldog tshul bzhi ru bstan// byang sems gnas lugs ye grub chen po'i klong// de la grub tu med pas nam mkha' 'dra// bya btsal 
bral bas gzhan la rag ma lus// shar lugs nyi zla'i 'od ltar dgag tu med// ye shes mthong gsal theg pa'i shan phye nas// gol sa shugs la chod bas g.yang sa dbyings su chod// yin lugs dmigs med 
chos nyid klong brdal nas// go bzlog dngos yin lta ba la bzla ste// ye yin chig stong lta ba'i yul las 'das// byang chub sems kyi grol lugs rgyun chad med// rgyun chad med pas dus gsum mnyam nyid 
klong// thams cad ye sangs rgyas pas skye shi brlag/ sems dang rdo rje da yang rab tu nyon// byang chub sems kyi gnas lugs gnyis su med// lta ba phyogs chen klong chen yin par bshad// byang chub sems kyi </text>
</item>

<item><p>12</p><section>1</section>
<text>shar lugs cir yang shar// spyod pa nges med klong chen yin bar bshad// byang chub sems kyi yin lugs cir yang yin// sgom pa klong chen dmigs med yin bar bshad// byang chub sems kyi grol 
lugs nyid du grol// 'bras bu mnyam nyid klong chen yin par bshad// des na sems nyid kun gyi bdag nyid do// zhes gsungs so// byang chub kyi sems shes bya mtha' gcod las// man ngag bstan pa'i mdo 
don bsdus ba'i le'u ste brgyad pa'o//// de nas rdo rje sems dpa' yis// kun tu bka' la yang zhus pa// ston pa'i ston pa kun tu bzang// 'khor 'das thams cad thig le gcig/ thig le nyid du grol 
lags sam// kun bzang ston pas bka' stsal ba// sems dpa' rdo rje rab tu nyon// thig le nyag gcig de nyid kyis// 'gro ba kun la rang bzhin gnas// gnas kyang de nyid don ma rtogs// gnas dang ma 
shes bar do la// thig le ngo yi sprad pa ni// dwa phrug ma dang phrad pa 'dra// de nyid ngang la ting nge 'dzin// gnas dang mi gsal bar do la// mi gsal gsal bar byed pa ni// sgeg mo me long lta ba bzhin// gnas 
dang rjes kyi shes pa ni// rjes dang rmi lam bar do la// bag chags dag gis mtshams sbyar ba// chu yi rgyun bzhin rgyun du gnas// gal te phung po 'dor ba na// skye shi gnyis kyi bar do la// nyams myong dag gis 
'phro 'thud bas// rkong chad pa la wa 'dzugs 'dra// de nas srid pa bar ma do// stobs kyi rta zhon bde la gnas// rig pa'i rgyal po rang sa zin// yang rab don du de lta min// sems dpa' rdo rje da yang 
nyon// de don gsal bar bstan par ni// rang bzhin gnas pa'i bar do la// gtan tshigs chen po rnam bzhi yi// phyi nang kun gyi sgrog 'dogs chod// gnas lugs dgongs pa gtan la dbab// ting nge 'dzin 
gyi bar do ru// gnas lugs 'od gsal ngang la gzhag/ rang rig rgyal po 'od gsal 'di// sgoms pas rnyed pa ma yin te// ma sgoms pas kyang rnyed mi 'gyur// bsgom dang mi sgom tshig las 'das// bsgom du 
rdul tsam med pa la// yongs su skad cig med bsams na// rang rig rgyal po 'od gsal 'di// gnyid log rmi lam bar do la// goms pa'i ngang la gnyid log ste// phyi yi sgo lnga mi gsal yang// nang gi rig 
pa rang gsal te// bum pa'i nang gi mar me bzhin// ngo bo'i don las g.yos ba med// 'od gsal don du bzhugs zhes bya// gal te sna tshogs rmi na yang// rkyen rtog ngan pas bar mi gcad// gdams ngag 
dran pas rig pa gsal// rmi lam sgyu lus zhes kyang bya// de las ma g.yos brtan pa thob// des na skye shi bar ma dor// gnyen po med pas 'jig pa med// 'gyur med skye shi bral ba'o// de nas srid pa bar ma </text>
</item>

<item><p>13</p><section>1</section>
<text>dor// gong ma'i don las ma g.yos pas// dper na me bdun chu gcig gis// snang ba 'di rnams bshig gyur kyang// nam mkha' g.yos pa med bzhin du// 'byung ba las grub lus bshig 
kyang// rig pa'i rgyal po sems nyid la// de la g.yos pa ci yang med// dper na nam mkha' nyi zla shar ba bzhin// rang rig rang shar mngon du gyur// zhes gsungs so// byang chub kyi sems shes bya mtha' 
gcod las// bar do lnga bstan ba'i le'u ste dgu pa'o//// de nas sems dpa' rdo rjes yang zhus pa// kye/ ston pa'i ston pa byang sems kun tu bzang// gtan tshigs bzhi yi bye brag ji ltar lags// de 
nas byang sems kun bzang gis// de nyid legs ldan sems dpa' rdo rje nyon// gtan tshigs don la rnam pa bzhi// rang bzhin skye med gtan tshigs kyis// chos kun skye ba med par bstan// rol pa 'gag 
med gtan tshigs kyis// chos kun 'gag pa med par bstan// mtshan nyid gnyis med gtan tshigs kyis// chos kun gnyis su med par bstan// ngo bo rang grol gtan tshigs kyis// bya btsal med par rang 
sar grol// de yang rdo rje sems dpa' nyon// de yang bye brag bzhi ru bstan// phyi nang sgro 'dogs bcad pa na// gtan tshigs dag ni bzhi po la// gzhan sel don gnyer gnyis gnyis bstan// rang gi don la 'jal 
ba na// sems nyid don la 'jal tshul bzhi// sems nyid gnad du phab pa'o// tshig re don re mtshon tsa na// re re'i phyogs las 'thas pa yis// gtan tshigs bzhi po gcig gis ngang// gtan tshigs bzhi po 
gcig gis ngang// don ni mtha' dag mtshon tsa na// thun mong ma yin gtan tshigs bzhi// gcig la bzhi rdzogs dag tu bstan// des na bye brag rnam bzhir bstan// rdo rje sems dpa' da yang nyon// de la ma 
'dres yongs rdzogs ni// de yang de bzhin bye brag bzhi// ma 'dres pa yi lta ba ni// 'khor ba dang ni 'das pa'i chos// ma 'dres yongs su rdzogs pa'i mdangs// rdzogs pa chen po'i man ngag ni// chu yi gnyer 
ma lta bur bshad// yongs su rdzogs pa'i lta ba ni// ji ltar snang ba'i chos rnams kun// ye nas skye med stong pa'i ngang// rdzogs pa chen po'i man ngag ni// nyi shar rgyal po lta bur bshad// ma 'dres yongs su 
rdzogs pa yi// dbyer med pa yi lta ba ni// snang ba dang ni stong pa'i chos// ye nas dbyer med rang grol nyid// rdzogs pa chen po'i man ngag ni// chu zla gser gling lta bur bshad// ma 'dres yongs su rdzogs pa 
yis// thams cad rab tu grol bar byed// rgyan gyi cho 'phrul rnam bkod pa// kun tu bzang po'i rol ba'o// rang bzhin kun tu bzang mo'i ngang// dngos med byang chub sems kyi dbyings// zung 'jug sems kyi </text>
</item>

<item><p>14</p><section>1</section>
<text>mtshan nyid do// thams cad rang grol ye shes che// rgyu rkyen 'bras bur mi byed pas// bdag nyid chen po'i sangs rgyas sku// zhes gsungs so// byang chub kyi sems shes bya mtha' gcod 
las// gtan tshigs bzhi bstan pa'i le'u ste bcu pa'o//// de nas sems dpa' rdo rje chen po la bka' stsal pa/ de yang sems dpa' rdo rje rab tu nyon// shes bya phyogs su mthas par 'dzin pa la// shes 
bya bzlog thub go bzlog ni// don bskor bcu yis gtan la phab ste bstan/ kha dang bcu yi zhen skyo bzlog pha dang// gzhi 'dzin drug gis gzhi nyid gzung ba dang// sde skor bskor gyi lta ba gtan la 
dbab// bzhi tsho bzhi yis lta ba thag gcad la// dgos pa lnga yis gzer chen gdab pa dang/ gnad ka drug gi the tshom spros pa gcad// rtogs pa'i gdeng drug gdams gsum la bzla ba// ngo sprod gsum las 
nges tshul bdun brgyas gdab// gzhan mos bskyed pa'i chos bzhin rgyan yang gdags// brjod bya bzhi la tshig gi klong du bskyal// spyi don dang po kha bstan bcu bstan pa// slob pa lobs pa bzhi dag slob ma 
dag/ blo dngos gnyis 'dod rtogs pas chog par bshad// a ti zab dang gang zag du ma yin// dkar po mjug rings nag po mjug mthung dang// zhe 'dod bcas dang thams cad chos nyid 'dod// bzhi 
'dzin du ni gzhi 'dzin rigs pa dang// ma khegs ye shes mi slod chos nyid dang// 'gyur med rang so rkyen gyi dbang mi 'gyur// rtogs na ye shes rang grol chen po yin// spyi don gsum pa sde skor bdun bstan 
pa// rang gzhan bzhi zhes ngo bo lhun gyis grub// dam bcas nges med gtan tshigs go bzlog gces// dus gsum mtshan nyid gnas kyi gdams ngag dang// rgyu zad rkyen zad gdams ngag tshig gcig 
gces// spyi don bzhi pa bzhi tsho bzhi bstan pa// chings bzhi tshul bzhi chos bzhi ro snyoms bzhi// khams gsum rang grol rang grol chen po'i chings/ sangs rgyas med pas dge la mi ltos chings// skad rigs du 
ma gzhi nyid mi 'gyur chings// khams gsum srog bcad bag chags mi sgribs chings// snang tshul tha dad yin tshul nges pa med// grol tshul so so'i gnas tshul dbyings gcig po// gnas pa bzhi che 'byung ba rgyu 
che'o// khyab pa thugs rje grol ba dgongs pa che// bzhi tsho tha ma ro snyoms bzhi bstan pa// sems nyid sangs rgyas nyid bas mchod pa med// spangs thob gnyis med sa lam bgrod pa med// sems las sku med 
snying po bsgrangs sa med// gnyis 'dzin de rnams gnyis med ro snyoms gces// spyi don lnga pa dgos pa'i gzer lnga ni// rang byung chen po lta ba'i gzer chen la// 'gyur ba med pa'i dgos pa de la yod// tshogs </text>
</item>

<item><p>15</p><section>1</section>
<text>drug lhug pa gdams ngag gzer chen la// bsgom mi dgos pa'i dgos pa de la yod// snang srid bzhi bzhes rang grol gzer chen la// bsgrub mi dgos pa'i dgos pa de la yod// 'gyu ba chod pa 
gnad kyi gzer chen la// rang sa zin pa'i dgos pa de la yod// brtsis gdab bral ba dam tshig gzer chen la// bsrung mtshams med pa'i dgos pa de la yod// spyi don drug pa gnad dka' drug bstan 
pa// yar la sangs mi rgya ba'i gnad dka' dang// bar du snang la mi ltos mar mi skye// rig pa gcig la ye shes du ma 'phro// sangs rgyas mi mang sems can nyung mi 'gro// spyi don bdun pa sde bdun gdams 
ngag gsum// 'phags pa thugs rje mi re zla mi dgos// bag chags dbang du mi 'gyur rig mi bcud// 'gro drug g.yang sa chod pas bdud bzhi choms// des ni gsang ba'i dgra gsum chod pa'o// mthu khongs 
dang ni khyim khongs sdig khongs gsum// thams cad sems nyid rang grol sangs rgyas so// brgyad pa ngo sprod gsum las sangs tshul bdun// dang po lta ba stong pa 'byung ba chos nyid dang// rig pa rang grol nyid 
du ngo sprad do// stong pa gsal sangs 'byung ba chos nyid sangs// rig pa rang grol nyid du sangs pa dang// rang bzhin bzhi sangs bag chags rgyu sangs dang// 'gyu ba dang sangs rnam rtog ngo bo sangs// dgu pa 
gzhan mos bskyed pa'i chos bzhi ni// chos nyid bsam du med la longs spyod dang// 'dus byas dge ba'i rtsa ba rgyun mi gcod// skye shi gnyis su med pa'i don rtogs dang// sems can sbom phra kun la srog mi 
gcod// bzang ngan gnyis su med pa'i don rtogs dang// bla ma dkon mchog gsum la sri zhu bskyed// bdag gzhan gnyis su med pa'i don rtogs kyang// sems can kun la g.yo sgyu zol khram spongs// spyi don 
bcu pa brjod bya du ma rnams// brjod bya mang dang tshig gcig klong du bskyal// skye med ngang la lhun gyis grub pa'i dbyangs// byar med klong la 'dzin med rig pa nyid// phyogs med shar te spyod yul rig pa 
nyid// lta ba thod rgal lhun grub chen po'o// sems dpa' rdo rje chen po de yang nyon// gza' gtad med pa'i lta ba la// de nyid du yang lta ba med// snang ba med pa'i chos nyid la// ma btsal bzhag na bsgom pa 
yin// ngo bo nyid ni dmigs su med// ji srid cir snang spyod pa kun// bdag nyid chen po'i mdzad spyod pas// de la spyod dang mi spyod med// da yang sems dpa' rdo rje nyon// 'gro don ma lus rgyun du 
rdzogs// ma sbyangs sgrib pa ka nas dag/ ma bsags tshags chen ye nas rdzogs// ma bsgral khams gsum gnas su stobs// ma phul mchod pa gnas su thim// ma blangs dngos grub rang la shar// ma bskur </text>
</item>

<item><p>16</p><section>1</section>
<text>rig pa rang dbang thob// ma bltas lta ba kun tu gsal// ma bsgoms ting 'dzin yengs pa med// ma 'gags spyod pa shugs la shar// ma bcom rtog pa'i rgyu 'grul bral// ma sbyangs dus gsum 
'du 'bral med// ma bsrungs dam tshig nyams pa med// ma bsgrubs 'bras bu bdag nyid che// ma gzung thugs rje kun la snyoms// des nas bya zin bya mi dgos// de ltar sus rtogs byas mi 'gal// zhes 
gsungs so// byang chub kyi sems shes bya mtha' gcod las// shes bya go bzlog pa dang la bzla ba'i le'u ste bcu gcig pa'o//// de nas sems dpa' rdo rjes yang zhus pa/ kye/ ston pa byang sems kun tu 
bzang// rdzogs chen bya bral klong chen la// bdud bzhi'i 'jigs pa ji ltar lags// bdud bzhi rtogs na ji ltar lags// kun bzang ston pas bka' stsal pa// sems dpa' rdo rje rab tu nyon// bdud kyi rtsa 
ba nyon mongs bdud// de la phung po'i bdud du byung// de las lha bdud gzung dang 'dzin// de las skye shi 'chi bdag bdud// bdud rnams rang sems shes na// bdud kyi nyams len sems la phan// de yang 
sems dpa' rdo rje nyon// gti mug mun pa med pas na// chos sku mkha' khyab don mi rnyed// de bas gti mug chos sku nyid// zhe sdang ngo bo med pa la// chos sku'i mkhyen tshad su yis rtogs// 'dod chags chu bo 
med pas na// thugs rje 'gag med rgyun chad med// nga rgyal brag chen med pas na// sangs rgyas che ba su yis mtshon// phrag dogs rlung chen med pa na// thugs rje mkhyen pa'i ye shes dang// lhag mthong ye shes 
'char ba med// des na dug lnga bdud ma yin// sems nyid rang byung ye shes kyi// yon tan chen po 'char ba yin// gzugs la sogs pa lnga med na// sangs rgyas chad pa'i skyon du 'gyur// gzugs ni snang 
mdzad chos kyi sku// tshor ba rin 'byung longs spyod sku// 'du byed don grub sprul ba'i sku// rnam shes mi bskyod rdo rje'i sku// 'du shes mtha' yas ngo bo'i sku// des na phung po'i bdud ma yin// ye nas sems nyid 
sku lnga grol// byang chub sems kyi rang bzhin ni// snang ba ma 'gags rang byung la// zhen pa ma bcos ye shes te// thams cad ma bcos de kho na// thams cad gnyis med bde chen la// des na lha bdud sems su 
grol// byang chub sems kyi rang bzhin la// pha zhes bya ba'i rgyu yang med// ma zhes bya ba'i rkyen yang med// rgyu rkyen med pas skye ba med// skye pa med pa'i sems nyid la// dus gsum sangs rgyas dgrar langs 
kyang// de la zin cing sod pa med// des na sems nyid skye shi bral// zhes gsungs so// byang chub kyi sems shes bya mtha' gcod las/ bdud bzhi rang grol ba'i le'u ste bcu gnyis pa'o//// de nas yang </text>
</item>

<item><p>17</p><section>1</section>
<text>sems dpa' rdo rjes zhus pa/ kye/ ston pa byang sems kun tu bzang po lags// a ti bya bral klong chen dgongs pa yi// 'gro drug g.yang sa sems su ji ltar grol// gsang ba'i dgra gsum 
sems su ji ltar grol// de nas ston pa kun tu bzang po yis// sems dpa' rdo rje mchog la bka' stsal pa// a ti bya bral klong chen dgongs pa ni// bya byed theg pa gzhan la bltos ma yin// a ti cig car 
grol ba'i mchongs po che// thams cad yebs kyis chod pa'i rlabs po che// snang srid gsal bar byed pa'i 'od po che// don dang bral pa med pas brtson 'grus che// mnyam pa'i ngang la gnas pa'i rnga bo che// skye 
med ngang la gnas pa'i bsam gtan che// 'gran zla gang yang med pa'i rdzogs pa che// 'gro drug sems su grol ba'i stobs po che// shes rab pha rol phyin pa'i don po che// che ba dgu dang ldan pa'i a ti 
'di// theg pa dgu yi nang nas mchog tu bsngags// gnyis su med pa'i chos nyid byang chub sems// 'gyur ba med pa'i bde chen lhun gyis grub// mtha' dang dbus med mkha' ltar kun la khyab// rang byung 
dbyings nas rig pa 'di shar bas// 'gro drug ma lus kun tu bzang po'i ngang// sems nyid kun bzang med pas 'gro drug med// sems dpa' rdo rje chen po yang nyon cig/ rang bzhin lhun grub bdag nyid 
mngon sangs rgyas// de phyir sangs rgyas chos la mi brten te// chos ni sems can rnams kyi lta ba yin// lam pas mtshon pas byang chub ma yin kyang// thog ma nyid nas mgon po dri med nyid// de nyid chos la 
brten pa ma yin te// ye nas mi bskyed dbyings su// rang byung ba'o// de phyir byis pa'i chos kyis 'tshang mi rgya// chos ni tshig phyir 'brang zhing tshig mtha' yas// rang byung ye shes nyid ni tshig mtha' bral// de phyir 
de nyid don la yi ge med// ye shes rgyal po tshig las 'das pa ste// smra ba'i khyu mchog gzhan gyis dring mi 'jog/ rang rig rgyal po tshig las 'das rtogs na// phyi nang snod bcud bdag nyid chen por ldan// rang 
rig ye shes skye med dbyings nyid nas// dus gsum 'du 'bral med par bzhugs pa la// gnas la dben dang mi dben gnyis su med// chos sku bde ba chen po'i ngang nyid nas// ye shes ma 'gags so sor 
gsal ba ni// rgya mtshor gza' skar shar ba lta bu'o// don la gnyis med gnyug mar lhun gyis grub// gnyug ma nyid la dus gsum rtog bral bas// des na gsang ba'i dgra gsum sems su grol// sems 
dpa' rdo rje chen po da yang nyon// bzhi ni lhun grub phyogs med la// phyogs med shar nas zang thal yin// gza' gtad med pas lta ba yin// dper na bya rgyal khyud chen ltar// rtsol ba med par mkha' la </text>
</item>

<item><p>18</p><section>1</section>
<text>rlom// 'bar ba med par dgung mtha' yas// 'og ma'i g.yang la ya mi nga// ri klungs thams cad khobs 'og chud// chos dbyings yangs pa'i klong du sleg/ ye shes phyogs med zang thal 
te// rnam rtog ma sbyangs rang sar grol// 'khor ba'i snang ba rang sar dag/ ye nas phyi dang nang med pas// thig le yangs pa'i klong chen de// rang rig thugs kyi nyi ma shar// khyab brdal ye shes ye nas 
brdal// phyi nang gsang gsum mnyam par gnas// nyag gcig rtogs med rtog mtha' bral// bar do med par chig gcod de// rnam par shes pa chos dbyings 'das// zhes gsungs so// byang chub kyi sems 
shes bya mtha' gcod las// 'gro drug dang rtog gsum rang grol gyi le'u ste bcu gsum pa'o//// de nas yang sems dpa' rdo rjes zhus/ kye/ ston pa byang sems kun tu bzang// mdo lung chen po 'di nyid 
kyi// mdo yi grangs ni du ru nges// de la spros pa'i grangs ni du// de yi dmigs gzung gang ltar lags// rang bzhin chen po bcur gsungs pa// de la grangs ni du ru nges// de yis dmigs gzung gang ltar 
lags// zhes zhus pas/ de nas byang sems kun bzang gis// sems dpa' mchog la bka' stsal pa// nyon cig sems dpa' rdo rje che// mdo lung chen po bcu ru 'dus// bye brag lnga bcu rtsa lngar 
bshad// gcig mdo byang chub sems kyi mdo// chos kun byang chub sems su 'dus// nga gnyis bcu gcig bcu par bstan// gnyis mdo rnam par grang ba'i mdo// 'khor 'das gnyis su ma 'gags 
pa// bdun pa'i nang du de don bstan// gsum mdo phun sum tshogs pa'i mdo// ston pa bstan pa 'dus pa'i 'khor// bco lnga'i bstod la sogs par bstan// bzhi mdo bye brag 'byed pa'i mdo// rnal 'byor 
rnam bzhi'i bye brag ni// brgyad pa'i nang du de nyid bstan// lnga mdo che ba lnga yi mdo// khyad par 'phags pa'i che lnga ni// bco lnga pa yis smad nas bstan// drug mdo gol sgrib bstan pa'i mdo// yang na drug gi 
gol sgrib ste// dgu pa'i nang du de nyid bstan// bdun mdo gtan la 'bebs pa'i mdo// 'khor 'das gtan la phab pa ni// nga bzhi pa yin nga du bstan// brgyad mdo nges par bstan pa'i mdo// rang bzhin 
brgyad pa nges bstan brgyad// so lnga so dgu de dag bstan// dgu mdo theg pa yas phubs mdo// sems nyid rdzogs pa gtan la dbab// bcu pa'i nang du de don bstan// bcu mdo yongs su rdzogs pa'i 
mdo// rang bzhin bcu yi don nyid de// dgu'am phal nas bstan gyis kyang// lnga bcur kun tu shes par bya// brjod bya mang du phal bstan kyang// don gyi gtso bo lnga bcur bshad// sems dpa' rdo rje da yang </text>
</item>

<item><p>19</p><section>1</section>
<text>nyon// rang bzhin bcu yi bye brag ni// mdo lung lnga bcu'i nang du ni// lnga bcu dag tu dmigs bzung ba// dang po dang ni bcu pa ru// dam tshig 'phrin las gtso bor bstan// gnyis pa dang ni bcu 
gcig par// dbang dang sa la sbyang med bstan// gsum pa dang ni nyi shu par// lam la bgrod du med par bstan// bco lnga pa dang rtsa lnga par// lta ba bsgom med ye shes bstan// rtsa gcig pa dang drug pa 
ru// 'brel ba gnyis med lhun grub bstan// mngon du byung ba'i mdo lung bcu// mngon par sangs rgyas che bar bshad// bzhi pa dang ni so gsum par// 'phrin las ye shes sgrib med bstan// bcu gsum pa 
dang bcu gnyis par// lta ba dam tshig bsrung med bstan// lnga pa dang ni so gnyis par// lhun grub lam bgrod med par bstan// so drug pa dang so bzhi par// lung chen sa sbyang med par bstan// rtsa dgu pa dang 
bcu bdun par// dkyil 'khor 'bras bu gnyis med bstan// ma nor nges pa'i mdo lung bcu// chos dbyings sangs rgyas che bar bshad// zhe gcig pa dang bcu bzhi pa// sa sbyang dam tshig bsrung med 
bstan// so brgyad pa dang dgu pa ru// ye shes dang ni lta ba bstan// so lnga pa dang bcu dgu par// lam bgrod med dang phra ba bstan// bco brgyad pa dang brgyad pa ru// 'phrin las gnyis med 'brel pa 
bstan// bzhi bcu pa dang nga gnyis par// lung chen thog 'bebs lhun grub bstan// rgyu 'bras 'das pa'i mdo lung bcu// bdag nyid sangs rgyas che bar bshad// rtsa gnyis pa dang sum cu par// lta ba'i ye shes 
sgrib med bstan// rtsa bzhi pa dang rtsa brgyad par// sa sbyang med dang rang byung bstan// so bdun pa dang so gcig par// 'phrin las btsal med gnyis med bstan// rtsa gsum ba dang rtsa drug par// dam tshig 
bsrung med phra ba bstan// zhe bzhi pa dang nga drug par// lam bgrod med dang lhun grub bstan// bya bral rdzogs pa'i mdo lung bcu// de yin sangs rgyas che bar bshad// zhe brgyad pa dang so dgu par// 'brel pa 
gnyis med lung chen bstan// zhe lnga pa dang so bdun par// lta ba dang ni phra ba bstan// zhe drug pa dang zhe bdun par// dam tshig dang ni 'phrin las bstan// zhe dgu pa dang nga gcig par// sa sbyang med lung lam 
med bstan// lnga bcu pa dang nga gsum par// ye shes sgrib med lhun grub bstan// gtan la phab pa'i mdo lung bcu// sangs rgyas med pa'i che bar bshad// ces gsungs so// byang chub kyi sems shes bya mtha' 
gcod kyi rgyud las// mdo lung lnga bcu bstan ba'i le'u ste bcu bzhi pa'o//// sems dpa' rdo rjes yang zhus pa/ kye/ ston pa byang sems kun tu bzang// mdo lung chen po 'di nyid la// rgyud kyi dngos po </text>
</item>

<item><p>20</p><section>1</section>
<text>mi 'tshal lam// de yi dngos po ji ltar lags// zhes zhus pas/ de nas byang sems kun bzang gis/ sems dpa' rdo rje la bka' stsal pa/ nyon cig sems dpa' rdo rje che// lta spyod dkyil 
'khor dbang dam tshig/ 'phrin sgrub ting 'dzin mchod sngags kyis// rgyud kyi dngos po gtan la dbab// rdzogs pa chen po bden gnyis las// rtog pa gsum la mi gnas shing// de nyid ma nor don mthong 
yin// mtha' bral ye shes phyogs cha bral// spyod pa rnam pa bzhi yin te// rtsis gdab med pa smyon pa 'dra// 'dzin chags med pa rlung dang 'dra// nyam nga med pa seng ge 'dra// mtshan ma rang grol sprin dang 
'dra// rang rig mtha' dbus med pa'i dkyil// rang byung ma 'gags shar bas grol// rang rig rang gsal dkyil 'khor la// de nas dkyil 'khor bskyed du med// rang byung ye shes rang shar bas// rig pa'i 
rgyal po rang dbang thob// rang sems bla ma ngo mtshar che// mtshan ma dbang la rag ma lus// ye stong ye bral stong pa nyid// rtsis gdab med pas phyal pa la// bla ma grub pas gcig pu nyid// bsrung mtshams 
gnyis med lhun gyis grub// rgyal ba'i zhal nas gsungs pa'i 'phrin// de la thos bsam byed pa las// zug rngu zhi la rang rig rgyas// mtshan ma dbang 'dus nga bdag chod// sems nyid ye sangs rgyas pas 
bsnyen// bla mas bstan pas nye ba snyen yin// de nyid ngang gnas bsgrub pa'i mchog/ re dogs chod pas sgrub chen po// skye pa med pas ye nas ting// 'gag pa med pas nge zhes bya// skye 'gag gnyis med ting nge 
'dzin// de nas lam la bgrod mi dgos// sa lam mtho dman med pas na// bla na med pa'i mchod pa yin// gnas lugs ngang la rab gnas pas// rgyal ba sras bcas mnyes pa'i mchog/ gnyis med bde 
chen gsang sngags don// de nyid rtogs pa rig sngags yin// rtogs pa'i rang gnas gzungs sngags la// brjod med brjod bral ye shes mchog/ sngags dang phyag rgya tshul gcig dang// mi g.yo ba ni sku yi 
rgya// mi bskyod pa ni ye shes te// mi zhen pas na bdag med cing// thams cad mnyam nyid bde ba che// 'dren dang 'dren bcas rgyud kyi dngos// zhes gsungs so// shes bya mtha' gcod kyi rgyud las// rgyud kyi 
dngos po bstan pa'i le'u ste bco lnga pa'o//// de nas sems dpa' rdo rjes yang zhus pa/ kye/ ston pa bya nga sems kun tu bzang// mdo lung chen po 'di nyid la// 'dren thabs rnam pa du zhig 
mchis// 'dren pa mchog gis bshad du gsol// zhes zhus pas/ kun bzang 'dren gyis bka' stsal pa// nyon cig sems dpa' rdo rje che// ma 'ongs skal ldan don gyi phyir// 'dren pa'i thabs ni rnam pa </text>
</item>

<item><p>21</p><section>1</section>
<text>bcu// spyi don bsdus dang rnam par dbye// rang rkyen gnyer dang rang bzhin lta// ldem dgongs brgyad dang 'brel bar sbyor// gtar kha gags sel bsnol mtshams 'phen sdud dang// mtshon pa dpe 
dang tshad ma bka' gzhung ngo// de la spyi don sdud pa ni// seng ge'i mchongs pa ji bzhin du// chos nyid khog don bstan pa ni// bcu gsum rtsa gcig pa ru bstan// de la rnam par 'byed pa ni// pya g+h+ya'i mchongs pa 
ji bzhin du// gzhung 'di'i don rnams thabs su bcad// lnga bcu bzhi pa'i nang du bstan// rang rkyen gnyer gyi bshad pa ni// ru sbal snur 'gros ji bzhin du// 'bru stong mi gzhag gzer bus gdab// bzhi pa 
lta bur kun la sbyar// de la rang bzhin lta ba ni// khyud chen nam mkhar lding ba bzhin// chos kun spyi rgya rlabs kyis gcod// bzhi bcu la sogs kun nas gsal// de la ldem dgongs brgyad bstan pa// sna phyug 
brag la 'gro 'dzeg ltar// mi 'tsham 'tsham par bstan pa ni// so gsum la sogs phal du bstan// de la 'brel bar sbyor ba ni// ngang mo'i dal 'gros ji bzhin du// don gyis 'brel du bstan pa ni// so gnyis 
pa la sogs par bstan// de la gtar kha gags sel ni// glag mo gzan gyi chos nyid ltar// gol bsgrib brdar sha gcod pa ni// so gsum nyid dang dgu pa la// sogs pa phal du bstan pa ni/ de la bsnol 
'tshams 'phen bsdus ni// mi 'jigs phrug gu rtsal sbyong ltar// gong 'og 'khrug rnams don sdeb pa// lnga bcu bzhi pa ji bzhin no// de la mtshon dpe bstan pa ni// me long dag la bzhin gsal bzhin// chos 
nyid mtshon par byed pa'i dpe// so brgyad pa la sogs par bstan// de la tshad ma bka' gzhung ni// dus kyi 'brug char ji bzhin du// chos kun gtan la phab pa ste// lnga pa la sogs phal nas bstan// 'dren 
pa'i thabs bcu 'di dag ni// rgyal ba kun gyi dgongs pa yin// bstan pa kun gyi me long yin// 'di mi shes par chos bshad ni// dmus long mkha' la mthos 'jal 'dra// mdo lung chen po 'di nyid 
kyang// 'dren pa'i thabs bcur 'dres pa'i yin// zhes gsungs so// byang chub kyi sems shes bya mtha' gcod 'dren pa'i thabs bcur bstan pa'i le'u ste bcu drug pa'o//// de nas yang sems dpa' rdo 
rjes zhus pa// kye/ ston pa byang sems kun tu bzang// sems nyid rdzogs pa chen po ru// theg dgu'i dbye ba ji ltar rdzogs// theg dgu sems su ji ltar rdzogs// zhes zhus pas/ de nas ston pa kun bzang 
gis// sems dpa' che la bka' stsal pa// nyon cig sems dpa' rdo rje che// sems las byung ba'i chos nyid la// bden pa bzhi ru 'byung bas na// sems nyid nyan thos dag tu bstan// sems las byung ba'i </text>
</item>

<item><p>22</p><section>1</section>
<text>chos nyid las// rten 'brel bcu gnyis byung bas na// sems nyid rang rgyal dag tu bshad// sems las byung ba'i chos nyid la// bden pa gnyis su byung bas na// sems nyid theg pa chen por 
bshad// sems las byung ba'i chos nyid la// dag pa rnam gsum byung bas na// sems nyid kri ya'i theg par bshad// sems las byung ba'i chos nyid la// de nyid bzhi ru byung bas na// sems nyid u ru ya ru 
bshad// sems las byung ba'i chos nyid la// mngon par byang chub lnga byung bas// sems nyid yo ga dag tu bshad// sems las byung ba'i chos nyid las// thabs dang shes rab gnyis med pas// sems nyid ma 
hA yo gar bshad// sems las byung ba'i chos nyid las// dbyings dang ye shes gnyis med pas// sems nyid a nu yo gar bshad// sems las byung ba'i chos nyid las// rig stong gnyis su med pa 
la// sems nyid a ti yo gar bshad// theg pa dgu ni yas phub ste// sems nyid rdzogs pas gtan la phab// theg pa rim dgu byang chub sems// rang byung ye shes rol par shar// shar bzhin chos nyid byang 
chub sems// nges par theg pa gcig las med// sems nyid rdzogs pa'i theg pa'o// da yang sems dpa' chen po nyon// dbang rnams kun gyi mtshan nyid dang// gzugs snang sku yi dkyil 'khor nyid// ye 
nas kun bzang sems nyid sku// bum pa'i dbang mchog logs na med// sgra grags gsung gi dkyil 'khor nyid// ye nas sems dpa' kun bzang gsung// gsang ba'i dbang mchog logs na med// dran 
rig thugs kyi dkyil 'khor nyid// ye nas sems nyid kun bzang thugs// thugs kyi dbang mchog logs na med// spro ba'i mtshan ma thams cad kun// ye shes skye med 'od gsal nyid// bzhi pa'i dbang 
mchog logs na med// rig pa'i rgyal po nga dbang med// ye nas dbang gi ngo bor chub// bskur ba'i dbang la rag ma lus// lta ba gza' gtad bral ba la// dbang la rag na gza' gtad yin// sgom pa 
dmigs gtad bral ba la// dbang la rag na dmigs gtad yin// spyod pa shugs byung rang grol la// dbang la rag na 'dzin chags yin// dam tshig bsrung mtshams bral ba la// dbang la rag na rtsis gdab 
yin// 'bras bu lhun grub chen po la// ye nas skye med 'od gsal bas// dbang la rag na mtshan bcas yin// zhes gsungs so// shes bya mtha' gcod kyi rgyud las// theg pa dgu dbang bzhi rang la rdzogs 
ba'i le'u ste bcu bdun pa'o//// de nas sems dpa' rdo rjes yang zhus pa// e ma ho// ston pa byang sems kun tu bzang// sems nyid rdzogs pa chen po ru// pha rol phyin bcu lam lnga dang// sngags kyi cho </text>
</item>

<item><p>23</p><section>1</section>
<text>ga ji ltar rdzogs// de nas ston pa kun bzang gis// sems dpa' che la bka' stsal ba// nyon cig sems dpa' rdo rje che// byang chub sems kyi rang bzhin las// bying dang rgod pa gnyis med 
pas// zhi gnas bde ba logs na med// rang byung ye shes rang gsal bas// sems nyid lhag mthong logs na med// sems nyid chos nyid brdal khyab pas// sems la sbyin pa logs na med// sems nyid ma 
skyes gzung 'dzin bral// sems las tshul khrims logs na med// byang chub sems su kun shong pas// sems las bzod pa logs na med// sems nyid brdal bar 'ub chub pas// sems las brtson 'grus 
logs na med// byang chub sems la g.yos med pas// sems las bsam gtan logs na med// byang chub sems las 'khrul med bas// sems las shes rab logs na med// snang ba gang yang mi 'gog 
pas// sems las thabs nyid logs na med// sems las gzhan du smon med pas// sems las smon lam logs na med// snang grags sems su rang grol bas// sems las stobs nyid logs na 
med// ma btsal ye shes lhun grub pas// sems las ye shes logs na med// des na pha rol phyin bcu sems// da yang sems dpa' rdo rje nyon// tshogs kun mi sog ye rdzogs pas// sems las tshogs lam 
logs na med// sems nyid chos nyid rang bzhin bas// sems mas las sbyor lam logs na med// chos nyid mngon du rang shar bas// sems las mthong lam logs na med// de nyid rang la rang gnas 
pas// sems las sgom lam logs na med// de nyid rdzogs pa spyir khyab pas// sems las thar lam logs na med// des na lam lnga byang chub sems// da yang sems dpa' rdo rje nyon// 'gro drug ye nas 
sangs rgyas pas// sems las bskyed pa logs na med// mi rtog ye shes bgegs bsal bas// sems las 'tshams gcad logs na med// sems nyid byin chen rang bzhin logs na med// thams cad 
bdud rtsi'i rang bzhin las// sems las byin brlabs logs na med// chos kun sems nyid rnams dag pas// sems las rnam rtog logs na med// snying rje chen po'i cir mi mdzad// sems las tshad med 
logs na med// sku gsung thugs dang rang ldan pas// ting 'dzin rnam gsum logs na med// sems nyid 'byung lnga bcom ldan 'das// sems las dbang chen logs na med// yangs pa chos dbyings sems 
nyid gnas// sems las gzhal yas logs na med// rang rig rang gsal ye nas lha// sems las lha bskyed logs na med// rang byung ye shes lung thog phebs// de la dbang bskur logs na med// sangs </text>
</item>

<item><p>24</p><section>1</section>
<text>rgyas sems can gnyis med pas// spyan drang bstim pa logs na med// sems nyid ye nas 'gyur med pas// brtan par bzhugs pa logs na med// ye nas bde chen gnyis med la// phyag dang 
mchod sogs logs na med// sgul bskyod thams cad phyag rgya bas// phyag rgya'i mchod pa logs na med// mi gsung mnyam gzhag sngags tshig pas// sgom dang bzlas brjod logs na med// bya ba med pas 
las rnams te// sems las 'phrin las logs na med// mi gzung ye shes chen po la// gtor ma gtang ba logs na med// sna tshogs snod bcud gnyis med pas// sems las lhag bstan logs na 
med// thig le gcig tu kun 'dus pas// dkyil 'khor bsdu ba logs na med// ye shes lhun grub go ldan pas// skal ldan lus bsrungs logs na med// yon tan thams cad lhun grub pas// smon lam 
gdab pa logs na med// sku gsum rang la lhun grub pas// mthar phyin 'bras bu logs na med// ces gsungs so// byang chub kyi sems shes bya mtha' gcod las// pha rol phyin bcu lam lnga sngags kyi cho ga 
rang la lhun gyis grub pa'i le'u ste bco brgyad pa'o//// de nas sems dpa' rdo rjes yang zhus pa/ kye/ ston pa kun tu bzang// khyim dang sdig pa mthu khongs nas// mngon par sangs rgyas ji ltar 
lags// sku lnga sku gsum bye brag gang// de nas ston pa kun bzang gis// sems dpa'i 'khor la bka' stsal pa// sems dpa' rdo rje legs par nyon// nga nyid rtog pas la bzla na// 'dod chags zhe sdang gti 
mug kyang// spang du med de byang chub lam// ye nas rang byung ye shes yin// lus la pho mo yod gyur phyir// byang chub sems la pho mo med// chags pa spyad pas bde ba'i mchog/ gsol 'debs snying po chos sku 
nyid// de tshe bde ba'i chos nyid brgyan// 'ching bar mi 'gyur grol bar nges// byang chub sems la skye shi med// dkar po'i phyogs dang sdig la sogs// byang chub sems la gnyis su med// zhing bcu dbyings su 
bsgral gyur na// de tshe bsgral ba'i chos nyid brgyan// 'khor ba chos nyid ngang du brlag sems nyid ye nas 'od gsal phyir// ngo mtshar rmad du byung rol pa mthu// bya bral nam mkha' ji bzhin te// mi dmigs 
gti mug chos kyi sku// gnyis su med pas shes rab gsal// de ltar rtogs pas ye shes nyid// 'bras bu gzhan nas btsal mi dgos// gdod nas rang byung ngo bo nyid// 'bras bu la yang mi ltos par// sems 
dang bral bas kun bzang thugs// lus dang bral bas kun bzang sku// ngag dang bral bas kun bzang gsung// thugs ni skye med chos sku'i thugs// sku ni longs spyod rdzogs pa'i sku// gsung ni sangs rgyas sprul </text>
</item>

<item><p>25</p><section>1</section>
<text>pa'i gsung// da yang sems dpa' rdo rje nyon// sku gsum sku lnga'i bye brag ni// sku gsum don la so sor dbye// chos sku la yang rnam pa gsum// ma ni skye med dpag tu med// chos kyi sku yi chos sku 
nyid// rigs lnga drug pa dpa' bo rnams// chos kyi sku yi longs spyod sku// sems dpa' sems ma'i sprul tshogs rnams// chos kyi sku yi sprul pa'i sku// longs spyod rdzogs la'ang gsum du nges// rdo 
rje chen po rdo rje dbyings// longs spyod rdzogs pa'i chos kyi sku// rigs lnga rigs gsum la sogs pa// longs spyod rdzogs pa'i longs spyod sku// sems dpa' la sogs sprul 'khor rnams// longs spyod rdzogs pa'i sprul 
pa'i sku// sprul sku la yang gsum du nges// smra bsam brjod med shes rab don// sprul pa sku yi chos kyi sku// rnam dag sku lnga gzugs bzang ba// sprul pa sku yi longs spyod sku// sras dang mdzad pa sna tshogs 
rnams// sprul pa sku yi sprul pa'i sku// sku gsum snang tshul dgur bstan kyang// byang chub sems pa ma lus 'bral med// de ni dbyer med rdo rje'i sku// de lta bu yi sku nyid la// zag med bde chen mngon byad 
sku// nges par sku ni gcig las med// gcig ni byang chub chos kyi sku// zhes gsungs so// byang chub kyi sems shes bya mtha' gcod las// dug gsum gyi grol tshul dang sku gsum sku lnga bstan pa'i le'u ste bcu 
dgu pa'o//// de nas sems dpa' rdo rjes yang zhus pa// e ma ho// ston pa byang sems kun tu bzang// rang byung ye shes don ni gang// man ngag gces pa'i don ni gang// de nas ston pa kun bzang 
gis// 'khor rnams kun la bka' stsal pa// nyon cig sems dpa' rdo rje che// dang po rgyu las ma byung rang// pha zhes bya ba'i rgyu yang med// bar du rkyen las ma byung rang// ma zhes bya ba'i rkyen yang med// tha ma 
gnyen pos mi 'jig rang// yul gzhan 'gyur ba'i gnyen po med// 'gag pa med pas rang nyid byung// sgrib pa med pas rang nyid byung// ngo bo sna tshogs snang bas byung// ye ni nas gnas pa yin// ye nas 
'gyur ba med pa yin// ye nas dngos med dngos ma grub// ye ni des na brjod ma grub// ye ni rang byung shugs las 'char// rig pa rang gsal rang du shes// rig pa ma 'gags gsal bar shes// rig pa 
bde chen gnyis med shes// rig pa ma bcos gnyug mar shes// rig pa rang grol mnyam nyid grol// da yang sems dpa' rdo rje nyon// rang byung ye shes rgyal po 'di// mi 'gyur 'gyur med ye nas gnas// ma 
'gags shes pa'i phyir na rig/ rig pa don la mi 'gyur wal// ngo bo don las ma yengs gsal// skye med thugs su chud pas si// de yi don las mi yengs pa// gang gis rtogs na kun tu bzang// rtog par </text>
</item>

<item><p>26</p><section>1</section>
<text>gyur pa gang yin pa// de ni man ngag kun gyi mchog/ ma rtogs rtsol ba'i tshi chad yin// des na rtogs pa gtso bor bshad// sems dpa' rdo rje da yang nyon// man ngag ces su bya ba yang// man ni 
snying bo'i byang chub sku// ngag ni rig pa sa le ba// man ni s+t+rong rig ye shes sku/ ngag ni brjod pa'i sgra las 'das/ man ni thugs kyi sgron me phye// ngag ni mgul gyi bum par 'dril// man ni rigs pa sa le 
ba/// man ngag ni ljags la bkram pa'o// man na ring rig chos kyi sku// ngag ni mgur nas byung ba'o// man ni rang rig rgyal po yin// ngag ni rang byung ye shes gsal// tshegs chung bas na man ngag yin// go 
sla bas na man ngag yin// bya btsal bral bas na man ngag yin// yon tan lhun grub man ngag yin// sems dpa' rdo rje rab tu nyon la zung// snod ldan kun la de bzhin ston// rab tu gsungs so// byang chub 
kyi sems shes bya mtha' gcod kyi rgyud las/ rang byung ye shes dang man ngag bstan pa'i le'u ste nyi shu pa'o//// de nas yang sems dpa' rdo rje nan tan zhus pa// e ma ho/ byang sems kun tu 
bzang// sngar du bshad pa'i rang bzhin bcu po dang// shes bya bslab pa'i mtha' bcur gsung pa nyid// tha dad lags sam don khrigs ji ltar lags// byang sems kun tu bzang pos bshad du gsol// byang 
sems kun tu bzang pos bka' stsal pa// sems dpa' rdo rje de nyid rab tu nyon// de ltar bshad pa'i rang bzhin bcu po nyid// shes bya bslab pa'i mtha' bcu nyid du 'dus// bslab pa'i mtha' bcu'i don 
khrigs ji ltar nges// rang byung ye shes ye nas rang shar bas// dbang bskur mchog nyid ye nas bskur du med// dam tshig ye nas gnyis 'dzin bral bas na// dam tshig mchog nyid ye nas bsrung du med// lta ba 
ye nas gza' gtad bral bas na// lta ba'i mchog nyid ye nas blta ru med// phra bas ye nas dmigs gtad bral bas na// bsgom pa'i mchog nyid ye nas lhar mi bskyed// spyod pa ye nas blang dor bral bas 
na// spyod pa'i mchog nyid ye nas spyad du med// lam la ye nas bgrod du med pas na// mkhas la ye nas gnas lugs dgongs pa ni// sa la ye nas bgrang du med pa'i phyir// thos pa'i mchog nyid ye nas 
brjod dang bral// ye shes ye nas sgrib pa med pas na// sgo bsdur mchog nyid ye nas theg gcig sems// 'phrin las ye nas btsal du med pas na// man ngag mchog nyid ye nas bya bral klong// lhun grub ye 
nas bya btsal bral bas na// mdo bsdus mchog nyid ye nas thig le gcig/ rang bzhin bcu ni bslab pa'i mtha' bcu nyid// sems nyid rdzogs pas de ltar gtan la phab// bslab pa'i mtha' bcu bcu phrag </text>
</item>

<item><p>27</p><section>1</section>
<text>bcu bstan pa// lhun grub bcu dang gnyis 'dzin bral bas bcu// gza' gtad bral ba bcu dang ngang la gnas pa bcu// blang dor med pa bcu dang don la mkhas pa bcu'o// brjod bral bcu 
dang theg gcig byang sems bcu// bya bral bcu dang thig le nyid 'dus bcu// rig pa'-i rgyal po rang dbang bcu ru lhun gyis grub// dam tshig rgyal po 'dzin med lhun gyis grub// lta ba gza' gtad med par 
lhun gyis grub// sgom pa dmigs gtad med par lhun gyis grub// spyod pa blang dor med par lhun gyis grub// mkhas pa gnas lugs nyid du lhun gyis grub// thos pa brjod bral nyid du lhun gyis grub// sgo 
bsdur theg gcig sems nyid lhun gyis grub// man ngag bya bral klong du lhun gyis grub// mdo bsdus thig le nyid du lhun gyis grub// dbang po rgyal bo rang dbang lhun grub yin// rig pa'i rgyal po rang dbang 
nyid mi 'da'// dam tshig rgyal po 'dzin med nyid mi 'da'// lta ba gza' gtad bral ba nyid mi 'da'// sgom pa dmigs gtad bral ba nyid mi 'da'// spyod pa blang dor bral ba nyid mi 'da'// mkhas pa'i 
gnas lugs dgos pa nyid mi 'da'// thos pa brjod bral dgongs pa nyid mi 'da'// sgo bsdur theg pa'i sems nyid don mi 'da'// man ngag bya bral klong chen nyid mi 'da'// mdo bsdu thig le nyag gcig 
nyid mi 'da'// dam tshig rgyal po 'dzin pa bral pa yin// rig pa'i rgyal po rang dbang gza' gtad bral// dam tshig rgyal po 'dzin med gza' gtad bral// lta ba lta ru med pas gza' gtad bral// sgom pa 
dmigs gtad med pas gza' gtad bral// spyod pa blang dor med pas gza' gtad bral// mkhas pa gnas lugs dgongs pas gza' gtad bral// thos pa brjod bral dgongs pas gza' gtad 
bral// sgo bsdur theg gcig sems nyid gza' gtad bral// man ngag bya bral nyid bas gza' gtad bral// mdo bsdus thig le nyid pas gza' gtad bral// lta ba'i rgyal po gza' gtad bral bas ni// rig 
pa'i rgyal po rang dbang ngang la gnas// dam tshig rgyal po 'dzin med ngang la gnas// lta ba gza' gtad bral ba'i ngang la gnas// bsgom pa dmigs gtad bral ba'i ngang la gnas// spyod pa blang dor bral ba'i 
ngang la gnas// mkhas pa'i gnas lugs dgongs pa'i ngang la gnas// thos pa brjod bral nyid kyi ngang la gnas// sgo bsdur theg gcig sems nyid ngang la gnas// man ngag bya bral klong chen ngang la 
gnas// mdo bsdu thig le nyid kyi ngang la gnas// sgom pa rgyal po dmigs gtad med pa yin// rig pa'i rgyal po rang dbang blang dor bral// dam tshig rgyal po 'dzin med blang dor med// lta ba gza' gtad </text>
</item>

<item><p>28</p><section>1</section>
<text>bral bas blang dor med// sgom pa dmigs gtad bral ba'i blang dor med// spyod pa gzang ngan med pas blang dor med// mkhas pa gnas lugs nyid las blang dor med// thos pa brjod bral nyid 
la blang dor med// sgo bsdur theg gcig sems nyid blang dor med// thos pa brjod bral nyid la blang dor med// man ngag bya bral nyid la blang dor med// mdor bsdus thig le nyid la blang dor med// spyod ba'i 
rgyal po blang dor med pa yin// rig pa'i rgyal po rang dbang don la mkhas// dam tshig rgyal po 'dzin med don la mkhas// lta ba gza' gtad bral bas don la mkhas// sgom pa dmigs gtad bral ba'i don 
la mkhas// spyod pa blang dor med pa'i don la mkhas// mkhas pa gnas lugs dgongs pa'i don la mkhas// thos pa brjod dang bral ba'i don la mkhas// sgo bsdur theg gcig sems nyid don la 
mkhas// man ngag bya bra klong chen don la mkhas// mdor bsdus thig le nyag gcig don la mkhas// mkhas pa'i rgyal po gnas lugs dgongs pa yin// rig pa'i rgyal po rang dbang brjod pa bral// dam tshig 
rgyal po 'dzin med brjod dang bral// lta ba gza' gtad bral bas brjod dang bral// sgom pa dmigs gtad bral bas brjod dang bral// spyod pa blang dor med pas brjod dang bral// mkhas pa gnas lugs 
nyid pas brjod dang bral// thos pa brjod du med pas brjod dang bral// sgo bsdur theg gcig sems nyid brjod dang bral// man ngag bya bral klong chen brjod dang bral// mdo bsdu thig le nyid la brjod dang 
bral// thos pa'i rgyal po brjod dang bral ba yin// rig pa'i rgyal po rang dbang theg gcig sems// dam tshig rgyal po 'dzin med theg gcig sems// lta ba gza' gtad bral ba'i theg gcig sems// sgom 
pa dmigs gtad bral ba'i theg gcig sems// spyod pa blang dor med pa'i theg gcig sems// mkhas pa gnas lugs nyid pas theg gcig sems// thos pa brjod dang bral bas theg gcig sems// sgo 
bsdur byang sems nyid pas theg gcig sems// man ngag bya bral klong chen theg gcig sems// mdor bsdu thig le nyid bas theg gcig sems// sgo bsdur rgyal po de nyid theg gcig sems// rig pa'i rgyal 
po rang dbang bya bral klong// dam tshig rgyal po 'dzin med bya bral klong// lta ba gza' gtad bral bas bya bral klong// bsgom pa dmigs gtad bral ba'i bya bral klong// spyod pa blang dor med pas bya bral 
klong// mkhas pa gnas lugs nyid pas bya bral klong// thos pa brjod dang bral bas bya bral klong// sgo bsdur theg gcig sems nyid bya bral klong// man ngag bya btsal bral bas bya bral klong// mdor </text>
</item>

<item><p>29</p><section>1</section>
<text>bsdu thig le nyid pas bya bral klong// man ngag rgyal po bya bral klong chen yin// rig ba'i rgyal po rang dbang thig le nyid// dam tshig rgyal po 'dzin med thig le nyid// lta ba gza' gtad med 
pas thig le nyid// sgom pa dmigs gtad med pas thig le nyid// spyod pa blang dor med pas thig le nyid// mkhas pa gnas lugs nyid pas thig le nyid// thos pa brjod dang bral bas thig le nyid// sgo 
bsdur theg gcig sems nyid thig le nyid// man ngag bya bral klong chen thig le nyid// mdor bsdus 'ub bsdus thig le nyid du 'dus// mdor bsdus rgyal po thig le nyag gcig yin// de ltar btsal du med 
pa'i rang bzhin bcu// gang zhig de las rtsol bar byed pas rko// bye chung lco gas nam mkha'i mtha' btsal kyang// mtha' mi rnyed cing rang nyid dub pa ltar// de bzhin bya byed phal gyi lam btsal kyang// lam 
mi rnyed cing tshi chad nad kyis 'dzin// des na bslab pa'i mtha' bcu rtsol ba ma byed cing// rtsol ba de ni tshi chad 'dzin ba'i nad// de nyid ma rtogs ji snyed kha rgyud kyang// bya bral lhun rdzogs nyid lam mi rnyed 
do// zhes gsungs so// byang chub sems shes bya mtha' gcod las// bslab pa'i mtha' bcu bstan pa'i le'u ste nyi shu gcig pa'o//// de nas sems dpa' rdo rjes yang zhus pa/ kye ho ston pa byang sems kun tu 
bzang// bsod nams chos spyod bcu rnams ji ltar rdzogs// de yi don la ji ltar gnas par bgyi/ dmigs su med pa de nyid rab dbye na/ bltas re mthong ba med na mthong ba yin// sems nyid rang bzhin 
mthong ba 'dra ba yin// sems nyid rang bzhin dmigs su med pa la// byang sems kun tu bzang pos bkal stsal pa// sems dpa' rdo rje da yang legs par nyon// byang chub sems nyid shes bya bstan pa 
ni// sems kyi rang bzhin dmigs su med pa la// de rig de nyid klong du gyur pa ni// de bas de nyid gnyis par mi 'gyur te// gnyis med klong du gyur pa mchod pa yin// sems kyi rang bzhin dmigs su med 
pa las/ kha dog dbyibs med tshon las 'das pa ste// gdod nas ma byung ma skyes de nyid las// sna tshogs 'dod dgu 'byung bas sbyin pa yin// sems kyi rang bzhin dmigs su med pa las// gsung gi klong 
nas rigs nyid shar ba de// sna tshogs sems nyid shes pa nyan pa yin// sems kyi rang bzhin dmigs su med pa la// sems nyid dmigs su med de snying po'i mchog/ thig le chen po yongs kyis mkha' klong 
de// de bzhin 'gyur med gnas pa klog pa yin// sems kyi rang bzhin dmigs su med pa la// 'khor ba'i mun nyid gdod nas ye sangs rgyas// gdod nas gnyis med sems nyid lhun gyis grub// rig pa de </text>
</item>

<item><p>30</p><section>1</section>
<text>bzhin gnas pa 'dzin pa yin// sems kyi rang bzhin dmigs pa med pa la// dus gsum dus med brjod dang bral ba yin// brjod dang bral ba'i don ni de nyid la// dmigs cing gang gis 
bzlos pa 'don pa yin// sems kyi rang bzhin dmigs su med pa yin// mtshon par byed pa'i tshig ni ston byed cing// dmigs su med pa dmigs su bya ba'i don// mya ngan 'das pa smra bar bshad pa 
yin// sems kyi rang bzhin dmigs su med pa la// dmigs pa'i dngos po gang yang mi sems shing// dmigs par bya ba'i chos ni rdul tsam med// dmigs pa dngos po gang yang mi sems te// dmigs byed 
don la sems pa sems dpa' yin// sems kyi rang bzhin dmigs su med pa la// sems de ye sangs rgyas par thag chod do// mi skye mi 'gags dmigs su med pa la// dmigs med dmigs su med pa sgom 
pa yin// sngar 'das rgyal ba sras dang bcas pa dang// da ltar phyi ma'i rgyal ba sras bcas rnams// chos spyod 'di bcu rtogs pas 'grub pa'i phyir// bcu po 'di ni rgyal ba kun gyi yum// zhes gsungs 
so// byang chub kyi sems shes bya mtha' gcod las// chos spyod bcu bstan pa'i le'u ste nyi shu rtsa gnyis pa'o//// de nas sems dpa' rdo rjes yang gsol pa// ston pa'i ston pa byang sems kun tu 
bzang// gang la mi rten lta med lta mchog la// de nyid ma btsal bzhag pa'i sgom pa de// byang sems kun tu bzang po nyid kyis rab tu shod// byang sems kun tu bzang pos bka' stsal pa// kun gyi rang bzhin 
ye nas phyi mo nyid// dpe las 'das pas mtshon pa'i don dang bral// tshig las 'das pas brjod pa'i ngag dang bral// sgra las 'das pas thos pa'i yul dang bral// rgyu dang bral bas thob pa'i 'bras bu 
med// rang bzhin med pas bcos pa'i mtha' dang bral/ kha dog med pas dmigs pa'i yul dang bral// ci yang min pas phyogs ris yongs dang bral// btsal du med pas lta ba gza' gtad bral// cir yang 
mi dgongs cir yang mi g.yo dang// cir yang mi bsam cir yang spyad mi bya// gang la'ang ma 'dres sgom du ming yang med// ci yang mi mthong cir yang ltar med de// de lta bu yi ngang la gang gnas pa// tha snyad 
tsam du sgom zhes de la bya// rig pa cir yang 'du shes med na sgom// ji bzhi rang bzhin gzhag na sgom pa yin// bya bral ngang du gnas na sgom pa yin// gsal ba dmigs su med na sgom pa yin// ji lta bur 
yang ma mthong sgom pa yin// ma bcos mnyam par gzhag na sgom pa yin// sgom du med pa'i don la ma yengs na// sgom du med pa'i sgom pa mchog nyid yin// zhes gsungs so// byang chub kyi sems shes bya </text>
</item>

<item><p>31</p><section>1</section>
<text>mtha' gcod las// lta sgom bye brag khyad bar bstan pa'i le'u ste rtsa gsum pa'o//// de nas sems dpa' rdo rjes yang zhus pa// ston pa'i ston pa byang sems kun tu bzang// dus gsum 
rgyal ba'i rang bzhin chos kyi dbyings// spang blang med pa mnyam pa nyid kyi ngang// rang rig kun tu bzang po nyid la 'dus// chos rnams shes bya bslab pa'i mtha' bcur 'dus// de lta bu yi bya bral rgyud chen 
'di// snod kyi rim pa gang la gdams shing gtad// kun bzang mchog gis bka' stsal pa// nyon cig sems dpa' rdo rje che// phyi ma dus kyi snod med rnams// bla ma'i sku smod mos pa chung// mched la mi gdung 
gzhogs kyis smod// rdzas la shin tu chags sems che// dad chung nyam len g.yel ba dang// shes nas mi bsrung dam me dang// tshig tu zhib la don la rtsing// le lo che la spyod lam rtsing// dregs pa che la rang 
bzhin gong// gzu lum ras chod byed pa la// de lta bu la 'di bstan na// srid gsum sems can bsad dang mtshungs// rgya la 'bang bya khas len zhing// yul dang bud med 'bul byas kyang/ de la bsran par 
ma gsungs so// gal te de la bstan gyur na// nyi tshe ba yi dmyal bar skye// de bas rta shi'i kha bzhin sdoms// sems dpa' rdo rje legs par nyon// a ti bya bral rgyud rnams kun// shes bya bslab pa'i mtha' 
bcur 'dus// snod la gdams shing gtad pa ni// bla ma lha ltar mchod cing gus// mched la gdung zhing shin tu byams// rdzas la zhen chags chung ba dang// dam tshig mig ltar 'tsho ba dang// shes bzhin nyams 
su len pa dang// 'khor ba 'dam ltar shes pa dang// bka' yi don la dam par blta// shes rab che la gtad pa thub// dad pa che la ser sna chung// dka' ba sdos nas dang du len// shes bzhin che la bag dang 
ldan// lus srog mi lta chos la mos// grong khyer med cing dman cha 'dzin// de lta bu yi slob ma la// a ti bya bral rgyud 'di bstan// sems dpa' rdo rje yid la zhog/ sems la gab na shin tu mchog/ ces 
gsungs nas sems dpa' rdo rje la rgyud gdams shing gtad do// byang chub kyi sems shes bya mtha' gcod kyi rgyud las/ gdams shing gtad pa'i le'u ste rtsa bzhi pa'o//// byang chub kyi sems shes bya mtha' 
gcod kyi rgyud ces bya ba rdzogs so//// rgya gar skad du/ tsa ra sha ar thA/ bod skad du/ rje btsan dam pa/ bcom ldan 'das dpal kun tu bzang po la phyag 'tshal lo// shin tu rnal 'byor 
lha yi lha// rnal 'byor las kyang rnal 'byor mchog/ 'phags pa las kyang 'phags pa ni// rdo rje rgyal ba kun gyi mes// rje btsan dam pa kun tu bzang// rdo rje 'chang rgyal 'jigs pa'i skyabs// nyams pa'i chad </text>
</item>

<item><p>32</p><section>1</section>
<text>pa byung ba la// mgon btsun de las gzhan med do// der gzhol ba ni mchod pa'i sprin// kun tu gnas pas sgrub thabs so// ngang yis mi ldog dngos grub pas// don kun phyag rgya rdzogs pa 
yin// bde chen lhun gyis rdzogs pa yang// 'di dag kun gyi bla ma ste// mngon sum sangs rgyas yin pa na// 'dra bar dang ba'i mchog bskyed do// nges pa'i lung ston dpa' bo yis// lung chen de dag la bstan 
nas// mkhas pas lung bzhin rgyud pa yis// snum pa'i dam tshig bskang ba yin// thugs rje thabs dang ldan pa yis// phan par bzhed pa'i skye bo la// cha shas tshang bar mdor bsdus nas// 'jug pa tsam zhig 
skabs 'dir dbye'o// lung dang man ngag gi don yi ge nyung yang don rgya chen bsdus te/ ma lus 'grel cing theg pa mtha' dag gi don bkod pa/ byang chub kyi sems bsam gtan nges pa'i rgyal po/ rje btsan dam 
pa rdzogs so//// bcom ldan 'das dpal bde ba chen po'i snying po la phyag 'tshal lo// byang chub sems ni nges pa las// yang dag snying po gsal ba ni// thams cad ma lus gdal ba 
dang// kun nas yongs su zlum pa ni// phyi dang nang gi chos rnams kun// rgyu 'bras khyad par brdal ba yang// bya byed yul las 'das pa yi// yang dag gi snying po bde ba'i klong// bdag gzhan phyogs las 
'das pa'i phyir// bstan cing thos pa'i yul med de// tha snyad med pa'i byang chub sems// snying po yang dag thig le ho// snang dang srid dang chos rnams kun// yang dag bcos su med pa ni// dus gsum rtog pa 
med pa'i phyir// kun bzang thig le bde ba'i phyir// ma skyes dag pas bde ba'i dbyings// ma 'gags gsal ba'i bdag nyid klong// 'du 'bral med pa'i thig le'i klong// nges pas gzhan du mi rtsol 
ba'o// mi 'du ye nas dag pa la/ mi 'bral mngon du gsal ba ni// thams cad khyab pas brdal ba yang// mi g.yo nges pa'i thig le dbyings// don dam bden pa'i thig le ni// dngos po phyogs las 'das 
pa'i phyir// gzung du med pa'i byang chub la// lhag par gnas par mi byed do// mi rtog rtog las 'das pa la// mi 'gyur gsal bar gnas pa ni// ma bcos ji bzhin bde ba ste// kun bzang thig le chen po'i 
dbyings// dus gsum srid gsum sgo gsum po// rnam shes rtsa ba gsum po yang// sku gsum rang dbang lhun grub pas// mngon sum thig le bde ba'i dbyings/ kha dog dbyibs la mi gnas shis// 'byung 
'jug thabs la gnas pa ni// las dang dus kyis mi bcos te// yang dag thig le bde ba'i klong// thams cad ngang gis dag pa la// yid kyi rnam shes 'od 'bar ba// dus gsum phyi nang med pa'i phyir// rang </text>
</item>

<item><p>33</p><section>1</section>
<text>byung bde ba'i thig le yin// sangs rgyas kun gyi rgyal po yin// de nyid yin par nges pa'i phyir// snying po nges pa'i thig le las// gzhan du rgyal bas chos mi btsal// 'di las gzhan pa'i chos 
med pas// smon bar bya ba'i yul med de// gang zhig blo la gsal ba ni// kun tu bzang po'i 'bras bu'i dod// dran pa'i gzhi dang brtags pa'i lha// ma lus 'di na rdzogs pa la// gang gis bcos su med pa 
ni// byang chub chen por nges pas tig/ las dang sdug bsngal mang po yis// bde ba'i don las nyams pa la// snying po'i don las 'od byung ste// mngon sum thig le bde bas che// bgrod du med pa'i thig le 
ni// yang dag nges pa'i lam du bde// dmigs su med pa'i snying po ni// ji bzhin gsal bas thig le che// gza' gtad phyogs las 'das pa ni// bsgom du med pa'i byang chub sems// mngon sum thig le 
bde ba la// bsgoms pas rnyed par ga la 'gyur// ma rig dug gsum rmongs pa yis// rgyu 'bras phyogs las 'das pa yang// yang dag lta bar bral ba ni// phyal bar gzhag pa ma yin zhing// bkag ste zhi bas 
nus pa dang// gzhig ste stong pas spong ba dang// stong pa'i yul la 'dzin pa yis// bsam gtan chad pa'i mi gnas te// dag pas dag pa btsal ba'i phyir// lha la lha yi dmigs pa yang// 'gyur ba med 
pa'i thig le la// gza' gtad du phyogs su mi gnas pa'o// 'bras bus 'bras bu rnyed 'dod pas// shes rab thabs su rol pa yang// 'gyur ba med pa'i thig la// rtsol sgrub phyogs su mi gnas pa'o// nam 
mkha' nam mkha' mthong 'dod pas// dbyings dang ye shes rol pa yang// gsal pa'i thig le'i ngo bo nyid// tha snyad phyogs su mi gnas pas// kun tu bzang mo'i mkha' dbyings las// kun bzang rol pa'i 
byed pa pos// sangs rgyas dkyil 'khor ma lus pa// bya ba med par gsal ba po// ma skyes chos nyid thig le ni// ma 'gags dbyings kyi thig ler bde// mngon par dag pa'i thig le ni// gsal bas ye 
shes thig ler bde// rol pa kun bzang thig le ni// mi rtsol lhun gyis grub pas bde// thig le drug gi mkha' klong na// thig le dgu yi 'od gsal zhing// thig phran sum cu rtsa drug gis// thams cad gsal 
bar bkra ba yang// dus gsum 'gyur ba med pa'i dbyings// man ngag rgyal po dgongs pa ste// mngon sum sangs rgyas che ba'i gzer// bdag nyid che bas btab pa'o// chos nyid gzhan na med pa'i 
gzer// byang chub sems kyis btab ba'o// dus gsum 'bad rtsol med pa'i gzer// lhun gyis grub pas btab pa'o// che ba lnga yi mdzod brtol nas// sbas pa gsum gyi gter rnyed nas// mngon sum rang </text>
</item>

<item><p>34</p><section>1</section>
<text>dbang thob pa yis// thams cad zil gyis gnon pa yang// gzer bu nyi shu rtsa lnga ste// mi 'gyur mngon du shar ba yang// kun la khyab cing thams cad snum// ngo bo nyid ni dbyer med kyang// 'khrul 
pa rnams la mi snang bas// yang gsang thugs kyi gter chen 'di// phal la spro bar ma gsungs so// byang chub kyi sems mi 'gyur ba'i thig le tig rdzogs so////@#/ / bcom ldan 'das dpal kun tu 
bzang po la phyag 'tshal lo// nam mkha'i rgyal po ye shes chos kyi sku// sems nyid chos su 'gyur bas bde ba ste// chos nyid bsam du med pas nam mkha' che// nam mkha' bsam du med pas rgyal ba'i 
bdag/ bsam du med pa'i nam mkha' de nyid las// mi dmigs rgyal ba'i dgongs pa rang la shar// nam mkha' mtshan nyid kun las 'das pa ni// nam mkha' la yang nam mkha' brjod du med// nam mkha' 
de nyid bsgom du med pa ni// mi brjod bsam du med pa bsgom pa ste// brjod dang bsam pa kun las 'das pa ni// dus gsum rgyal ba'i dgongs pa de nyid yin// nam mkha' lus med nam mkha' sems dang 
bral// mnyam dang mi mnyam nam mkhar brjod las 'das// nam mkha' med pas nam mkha' khyab pa'ang med// de nyid mtshan ma 'di zhes mi nus so// tshig med kun khyab brjod pa'i sgra dang bral// dge sdig 
dbus mtha' snying po ga la yod// yul dang dbang po'i spyod yul med pa la// rgyu 'bras sgyu ma'i spyod pas rang rig 'khrul// tshig med tshig phyir 'brang ba'i don med pas// gang dag sgyu ma'i 'gro don spyod pa 
yang// cha shas rim par rtogs pa skyed pa ni// 'og nas gong du rtsol ba g.yang sa che// tshig bral de la rtag dang chad med pas// ting 'dzin che ba'i lung ste nges pa'i don// ma skyes mi 'gag ye nas mnyam pa 
la// mtshon du med pa'i thig le rgyal ba'i thugs// de la mtshon phyir rgyal bas gang gsungs pa// mtshon cing rtogs par byed pa de nyid kyang// tshad mar gzung zhing rtogs pa skye mod kyang// de bas mtshon med 
sems ni rgyud kha 'khor// ting 'dzin bde ba'i rol chags pa yang// yod med rgyu la mi ltos chos nyid ni// zhi ba'i gnas la mya ngan mi 'da' zhing// spyod yul snang ba 'gegs pa g.yang sa che// rang sems ma 
bcos ye nas chos nyid la// ting 'dzin sgyu ma'i sbyong ba rtsol ba'i gnad// rang byung ye shes dbang la mi brten pas// re zhing dogs pa'i mtshan ma rnam par zhi// nam mkha'i mtha' ltar kun la khyab pa na// byang 
chub lta ba'i yon tan de nyid de// mthong thos phyogs las 'das pa'i nam mkha' ni// zhi ba'i gnas la rtag chad ye nas med// kun la khyab pas rtag pa'i ngo bor bral// gcig pas dbyer med tha snyad chad pa </text>
</item>

<item><p>35</p><section>1</section>
<text>med// skye 'jig med phyir rtag mtha' ye nas med// sku gsum thugs las 'das bas che ba'i mchog/ tha tshigs yul las 'das pas nyams pa med// sngags dang phyag rgya bral bas 'gyur ba 
med// sgo phugs yangs dog med pas rgya chen nang pa nyid// phyi nang kun las 'das pas gsang ba'i snying po nyid// bde dang sdug bsngal med pas mnyam pa'i snying po nyid// 'byung 'jug 'jigs pa med pas 
yangs nas klong// 'du 'bras dus las 'das pas yangs dog sbyin pa'i gzungs// sems nyid chos kyi dbyings pas thams cad nam mkha'i sku// rnam rtog grangs las 'das pas ye shes chen po'i 
zhal// gdod nas zhi bas 'od gsal lhun gyis grub pa la// snying po byang chub don la cis kyang bcos su med// 'gyur med chags pa'i yul las 'das pa la// sangs rgyas ye shes ngo bor mtshon du 
med// 'byung 'jug med pas dbang po yul las 'das// mtshan ma 'jil ba'i sku ni mi gnas ye nas dag/ bza' ba'i yul med btsal ba'i dbang pos stong// thams cad ro gcig dbyer med bde ba'i 
dbyings// dus gsum mnyam pa nyid la 'byung 'jug med// mi len 'dzin dang ye nas bral ba la// kun gyi bdag nyid dus gsum dbyings mi g.yo// kun nas phyogs cha med par gnas pa ni// dus gsum 
bdag nyid rdo rje sems dpa' che// lta ba 'di med spyod pa sgyu mas bcings// phyin ci log dang ma log byang chub ste// rnam rtog gnyis kyi mtha' las 'das pa ni// bsam dang bral ba'i byang chub sems chen 
po// nam mkha' lta bu'i byang chub sems nyid ni// yod med dbu mar mi dmigs brjod du med// nam mkha' tsam du'ang brjod du med pa la// tshig dang nam mkha' su yis tshig tu brjod// sems dang tshig 
las 'das pa'i sbyor ba ni// mngon sum mi gnas ye nas stong pas dben// ye shes de nyid kun tu gsal ba na// thams cad rnam par dag par gcig pa'i phyir// las dang mtshan nyid so sor ma nges 
pas// gcig dang du ma'i mtha' las 'das pa'o// chos kyi dbyings nyid yul las 'das mod kyang// 'dzin pa med pa'i mtshan nyid kun la bkra// gzugs kyi mtshan nyid ye nas mthong ba gang// rtog pa'i 
mtshan nyid med na dmigs pa gang// gzha' tshon sgyu mas 'phags pa'i sku bskyed de// bsti gnas sgyu mas re ba'i rtsol ba yang// rnam dag lam chen lhun gyis grub pa la// bsod nams med kyang 'grub ces 
rgyal bas gsungs// chos kyi dbyings ni mi bskyod gnas che ba// kun la khyab pas sgra med tshig las 'das// sprul pa mang po rgya mtsho'i tshogs chen gyis// bya med don las rdul tsam bskyod mi nus// zhi la phra ste </text>
</item>

<item><p>36</p><section>1</section>
<text>mngon du rnyed pa dka' 'o// rtog ge spyod yul 'khrul las shes mi nus// bskyod dang mi bskyod rtog pa med pa ni// mtshan nyid nam mkha' las kyang 'das pa'o// ye nas lhun gyis grub pa'i thabs 
chen la// rgyu bcos rtog pas grub par mi 'gyur te// spyod pa'i sgo dang mtha' las 'das pa la// log rtog 'khrul pas bsrung du ga la yod// mtshan nyid med pa'i thig le chen po ni// sprul pa sgyu ma tsam du snang 
ba yang// chos nyid dbyings las dbye bsal mi 'jug pas// sgyu ma'i lam du rgyal bas yongs ma bsngags// mi gnas chos sku brjod las 'das pa ni// dbu ma tsam du'ang ye nas mi gnas pas// de bzhin 
bde ba'i ye shes mtha' klags kyang// snang dang brjod pa'i mtha' las 'das pa'o// byang chub sems nam mkha'i rgyal po rdzogs so//// rgya gar skad du/ many+dzu su kha/ bod skad du/ bde 'jam/ 
bcom ldan 'das rdo rje bde ba chen po la phyag 'tshal lo// bde 'jam dbyings phyug sdug bsngal b+ha ga la// dbyer med lhun rdzogs thig la dbying nyid che// bskyod pa mi mnga' ye nas rin po che// bya ba med par 
lhun rdzogs thig le che// thams cad ma bkag dbyer med bdag nyid che// skye med dbyings las thams cad 'gags shing// dus gsum 'du 'bral med pa'i gsal ba yang// don dam klong du gyur pas sems 
dpa' che// rgyu las bsgrub tu med pas ye nas gnas// btsal du med pas bod pa mngon sum dbyings// smon du med pas thams cad rang la rdzogs// tha snyad med pas rnal 'byor chen po'i bdag/ go 'phang 
med pas lta ba kun gyi dbyings// 'dul ba'i las rnams thams cad ci spyad kyang// rol pa nyid las mnyams shin tu bde// thig le nyid pas spang du med pa'i phyir// rtsa ba'i 'dod chags zhe sdang gti mug 
kyang// spang du med pas byang chub chen po'i lam// bsam du med pa'i ye shes gsal pa ni// rnam grangs med pas dbying nyid bdag po'i klong// gzugs rnams med pas byang chub snying po'i sku// rnam rtog zhi 
bas khyad par ye shes che// gdod nas ma bskyed pa ni dngos grub ste// 'chi ba med pas bdud rtsi'i dbyings// thig le ye nas gsal ba'i dam tshig la// tha tshig ming du btags pa med// ri rab rtse nas nyi ma 
stong shar bas// ye shes thugs kyi nyi ma gcig shar dro// rang la thams cad shar ba'i 'od zer ni// shar ba nyid na dus gsum nub pa med// mi gnas dmigs su med pas gsal ba ni// bsgom du med nyid 
bsgom du med pas bde// ye nas ma bsgoms ji bzhin gsal ba yang// bsgoms pas gzhan nas rgyal ba'i chos mi rnyed// rdo rje nyi ma dbyings nas shar ba yis// thams cad kun kyang de bzhin nyid du </text>
</item>

<item><p>37</p><section>1</section>
<text>gsal// 'gyur ba med pas lta ba bal nag ste// cir yang 'gyur bas thugs rje bal dkar bzhin// brtags na thams cad bal nag nyid kyi dbyings// lhun gyi gnas pas lta ba'i go 'phang 
gcod// gdod nas dag pas srid pa'i pad+ma bzhin// 'gyur ba med pas thig le'i dbyings na bde// bya ba med pas thams cad kun la 'jam// dus gsum med pas thig le nyid du 'byam// ye nas snying po 
btsal du med pa la// btsal ba'i bsam pas don dam dbyings mi bskyod// dra ba nyid pas mu khyud phyogs bcur bde// thig le nyid pas thig phran dgu la bde// rtse rgyal rtogs na grub pa'i gnas chen 
bde// thig le ye nas bde ba'i rdo rje'i dbyings// thogs med yongs su sbyang pa'i b+ha ga la// dbyer med lhun rdzogs thig le dbyings nyid che// sku gsung thugs shar mu khyud dkyil 'khor bde// rnam par dag 
pas bde ba'i byang chub sku// 'gro pa'i lam chen mkha' dbyings dag pa la// thig le ye nas bde ba rdo rje'i dbyings// rdo rje nyi ma dus gsum 'du 'bral med// de bas thig le thams cad rdo rje'i 
dbyings// brdal pa nyid na dus gsum 'du 'bral med// byang chub sems ni ye nas gsal ba'i phyir// klong gi dkyil 'khor chen po bde 'jam rdzogs so//// 
rgya gar skad du/ sarba a ta/ bod skad du/ kun 'dus/ bcom ldan 'das bya bral bde ba'i ngang la phyag 'tshal lo// chos sku ye nas rnam par rab dben pa'i// rnam rtog bla dgas yul las 'das 
pa'i phyir// yod med stong pa'i mtha' ni dbyings su gcig/ dbyings nyid gcig la lta ba'i khyad par dgur snang ste// snang 'dod rtsol ba'i sems ni sdug bsngal nad// chos nyid dang gi gnas pa'i rang bzhin 
las// thugs rje chen po'i mkha' ltar khyab pa ni// thabs kyis rol pas 'dod dgur bsgyur ba'i dpal// chos rnams sna tshogs ji bzhin snang ba las// tha snyad thams cad byang chub mchog gi lam// snying po 
byang chub mchog tu nges pa las// gzung 'dzin bgrod pa'i yul ni ga la yod// tha snyad tsam du 'du shes bya mod kyi// dam du bcas pa'i yul yang rdul tsam med// dam du bcas pa'i yul med gsal ba 
na// dam du bcas kyang yul med nam mkha' 'dra// 'dod dgur sgyur ba'i snying rje thabs chen la// bsam dgu lhun gyis grub par byed pa yang// ye shes klong du shar ba'i rnal 'byor pas// sa mchog 'di ni ma 
bsgrubs lhun gyis grub// bag la nyal ba'i skyon rnams ma lus kun// ye shes 'od gsal rang la shar ba'i phyir// theg chen 'di ni mkha' la nyi shar bzhin// mtha' yi mun pa med par ye nas gsal// sgom </text>
</item>

<item><p>38</p><section>1</section>
<text>pa'i yul la 'dzin pa'i gnas med pas// sgom bcas de dag 'dzin pa'i sdug bsngal yin// sgom pa'i gnas med rig ba rang dbang na// bsgoms kyang skyon med thams cad nam mkha'i 
klong// gang yang ma bkol kun gyi re ba klong// mnyam pa nyid kyi man ngag gter chen gyis// kun la khyab cing thams cad rang rdzogs// de la cha shas rim pas bza' ba med// ye nas bdud rtsi chen po yin pa 
la// gzhan nas btsal bas 'grub par mi 'gyur zhing// ma btsal lhun gyis grub pa'i dbyings 'gyur la// rnam pa kun tu che bas byang chub lam// thams cad dgongs spyod ye nas dag pa la// 'khrul dang ma 
'khrul cis kyang nyams pa med// thams cad 'dus te cir yang mi snang bas// dus gsum rgyal ba'i dgongs pa de na gsal// byang chub kyi sems kun 'dus rdzogs so//// 
bcom ldan 'das rdo rje bskal pa'i bdag po la phyag 'tshal lo// srid bar bcas pa'i 'jigs rten dang// thugs rjer bcas pa'i pho brang kun// sprul pa'i 'khor lo 'od 'bar ba'ang// mngon sum 
sangs rgyas mkha' la shar// phyogs bcu'i 'jig rten mang po nas// spyan drangs la sogs rtsol ba'i gnad// bde ba gsal ba'i thig le las// sangs rgyas gzhan du mi rtsol lo// sems dang chos las sangs 
rgyas gzhan na med// mnyam nyid nam mkha' lta bu'i rang bzhin las// sna tshogs mtshan ma rdul du brlag ba'i phyir// phyag rgya'i tshogs kyang bskal pa'i me ltar 'bar// ye nas lhun gyis grub pa'i rang bzhin 
las// rtsol ba'i sdug bsngal rgya mtsho'i rlabs dang 'dra// chos so cog gi ngo bo nyid// ma btsal gzhag pas rdul du brlag/ thams cad bdag nyid rang gi lha// dkyil 'khor kun tu zhugs pa la// dus gsum 
mnyam sbyor 'byung 'jug med// ma btsal lhun gyis grub par 'gyur// phyi nang spyod yul ma lus pa// mnyam dag lhun gyis grub pa la// dus gsum mnyam par gzhag pa ni// bcing du med pa'i phyag rgya 
yin// mi phyed thig ler gcig pa la// dus gsum 'byung 'jug med pa ni// sangs rgyas kun dang mnyam pa'i phyir// bsrung du med pa'i dam tshig mchog/ khams gsum ngo bo rang rig dbyings// phyogs bcu rgya 
dang bral ba yi// bcos pa med pa'i 'khor lo la// ma bkod shar ba'i dkyil 'khor mchog/ thams cad mngon sum shar ba yang// byin rlabs mthu la mi ltos par// yid bzhin lhun gyis grub pa ni// bsngo 
dang bral bas mchod pa'i mchog/ rtog pa'i rgyal mtshan shar ba'i phyir// thams cad ngo bo bdag nyid sku// don la rim pas mi 'grub pas// thog pa med pa dbang gi mchog/ phyogs bcu'i 'jig rten rab </text>
</item>

<item><p>39</p><section>1</section>
<text>'byams na// g.yo zhing bskyod pa'i chos rnams kun// rang byung sbrul pa bsam yas kyis// bya byed med pa'i 'phrin las phul// mi dmigs byams pa chen po ste// mtha' yas thugs rje chen po 
yin// rab 'byams bde la dga' ba ste// stong nyid gsal ba btang snyoms so// gsang sngags chen po'i khyad par ni// rang rig rgyal ba'i thugs rje yis// bag chags rdul du rlog pa dang// mtshan ma zil 
gyis gnon pa ni// khyud chen mkha' la thogs med pas// steng 'og rim gyis mi bgros de// snang ba dus gcig gsal ba ni// skye 'gro 'dul ba'i gnyen po yin// seng ge'i skad la 'jigs med pa// gcan 
gzan rim gyis mi 'dul te// gzhan gyis rtsol pas mi chud pas// dud 'gro 'dul ba'i gnyen po yin// rang bzhin gsal ba'i byang chub sems// rgyu 'bras rim gyis mi bgrod de// bde chen mkha' la thogs 
med pas// rnam rtog sgrol ba'i gnyen po yin// byang chub sems mi 'gyur ba'i rdo rje thugs rje chen po'i 'od/ gnam spar 'debs rdzogs so//// bcom ldan 'das bde chen rdzogs pa'i klong la phyag 'tshal 
lo// byang chub sems ni kun tu bzang// bdag dang gzhan don gnas med pas/ lhun gyi rdzogs pa'i ngang nyid la// skye dang 'chi med 'gyur ba'i chos med do// dag pas bdud rtsi chen po yang// mi 'gyur 
gsal bas gser gzhin te// dge sdig so sor bcings pa yis// rnam grol thar pa bcings pa ha// gang gis de ltar ma rig ste// don med sgra phyir 'brangs pa yang// dge sdig gnyis ka'i phyogs 'dzin 
pas// dmigs med ldongs nas 'gro ba ha// dkar bas dkar ba'i nyi ma med// gnag pas gnag pa'i mun pa med// zhi bas gsal ba'i thig le la// lhag pa'i lha yang yod ma yin// mu med brdal bar 
gnas pa'i phyir// thams cad du ni gcig pu nyid// nam mkha' lta bu'i bdag nyid la// sems can med cing sangs rgyas med// rig pa med cing sangs rgyas med// bri ba med cing 'phel ba med// dus 
gsum thig le bde ba'i phyir// su la phan med gnod mi 'gyur// rnam par dag pa'i snying po la// mngon sum lhun gyi grub pa ha// mi snang 'gyur ba med pa ni// shes rab thabs las 'das pa'i phyir// lam dang 
byang chub dang med pa ste// med pa'i snying po shar ba ha// skal ldan gang zhig 'byung ba yi// don du gsungs pa'i dgongs spyod kyang// 'di don gdengs dang ldan pa yis// gang ltar spyad kya nga me tog skye// yang 
dag nges pa'i lung 'di yang// rang rig klong du khrol 'dod pas// sems kyi klong du brnag pa las// phal la spro bar mi bya'o// rdzogs pa'i spyi gcod ces bya ba rdzogs so//// </text>
</item>

<item><p>40</p><section>1</section>
<text>bcom ldan 'das dpal kun tu bzang po la phyag 'tshal lo// khams gsum las 'das yid bzhin nor bu rin po che// bgrod med rnam par grol ba'i lam ston pa// gzhan nas btsal bar rnyed 
par mi 'gyur te// thig le chen po kun la khyab par gnas// rang byung ye shes ma bcos 'od gsal ba// bde chen btsal du med pas snying po'i don// snang mdzad nyid ni rtag par kun tu bzang// gnyis med 
bde ba'i ngang ste lhun gyis grub// g.yung drung chen po'i klong du shar ba yis// bde ba chen po'i longs spyod rdzogs pa yang// rtog dpyod mtshan ma kun las 'das pa'i phyir// drang srong chen po nyid kyi spyod yul 
yin// thams cad sku gsung thugs kyi dkyil 'khor la// shes te rtog pa'i klong du mnyam gzhag nas// grub pa'i khyad par mngon du shar ba'i tshe// khams gsum kun kyang bdag gi zhabs la 'dud// byang chub 
kyi sems khams gsum sgron ma rdzogs so//// 






</text>
</item>


<item><p>1</p><section>2</section>
<text>rdo rje sems dpa' nam mkha' dang mnyam pa'i rgyud bzhugs so// 
rje sems dpa' nam mkha' mtha' dang mnyam pa'i rgyud le'u nyer bdun yan chad sde dge dang 'dra/ nyer brgyad man chad sde dge'i rgyud 'bum du mi bzhugs pa mtshams brag rgyud 'bum nas kha bskangs ba/ 
de nas de bzhin gshegs pa thams cad kyi rang bzhin gcig dang du ma las 'das pa'i bdag nyid/ snying po rang byung rig pa'i sku/ dpal rdo rje sems dpa' de kho na 
nyid la dgongs te ci yang mi gsung bar bzhugs so// de nas de'i tshe 'khor mang po de ltar gyur pa mthong zhing rig nas/ sems dpa' rdo rje la 'di skad ces gsol ba btab
bo// dus gsum sangs rgyas thams cad kyi// gsang ba'i 'khor lo gter gyi bdag/ rang byung rig pa mchog gi sku// rmad byung rol pa'i bdag po khyod// rgyal ba'i thugs dang dbyer </text>
</item>

<item><p>2</p><section>2</section>
<text>med phyir// gang du'ang rig par dka' ba yi// gsang ba'i don ni gsol ba 'debs// e maho shin tu rtogs par dka'// e maho rnyog pa bral ba'i don// e maho 
kun gyi yum yin pa// e maho dri med rgyud 'di gsungs// rdo rje zhes pa ji lta bu// sems dpa' zhes pa gang gi don// nam mkha' zhes pa ji ltar brjod// de yi mtha' mnyam ji lta 
bu// rgyud ces ji ltar brjod par bya// bdag cag rnams la bshad du gsol// zhes zhus so// de nas sems dpa' rdo rjes/ rol ba rang snang gi 'khor la 'di skad ces bka' 
stsal to// rdo rje zhes su bstan pa ni// rang bzhin rtog dang mthar phyin pa'i// thugs kyi rig pa bstan pa nyid// rang byung rig pa'i snying po nyid// thams cad 'dus pa'i rdo rje ste// mi 
phyed rkyen dang bral ba'i phyir// rang byung rdo rje snying por gnas// 'di ni gnas pa gsum yin te// rkyen dang bral bas mi snang ngo// lhun grub rang byung mi phyed pa// bstan pa thugs kyi rdo rje ste// dgu rum sbas 
pa thugs kyi gter// ma lus rdo rje byin rlabs pas// ye shes snang ba phyogs ris med// mtha' bral nam mkha'i snying po ltar// gsal ba dri ma'i rnyog pa med// skyes bu'i thugs kyi dkyil 'khor nyid// rgyal 
ba kun gyi thugs nyid ni// thog ma tha ma med pa yi// rang byung 'du 'bral med pa nyid// phyogs bcu mtha' dbus bral ba yi// nam mkha' yangs pa'i dkyil 'khor ltar// gnang bkag med pa'i rang bzhin 
nyid// mthar phyin ye shes rdo rje nyid// ma bcos pa dang rtog pa dang// phyogs bral mnyam pa'i snying po ste// sangs rgyas dang ni sems can dang// phyi nang snod bcud ma lus pa// rang byung snying por gcig pa 
yi// rang byung ye shes ma bcos pa'i// 'gro ba'i rgyud la gnas pa ste// gnas pa don gyi gzhi zhes bstan// lhun grub gsum du gnas pa nyid// kun dang 'brel ba'i thabs chen po// rna brgyud dgongs pas byin 
rlabs nas// thugs kyi dkyil 'khor mngon bstan nas// shes bya'i chos rnams thams cad kun// ma bcos shes bya nyid du gsal// gang du phyogs ris med pa yi// rang byung rig pa'i snying po nyid// rang bzhin </text>
</item>

<item><p>3</p><section>2</section>
<text>mtshan nyid rol pa ste// phyogs med nam mkha'i rang bzhin ltar// kun 'dus me long gsal bar bstan// rig pa'i dong rtse gsal ba nyid// phyogs med nyi ma'i snying po ltar// rang byung rdzogs 
pa'i ma bcos pa// gnas nyid rtogs te mthar phyin pa'o// 'di nyid nam mkha' gsum nyid de// snang srid dang ni kun brtags dang// ma bcos pa zhes bstan pa nyid// snang ba dang ni srid pa dang// ji snyed ma 
lus thams cad ni// rang byung rig pa mkhar snang ste// rgyu rkyen 'das pa'i rang byung nyid// khyab cing mtshon pa'i yul las 'das// rang rang zhen pas gang brtags pa'i// blo dang rgyu rkyen las byung ba// bsam 
dang rgyu ba'i sbyor ba can// rang gi blo yis spyad brtags pa// 'di dag kun brtags nam mkhar bshad// rang bzhin khyab pa'i yul las 'das// rang byung rtogs pas tshad dang bral// gang dang gang gis ma 
bcos pa// rgyu ba'i yul dang bral ba ste// dran rig nam mkha' blta bya ste// ma bcos gsal ba'i dbang po la// rig pa'i dong tshe rtogs par gnas// mkha' ltar dri med ma bcos pa// rtogs pas mi gzung 
yid du khyer// dus gsum ma bcos gnyug ma'i don// shes nas ma bcos snying po'i don// rig pa tshad bral 'od du 'bar// ma bcos rig pa snying po'i sems// sgo gsum bcos pa'i bar ma lus// rang bzhin 
rtogs pa ye shes nyid// mtha' dbus phyogs ris med pa'i don// ma lus don gyi snying po 'di// sangs rgyas sems can gnyis med pa'i// gdod nas snying por 'khyil ba'i dbyings// bya bsam brtag pa'i yul 
las 'das// mtha' bral dbu ma chen po la// dgag dang bsgrub pa'i chos med pas// ma lus snying por gsal rtogs pas// don lam rin chen dpe bzhi ltar// phyogs ris med cing rgya mnyam pas// nam 
mkha'i mtha' dang mnyam pa'o// gdod nas mtha' bral chen po la// dgongs pa'i lung gis mtshams sbyar nas// mtha' bral nam mkha'i dkyil 'khor ltar// mtha' dbus med pa'i de bzhin nyid// rang byung ye 
shes thog mtha' med// re dogs spangs pas rgyu ba zad// ma lus ma 'gags ye shes ni// phyogs ris med par shar ba'o// 'di la mtha' dbus med pa dang// phyogs ris med par bsam 'das pas// nam 
mkha'i mtha' dang mnyam pa ste// bsam med nam mkha'i klong chen po// rgyud ces bya ba rgyun du grags// ma bral snying po bde ba'i klong// rang bzhin ye shes mnyam nyid la// bar chad med pa'i rnal 'byor 
de// sku gsung dgongs pa mtha' bral nyid// nam mkha' lta bur rtag tu gnas// 'di la thams cad lhun grub pas// snang srid rdzogs pa chen po'i rgyud// de la rgyud kyi snying po'o// zhes gsungs so// nam mkha'i </text>
</item>

<item><p>4</p><section>2</section>
<text>mtha' dang mnyam pa'i rgyud chen po las// rgyud kyi mtshan pa'i le'u ste nyi shu brgyad pa'o//// de nas yang rang snang rol ba'i 'khor tshogs kyis// sems dpa' rdo rje la 'di skad ces gsol 
to// kye ma'o sems dpa' rdo rje khyod// sangs rgyas kun gyi rang bzhin te// sku gsung thugs ni bsam mi khyab// mgon po khyod la gsol ba ni// sgro skur med par ji ltar lags// bshad pa nyid kyang ji lta 
bu// dus ni ji ltar gcig pa lags// 'og min gnas kyang ji lta bu// rang bzhin dang ni lta ba dang// mngon du gyur pa ji lta bu// gleng gzhi zhes pa ji ltar lags// rgyal ba so sor snang ba de// tha dad pa ni ma 
yin nam// thun mong rgyud dang khyad par ci// rang byung snying po lhun grub la// sgro dang skur pa kun bral ba// ma bcos rin chen 'khor lo'i thugs// 'od gsal snying po 'gyur ba med// sgro 'dogs skur 'debs 
mtshan ma'i lam// gsang ba'i thabs kyis bcad nas ni// gzhi gzhag rang lugs ma bcos par// snying po rig pa mngon du bstan// ji ltar chu la chu gzhag ltar// bde bar gnas pas pha rol phyin// snying po 
gcig tu kun rdzogs pas// sgro 'dogs skur 'debs gdod nas med// gang gis gang la gang dus su// gang bshad pa nyid de bzhin te// ma lus pa yi de bzhin nyid// snying po rang byung rdzogs pa'i bdag/ ma 
lus 'chang bdag snying po ste// lhun rdzogs rgyal ba kun gyi ngang// sna tshogs rang snang rig pa'i 'khor// rol pa 'bum phrag mtha' las 'das// rang byung rig pa kun 'char la// tha dad ston 'khor khyad par 
med// bsam gyis mi khyab pa yi dus// snga phyi med pa'i dus gcig ste// dus gcig rtogs pas dus kun rtogs// dus dang rtog pa gcig tu bstan// rang byung 'od gsal 'khor lo'i thugs// sgro skur dag pa'i 
bde chen po// mkha' ltar bsam pa'i yul las 'das// rgyu 'bras lhun rdzogs snying po la// bstan pa ma lus kun 'dus pas// dus gcig dgongs pa mkha' ltar bshad/ ston pa gnas 'khor dus bstan 
pa// rang byung rol pa mchog nyid las// ro dang rnam pa ji bzhin pas// khyad par med de snying por rdzogs// ji snyed pa yi chos rnams kun// rin chen 'od la kun rdzogs pas// gdod nas skye 'gag gnas pa 
med// snying po rdzogs pa gcig ste gnas// gdod nas gcig pa'i rang bzhin la// dus gsum gcig par mngon bstan pas// phyogs bcu mtha' dbus chos thams cad// dus gcig phyogs ris med par 
rtogs// gang du zhen pas brtag pa yi// bgrangs dang bsgom dang brtag pa dag/ rang rang brtags pas snang ba ste// de dag dus gcig sbyor zad de// re dogs chad pa'i snying po nyid// ma bgrod rtogs pas </text>
</item>

<item><p>5</p><section>2</section>
<text>phyin pa'i gnas// rig pa'i gnas su rtogs pas phyin// ma lus rig pa'i 'og min gnas// sangs rgyas kun gyi pho brang nyid// thig le steng 'og phyogs cha med// 'og min gnas zhes brjod pa
yin// rang byung snying po kun gyi rgyu// rgyu lnga 'bras bu gsum la sogs// phyogs bcu nam mkha'i mthar thug pa// 'di la 'dus pa'i 'khor du bshad// ma lus snying por dag pa la// dngos dang blo yi khyad par 
gyis// rang rang phyogs kyis gang bltas pa// 'di la 'das pas 'khor du bshad// ji ltar gnas pa'i don de nyid// rtogs nas 'bras bu lhun grub pa// ji snyed sangs rgyas thams cad kyang// 'di las 'byung 
bas ston pa'o// don dang tshig gi gleng gzhi ni// ji snyed sangs rgyas thams cad dang// bka' rgyud ma lus thams cad kyi// gleng brjod kun gyi gzhi yin pas// ma bcos don gyi gleng gzhi yin// bka' rgyud 
brjod bya thams cad kyi// 'byung ba'i rgyu dang gzhi nyid ni// phun sum tshogs pa'i bdag nyid de// gleng brjod 'byung phyir gleng gzhi nyid// rang byung snying po 'od gsal ba// rin chen bsam pa lhun grub 
rdzogs// gleng brjod ma lus kun 'char bas// gleng gzhi kun gyi ngo bor bshad// sangs rgyas kun gyi rang bzhin te// ma lus 'dus pa'i snying po bas// zhing khams mdzad pa ye shes dag/ gdul bya'i bsam 
pa'i tha dad pas// rin chen bzhi dang yon tan ltar// so so'i khyad par gang snang ba// tha dad snang ba yod ma yin// ma bcos snying po nyid la rdzogs// rang byung rol pa rang snang la// rgyu 'bras zhen pa mi gnas 
pas// rang snang phun sum tshogs par bshad// snying po 'od ltar rdzogs pa yin// rgyu 'bras zhen pa'i tha dad dag/ rang bzhin bsam pa phyin ci log/ de dag gang ltar ci snang ba// khyad par rig pa rang snang 
yin// zhes gsungs so// nam mkha'i mtha' dang mnyam pa'i rgyud chen po las gleng gzhi bshad pa'i le'u ste nyi shu dgu pa'o//// de nas yang rang snang rol ba'i 'khor tshogs kyis/ sems dpa' rdo rje la 
'di skad ces gsol to// dus gsum rgyal ba thams cad kyi// sku gsung thugs kyi gter gyi dbyig/ rig pa'i bstan pa rdzogs pa'i bdag/ ma bcos rol par shar ba nyid// gzhi nyid ci phyir bshad pa 
ste// 'jug pa'i lam tshul ji lta bu// 'bras bu'i tshul ni ji ltar gnas// bdag cag rnams la legs par gsungs// zhes zhus so// de nas sems dpa' rdo rjes 'di skad ces bka' stsal to// 'dus pa'i 
tshogs chen da nyon cig/ gnas dang rtogs par bstan pa nyid// ma bcos sems kyi rang bzhin ni// rig pa 'od gsal stong pa nyid// sangs rgyas sems can gnyis med de// ma rig ye shes tha dad </text>
</item>

<item><p>6</p><section>2</section>
<text>med// rang byung rig pa'i snying po nyid// 'od gsal lhun rdzogs rin chen la// rang snang rol pa'i 'od 'char ba// phyogs med 'dod pa kun gzhi ste// ma bcos gnyug ma'i rang bzhin ni// rig 
pa'i 'od gsal stong pa nyid// phyogs ris bral ba'i snying po ste// dbye zhing tha dad chos dang bral// mtha' bral nam mkha' rang bzhin ltar// rang byung rig pa mu mtha' med// nam mkha'i mtha' dang mnyam sbyor 
ba// sangs rgyas sems can kun gyi gnas// nam mkha' lta bur kun la khyab// ma lus kun gyi snying po ste// gsang ba'i rang bzhin mtha' dbus med// rang byung dri med snying po ltar// gzhi gzhag rang lugs 
gsal ba'i 'od// phyogs cha med par gsal bar 'phro// ma lus don gyi snying po la// brda dang tha snyad byin rlabs kyis// ma lus rig pa'i snying por bstim// de nyid stong pa'i snying po ste// rang byung bde ba'i byin 
rlabs can// bde ba chen po'i snying po 'di// spyi gtsug gsal ba'i yon tan ltar// ma btsal yon tan lhun rdzogs kyang// thabs dang rna brgyud gter chad pas// rang la rdzogs kyang mthong ba med// gnas pa 
don gyi gzhi rdzogs kyang// rig pa'i tshad ma ma skyes shing// rtogs pa don gyi gzhi med na// 'khor ba'i lam ltar thar mi 'gyur// rang byung gsal ba'i snying po 'di// ma lus khyab par gnas gyur pa// rna brgyud 
dgongs pas byin rlabs shing// rig pa'i tshad mas don mthong na// lung dang rig pa la sogs pa// brda dang tha snyad rnams mi dgos// rang gi mtshan nyid ma rtogs na// spyi yi mtshan nyid la zhen pa// nyams 
dang bral ba'i rna brgyud ltar// re dogs chad par ga la 'gyur// dri med snying po'i don rtogs nas// lhun grub phyogs ris med par gsal// ma bcos rang gzhag mthar phyin pa// rtogs pa don gyi gzhi zhes 
bshad// ma lus 'byung zhing 'du ba'i phyir// gzhi nyid legs par bshad pa yin// lam gyi rang bzhin bstan pa ni// don dang tshig gis phye ba ste// bstan bya don gyi snying po nyid// rang byung mi 'gyur tshad ma 
ste// tshad ma kun gyi snying po nyid// ngo bo la sogs brgyad kyi don// ma bcos rang byung snying po ni// rang bzhin gcig tu gnas pa ste// rnam pa cis kyang ngos gzung med// mtshan nyid ye shes gsal ba ste// ngo bo 
mi 'gyur de bzhin nyid// skye dang bltos pa'i rgyu med pas// ma skyes 'jig pa ga la yod// rin chen yon tan ji bzhin du// yongs rdzogs gsal byed tshul gyis gnas// skyes pa'i rkyen dang bgrod pa 
dang// smin dang grub dang 'jig pa dang// rtags dang tha dad rkyen bral bas// rgyu rkyen rdo rje nyid la rdzogs// rgya mtsho 'du ba'i snying po ltar// bsdu dang gnas dang 'byung ba dang// rdzogs pa'i don nyid gang yin </text>
</item>

<item><p>7</p><section>2</section>
<text>pa// de nyid nges pa'i tshig tu bshad// gzhi dang lam dang 'bras bu dang// gnas skabs so so gang yin pa// mtshon pa dpe yi tshul yin pas// gang ltar sbyar ba de dag nyid// rang byung snying po'i 
mtshan nyid ni// ci yang yin no rnam kun bcas// spong len dgag bsgrub la sogs pa'i// phyogs mtshams nges pa'i chos ma yin// rang byung snying po tshad bral yang// dag pa'i tshad dang gsal ba'i tshad// rol 
pa phra ba khyab pa'i tshad// tshad med pa nyid tshad yin no// thabs chen bya bral mkha' khyab sems// thabs dang gzhi dang 'bras bu ste// rig pa rtogs pa ye shes nyid// bya bral rdzogs pa'i lung yin no// don lam 
mtshon pa'i nyams myong ste// rnyog dang 'byed dang dwangs pa ste// dus gsum nyid du bstan pa yin// tshogs dang nam mkha' rdo rje dang// 'gro 'dul thabs su bshad pa nyid// 'byed dang grol dang 'byin pa 
nyid// mos dang rtogs dang gdeng du gyur// brjod dang rtogs dang goms pa nyid// brjod dang rig pa chos nyid sgra// brda dang grol dang gar gzhag pa// de nyid bde ba chen po'i sems// rang rig rnyog pa bral 
ba'i sems// mtha' dbus re dogs zhen pa med// gang ltar gang yang 'gro 'ong med// ma bgrod rtogs pas dus gcig sa// phyogs ris med par rtogs pa'i sems// ma bcos don la 'jug pas 
lam// tshig lam rkyen gyis ma mtshon na// dgu rum sbas pa'i don mi gsal// brda dang dgongs pa'i gtan tshigs la// rna brgyud don dang 'brel ba'i tshig/ ma lus nges pa'i don du mtshon// de dag tshig lam 
don yin no// bgrod dang bskyed dang smin pa'i chos// btsal dang bsgrubs pa'i 'bras bu min// skye dang 'jig pa'i 'bras bu yin// thob bya gzhan ldan 'bras bu smin// rang byung lhun rdzogs 'bras bu ni// rang 
nyid rol pa mtha' yas las// nyid las gzhan pa'i thob bya med// rin chen yongs rdzogs yon tan ltar// rang snang che ba rgyun mi 'chad// ces gsungs so// nam mkha'i mtha' dang mnyam pa'i rgyud chen po 
las// rang byung ye shes rang shar bshad pa'i le'u ste sum cu pa'o//// de nas yang rig pa rang snang rol pa'i 'khor tshogs kyis// sems dpa' rdo rje la 'di skad ces gsol to// sangs rgyas kun gyi snying 
po che// 'khor lo dgongs pa klong brdal ji ltar lags// man ngag zhal chems ji ltar sprugs// sel med klong dgu ji ltar lags// rang byung rol pa rang shar ba// mkha' la gza' skar ji ltar 
bkram// mkha' khyab sems lung spyi don lnga// de dag ji ltar brjod pa yin// phun sum tshogs pa ji ltar bshad// bdag cag rnams la bshad du gsol// zhes gsol to// de nas bcom ldan 'das sems </text>
</item>

<item><p>8</p><section>2</section>
<text>dpa' rdo rjes 'di skad ces bka' stsal to// 'dus pa'i tshogs chen da nyon cig/ ji ltar snang ba'i chos rnams dang// rig pa dran rtog sna tshogs dang// rgyal ba kun gyi dgongs pa nyid// tha dad 
med pa'i byang chub sems// ma lus chos rnams rang bzhin ni// ma bcos byang chub sems las shar// ma lus chos kun snying po ste// phyogs ris med pa nam mkha'i klong// rang bzhin klong brdal phyogs ris 
med// ma bcos don gyi snying po la// ji bzhin rig pa'i tshad ma yin// ma lus chu dang chu bur dang// rgya mtsho'i rba rlabs ri mo ltar// ji ltar snang yang rang la thug/ sna tshogs byung yang nyid du grol// phyogs su 
med par gang rtogs pa// rtogs pa klong brdal phyogs ris med// rtogs pa bar chad med pa yis// phyogs med nam mkha'i rang bzhin la// phyogs kyi rten dang g.yogs med ltar// sna tshogs bye brag cha shas 
dang// dus gsum ltos pa bral ba'i yid// chu klung lta bur gcig tu gsal// ma lus 'dus pa'i snying po bas// gcig nyid kun gyi rang bzhin pas// dgongs pa klong brdal bshad pa'o// thabs chen ma 
bcos gsang ba'i don// gang zag blo yi khyad par nyid// 'phrul tshogs sgra yis gang brtags nas// bya ba sngon du bya ba kun// rim pa cho ga kun byas nas// mos dang blo yi rim pa bzhin// bcos ma'i rnal ma'i 
'byor ba nyid// rna brgyud gsang ba'i gdams pa bzhin// gnas pa rtog nas bstan phyir sbyin// ma hA de ba'i gdams pa bzhin// rigs las rtogs bzhin du min// ji snyed brda don dgrol ba kun// 'khor ba 
rang sar grol ba'i phyir// gang du'ang bstan yang de nyid yin// man ngag zhal chems sprugs pa ste// klong dgu bstan pa spyi yi lung// bstan pa klong pa dgu'i ngo bo ni// lta ba phyogs ris med pa'i klong// spyod pa 
snang bkag med pa'i rgyan// ma bkod rol pa'i dkyil 'khor nyid// bkur thob med pa rdzogs pa'i klong// bsrung bral rig pa'i dam tshig nyid// bya btsal bral ba'i 'phrin las klong// sbyang bgrod med pa'i sa 
dang lam// sgrib pa med pa'i ye shes la// lhun grub 'bras bu rang bzhin gsal// rdzogs chen bstan pa ma lus pa'i// bka' rgyud spyi yi lde mig ste// de nyid byang chub sems su 'dus// ji snyed gang dang gang 
gsal ba// de dag 'di ru rdzogs par bstan// 'di ni rin chen klong dgus te// rdzogs chen bka' brgyud thams cad kyi// bsdus pa'i don du bstan pa yin// gzhan yang ma bcos snying po nyid// ma lus 
rdzogs pa'i rin po che// stong nyid snying por kun 'dus la// rnam pa'i rang bzhin bsam mi khyab// gzhi dang lam dang 'bras bu dang// sku dang gsung thugs rin po che// dkyil 'khor thig le che ba rnams// ji </text>
</item>

<item><p>9</p><section>2</section>
<text>snyed rnam grangs spros pa rnams// brjod dang bstan pa'i rnam grangs kun// ma 'dres yongs rdzogs snying po ste// stong nyid ma bcos snying po las// rig pa sna tshogs rang shar ba// stong nyid nam 
mkha'i klong chen las// mkha' la gza' skar bkram pa bzhin// rdzogs chen bka' rgyud ma lus pa// bstan pa chad pa'i yan lag yin// bstan pa sems nyid rin po che// ma lus 'byung ba'i rgyu nyid ni// ma 
bcos sems nyid rang bzhin dang// rig pa sems kyi ngo bo dang// thugs rje brdal ba'i ngo bo nyid// ma bcos sems kyi rang bzhin ni// skye med chos sku'i mtshan nyid ni// ngo bo mtshan nyid lhun 
grub ba// gnyis med longs spyod rdzogs pa'i sku// thugs rje rnam pa lhun grub pa// sprul sku phyogs ris med par sar// de nyid rgyu dang 'brel ba dang// 'bras bu rim pa ma yin par// de dag 'chad pa'i ston pa 
dang// rmad byung pho brang gnas nyid dang// rim par 'dus pa'i 'khor tshogs dang// bstan pa bshad pa'i dus dang ni// ma nor sdud par 'dzin pa dang// bstan pa'i khyad par 'tsham pa bzhin// rang byung phun 
sum tshogs pa ste// rnam pa bco brgyad bstan pa nyid// rig pa rang snang rol pa yin// de dag phun sum tshogs pas bshad// lung gi spyi nyid yin pa'i phyir// spyi don lnga yis bshad pa ni// lo rgyus don dang rtsa ba 
dang// yo ga'i don dang dgos ched dang// tshig gi don dang bstan pa'o// ston pa chos sku'i rang bzhin nyid// dus gsum rgyal ba'i dgongs pa'i rgyud// nyid la nyid snang don de nyid// byin gyis brlabs kyis 
bshad pa yin// dgongs pas bshad pa'i don da la// ting 'dzin rig pa'i gdeng gi go/ rang bzhag ma bcos don gyi tshig/ rang gi ngo bos bshad pa'o// dman pa skal zhan gang zag la// rna brgyud gsang ba'i 
'phrul tshig gis// 'grel brjod brda yi tshig gis bstan// brjod pa'i tshig gis bshad pa yin// ji snyed chos rnams thams cad kun// ma lus 'dus pa'i snying po nyid// gcig nyid kun gyi rang bzhin 
te// lhag ma med par yongs su rdzogs// rgya mtsho 'dus pa'i snying po ltar// theg pa'i khyad par thams cad kun// 'di las 'byung zhing 'dir 'dus pas// sems nyid rdzogs pa'i theg pa yin// ma bcos 
sems kyi rang bzhin la// brda dang tha snyad kun 'das kyang// de nyid nges par rtogs bya'i phyir// rdzogs chen bstan pa bkod pa yin// de dag tshig gi lde mig gis// rin chen mdzod kyi sgo phye la// ma nor don 
de bstan pa'i phyir// tshig gi don ni bkod pa yin// ma nor don gyi snying po nyid// rna brgyud 'phrul gyi lde mig 'di// ma lus kun gyi gsang ba ste// dgu rum sbas pa'i gter yin pas// skal ngan las kyi </text>
</item>

<item><p>10</p><section>2</section>
<text>bsgribs pa la// ma nor sems kyi gter bstan pas// sbrel ma g.yang du 'gril ba bzhin// lhung nas thar pa'i rigs dang bral// zhes gsungs so// nam mkha'i mtha' dang mnyam pa'i rgyud chen 
po las/ bshad pa lde mig gi le'u ste so gcig pa'o//// de nas yang sems dpa' rdo rje dam pa la// 'dus pa'i tshogs kyis 'di skad ces gsol to// dus gsum rgyal ba thams cad kyis// gsang 
ba'i 'khor lo rig pa'i gter// ma lus rang snang 'khor lor sgrogs// mgon po khyod la gsol ba ni// ngo bo nyid ni ji ltar lags// de dag rkyen du ji ltar 'gyur// mtshon pa'i thabs su gang zhig 
'gyur// lam gyi ngo bo ji lta bu// dpe yis mtshon par ji ltar rung// bdag cag rnams la bshad du gsol// zhes gsol to// de nas sems dpa' rdo rjes 'di skad ces bka' stsal to// 'dus pa'i tshogs ni 
da nyon cig/ byang chub sems dpa'i ngo bo ni// ma lus 'dus pa'i snying po ste// ro gcig rnam pa brjod las 'das// ma 'phros nyi zla'i dkyil 'khor ltar// sna tshogs rang gi don la rdzogs// sgro 'dogs skur 
'debs gdod nas stong// ma lus rdo rje'i snying po ste// de nyid lhun grub gsum yi ngang// ma bcos sku gsum lhun gyis grub// rin chen 'bar ba'i gling bzhin du// mthong dang ma mthong 'gyur med 
ltar// gsang ba'i rang bzhin 'gyur ba med// blo dang rgyu rkyen byed pa po// gdod nas med pas lhunagyis grub// ma lus rig pa snying po'i gsung// thams cad sgral ba nyid kyi sgra// ma lus chos kun rang bzhin 
ni// rang bzhin gnas pa'i ngo bor rdzogs// gang du rkyen bshad pa nyid ni// phyi dang nang gi mthar phyin rkyen// yon tan kun ldan bla ma nyid// gsal bar byed pa'i rkyen yin te// de dag bral ba'i gang zag 
ni// rna brgyud bral ba'i gter bzhin no// rang gnas gnyug ma'i rkyen med na// gter khyim stong par zhugs par ltar// nam mkha'i mtha' thug bar du ni// thar pa'i snying po don dang bral// gang la gang 
gi thabs bstan pas// snang srid zhi ltar snang ba kun// gsal ba'i me long nyid 'gyur te// gang la bltas kyang de nyid mthong// thabs dang ldan pa'i rnal 'byor la// snang srid sgron mar rang 'char te// brda 
dang bral ba'i rnal 'byor la// ye shes 'char nub med par gnas// rang rkyen rang la grol ba ni// chu yi gnyer ma lta bu ste// ma lus snang yang ro gcig pas// dbang po'i khyad par ji bzhin du// gsal 
byed thabs dang mi ldan na// 'du ba 'khrugs pa'i skyes bu ltar// bdag nyid sdug bsngal thar mi 'gyur// brgyud dang mngon sum khyad par gyis// bcom ma'i rnal ma'i sgo nas bstan// 'phen pa dang po'i dus na </text>
</item>

<item><p>11</p><section>2</section>
<text>rtogs// 'phen pa gsum yang shes par bya// bya ba btang ba'i du nyid dang// rdzogs pa thugs phrad pa nyid dang// dbang po thugs phrad 'bar ba dang// rmad byung sku gsum las rdzogs pa// mngon 
du gsal ba'i thabs chen yin// theg pa'i khyad par las byung ba'i// bcos mas mtshon pa gang yang rung// ma rtogs bcos pa'i thabs bstan la// rtogs pas rol pa rang snang nyid// ji snyed bcos ma'ang 
gsum nyid de// rtogs pas rtog pa bcos pa dang// ye shes sgyu mas bcos pa dang// bde chen sgyu mas bcos pa'o// thabs sbyor bcos ma'i sgo dag ni// lnga gnyis gsum gyis tshul bstan pa// phyi nang gnas 
pa'i mar me ni// bstan nas khyab pa'i rnal 'byor te// yul sems bral ba'i de bzhin nyid// rang la nyams dang rjes mthun pa'i// dngos po gang la gsal skye ba// dmigs pa spong ba'i man ngag ste// rang byung 
stong pa'i klong du grol// spyod lam gang la gang rig pa// phyi nang 'dres pa'i rnal 'byor te// ma bcos so mar gang gzhag pa// mi g.yo brtan pa'i rnal 'byor gnas// rang byung snyan pa'i ma brjod sgra// rang la 
mnyan pas rang gis thos// dus gsum rig pa brtan gyur nas// tha ma snying po'i ngang du grol// dang po phyogs ris med pa la// dbang po bsgrims pas gang bltas pa// ma mthong rdo rje snying po nyid// 'du 'phro 
med pa'i dbyings la gnas// rnam par g.yeng ba'i gang zag la// rig pa bsgrims pa'i man ngag bstan// rtse gcig goms par brtan gyur na// rang byung glod pas grol bar 'gyur// nyams kyi rig pa gar 
skyes pa// myong dang snang dang 'dres pa dang// rig pa rdzogs pa mi g.yo ba// mi 'da' phyag rgya'i man ngag yin// dang po skyes nas nyams su myong// goms pas de nyid rtogs zhen log/ ma btsal lhug pa'i ngang du 
gnas// bde ba chen po bag chad med// rgyu ba nang du bcad pa yis// rtogs spyod med pa ye shes nyid// gom pas phyi nang med pa yi// rang byung bde ba gsal bar 'gyur// dbang po thog med man ngag gi/ rten 
nam brten med btsal med pa'i// dbang po phyogs med gsal bar gnas// ma bsam bzhag pas grol bar 'gyur/// btsal bral zin dang ma zin par// rang byung rig pa shes pa ni// dus tshod 'dzin pa'i 
man ngag ste/ de nyid ma yengs gsal bar gnas// mi g.yo chu yi rang bzhin la// dbang po dal bar yan gzhag pas// lteng chu lta bu'i man ngag ste// ma btsal rig pa dbyings las grol// thig le shum las 
brten pa gnyis// phyi nang rten dang bral ba yis// ma lus shes shing brda phrad nas// 'bab chu'am mar me ji bzhin no// ma bcos rig pa don gyi lam// ma lus ro gcig snying po ltar// ma lus ting 'dzin </text>
</item>

<item><p>12</p><section>2</section>
<text>'bum phrag yas// dran rtog ma lus gcig tu 'khyil// ma lus bde chen snying po bas// dbang po yan gzhag ye shes gsal// thig le chen por kun 'dus pas// mi bgrod mi sbyong rtogs pas 
phyin// rtogs pas ma bcos sangs rgyas sa// lam gyi dpe bdun yan lag gis// de ltar phyogs ris med pa dang// ting 'dzin ma bsgoms gsal ba dang// de dag yon tan lhun rdzogs dang// de dag 
brtan pa'i gdeng nyid dang// rtogs pas ma bgrod phyin pa dang// thams cad ma 'dres yongs rdzogs pas// mtha' bral gcig tu gnas pa ste// bdun gyi lam nyid dpe nyid bstan pa yin// zhes gsungs 
so// nam mkha'i mtha' dang mnyam pa'i rgyud chen po las// rin chen gzung zhing brten pa'i le'u ste so gnyis pa'o//// de nas yang sems dpa' rdo rje la// rang snang rol pa'i tshogs kyis 'di skad 
ces gsol to// rang byung nyi ma 'od kyi bdag/ rang byung lhun rdzogs rin po che// thabs mkhas thugs rje bsam mi khyab// mgon po khyod la gsol ba ni// thig le zlum po ji ltar lags// nyon mongs lam zhes 
ji ltar rigs// mdzod dgu zhes ni ji ltar bgyi// bdag la legs par bstan du gsol// zhes gsol to// 'dus pa'i tshogs chen da nyon cig/ thig le ma 'phros zlum po'i don// de nyid gsum du bstan pa 
ste// ma bcos khyab pa'i thig le dang// mtshan ma brda yi thig le dang// rtog pa don gyi thig le nyid// snying po ngang la khyad par med// gdod nas snying po rang bzhin gcig/ ma bcos thig le rdzogs pa 
nyid// rig pa khong stong nang na gnas// ji snyed chos rnams ma lus pa// de las byung zhing der 'dus pas// phyogs ris med par brdal ba nyid// bzlums dang cha shas med pa dang// khong stong pa dang kun 
brdal dang// 'phro zhing 'dus pas thig le ste// nam mkha' rgyas pa'i mtha' bzhin du// ma lus khyab pa chen por gnas// ma lus gnas pa'i snying po'i don// sgro skur 'das pa'i tshad ma ni// sangs rgyas kun 
gyi thugs nyid pas// dgu rum sbas pa'i don de nyid// mtshan ma rdo yi thig le yis// thams cad rang byung snying por mtshon// rat+na maN+Dal zlum po la// dang po khong chos nyid de// rtsa ba med pa'i snying por 
bstan// de las 'od du gang 'phros pa// dkyil 'khor 'dod pa lnga rnams dang// chags sdang sna tshogs gang ldan pa// tha ma med pa'i thog mar ldog/ rtsa ba dang bral rtse mo nyid// rang gi ngo bo de bzhin te// snying 
po'i don las dbye ba med// snang srid thig le der chud pas// thig le chen por rgyas btab pa'o// mtshon pa brda yi thig le ste// rig pa'i tshad ma'ang snying po 'di// bskal pa'i srid pa 'khrugs gyur </text>
</item>

<item><p>13</p><section>2</section>
<text>kyang// dman par rigs min gang zag la// rna brgyud gsang ba bstan byas na// bar mtshams med pa'i mgyogs 'gro ltar// na rag rdo rje gnas su lhung// skal ldan las kyis 'phrad pa 
la// thabs dang gsang ba'i don shugs kyis// gsal ba'i 'od dang rin chen ltar// snang srid bde ba chen por sbar// re dogs gnyis kyi yul las 'das// bgrod rtsol rgyu 'bras lam dang bral// rtogs 
pa'i thig le kun chub pas// snying po don la gru zur ba dang// phyogs mtshams rigs bcad yul las 'das// ji snyed dran rig myong tshor chos// rang byung rang grol rang zhi ba// rgya mtsho chen po chu bur ltar// ma 
btsal rang byung pha rol phyin// sangs rgyas sems can gnyis med pas// 'dod sems bgrod rtsol med par gnas// 'di na snying po'i lam yin pas// btsal ba med par don kun rdzogs// kun gyis spangs 
ba'i chags sdang lnga// bcings shing sdug bsngal ngan 'gro'i lam// reg pas sdug bsngal skye ba'i dgu// thun mong kun la grags pa nyid// rna brgyud bar chad med pa yi// rin chen thugs kyi bdud rtsi yis// skal 
ldan gang la des phog na// rin chen 'bar ba'i gling mthong ltar// phyin chad nyon mongs gang byung ba// ma bcos snying po'i ngang du mthong// ma lus snying po stong nyid la// dang po de las byung ba dang// de ltar de la 
gnas pa dang// tha ma de nyid rang grol ba// nyon mongs snying po lam du gsungs// gang du ma bcos snying po'i don// 'dod pa 'byung dag don rdzogs shing// zad pa med pas gter mdzod de// gdul bya grangs 
la dga' ba la// che ba'i yon tan dgur bstan te// klong dgus rtogs pa'i yul du bstan// che ba'i yon tan bsam yas pas// mdzod kyis grangs la mthar thug med// rig pa'i snying po gcig tu 
'khyil// zhes gsungs so// nam mkha'i mtha' dang mnyam pa'i rgyud chen po las/ mdzod dgu rin chen gter bshad pa'i le'u ste so gsum pa'o//// de nas yang sems dpa' rdo rje dam pa la/ rang snang 
rig pa'i 'khor tshogs kyis 'di skad ces gsol to// rol pa'i 'khor lo gsum gyi bdag/ 'dod pa'i don 'byung phyogs ris med// rmad byung sku gsung thugs kyi mchog/ mgon po khyod la gsol ba ni// rin 
chen dbyig ni ji ltar lags// gdod nas snying por gcig pa la// bla ma man ngag ci zhig la// de yi brtag pa dgos ched ci// snying po rang bzhin dpe bral la// dpe yis mtshon du ji ltar lags// re dogs 
med pa'i rang bzhin la// skal med ltung ba ji ltar lags// bdag cag rnams la bshad du gsol// zhes gsol to// de nas sems dpa' rdo rjes 'di skad ces gsungs so// 'dus pa chen po da nyon </text>
</item>

<item><p>14</p><section>2</section>
<text>cig/ rang byung sems nyid rin po che// rgyu rkyen 'das pa'i snying po la// ma lus yon tan lhun grub pas// rang sems rin chen dbyig cig brjod// rin chen gzi 'phrog khog seng ltar// skal dang 
mos pa'i khyad par gyis// sna tshogs bar med shugs kyis 'grub// rig pa rang snang yon tan no// rigs drug ma lus thams cad la// ro yi tshul du khyab gnas kyang// ma rtogs rnam pa'i rjes 'brangs 
ltar// gnas pa gsum gyi rang bzhin la// skal med 'phrul tshig mi ldan pas// sdug bsngal 'khor ba'i ngo bor smin// de nyid snying por bstan pa'i phyir// rna brgyud yon tan kun ldan pa'i// bla ma slob dpon 
dam pa brten// dam pa'i rang bzhin mi ldan zhing// bskal pa 'khrugs par don byas kyang// long bas rigs ngan grol ba'i phyir// rgyal sar gzhag bzhin mi 'grub pas// bla ma dman dang dam pa nyid// ma 
nor brtag pa shin tu gces// dam pa ma yin gang brten pas// ldongs pas lam sna drangs pa ltar// ltung zhing thar pa'i rigs dang bral// rang byung snying po thams cad don// phyogs dang ris kyi mi mtshon 
yang// dman pa'i tshig gis drangs pa'i phyir// mtshon pa dpe yi tshul gyis bstan// byang chub sems kyi rang bzhin ni// phyogs ris med par rang snang bas// ma bcos rtogs pa'i rnal 'byor la// re dogs 
'jigs pa mi gnas kyang// ma rtogs 'khrul ba'i gang zag la// zhen pa'i bsgribs g.yogs rags pa yis// chu dang nor bu 'phrad pa'am// 'bras dang thag pas 'khrul pa ltar// ma grub don la zhen pa 
yis// log par spyod pa ltung bar 'gyur// zhes gsungs so// nam mkha'i mtha' dang mnyam pa'i rgyud chen po las// rig pa mtshon pa'i dpe don bshad pa'i le'u ste sum cu bzhi pa'o//// de nas sems 
dpa' rdo rje la/ rang snang rol ba'i 'khor tshogs kyis 'di skad ces gsol to// rgyal ba kun gyi gter 'dzin pas// gsang ba'i 'khor lo 'bar ba'i sku// byams mgon lhun grub bya btsal med// mgon po 
khyod la gsol ba ni// bla ma nyid la dmigs pa ci// thabs de gang gis rtogs par 'gyur// gsol gdab gnang ba'i dus tshod ci// mi ldan skyon yon gang las 'byung// mgon pos bdag la bshad du 
gsol// zhes gsol to// de nas de bzhin gshegs pa thams cad kyi rang bzhin gyi byin gyis brlabs kyis/ sems dpa' rdo rjes 'di skad ces bka' stsal to// 'dus pa'i tshogs chen da nyon cig/ dus 
gsum rgyal ba thams cad kyi// dgongs pa'i gter 'chang rdo rje 'dzin// ma lus don du gnyer gzigs pa// 'dod pa'i don kun rdzogs pa'i bdag/ yon tan kun ldan bla ma la// rtag tu yid kyis dmigs pa </text>
</item>

<item><p>15</p><section>2</section>
<text>dag/ las dang nyon mongs lta ba dang// shes bya'i sgrib pa ji snyed pa// bla ma rin chen gnang ba des// gzigs pas mun pa sel ba dang// mgyogs pas snang bas rgyas par khebs// bskal pa'i 
mtha' ma rab sbyangs shing// pha ma bu dang bran dang spun// nor bu sa gzhi gru yi sems// 'bab chu dge slong rgya che'i don// sngon du bya ba kun byas shing// lus dang srog dang chung ma dang// rin chen bdun gyis 
mnyes byas la// snying po man ngag 'jug pa'i tshe// sbyang ba'i cho ga rgya cher bya// dang por sgo brgyad ldan pa'i khri// mdzes shing 'jam pa'i steng bzhugs la// maN+Dal rin chen bdun las byas// rin chen sil ma'i 
me tog can// dgu 'am bdun nam lnga phul nas// tshogs kyi rdo rje mkha' 'gro'i tshogs// mnyes nas rin chen sbubs bcas te// lus sems gus pas me tog dag/ phul te gsol ba gdab par bya// bla ma 
sangs rgyas de yis kyang// zhen chags tha mal sems spangs nas// snying rje'i bsam pas gnang ba sbyin// phul te gsol ba gdab par bya// bla ma sangs rgyas de yis kyang// zhen chags tha mal sems spangs 
nas// snying rje'i bsam pas gnang ba sbyin// dam tshig dbang bskur cho ga spyad// de nas tha mal zhen pa bzlog/ rang rang zhen pa bsal ba'i phyir// rna brgyud sbubs kyi byin gyis brlabs// dang por chu 
gzar thig pa yis// 'jig rten rtag pa'i zhen pa bzlog/ nyams myong gnad dang mi gtsang bas// zhen chags can gyi 'du shes bzlog/ snying po med pa'i man ngag gis// snang ba bzlog pa'i cho ga bya// de ltar 
lta ba'i shes rab dag/ stong pa'i klong du dbugs phyung ste// bdag gzhan 'du shes kun bral ba'i// spros pa kun bral bsam gtan bya// tha mal zhen pa bcad pa yi// rang snang phyag rgyas gang ba yin// rang 
sems chu yi lbu ba ltar// ye shes phyag rgyas gdab par bya// rin chen sbyangs pa'i cho ga ltar// gdod nas rang snang phyag rgya nyid// gling bzhi rgyal po dmigs sprad ltar// gzhan las ma yin rang snang nyid// rin 
chen 'bar ba'i khong seng du// pad+ma'i snying po kha sbyor bzhi// thig le k+ShuM dang baM gyis brgyan// thabs kyis lam gsum rkyen bcas pas// nyi mas bcud la phog pa ltar// thig le bcud kyis gang byas pas// thig 
le'i rtags ni 'byung bar 'gyur// rang brgyud ye shes snang bar bsnubs// de nyid bde ba chen por smin// de nyid mtha' bral chen por bstan// phyi dang nang dang sems nyid kyis// 'phen pa dang ni sdud pa 
dang// gnas dang bstan dang sbyang ba dang// brtag dang bgrang dang nam mkhar 'phang// rgyu ba rlung gi man ngag gis// mchog dang dman pa la sogs pa'i// nus pa bstan pas nges 'grub ste// 'brel dang bar </text>
</item>

<item><p>16</p><section>2</section>
<text>chad bsal ba dang// mthar phyin mchau ga rgyas par bya// gang la gang gis 'dul ba yi// gang de de nyid bstan pa'i phyir// gang du shes rab 'di 'ong ba// sangs rgyas kun gyi gzhal yas 
khang// thabs kyis dga' mgur blo bsgyur te// bsnyen pa nus ldan tshad rdzogs nas// a nyid rgyas par zla rgyas bzhin// de nas pa nyid rgyas pa ni// de nyid ra yi rkyen yin pas// tha mal zhen pa sa yis 
gsal// dza hUM baM ho'i sbyor ba yis// 'phen dang sdud pa'i rtags 'byung ste// snang ba rim nas rim bsdus te// 'phen pa zad pa'i skabs nyid dam// sdud pa hUM gas mngon par shes/ khyab pa'i a yis gang ba 
dang// ma lus snang ba bsgyur snang na// kha dog 'gyur dang mi bstan nas// rten med a la gnas par bya// ma lus bde chen mi rtog pa// mi gnas stong pa'i mya ngan 'das// de nas ma bcos stobs kyis 
'jug/ phyogs ris med pa'i mngon shes brten// rgyu ba dwangs pa'i cho ga bya// shes pa nam mkha'i dbyings su bsre// rnyog pa bral ba'i rgyun gyis 'jug/ thams cad ma bcos snying po la// 'khor dang mya ngan 
'das med do// thig le chen po'i rang bzhin yang// thabs dang bral ba'i rgyal po ltar// rna brgyud man ngag bral ba'i mthus// ma rtogs zhen pas ltung ba dang// de nyid rtogs pas pha rol phyin// co rong ye 
shes snying por mthong// sdug bsngal bde ba chen por gnas// zhes gsungs so// nam mkha'i mtha' dang mnyam pa'i rgyud chen po las/ shes bya thabs kyis gtan la phab pas nam mkhar thim pa'i le'u ste sum 
cu lnga pa'o//// de nas yang sems dpa' rdo rje la/ rang snang rig pa'i 'khor gyis 'di skad ces gsol to// rgyal ba kun gyis gsang ba'i bdag/ byang chub snying po ji bzhin gsal// tshig la dbang sgyur 
gsang ba'i mdzod// mgon po khyod la gsol ba ni// gnyis med gcig ni ji ltar ltar// mtshan ma'i tha snyad ji ltar bral// rig pa'i gdeng zhes gang la bgyi// legs par bdag la bshad du gsol// zhes 
gsol to// de nas sems dpa' rdo rje dam pa des 'di skad ces bka' stsal to// 'dus pa'i tshogs chen da nyon cig/ byang chub snying po'i rang bzhin du// mi mthun gnyen po'i chos med de// rang la rang snang de 
khyad med// rang snang rig pa'i 'khor lo la// ma lus rdzogs pa'i ngo bo bas// rnam pa'i khyad par ci yang snang// gnyis med rig pa gcig tu gnas// rang bzhin gnyis med nyid du bshad// thams cad rang
 byung snying po nyid// rol pa ma 'dres lhun grub pa// ji bzhin don du dbyer med kyang// thabs dang brgyud pa'i man ngag gis// snod dang ldan pa'i skyes bu la// mngon sum rig pa'i tshad mas bstan// phyogs </text>
</item>

<item><p>17</p><section>2</section>
<text>ris med pa'i ngo bor gsal// snying po rig pa'i klong du gsal// rtogs pa gnyis su med pa yin// ji snyed chos rnams thams cad kun// re dogs chad par rang gsal bas// dran rtogs snang 
grags ma lus pa// ting 'dzin yan lag rgya mtshor gsal// mkha' la rol pa rgyan snang ltar// re dogs phyogs ris yongs kyi med// goms pa gnyis su med pa yin// ma lus rdzogs pa'i snying po nyid// chos 
kun ngo bor rang shar bas// ma lus ye shes klong brdal bas// thams cad mthar phyin ye shes nyid// dngos po thig ler gsal ba la// 'phro 'du phyogs ris med pas te// ye shes rgya mtsho mthar thug 
med// gdod nas thig le'i ngo bo la// ji snyed thams cad kun 'dus pas// phyi nang rgyu 'bras gzung 'dzin dang// zin chags rtsol sgrub la sogs pa'i// sna grangs pa yi chos rnams kun// ngo bo rtogs dang 
goms pa dang// mthar phyin gnyis med rang bzhin no// ji snyed rang rang tha mal pa'i// phyi nang ji snyed gnas pa ni// skye mched drug ste lha mor brtag/ dngos po gcig la gang rdzogs pa// tha mal zhen pa bzlog 
phyir te// dkyil 'khor drug po'i rang bzhin gyis// rang sems ma skyes ngang du bstan// de nyid bde ba chen po ste// rang rgyud rgyu 'bras ltos pa dang// phyi nang mtshan ma'i yul las 'das// mnyam pa'i don gyi 
snying po la// re dogs mtshan ma'i yul las 'das// dus ngan las kyi snyigs ma la// tshig gi gdeng la zhen pa dang// mtshan ma'i don la rtog pa dang// 'dod pa lnga la mtshan ma yis// bsgyur te bde bar zhen 
pa yis// ma bcos snying ma'i don bor nas// mtshan ma'i dga' bde gtsor gzung nas// rdo la gser du zhen pa ltar// rang rtags log pa'i rnal 'byor gyis// bskal ba nam mkha'i mtha' gtugs 
par// bsgoms kyang 'bras bu mi 'byung ste// bde ba chen po 'don dang bral// thog ma med pa'i zhen pa dag/ thun mong thun mong ma yin pa'i// ji nang ji snyed gnas pa rnams// gnas skabs yul la gcig tu 
rdzogs// rtags pas yul shes kun bral ba'i// stong nyid 'od gsal mngon du mthong// de las byung ba'i rol pa ni// rgya mtsho chu yi ri mo ltar// skad cig tsam gyis gsal gyur te// thams cad re dogs med 
par shes// ma bcos don gyi gdeng yin te// skal ldan rnams kyis shes par bya// ji snyed sangs rgyas thams cad kyis// sku gsung thugs kyi bdud rtsi'i rgyun// rgyal ba rgya mtsho rtogs pa'i don// thugs rje byin 
rlabs dgongs pa yis// rgyal sras gsang ba'i rnal 'byor la// thabs dang rig pa'i mngon sum mam// rna brgyud 'brel bas mngon ston pa// rgyud pa thabs kyi gdeng du bshad// ma bcos don gyi gdeng med </text>
</item>

<item><p>18</p><section>2</section>
<text>par// rang rang zhen pa'i rtogs spyod kyis// rang lta ya rabs mthor ston nas// 'dod lnga'i chos la bab chol spyod// kun kyang log pa'i don bltas nas// rdo rje'i khab tu ltung bar 'gyur// zhes 
gsungs so// nam mkha'i mtha' dang mnyam pa'i rgyud chen po las// rig pa rang gsal don gyis bshad pa'i le'u ste sum cu drug pa'o//// de nas yang sems dpa' rdo rje la// rang snang rig pa'i 'khor 
gyis 'di skad ces gsol to// kye ma'o sangs rgyas thams cad kyi// rang snang byin rlabs ya mtshan che// sna tshogs gnyis med gnas pa la// 'khrul rtog sna tshogs rkyen gyis bslad// gang phyir bsgribs dang 
'khrul pa ste// de dag thabs dang rnal 'byor gang// khyad par ji ltar rtogs pa yis// ma bcos don la ji ltar 'jug/ 'di dag legs par bshad du gsol// zhes gsol to// de nas sems dpa' rdo rje dam 
pa des 'di skad ces bka' stsal to// 'dus pa'i tshogs chen da nyon cig/ chos rnams kun gyi rang bzhin nyid// ma lus kun 'dus snying po ste// gcig nyid kun gyi rang bzhin pas// lhag ma med par yongs su 
rdzogs// de yang rang rkyen bzlog sa dang// rna brgyud bdud rtsi don bral bas// phyogs 'dzin log pa'i 'du shes kyis// ma bcos snying po bsgrubs shing 'khrul// lta spyod log pa'i nga rgyal gyis// bskal pa bye ba 
brgya phrag tu// long bas lam du zhugs pa ltar// 'dod pa'i don dang 'phrad mi 'gyur// ma bcos rtogs pa'i don med na// thun mong rtog spyod bsam gtan dang// lha dang bde ba'i ting 'dzin gyis// ma bcos 
rtogs par mi 'gyur te// 'khor bar nyid du ltung bar 'gyur// ji ltar chu rlabs 'khrig pa dag/ rkyen gyis gang ltar shar ba nyid// sna tshogs chu yi rang bzhin ltar// bcos ma'i don kyang de bzhin no// 'jig 
rten log pa la sogs pa'i// theg pa sna tshogs bsam gtan dag/ rang rang tshul gyis goms byas te// rig pa phyogs ris med par bstan// 'dis ni nam mkha'i mtha' thug pa// rdo rje 'od gsal nyid du 
'gyur// mi rtag phyi nang thams cad dang// sdug bsngal na ba'i rgyun la sogs// phyi nang bdag med stong pa'i sems// so so'i cha shas dmigs bral bas// 'jig rten zhen pa dus gcig zlog/ dman pas mi 
gtsang rnal 'byor dang// srog dang rlung gis brtag pa dang// bdag nyid dmigs pa bsgoms pa yis// rim pas 'gog pa'i dka' thub yis// 'phags pa'i lam la sbyor ba byed// yid brtan 'dzin pa bzlog 
pa dang// zhen pa spang phyir bstan pa nyid// srid pa'i 'khor lo thog mtha' med// de nyid rten cing 'brel 'byung ste// 'khor lo rim gsum snying po med// 'byung dang rtog dang ma rig 'gog/ 'gog pa'i stong pa </text>
</item>

<item><p>19</p><section>2</section>
<text>mngon du byed// rkyen gyis phyi nang rtogs goms nas// zag pa zad pas cho 'phrul 'grub// phyi nang ma lus thams cad kun// kun rdzogs nus pa'i khyad par nyid// cha shas bral ba'i nam mkha' 
ste// phyi nang bar du mngon brtags pas// nam mkha'i rnal 'byor grub pa yis// lta spyod goms pa'i lam gyis tshol/ kha cig rig pa'i rang bzhin nyid// rang snang mi snang 'du shes med// blo yi sbyor ba zad pa 
yi// dag pa'i nyams myong snying por 'dod/ kha cig sgyu ma brag cha ltar// sgo gsum goms pa'i rang bzhin gyis// ma lus kun kyang de bzhin te// 'bras bu ye shes sgyu mar gsal// bden dang brdzun pa'i mtha' 
chod nas// rig pa spros bral mi gnas pa// gang yang mi gnas pa yi don// ma skyes stong pa'i rang bzhin no// tha mal sgo gsum bsgyur ba'i phyir// rigs gsum dkyil 'khor sku gsung thugs// tha mal 
'joms byed rdo rje ste// bdag dang gzhan phan de bzhin gshegs// dpal ldan skyon bral pad+ma'i mchog/ ma lus rigs gsum goms pa yis// rang 'dod 'bras bu mthar phyin thob// gang du gnyis ka'i
 mthar 'dzin pa// de kho na nyid gzhi dag gis// snang srid goms pa'i dbang thob ste// sku dang gsung thugs bzlas brjod kyis// gtsang ma'i rigs 'dzin gral thob nas// rdo rje 'dzin pa'i ltung ba dang// rtsol 
 ba'i chu bos g.yengs pa yi// re dogs 'dzin pa dag mi 'gyur// zhes gsungs so// nam mkha'i mtha' dang mnyam pa'i rgyud chen po las/ bcos ma'i dbang bshad pa'i le'u ste sum cu bdun pa'o//// de 
 nas yang sems dpa' rdo rje dam pa la// rang snang rig pa'i 'khor tshogs kyis 'di skad ces gsol to// dus gsum rgyal ba thams cad kyi// rang byung phun sum tshogs pa'i bdag/ rang gsal rol pa kun la 
 gsal// bstan pa ma lus 'byung ba'i gzhi// mgon po khyod la gsol ba ni// phun sum tshogs pa gang las byung// ngo bo dgos pa ci las gyur// de nyid rtogs pa ji lta bu// skyes bu chen pos bshad du 
 gsol// de nas sems dpa' rdo rjes 'di skad ces bka' stsal to// rang byung ye shes byang chub sems// ji snyed phun sum tshogs pa dang// sku dang gsung thugs zhing khams dang// che ba'i mdzad pa ma lus 
 pa// kun rdzogs yid bzhin nor bu ste// 'phel 'grib med pa'i rin chen dbyig/ bstan pa'i theg pa ma lus pa// ma lus 'char gzhi snying po nyid// rang byung snying po stong pa'i lung// rtsa ba bral ba'i yan lag 
 ltar// ma lus kun gyi ngo bo yin// lung dang rig pa'i tshad ma yis// kun gyi snying po 'di rtogs na// phun sum tshogs pa ma lus pa// rig pa gcig tu gtan la phebs// gzhi rtsa med pa'i snying po nyid// ma </text>
</item>

<item><p>20</p><section>2</section>
<text>bcos rol pa bde ba nyid// rang nyid thugs rje ngo bo nyid// sku gsum phun sum tshogs pa ste// ngo bo rang byung ye shes nyid// 'dod pa'i don snang dngos po med// gnas dang ston pa 'khor dang 
dus// sdud dang bstan pa rang bzhin nyid// sku gsum so sor dbye ba ste// de dag che chung khyad par gyis// rang rang so sor phye ba yis// theg pa'i rim par snang ba ni// der yang phun sum tshogs pa ste// nam 
mkha'i dbyings kyi mtha' klas par// phun sum tshogs pa gang ba ste// rang byung snying po thog mtha' med// sangs rgyas kun gyi rang bzhin nyid// thog ma tha ma'i dus med par// gdul bya spro ba bskyed pa'i 
phyir// phun sum tshogs pa nyid du gnas// gdul bya las kyi khyad par gyis// rim pa dag tu gang snang yang// nam mkha'i rgyan ltar gnas pa yin// 'di dag dbang po'i khyad par ltar// rang byung byin gyis 
brlabs shugs dang// dbang po rab 'bring khyad par dang// gdul bya'i nus pa ma stobs thabs dang// rang byung rol pa'i rang snang ba// phye ba'i khyad par bstan phyir yin// phyogs bcu nam mkha'i mtha' klas 
pa'i// gdul bya'i bsam pa bskang ba dang// rang byung che ba bstan pa'i phyir// rgyal ba'i zhing khams thams cad du// ma 'dres mdzes pa'i me tog ltar// rang byung che ba'i yon tan snang// rang byung rig pa'i rgyal 
po nyid// gang la gang snang de dag nyid// gdul bya'i thabs ni mtha' yas par// 'gro ba dman pa'i ched du bstan// de dag ma lus snying po nyid// nam mkha'i mtha' dang mnyam pa yi// rol pa snying por bstan 
pa'i mchog/ sangs rgyas kun gyi sku gsung thugs// bstan pa 'di nyid zhugs pa yi// 'di dag rdo rje 'dzin pa yis// phyogs bcu nam mkha'i 'jig rten khams// rdul snyed grangs la 'das pa nyid// sangs rgyas 
nyid du mngon snang nas// skal ldan snying la 'jug par mdzad// de tshe 'khor ni ji snyed pa// kun kyang rang gi yid la 'jug/ 'das dang da ltar ma byon pa'i// snying po bsam mi khyab pa'i dus// mngon du bstan 
pa tshad mas rtogs// re dogs spyod pa chad pa'i dus// thog ma tha ma med pa'i gnas// dngos dang dngos med kun spangs pa'i// rang byung snying po gsang ba'i don// rig pa phyogs bral rtogs pa'i gnas// don 
gyi dbus chen mtha' dbus med// ma bcos gnas su rtogs pas phyir// skal ldan rnal 'byor rtogs pa yis// theg pa'i khyad par ji snyed pa// shes rab chen po skad cig la// chos rnams ro gcig bsdus pa'i 
bdag/ dbang po nus stobs ldan pa la// ji snyed dran rtogs rgyu ba kun// zag med snying po'i bstan pa ste// nam mkha'i mtha' dang mnyam pa'i rgyud// rang byung rtogs pa'i snying po nyid// sangs rgyas kun gyi </text>
</item>

<item><p>21</p><section>2</section>
<text>gsang ba'i lung// 'phrul tshig rdo rje lu gu brgyud// gsang ba'i rig pa'i kha sbyor te// phyi lta nang lta sems su sbyor// rtsa ba'i phun sum tshogs par bshad// ces gsungs so// nam mkha'i mtha' 
dang mnyam pa'i rgyud chen po las/ phun sum tshogs pa rtsa ba gcig tu bshad pa'i le'u ste sum cu brgyad pa'o//// de nas yang sems dpa' rdo rje dam pa la/ rang snang rol ba'i 'khor tshogs kyis 'di skad 
ces gsol to// sku gsung thugs kyi bdag nyid khyod// rang byung snying po'i don la 'dus// rang snang 'od kyi snang ba'i mchog/ mgon po khyod la gsol ba ni// rang gsal sku gsung thugs gang zhig/ de nyid gang 
gis gsal bar bgyi// khyad par rim par ji ltar 'gyur// zhes gsol to// de nas sems dpa' rdo rjes 'di skad ces bka' stsal to// ma lus rang snang 'khor lo bas// rang snang snying po 'pho 'gyur 
med// gnas pa'i sgro skur ma lus pa// rig pa gcig gi don du gnas// ma lus kun rdzogs snying po 'di// gnas dang rtogs dang mthar phyin pa'i// sku gsung thugs kyi rtsa ba yin// ji snyed snang grangs thams 
cad kyi// dbyibs dang kha dog che chung dang// ma lus ji ltar gnas pa dang// 'jig rten 'das dang ma 'das pa// phyogs dang ris la sogs pa ni// byang chub snying po'i sku ru shar// byang chub sems kyi sku nyid 
ni// rig pa phyogs ris med pa'i sku// thams cad 'dus pa'i 'khor lo ste// rig pa'i dkyil 'khor mtha' dbus med// rang bzhin sku yi mtshan nyid do// byang chub sems kyi gsung nyid ni// snying po 'od kyi 
rang bzhin ltar// ma lus gsung gi rang bzhin du// phyi nang ma lus thams cad shar// zin dang ma zin la sogs pa'i// brjod cing grags pa'i chos rnams ni// rang shar gsung gi mtshan nyid do// ji snyed myong 
tshor shes pa dang// dran rtogs rgyu ba ma lus pa// ma skyes rdo rje a yi ngang// ma lus rig pa 'khor lo'i thugs// gnyis bral rig pa bsam yas la// rang bzhin bsam pa cir mi rtog/ rang byung zhen pa yul 
las 'das// rang du ston pa mtha' yas pas// mthar thug med pa'i gdul bya la// theg pa ji snyed bstan pa yis// rang byung 'khor lo ma rtogs pas// sku gsung thugs kyi snying po nyid// sgro skur med par mthong 
ba med// skal ldan 'jig rten chos bral zhing// dman pa'i blo yang 'dzin sems log/ 'gro ba'i rig pa gang dag la// sngon du cho ga ji bzhin du// sangs rgyas ma lus kun 'dus pa'i// rdo rje 'dzin pa chen po 
yis// ma lus rig pa'i sku gsung thugs// de yi byin rlabs thabs kyis bstan// 'di dag ji ltar rtogs pa ltar// bstan pa'i yan lag kun dang 'brel// phyi rol ltas pas rtogs pa'i tshe// rig pa rang snang </text>
</item>

<item><p>22</p><section>2</section>
<text>'khor lor grol// gcong rong ye shes chen por brdal// sgo gsum sku gsung thugs su sbar// re dang dogs pa kun chad de// ma lus nam mkha'i dkyil 'khor ltar// phyogs 'dzin rgyu ba'i yid 
las 'das// ma lus sku gsung rdo rje nyid// gar yang ma phyin rtogs pas smin// 'bras bu rang 'bar bde chen 'grub// skal ldan rdo rje lus 'di la// snying po rang byung 'od kyi mchog/ phyogs las 'das pa'i 
rin po che// tshig gcig don kun rdzogs pa'i bdag/ rdo rje tshig gi sgron ma yis// dgu rum sbas pas don gsal nas// ma bgrod sa rnams dus gcig mnan// mtha' dbus med pa'i nam mkha' la// phyogs 
'dzin bral ba'i blo yis lta// blang dor bral ba'i sgo gsum nyid// 'dzin pa log pa'i tshul gyis 'jug/ snang srid ma bcos bde ba'i sa// rtogs pa nyid kyi pha rol phyin// dka' bas spyad pa'i mngon gyur 
pa'i// sku gsung thugs kyi rdul snyed dang// dka' thub sdom par rab bsdams shing// bsnyen bsgrub rtsol ba las byung ba'i// sku gsung thugs kyi rdul snyed kun// nam mkha'i dbyings kyi mtha' don rtogs 
nas// skad cig tsam gyis grol bar 'gyur// rna brgyan gsang ba'i 'phral tshig 'di// gsang ba'i rigs can 'ga' zhig la// phyin ci log dang dman pa la// mngon du snang bar mi 'gyur ro// de dag gsang 
ba'i theg pa 'di// rna brgyud gdams pa nub pa dang// lta spyod log pa'i gdeng ldan dang// mtshan ma sgra la zhen pa dang// skal bar ldan dang mi ldan pa'i// 'dus pa mang po bstan pa dang// bla ma rang rtog zhen 
pa yis// nga nyams zhen pas bshad pa dang// rnam par dkar ba'i lam bor nas// nyon mongs zhen pa'i las byed dang// thun mong theg pa la smad pas// nyon mongs zhen pas rtsod pa'i mthus// bstan pa'i 
snying po nub par 'gyur// de nas 'dzam gling dbus su dar// skal ldan 'brel ba 'ang 'byung bar 'gyur// de nas lho phyogs rgyud du rgyas// nub kyi phyogs su'ang rgyas par 'gyur// byang gi phyogs dang shar phyogs 
su// ma bcos rdzogs pa'i theg pa 'dis// snang ba'i sgron ma byed par 'gyur// der yang skal ldan dam pa rnams// rnam grol sa la 'gro bar 'gyur// rna brgyud gter la ma chad pa dang// lta spyod log pa'i nga 
rgyal can// mtshan ma tshig la zhen pa rnams// rdo rje'i khab tu ltung bar 'gyur// rang byung byang chub snying po 'di// ma lus snying la gnas pa ste// dus gsum 'gyur ba med pa'i sems// ma bcos sems la 'gyur 
ba med// de bzhin lung bstan ldan pa yis// skal ldan rgyal sras slob ma la// thabs kyis ma bcos don bstan nas// 'khor ba rang grol don rtogs na// dus la 'gyur ba yod ma yin// snga phyi med pa'i da lta </text>
</item>

<item><p>23</p><section>2</section>
<text>nyid// ma bcos rtogs pas pha rol phyin// tha ma'i dus na 'byung bar 'gyur// zhes gsungs so// nam mkha'i mtha' dang mnyam pa'i rgyud chen po las// lung bshad pa'i le'u ste zhe brgyad 
pa'o//// de nas yang sems dpa' rdo rje dam pa de la/ 'dus pa chen po'i tshogs kyis 'di skad ces gsol to// dus gsum rgyal ba thams cad kyi// bstan pa kun gyi rang bzhin khyod// ma lus kun gyi 
'byung gnas gter// mgon po khyod la gsol ba ni// rang byung thugs su gcig ce na// klong dgur dbye ba ji ltar lags// klong zhes ci phyir bya ba lags// gang gi skabs su ji ltar 'char// de dag dgos pa 
ji lta bu// mgon po khyod kyis bdag la gsungs// zhes gsungs to// de nas sems dpa' rdo rjes// 'dus pa'i tshogs la 'di skad ces bka' stsal to// ji snyed chos rnams thams cad kun// ci ste tha dad 
yongs kyis med// rang byung rdzogs pa'i theg pa la// ma 'dus pa yi chos mi gnas// rangabazhin snang ba'i chos rnams dang// phyi nang dran rig thams cad dang// bstan pa'i bye brag ma lus pa// ji snyed khyad par 
bstan pa kun// rgya mtsho dang ni rlabs bzhin te// rig pa rang snang ma yin pa// gzhan pa nyid ni yod ma yin// rang byung theg pa'i snying po 'di// bstan pa kun gyi bdag nyid pas// rang byung bstan pa kun gyi 
bdag/ theg pa kun gyi rtsa ba yin// ma bcos snying po rdzogs pa la// tha dad rnam pa mi snang bas// rnam par dbye ba'i chos med kyang// rol pa'i snying po dgu ru shar// lta ba phyogs ris med pa'i klaung// spyod pa 
blang dor med par spyod// mtha' dbus med pa'i snying po len// rang byung thabs kyis rtogs pa'i dbang// rang byung don la 'das pa med// bya btsal kun bral 'phrin las rdzogs// ma lus dran bsam ting 
'dzin klaung// ye shes ma bsgribs phyogs ris med// 'bras bu lhun rdzogs bya btsal med// rol ba'i bye brag dgur shar yang// byang chub sems la dbye ba med// ji ltar snar ba'i chos rnams kun// rang 
byung rdzogs pa'i ngo bo ste// phyi nang spyod yul dran rtog dang// bde sdug mtho dman ma lus kun// rgyu rkyen ngo bo tha dad med// chu yis 'khor lo bskor ba ltar// chu rlabs ri mo cir yang snang// ngo bo gcig tu 
gnas pa ltar// ji ltar snang grangs dran rtog kun// rang byung stong pa'i klong du brdal// ma lus byang chub lung du bsdus// rang bzhin gnas dang rtogs pa dang// mthar phyin spyod yul thams cad la// phyogs 
ris med dang sel med pas// de phyir 'di la klong zhes brjod// gzhan du lta bas mi gnas te// tha dad pa dang dgag sgrub dang// gnyis 'dzin rgyu 'bras la sogs pa// phyogs ris sel dang ldan phyir </text>
</item>

<item><p>24</p><section>2</section>
<text>ro// gang phyir theg pa'i snying po nyid// thabs chen gsang ba'i rig pa yis// dgu rum sbas pa'i don gsal na// phyogs ris med pa'i klaung du brdal// rang byung theg pa'i snying po nyid// dngos 
dbang gcig las mi gnas kyang// gang zag blo yi bye brag gis// gzhi lam 'bras bur rnam par snang// rang bzhin gnas po'i klong dgu dang// ma bcos rtogs pa'i glong dgu dang// thugs rje rol pa'i klong 
dgu nyid// skabs kyis khyad par so sor snang// ma bcos rol ba rang snang dang// zhen rtag rtogs pa rang snang gnyis// bye brag ma phyed gti mug blo// dngos nyid gtan la ma phebs par// nga rgyal dregs pa'i 
gdeng tshig gis// 'dod lnga bab chol spyad pa log/ de yi dus kyi gang zag rnams// sbrel ma g.yang du 'gril ba bzhin// bla ma ngan pa'i rjes 'brangs nas// rdo rje'i khab tu ltung gyur nas// byang chub sesam kyi 
rigs dang bral// ma bcos rdzogs pa'i ngo bo nyid// brda tshig zhen brjod kun bral yang// mtshan ma brda tshig zhen pa rnams// brjod pas don la dgod pa dang// theg pa kun gyi don rnams ni// 'di la 
rdzogs par bstan pa dang// ma 'dres khyab par bstan pa'i phyir// klong dgu'i khyad par bstan pa yin// de dag gang ltar snang gyur kyang// rang byung snying po de shar phyir// rgya mtsho chu bo 'du 'phro ltar// ma lus 
sems su 'dus pa yin// don gcig ma lus kun rdzogs pas// klong dgu thugs kyi yang snying 'di// rdo rje 'phrul gyi tshig gis bstan// ma bcos rig pa nyams kyis go/ bstan pa'i bye brag ji snyed pa// snying po 
don du kun 'dus pas// dngos don rtogs pa'i skad cig la// bstan pa ma lus dus gcig rtogs// snying po ro dang rnam pa ltar// gang ltar snang yang gcig tu myong// tha dad med de ngo bo gcig/ rang bzhin 
nam mkha'i mtha' ltar khyab// thugs rje bstan pa skar ltar bkram// ting 'dzin rgya mtsho rlung ltar zab// spyod pa phyogs bral kun tu spyod// gang yang klaung dgur ma 'dus med// ces gsungs so// nam mkha'i 
mtha' dang mnyam pa'i rgyud chen po las// klong dgu'i dbye ba bshad pa'i le'u ste zhe dgu pa'o//// de nas yang sems dpa' rdo rje dam pa la// 'dus pa chen po'i tshogs kyis 'di skad ces gsol 
to// sangs rgyas kun gyi rang bzhin khyod// ma lus sku gsung thugs la rdzogs// mi phyed rdo rje'i ngo bor gcig/ mgon po khyod la gsol ba ni// klong dgu'i bstan pa ji snyed pa// gnas pa'i ngo bo ji ltar 
gcig/ rtogs pa'i thabs ni ji ltar gcig/ rig pa'i nyams ni ji lta bu// 'bras bu khyad par ji ltar gcig/ gcig tu bstan pa'i dgos pa gang// bdag cag rnams la bshad du gsol// zhes gsol </text>
</item>

<item><p>25</p><section>2</section>
<text>to// de nas sems dpa' chen po gsang ba'i bdag pos 'di skas ces bka' stsal to// kye 'dus pa'i tshogs 'di lta ste// ma lus sems kyi rang bzhin las// rgyu 'bras lam dang 'bras bu 
dang// gzhi dang lam dang 'bras bu dang// sangs rgyas sems can la sogs pa// ma lus 'dus pa'i ngo bo nyid// phyi nang snod bcud ma lus pa// nam mkha'i ngang du 'dus pa ltar// snang stong rig pa'i chos 
rnams kun// rang byung rgyal por gdod nas gcig/ thog mtha' med pa'i rang bzhin ni// chos rnams kun gyi rang bzhin te// nam mkha'i mtha' dang mnyam sbyor bas// rdo rje snying po'i ngo bor gnas// nam 
mkha' rang bzhin dwangs pa la// ji snyed pa yi chos snang ba// rim pa ma 'dres gnas gyur kyang// de yi ngo bor gcig pa ltar// ma lus chos rnams mtha' yas pa// sems nyid ma skyes ngo bor gcig/ ma bcos 
gnas pa'i rang bzhin la// gang zhig rjes su spyad pa'i chos// sgra dang tshad ma gtan tshigs dang// bcos ma'i sbyor ba mtha' yas pa// brgyud pa'i sgo nas bstan pa kun// bskal pa gang+gA'i bye snyed du// bsgrubs 
shing btsal bas mi rnyed pa'i// rtog pa'i rnal 'byor la sogs pa'i// thabs la mi gnas bltos mi byed// gang gis bshad pa de dag kun// sangs rgyas mngon sum byin rlabs kyis// gzhan la ma bstan ma 
brgyud par// spyi blugs tshangs pa'i dbang gis bstan// ma lus thabs chen gcig tu bstan// skal ldan las kyis phrad pa la// dgongs pa byin rlabs tshul gyis bstan// rig pa'i nyams la chags pa 
na// sems dang nyams kyis gsal bar shes// mos ldan phrad par dka' ba la// rnam brgyud 'phrul tshig sgo nas bstan// skal med las kyis bsgribs pa la// thabs kyi khyad par gang bstan yang// thams 
cad la ni me long ltar// bltas kyang gzugs brnyan mi snang ngo// thabs kyi khyad par ci bstan pa// go zhing rtogs pa gcig las med// rgya mtsho chu bo ji bzhin no// dngos don thabs kyis gang rtogs 
nas// rig pa dang po'i gdeng ldan pa// phyi nang spyod yul ma lus la// rig dang dran pas gang gsal ba// rin chen gling la phyin pa'am// 'bru bcud nyams su myong ba'am// 'khrul pa gsal ba'i shes pa 
ltar// rig pa gcig tu nyams myong ba// re dogs rnam par bcad pa'i sems// phyogs bral ye shes chen por rgyas// ma bcos so mar nyag gcig pas// dus gsum 'byed pa'i chos med de// snga phyi med pa'i 
ngo bor gcig/ rtogs pa'i ye shes yengs pa med// chu bo'i rlabs sam kha dog gam// chu bo chu bur ji bzhin du// zhag dang zla ba nas bzung nas// bskal pa bye ba mtha' klas par// rgya mtsho rlan gyi ngo bo </text>
</item>

<item><p>26</p><section>2</section>
<text>ltar// ma sgoms ngo bo nyid du gnas// lta spyod ting 'dzin ro gcig pas// nam mkha' lta bur dpag med cing// stong chen rnam pa kun ldan pa// byin rlabs nus mthu'i gzhir gyur pa// dus 
gsum sangs rgyas kun gyi dngos// chos sku 'bras bu kun gyi gnas// rang byung snying po ma yin pa'i// dngos po gang yang med pas na// de nyid mngon du bstan pa dang// rgyu 'bras gnyis 'dzin la zhen 
pa'i// dngos 'dzin de nyid dgrol ba dang// skal ldan rigs can gang zag rnams// ma bcos sa la gzhag pa'i phyir// klong dgu'i rtsa ba gcig tu bstan// de nyid nam mkha'i rang bzhin ltar// dngos dang 
dngos med rnam par spangs// thig le chen po kun rdzogs pas// 'dus 'phro thig le klong du gsol// zhes gsungs so// nam mkha'i mtha' dang mnyam pa'i rgyud chen po las// klong dgu'i rtsa ba gcig tu bshad 
pa'i le'u ste lnga bcu pa'o//// de nas sems dpa' rdo rje dam pa la// 'dus pa chen po'i 'khor rang snang sprul pa'i tshogs kyis 'di skad ces gsol to// dus gsum rgyal ba'i rang bzhin khyod// sangs 
rgyas kun gyi bstan pa'i gter// rin chen klong dgu sems kyi bdag/ mgon po khyod la gsol ba ni// ma bcos rdo rje snying po'i rgyud// brjod pa tshig gi lde mig gis// ma bcos snying por ji ltar 
rtogs// bshad pa'i tshul ni bdag la gsungs// zhes gsol to// de nas sems dpa' rdo rje dam pa des 'di skad ces bka' stsal to// dus gsum rgyal ba thams cad kyi// sku gsung thugs ni gsang ba'i 
gter// nam mkha' mtha' dang mnyam pa'i rgyud// rdo rje snying po gsang ba'i lung// rang byung snying po dbyer med na// ma lus ston pa shes bya'i phyir// ma bcos gzhi dang dam pa'i lam// lhun gyis grub pa'i lam 
du bstan// ma bcos rdo rje snying po'i rgyud// nam mkha'i mtha' dang mnyam sbyor ba'i// sangs rgyas sems can dbyer med pa// lhan cig gnas pa'i nus pa dang// gdod nas lhun gyis rdzogs par gnas// rin 
chen lam gyi goms bya ba// srog chags phyogs med bgrod pa ltar// log pa'i lta spyod cir snang yang// nyam nga log pa'i 'du shes med// brjod pa tshig lam la brten nas// don dam rtogs pa 'byung bar 
'gyur// dang por brda don sprad pa dang// gnyis pa don la phrad pa yin// gsum pa don dang bral ba yin// bzhi pa ma bcos lung du 'jug/ dang po gtan la 'bebs pa'i dus// gnyis pa gtan la phebs 
pa'i dus// gsum pa nges pa rnyed pa'i dus// bzhi pa gdeng du gyur pa'o// pra khrid sgra yi man ngag dang// nges pa gdeng gi man ngag dang// rig pa thal phyung man ngag dang// ye shes klong gi rim par bstan// ye </text>
</item>

<item><p>27</p><section>2</section>
<text>shes rgya mtsho bsam bral ba// yengs dang ma yengs 'du shes med// re dogs spangs pa'i bsam pa nyid// nam mkha'i mtha' dang mnyam par 'jug/ dang por mos pa tshogs spyod de// gnyis pa 
nam mkha' rdo rje nyid// gsum pa 'gro 'dul thabs su 'dod// sdug bsngal rtsol sgrub bcas pa yi// bsam gyis mi khyab dus su bstan// bde ba chen pos nyams su blang// dang por mos pas 'jug pa 
ste// gnyis pa rtog pa'i tshul gyis 'jug/ gsum pa gdeng du gyur pa'o// dang por rig can gang zag de// gnyis pa rtogs pa'i gang zag yin// gsum pa mthar phyin gang zag go/ dang po rang rgyud 'du shes 
can// gnyis pa dran snang glo bur ba// gsum pa ma bcos nyid du gsal// dang por mi mkhas shes pa ste// gnyis pa mkhas pa'i 'du shes yin// gsum pa ma bcos nyid du bstan// dang por dge ba dang du 
blang// gnyis pa gnyis ka mi len te// gsum pa dge sdig gnyis ka spyod// dang por rtse gcig dgongs pa ste// gnyis pa rtogs pa 'i dgongs pa yin// gsum pa phyogs ris med pa bstan// ma lus dran 
rtogs ting 'dzin mchog/ snang ba ma lus rig pa'i nyams// ma bgrod rig pa klong gi sa// dus gcig sangs rgyas sa la bkod// ma btsal lhun gyis grub pa nyid// rgyu rkyen brtsol ba las 'das pa// rang byung 
'od dang rin chen ltar// gzan las byung dang bsgrubs pa dang// btsal dang bgrod pa'i 'bras bu min// rgya mtsho chu dang rba rlabs ltar// sna tshogs snang yang gzhan byung min// rang byung lhun rdzogs 'bras bu 
la// bdag gzhan don kun rdzogs par gnas// ngo bo gcig las ma g.yos kyang// rol pa gzhan don 'bum phrag yas// gang ltar mthun pa'i bsam pa ltar// mdzad pa'i byin rlabs 'od ltar 'phro// ma 
bcos rdzogs chen bstan pa 'di// rna brgyud tshad ma'i don bral zhing// ma bcos don gyi gdeng med na// lung dang sgra dang yid spyod kyis// rgya mtsho 'jings kyi pha bong ltar// rang snang rtogs pa'i nyams med 
par// gzhan don mdzad pa'i skyes bu des// pha rol ji ltar thar bar 'gyur// gnyis ka sbrel ma g.yang 'gril ltar// 'khor ba'i mtha' mar lhung gyur nas// re dogs gnas las thar pa med// ces gsungs 
so// nam mkha'i mtha' dang mnyam pa'i rgyud chen po las// don rnam grangs kyis gtan la pab pa'i le'u ste nga gcig pa'o//// de nas sems dpa' rdo rje dam pa la/ 'dus pa chen po rig pa rang snang gi 
'khor tshogs kyis 'di skad ces gsol to// dus gsum rgyal ba thams cad kyi// sku gsung thugs kyi dgongs pa che// nam mkha'i mtha' dang mnyam pa'i rgyud// rtsa ba'i snying po las gsungs pa// man ngag dgu </text>
</item>

<item><p>28</p><section>2</section>
<text>rum sbas pa'i gter// thabs chen gang gis gsal bar bgyi// legs par bdag la bshad du gsol// zhes gsol to// de nas yang de bzhin gshegs pa thams cad kyi gsang ba'i bdag po 
lag na rdo rjes 'di skad ces gsungs so// sangs rgyas kun gyi gsang ba'i gter// rig pa'i 'khor lo yu ba can// rtogs pa ye shes 'khor lo'i mdzod// don gyi snying po gsung gi bcud// kun brjod ye shes 
'khor lo can// rang bzhin brtags dang ltos pa yi// ma rig mun pas bsgribs pa rnams// gsang ba'i rgyud 'di la brten nas// da lta nyid du dngas par byed// bskal pa stong phrag grangs med par// thabs kyi 
rtsol ba'i rnam grangs kyis// ji ltar btsal yang mi rnyed de// rang byung snying po rtogs par dka'// e maho rab tu rtogs par dka'// e maho rang bzhin rnyog pa med// e maho ma bcos bde chen po// e 
maho thig le rang byung sems// rdo rje snying po rmad byung ba// nam mkha'i mtha' dang mnyam pa'i rgyud// man ngag mngon du phyung ba ni// gang du rtsa ba snying po'i phyir// dang po dag ni bstan pa yin// de nyid rgyas par 
ston pa'i phyir// bcu pa gsal bar bkod pa yin// de dag tshogs pa'i dgos pa yang// byin rlabs ting 'dzin rig pa yis// rig pa rang 'char bstan mdzad pas// gnyis pa nyid ni bshad pa yin// brgyud 
pa'i gsang nyid bstan pa'i phyir// bzhi pa de ltar bkod pa yin// de dag skal ldan la bstan phyir// nyi shu drug pa bkod pa yin// 'di dag gzhi nyid bstan pa yin// skal ldan rigs can rnal 'byor 
pa// gsang ba'i don la gang gnas pa// legs nyes 'bras bu lung bstan phyir// nyi shu pa nyid bstan pa yin/ de nyid dkyil 'khor 'jug pa'i phyir// bcu gsum pa nyid bstan pa yin// dam tshig chen po 
dpog pa'i phyir// bco lnga pa nyid bstan pa yin// de dag nyid la dbang bskur zhing// bcu bzhi pa nyid bstan pa yin// skal ldan dbang thob gang zag gis// rna brgyud gdams pa thob dgos pas// bdun pa 
legs par bkod pa ste// lam gyi ngo bo bstan pa yin// bdag don rtogs pa mthar byin kyang// rdzogs pa tshig gi yan lag gis// bshad bya mdzod dgu'i bstan pa dag/ gang zag de la bstan pa'i phyir// lnga 
pa dag ni bshad pa yin// sems nyid mdzod dgu gter gyi bdag klong dgur phye ste bstan pa'i phyir// nyi shu gcig pa bkod pa yin// klong dgu'i bam po nyi khri yi// brjod pa'i lde mig bstan pa'i 
phyir// gsum pa nyid ni bkod pa yin// de dag nges pa'i gsal rtogs pas// drug pa nyid ni bkod pa yin// gdams ngag med pa'i gang zag la// gang gis gang la bsgribs pa'i phyir// dgu pa legs par </text>
</item>

<item><p>29</p><section>2</section>
<text>bkod pa yin// de nyid ma bcos bstan rtogs pas// brgyad pa legs par bstan pa yin// de nyid dbang po'i khyad par gyis// ji ltar 'tsham par bstan pa'i phyir// nyi shu lnga pa bstan pa 
yin// de yis yid ches nges pa'i phyir// nyi shu gsum pa bstan pa yin// nges pa rnyed pas klong dgu pa'o// rig pa gcig tu rtogs pa'i phyir// nyi shu gnyis pa bstan pa yin// rig pa skye med nyams myong 
pas// bcu gcig pa nyid bstan pa yin// de nyid bar chad med bsgom pa// bcu drug pa nyid gsal bar bstan// gdeng du gyur pa'i rnal 'byor pas// sgo gsum spyod pa bstan pa'i phyir// bcu gnyis pa nyid 
bstan pa yin// lta spyod ting 'dzin 'brel goms pas// bya med 'phrin las lhun grub pas// bcu bdun pa nyid bstan pa yin// de ltar rtogs goms rnal 'byor la// sa dang lam la rim med pas// bco 
brgyad pa nyid bstan pa yin// 'di dag yan lag bshad pa yin// de ltar sa lam mthar phyin pas// ye shes lnga rdzogs lhun rdzogs pas// bcu dgu pa nyid bstan pa yin// de nyid lhun grub 'bras bu 
brjod// de ltar rdzogs pa chen po nyid// mtshan gyi don nyid shes bya'i phyir// nyi shu bzhi pa gsal bar bstan// de dag mi nub bstan bya'i phyir// nyi shu bdun pa bstan pa yin// rang byung rdzogs pa'i bdud rtsi 
'di// rna brgyud 'phrul tshig mi ldan par// rang brtags log pa'i 'du shes kyis// yid spyod rdzogs su gang 'jug pa// bla ma slob mar bcas pa rnams// bdud rtsi dug tu gyur pa ltar// lta spyod log pa'i nga 
rgyal gyis// rdo rje'i khab tu ltung gyur nas// byang chub sems kyi rigs dang bral// zhes gsungs so// nam mkha'i mtha' dang mnyam pa'i rgyud chen po las// rdo rje snying po'i rgyud man ngag gis gtan la phab pa'i 
le'u ste nga gnyis pa'o//// de nas yang sems dpa' rdo rje dam pa la// 'dus pa chen po'i tshogs rnams kyis mgrin gcig tu 'di skad ces gsol to// dus gsum rgyal ba thams cad kyi// snying po rang 
byung rgyal po la// skye shi re dogs mi gnas kyang// thugs rje'i mnga' bdag khyod kyis ni// 'chi bdag ye shes la bzlas te// 'gro bar re dogs gcod par mdzod// ces zhus so// de nas de bzhin gshegs 
pa thams cad kyi gsang ba'i bdag po des 'di skad ces bka' stsal to// rang byung rig pa'i rgyal po nyid// ma lus kun gyi rang bzhin yang// de nyid kun bzang rig pa ste// thog ma mtha' ma dngos med 
pas// de nyid bde ba chen po la// dran rtog bde sdug cir snang yang// ma bcos bdud rtsi'i thig ler brtag/ rang byung bdud rtsi'i pho brang nas// gsang ba'i thig le 'du zhing 'phro// rtsa ba ma skyes a las </text>
</item>

<item><p>30</p><section>2</section>
<text>byung// rtse mo phyogs med nam mkha'i klong// ngo bo thig le mi g.yo ba// brtags pas stong pa'i ngang du thim// gnas pa dang ni rgyu ba dang// thim par rang byung bde chen gsal// ma lus bdud 
rtsi thig le yis// 'chi ba'i re dogs gcad pa yin// bdud rtsi rgyu ba'i rig pa nyid// gang la brten pa'i ye shes te// phyi nang phyogs ris kha dog dbyibs// bar ma'i rig pa brtags pa las// nam mkha'i 
dkyil 'khor mngon du snang// dang po'i dkyil 'khor phyogs med la// gsang ba'i dbang pos bltas pa ltar// dang por mig dang phrad par bya// de nas mthong ba'i don la brtag/ rig pa gdeng gi don thob 
nas// ma lus kun kyang de bzhin te// phyogs med nam mkha'i rang bzhin la// skyes bus ral gri btab pa'am// dad pa'i rang bzhin 'bigs pa ltar// blun po rtog pas bcings 'gyur gyi// de nyid mthong ba'i 
rnal 'byor la// 'pho ba'i re dogs gcad pa yin// gang du de dag brtan gyur na// rig pa rgyu ba gnyis med pa// smig sgyu rlung dang 'dres pa ltar// de nyid rig pa'i stobs kyis bsgom// de ltar gsal brtan 
'jigs bral na// snga phyi skye gnas 'jigs pa med// nam mkha' bsgribs med dngas pa la// gsal ba 'char nub med pa ltar// rang bzhin ma skyes phyogs med la// rig pa 'char nub med par brdal// nam 
zhig bslu bar 'dod pa na// rgyu ba rig pa'i thig le nyid// gnas pa a yi ngang la bstim// rlung sems nam mkha'i nyams myong gis// bsdus te nam mkha'i glong la thim// dang po rgyu ba'i thig le ste// gnyis pa 
rig pa'i thig le ste// gsum pa gnyis med thig le nyid// ma 'phos bar du nges par bya// gang du dman pa'i rnal 'byor la// 'chi bdag dbang po bzlog pa'i phyir// bsam gtan gsum gyi rnal 'byor 
gyi// 'chi ba'i re dogs rnam par gcad// thig le bsdu ba'i ngo bo ni// ji snyed bya ba'i spyod pa ni// bdag nyid spyi yi tshul du sdud// de nyid gnas pa 'byung bzhi rlung// 'di dag dus ni gsum yin la// mngon du 
nges shes mi skye la// bla mas byin gyis ma brlabs na// thug phrad lam la rmongs pa dang// 'chi med bdud rtsi don mi rtogs// dus gsum rig pas nges mthong la// rkyen dang ldan pa'i rnal 'byor pas// bar 
chad ma lus bsal byas te// snyan pa'i rol mor bcas pa yis// don dang ldan pa'i sgra gsum gyis// thun tshad nyams dang mnyam sbyar nas// dran dal gsum gyi sgra yis bstan// tha ma nyin zhag bdun gyis 
te// re dogs chad pa nyams myong gis// bar ma srid pa'i chos med par// skye ba len pa'i sdug bsngal bral// 'khor ba'i re dogs rnam par chad// sdug bsngal zad nas bde klong 'khyil// zhes gsungs </text>
</item>

<item><p>31</p><section>2</section>
<text>so// nam mkha'i mtha' dang mnyam pa'i rgyud chen po las// srog ye shes kyi bdud rtsi nam mkhar thim pa'i le'u steng gsum pa'o//// de nas yang sems dpa' rdo rje dam pa la/ 'dus pa 
chen po'i tshogs kyis 'di skad ces gsol to// dus gsum rgyal ba thams cad kyi// rig pa gsung gi 'khor lo bdag/ brgyud pa gsum gyi gsang ba 'chang// mgon po khyod la gsol ba ni// ma lus sems su 
rang gnas kyang// rang rkyen log pa'i stobs kyis dkrugs// ma bcos rdzogs pa'i don ma mthong// ma lus sems nyid skye med du// khyed kyis byin gyis brlab par mdzod// ces gsol to// de nas gsang 
ba'i bdag po phyag na rdo rjes 'di skad ces bka' bstsal to// rang byung ye shes kun gyi bdag/ sangs rgyas kun gyi snying po ste// ma lus 'gro ba thams cad la// gnas pa gsum gyis gnas gyur kyang// rgyal 
po'i phru dgu 'khyams pa ltar// rang gi mtshan nyid ma rtogs so// ma lus sems kyi rang bzhin te// rgyu ba bral ba mngon sum nyid// zag pa med pa'i dwangs ma ste// ma lus snying por gcig pa yin// gang du log 
stobs drag po yis// med las dngos por rags par snang// gang du mthong ba'i stobs log pas// rang byung snying po'i 'od la bsgribs// thabs dang bral ba'i rnal 'byor pas// ji ltar bltas kyang don mi 
mthong// 'phrul tshig brda yis gtan la dbab// gsang ba'i don gyi rtogs pas blta// ma bcos yan par bzhag pas bsgom// re dogs med pa'i tshul gyis spyad// stong nyid nam mkha'i rdo rje la// rig pas ma 
bcos bltas pa'i tshe// ma lus nam mkha' chen po nyid// de nyid dngos por snang ba mthong// ma bcos snang ba'i rang bzhin la// rtse gcig dran pas bltas pa'i tshe// gang bltas stong nyid rang bzhin te// de 
dag ji bzhin yin par mthong// snang srid ji snyed ma lus pa// sems nyid thig le'i rang bzhin la// rtogs par 'dod pa'irnal 'byor pas// dngos po rang snang ma rtogs par// sgra dang tshad ma gtan tshigs 
dang// bcos ma'i thabs ni sna tshogs pas// btsal bas dngos po'i don mi rnyed// dngos 'dzin phyogs kyi 'du shes kyi// phyogs bral nam mkha'i rang bzhin la// mtha' dbus med par btsal bsgrubs 
kyang// snang srid nam mkha'i mtha' tshol 'dra// gang zhig ma bcos rtogs 'dod pas// ma lus ji snyed snang ba kun// rnal 'byor gcig gis rig pa ste// 'dres pa phye la ngo bor bstan// snang 'gyur pa yi gnas 
skabs kyis// snang ba sems su the tshoms med// tha mal snang ba bstan reg can// spyod pa dang ni re dogs dang// shes pa 'dul bas nyams myong yin// gang du rdo rje bla ma yis// rna brgyud tshig gsum man ngag </text>
</item>

<item><p>32</p><section>2</section>
<text>gis// tshig dang bral ba mngon du bstan// srog gi thig le rgyu ba yis// rgyu ba med pa'i don du bstan// snang srid mtshan ma'i dngos po yis// mtshan med rig pa mngon du bstan// de ltar rig 
pa'i nyams myong yang// dus gsum nyid kyis shes pa yin// rna brgyud lung gi bdud rtsi yis// ma lus sems su mngon rtogs te// de nyid dngos po yod min pa// rgyu ba chad pa'i dus kyis gsal// rna bas 
mnyan pas rig pa thos// de dang de der bcas pa nyid// ma skyes stong pa'i klong du mthong// dus gsum gcig la kun rdzogs pas// snga phyi med pa'i ngo bo ste// rig pa mngon sum nyams kyis gsal// de nyid 
dus gsum ngo bor gnas// re dogs bcad pa'i rnal 'byor la// ma bsgoms sems la yengs pa med// 'phra med rtogs pa'i rnal 'byor la// dus gsum gcig tu brtag pa'am// 'phen pa dang pos mtshams 
sbyar te// chu bo lta bur ma yengs bsgom// mi brtan yal ba'i gang zag gis// mthong nas rig pa'i nyams myong la// ri gzar drag po'i 'bab chu ltar// rtse gcig gnas pa'i man ngag gis// ji snyed nyams myong 
ngo bor sdud// rigs ngan log pa'i slob dpon ni// rgyal ba'i bka' brgyud mi shes shing// rna brgyud bdud rtsi bral ba dang// spyi blugs dbang don ma thob par// nga rgyal dregs pa'i 'du shes kyis// rdzogs 
chen don la gang spyod pa// dmus long lam sna 'dren pa ltar// bskal pa nam mkha' zad pa'i bar// bdag nyid bder yang mi nus na// gzhan dag grol par ji ltar 'gyur// de bas log pa'i bla ma ni// phrad
 pas log pa'i lam ston cing// 'grogs pas 'khor ba'i mtshan ma 'phel// dbang dang man ngag byin pa'i mthus// sdug bsngal brkam chags drag po skye// dran pas yid skyo'i 'du shes 'byung// 'di lta bu yi 
 slob dpon ni// rmi lam du yang mi bsam na// longs spyod dbul zhing bkur ba dang// mngon du phrad pa smos ci dgos// zhes gsungs so// nam mkha'i mtha' dang mnyam pa'i rgyud chen po las// rna brgyud tshig 
 gsum gyi le'u ste nga bzhi pa'o//// de nas yang sems dpa' rdo rje dam pa la 'dus pa chen po'i tshogs kyis 'di skad ces gsol to// dus gsum rgyal ba thams cad kyi// rdo rje rig pa snying po'i 
 ngang// bsgrub cing 'bad rtsol bral ba nyid// sangs rgyas kun gyi snying po che// ma lus kun 'dus rig pa'i gter// mgon po khyod la gsol ba ni// rdo rje'i don ni ji ltar lags// snying po zhes pa'i don ci 
 zhig/ gtan la dbab tshul ji lta bu// phebs na gnas tshul don ci zhig/ ma 'ongs skal ldan don gyi phyir// bdag cag rnams la legs par gsungs// zhes gsol to// de nas gsang ba'i bdag po phyag na rdo </text>
</item>

<item><p>33</p><section>2</section>
<text>rjes 'di skad ces bka' stsal to// dus gsum sangs rgyas thams cad kyi// dgongs pa'i rig pa skye ba med// gdod nas rang byung snying po ste// mi phyed rdo rje zhes su bshad// ma bcos rang byung ye 
shes ni// mtshon pa rdo rje gsum las byung// chos nyid ma bcos rdo rje ni// grub nas 'jig pa'i dus med do// skye med rigs ldan rdo rje ni// rdo rjes rgyas thebs bla yis// snang srid rig pa rdo rje ru// mtshon pa rdo 
rjes gtan la phab// rang byung rig pa'i rdo rje ni// rgyu rkyen bral bas skye ba med// gnyen po bral bas 'jig pa med// bsam bral rig pa cir mi dgongs// gnyis med ye shes rdo rje ni// stong nyid nam mkha'i 
don rtogs pas// snang srid bde chen rdo rje nyid// ma bcos ro gcig khyad par med// rdo rje rang byung snying po can// ma lus kun 'dus gnyis su med// bde chen klong gi 'od brdal bas// phyogs ris med par 
khyab par gnas// rang byung rdzogs pa'i snying po na// ma lus 'dus pa'i snying po ste// thig le phyogs med nam mkha'i klong// phyogs med bde ba chen por gnas// mi phyed pa dang 'joms pa dang// gnyen po med 
dang mi 'jig dang// rtag pa chen po nyid kyi phyir// rdo rje zhes ni brjod pa yin// ma lus chos rnams thams cad kun// 'du zhing 'byung ba'i snying po ste// dngos rnams kun gyi de nyid don// ma lus 'byung ba'i 
snying po yin// ma lus 'dus pa'i ngo bo ni// rig pa skye med snying po ste// re dogs gsal ba'i yul 'das pa// sangs rgyas sems can mnyam du gnas// ma bcos rig pa ye shes ni// sgro skur 'das pa'i snying 
po ste// ma lus kun 'dus snying po can// tha dad gzhan pa'i rnam pa med// ma lus rang byung snying po nyid// dman pa rnams kyi yul min pas// dus gsum sangs rgyas ma lus la// re dogs bcad pa'i bstan pa 
nyid// dgongs pas phyogs ris med par bstan// skad cig tsam gyis rdzogs sangs rgyas// re dogs bcad pas lhun gyis grub// rig pa longs spyod rdzogs pa des// sa bcu'i dbang phyug rnal 'byor 
la// dgongs pa chos nyid bde chen bshad// ting 'dzin rig pa'i gdeng gis go/ ma bgrod sangs rgyas sa la gnas// dus gcig sangs rgyas sa la bzhag/ ston pa sprul pa'i sku yis ni// mngon du bstan pa'i 
skal med la// brjod pa'i tshig gi lde mig gis// ma bcos don la brgyud de bstan// rang byung byang chub snying po'i lus// phyogs med nyi ma'i snying po ltar// gsal nas bar chad med pa'i la// mngon du sku 
gsum bstan pa ltar// ma 'ongs skal ldan rnal 'byor la// brgyud pa gsum gyis shes par bya// skal ldan dbang po'i khyad par gyis// dgongs pas byin gyis brlabs pa dang// ma rig mnyam nyid sems la </text>
</item>

<item><p>34</p><section>2</section>
<text>snang// rna brgyud gsang ba'i 'phul tshig gis// rna lam ma bcos don la sbyar// ma nor dam pa'i rigs can la// ma bcos dgongs pa gtan la phab// gsang don thabs kyis nges rtogs 
nas// rig pa nyams kyi goms tshad kyis// ma lus dran rig nyams su 'bar// ma bcos btang bzung med pa'i sems// rin chen gling la bgrod pa'am// rgya mtsho'i snying por gnas pa ltar// sna tshogs zhen pa 
rang log nas// rig pa'i nyams ni gcig tu gsal// zhes gsungs so// nam mkha'i mtha' dang mnyam pa'i rgyud chen po las// rdo rje snying po gtan la phab pa'i le'u ste lnga bcu nga lnga pa'o//// de nas 
yang sems dpa' rdo rje dam pa la// 'dus pa'i tshogs kyis 'di skad ces gsol to// dus gsum rgyal ba thams cad kyis// ye shes rang bzhin khyod yin pas// sangs rgyas kun gyis mdzad par shar// rgyud 
kun 'dus pa'i rtsa ba zhes// rgyal ba rnams kyi gsungs pa'i don// mgon pos bdag cag rnams la gsungs// zhes gsol to// de nas sems dpa' rdo rje dam pas 'di skad ces bka' stsal to// e maho 
sangs rgyas thams cad kyis// rang byung thig le mtshon pa'i thabs// bka' rgyud ma lus thams cad kyi// dam pa'i snying po dri ma med// e maho ye shes mchog gi don// e maho shin tu rtogs par dka'// e 
maho rgyal ba kun gyi lam// e maho mchog tu mya ngan 'das// 'di ni sangs rgyas thams cad kyi// ye shes snying po dri ma med// rdo rje nam mkha'i dkyil lta bu// dam pa rnams kyis dgongs pa nyid// rdo rje sems
dpa' nam mkha' che// dus gsum 'gyur med rang gi dbyings// rang byung phyogs ris yul med pas// mi skye mi 'gag cir mi dgongs// phyi nang spyod yul thams cad kun// rang thig le'i dar du bsdu// de nyid 
phyogs med rang snang bas// sangs rgyas sems can re dogs med// sna tshogs sku gsung thugs su bsdus// de nyid rig pa skye med de// rang byung snying po klong thob pas// phyogs 'dzin rnam rtog zil gyis 
mnan// ji snyed phung po lnga bdag nyid// de nyid gzung 'dzin bdag nyid de// dag dang ma dag gcig tu 'dres// bsgom du med pa'i thig ler gsal// mi dmigs yul med thig le nyid// sgro skur 'das pa'i 
don rtogs nas// yod med re dogs chad pa'i lam// phyogs med rang byung kun la 'jug/ ma rtogs 'khor ba'i rtsa ba ni// rang sems tsit+ta'i dkyil 'khor lnga// pad+ma skyon bral yon tan ltar// ma lus rmad byung 
sangs rgyas sa// 'khor 'das ma lus kun gyi rtsa// rang sems ma bcos snying po ste// brtags pas nam mkha' las 'das pa// mtshon cing brtag pa'i yul las 'das// rtsa ba med pa'i rig pa nyid// chos </text>
</item>

<item><p>35</p><section>2</section>
<text>rnams kun gyi rtse mo ste// thabs kyis rtogs na byung rgyal nyid// ma lus re dogs bcad pa yin// ma lus bdag nyid yin rtogs nas// bdag nyid rtogs pas pha rol phyin// bde bas bde rtogs 
bde chen rtogs// dam tshig bde rtogs bde ba'i mchog/ srog ni nam mkha'i rdo rje ste// 'khor lo bskor ba ma lus gcod// phyi nang snod bcud thams cad kun// mnyam pa chen po'i ngang du bskor// ma lus chos 
rnams thams cad kyi// ngo bo sems su gcig pas na// gsang ba'i thabs chen gcig bstan pas// ma lus kun rtogs rgyal po'o// ma bcos rig pa'i thig le la// bde ba chen po'i thig le brtag/ bcos pa 
med pa'i thig le bde// ji snyed snga phyi chos rnams ni// yul dang shes pa gnyis 'dus te// de nyid ma bcos thig ler 'dus// de nyid rtogs pas ro gcig go/ ma lus bdag nyid kun rdzogs pas// dag dang 
ma dag tshig mtha' 'das// bdag nyid chu ltar gzhan med pas// ma bcos rnal du gnas pa nyid// ji snyed tha snyad ma lus pa'i// rig pa kun kyang tha snyad spyad// re dogs 'jigs pa kun bral ba// ma lus 
kun gyi rtogs bya nyid// ma bcos rig pa'i don nyid ni// rna brgyud 'phrul gyis rim par bstan// rdo rje gser gyi zhen ba krol nas// tha ma ma bcos ngo bor bstan// khams gsum yid bzhin nor bu ste// stong 
la yon tan kun 'byung ba// nam mkha'i nor bus dbang bskur nas// rgyal ba kun gyi dbang po yin// ma lus rdzogs pa'i thig le ste// snying po'i dam las ma 'das na// dmangs kyi chad pas mi 'jigs 
ltar// mtshan ma'i skyon gyis mi 'jigs so// ma lus kun byed byang chub sems// rgya mtsho nyi ltar 'jigs med pas// re dogs spangs pa'i spyod pa nyid// 'chi med bdud rtsi rgyal po ste// 'di ni rgyal ba thams 
cad kyi// rgyud do cog gi rtsa ba ste// rdo rje 'dus pa'i snying po yin// zhes gsungs so// nam mkha'i mtha' dang mnyam pa'i rgyud chen po las// rgyal ba kun gyi dgongs pa'i rtsa ba 'dus pa'i lung gi le'u ste nga drug 
pa'o//// de nas de bzhin gshegs pa gsang ba'i bdag po chen po de dgongs pa rnal du bzhag pa'i don 'di gsungs so// skal ldan rig pa'i rgyal sras kyis// ma lus bya ba kun byas nas// dam pa'i 
bla ma brten byas te// rna brgyud bdud rtsi 'thungs pa yis// 'khor ba'i re dogs kun bcad nas// phyi nang 'jug pa'i yul med pas// ma bcos byang chub sems kyi klong// snying po shar med nub pa med// thog 
ma tha ma med pa'i sems// ma lus thig le'i klong brdal bas// bcos pa med kyi ci bder zhog/ phyogs bcu'i rgyal ba thams cad kyi// snying po rang byung don rtogs nas// dgongs pa rnal du bzhag pa </text>
</item>

<item><p>36</p><section>2</section>
<text>yis// rgyal ba kun gyi ngo bor gyur// 'das pa'i sangs rgyas de bzhin gshegs// rdul gyi zhing dang rab mnyam pa// rang byung rdzogs pa'i don thob nas// dgongs pa rnal du bzhag las byung// ma 
byon dpal ldan de bzhin gshegs// nam mkha'i mtha' dang rab mnyam pa// rdzogs chen lhun grub don rtogs nas// dgongs pa rnal du bzhag pas 'grub// sangs rgyas kun gyi dgongs pa ni// ji snyed chos 
rnams ma lus pa// snying po gcig tu kun 'dra pas// de nyid ma bcos dgongs pa ste// rtogs nas yan par bzhag las byung// ma skyes skye ba rang log pa// rmi lam sad pa'i spyod yul ltar// rtogs nas don 
'dzin rnal 'byor pas// ma bcos bzhag pas bde bar grol// rdo rje sems dpar rang grub pa// dpag med ye shes las byung ba'i// sangs rgyas sna tshogs skur byung nas// mngon sum rang gi snying 
la thim// dpag med ye shes chu bo'i rgyun// spyod yul ma lus rgyun mi 'chad// rnal 'byor skal ldan grol 'dod pas// 'thungs pa tsam gyis rnam par grol// de bas srid pa'i rgya mtsho nyid// rnal 'byor thabs 
ldan skyes bu yis// rgyal ba'i bka' gsang snying po la// rtogs pas mi bskyod bder gnas so// ji srid nam mkha'i mthar thug pa'i// jisnyed snangagrags ma lus pa// ma lus snying po gcig tu gnas// de nyid 
rdo rje sems dpa' ste// ma lus dngos 'di thams cad kun// ma bcos rdzogs pa'i rnal 'byor la// ma lus rdo rje sems dpar ni// mngon sum gzugs kyi gnas par 'gyur// nam mkha'i mtha' dang mnyam 
sbyor ba'i// rdzogs chen don la gang gnas pas// dngos po gang dang gang snang yang// dgongs pa rnal du gzhag par bya'o// dpag med ye shes 'khor lo can// sangs rgyas kun gyi snying po nyid// nam mkha' lta 
bu dpag med pa// rang nyid de ltar gnas par bya// mtha' dbus phyogs rigs dang bral ba// ye shes rang byung bsam mi khyab// dgag bsgrub re dogs chad pa yi// bsgom du med pa'i tshul gyis gnas// rang 
bzhin 'bab chu ji bzhin du// ma bsgoms rang gzhag dgongs pa'i lung// ma lus rnal du bzhag pa ni// rang dgar gnas pa'i stobs las 'grub// dbang po gang dang gang snang ba// ye shes nam mkha'i 'od du 
gsal// nyi 'od nam mkha'i chu rlabs ltar// ma bcos rang grol nyid la thim// dpag med nam mkha'i rang bzhin la// shar med nyi ma'i 'od kyis gang// shar ba med cing nub pa med// nam mkha'i mthar thug 
bar du gnas// sangs rgyas kun gyi bde chen 'di// dgongs pas ma bcos rnal gzhag pa// rim par brgyud pa'i gsang ba'i gter// bskal par sbyangs pa'i rnal 'byor ram// dbang po chig chod gang rung </text>
</item>

<item><p>37</p><section>2</section>
<text>la// klong dgu rgya mtsho bcud bsdus pa'i// dbang po yan bzhag gsang ba'i thabs// dgongs pa rnal bzhag grol ba'i lam// rnal 'byor thabs kyi gsang chen 'di// skal ldan gcig gi spyod 
yul te// dman pa rnams kyi spyo yul min// dgongs pa rnal bzhag ye shes yin// zhes gsungs so// nam mkha'i mtha' dang mnyam pa'i rgyud chen po las// dgongs pa rnal du gzhag pa'i le'u ste lnga bcu bdun 
pa'o//// de nas yang sems dpa' rdo rje dam pa de la/ 'dus pa chen po'i tshogs rnams kyis 'di skad ces gsol to// skyob pa sangs rgyas thams cad kyi// sku dang gsung dang thugs kyi rgyud// gsang ba 
kun gyi bdag nyid de// rgyud kyi don ni ji lta bu// rtsa ba zhes ni ji ltar lags// phyi ma zhes ni ji ltar lags// gsang ba zhes ni gang la bgyi// de yi brda ni ji ltar lags// de ni don ni bshad du gsol// zhes 
zhus so// de nas bcom ldan 'das gsang ba'i bdag po phyag na rdo rjes// 'khor gyi tshogs la 'di skad ces bka' stsal to// 'das dang da ltar ma byon pa'i// de bzhin gshegs pa thams cad kyi// sku 
dang gsung thugs rdo rje yi// ma bcos snying por ro gcig pa'i// ye shes rang byung skye med klong// rtag tu gnas pa gang yin rgyud// de yi ngo bo bstan pa'i phyir// byin rlabs ye shes rgya mtsho nyid// rgyal ba rgya mtsho 
rnams la brgyud// de dag gsang ba'i don nyid ni// skal ldan rgyal sras dpag med la// ting 'dzin rig pa mchog gi rgyud// de nas thugs rje byin rlabs kyis// dus gsum rgyal ba'i sku gsung thugs// tshig 
dang yi ger mngon sprul nas// rang rgyud dag pa'i skye bo la// 'khor ba snying por dgrol ba'i phyir// rna brgyud 'phrul tshig ngag gi rgyud// gang gi gang la gang brgyud pas// 'di ni rgyud ces bya bar brjod// chos 
rnams ma lus thams cad dang// bka' rgyud theg pa ma lus kyi// brjed bya don gyi snying po ni// ma lus rdzogs pa chen po nyid// ji snyed theg pa ma lus pa'i// thabs kyis bsgrubs pa'i 'bras bu ni// ji snyed sku 
gsung thugs snang ba// ma bcos chos sku'i ngo bor 'dus// ji snyed sangs rgyas sems can dang// bstan pa'i phung po ma lus dang// phyi nang snod bcud ma lus pa// rtsa ba rang sems rdo rje nyid// de nyid rdzogs 
chen thig le'i rgyud// klong dgu'i bstan pa rgya mtsho'i rgyud// ma lus 'phros pas rtsa ba ste// yan lag rtogs pa kun dang 'brel// gcig don rtogs pas kun don rtogs// dper na lus dang yan lag 
bzhin// 'dis ni rtsa ba'i rgyud ces bya// gang du ston pas gsungs pa'i don// 'khor la thog mar grags pa nyid// rtogs par dka' ba'i gsang ba la// rgyal tshab skyes bus phyis gsungs pa// de ni rgyud kyi phyi </text>
</item>

<item><p>38</p><section>2</section>
<text>mar 'dod// snga ma rtogs par dka' ba'i don// phyis rtogs pas kyang phyi ma yin// 'khor gyi dngos po rgyal tshab la// 'dus pa'i 'khor tshogs phal pa yis// phyis nas zhus pas phyi ma yin// snga 
ma mya ngan 'das pa ste// phyi ma 'khor ba nyid du gsungs so// snga ma sbas pa'i rang bzhin la// phyi ma gsal bar byed pa'o// 'di ni phyi ma zhes su bshad// sangs rgyas kun gyi gsang chen ni// chos so cog gi snying 
po ste// kun gyi rtogs par dka' ba nas// gsang ba nyid du de gsungs so// dus gsum rgyal ba thams cad kyi// sku gsung thugs kyi rgyud chen ni// rdzogs chen bstan pa'i snying po ste// dman pa'i yul du ma 
gyur bas// dgu rum sbas pa'i don gsang ba'i// yang dag sangs rgyas rdo rje 'chang// sku gsung thugs kyi bde chen po// dpag med sangs rgyas byang chub sems// ma lus rdul snyed kun gyis 
kyang// dgongs spyod rtogs par ma gyur pas// gsang ba nyid du de brjod do// gang du ma bcos rdzogs chen po// thog ma mtha' ma dbus med pa// rdo rje nam mkha'i dkyil lta bu// brtag cing spyad pa las 'das 
pa// de mtshon brda don thams cad de// sangs rgyas byang chub sems dpa' dang// bstan pa'i theg pa thams cad dang// snang srid phyi nang snod bcud kun// rang byung rdzogs pa chen po'o// mtshon dpe brdar gyur 
ma yin med// bla ma dag ni bdag nyid dang// dran rtog rgyu ba kun kyang brda// brda la chags par gang gyur ba// de nyid rang gis gang bcings ba// brda nyid don du shes byas la// don nyid bya btsal med par 
grol// 'du shes med pa'i rang bzhin ni// ma yengs yan par gzhag pa yin// phyi brda snang ba sna tshogs te// nang brda rig pa gang skyes nyid// brda nyid ma bcos dbyings la thim// phyi nang ma btsal rang bzhin 
gzhag/ ces gsungs so// nam mkha'i mtha' dang mnyam pa'i rgyud chen po las// rgyud snga ma dang phyi ma bshad pa'i le'u ste lnga bcu nga brgyad pa'o//// de nas yang sems dpa' rdo rje dam pa la// 'dus 
pa'i 'khor tshogs kyis 'di skad ces gsol to// dus gsum rgyal ba thams cad kyi// sku gsung thugs kyi gsang ba'i gter// bde ba chen po mtha' dbus med// nam mkha'i mtha' dang mnyam pa'i rgyud// bde 
ba chen po gang gi don// thabs kyi khyad par ji lta bu// ji snyed rtag pa ji ltar rtag/ don la snga phyi yod mi yod// ma lus mgon po gtso bo ches// 'dus pa'i tshogs la nges par gsungs// zhes gsol to// de 
nas de bzhin gshegs pa gsang ba'i bdag pos zhus pa'i don mkhyen nas 'di skad ces bka' stsal to// gang gis g.yo ba'i don bstan nas// 'bar dang 'dzag pa'i rnam pa can// bde ba chen po thob par </text>
</item>

<item><p>39</p><section>2</section>
<text>'dod// bde ba zag bcas thob par 'gyur// gnas dang langs dang gcig tu sdud// 'dzin dang sprod dang spor ba dang// khyab dang yun rings gnas pa dang// 'dren dang pha rol 'jug pa 
nyid// g.yo ba rlung gi las su bshad// gang gis rgyu ba bcad pa las// brtags pa'i snang ba kun 'grub ste// bde ba'i ro yis lus gang nas// 'dar dang brgyal ba la sogs 'byung// dngos po gang rung snang 
ba la/ rig pa rtse gcig brtags pa'i tshe// dbang po rgyu ba rang log nas// bde ba chen po lus su smin// rnam smin yid dang ting 'dzin dang// ye shes lha mo mnyam sbyar nas// rang lus bde ba chen por 
smin// rim snang bde bas tshim par byed// ji ltar thabs la bstan pa yin// sbyor ba'i yan lag ma lus pa// dang po gzud cing sems sbyang phyir// cho ga'i rim pa bstan pa yin// bde ba chen po rgyu rkyen 
med// zag pa med pa 'dus ma byas// nam mkha' lta bur dpag med pa// 'di ni bde ba chen po nyid// rang byung ma bcos bde chen 'di// theg pa'i khyad par ji snyed pas// bskal pa brgya ni mchod gyur 
kyang// rang byung rdzogs pa mthong mi 'gyur// de bas tshad ldan slob dpon la// gzhung ldan ma nyams slob bu yis// sangs rgyas 'du shes nyer gzhag ste// ma rabs 'du shes kun spangs nas// lus dang 
longs spyod rin chen gyis// sangs rgyas thams cad mnyes phyir dbul// de nas a yi rang bzhin gyis// yi ge med pa'i shes pa nyid// kun la khyab pa'i rang bzhin can// btsal ba med par pha rol phyin// ma 
lus rtsad nas gcod pa'i phyir// spu gri lta bus rtogs par bya// rtogs pa'i rgyal po chen po las// dngos po ji snyed bstan pa yang// snga phyi med pa'i shes pa ste// rang byung thog babs nyid du gnas// thog 
ma mtha' ma med pa yi// dran rtog sgrib pa rgyu ba'i tshogs// thabs la brten pa'i ye shes kyis// ma lus dri med snang bar 'gyur// ma lus rang bzhin bde chen po// mkha' ltar dri med gsang ba'i thugs// rang 
snang snying po ma rtogs na// dpag med bstan pa ngal ba'i rgyu// so so bstan pa'i rgya mtsho'i rgyud// lung dang rig pa mngon rtogs dang// sna tshogs cho ga la brten pas// rang rang mthun snang 'bras bu 'grub// ma 
lus kun 'byung dri med kyi// rang snang 'bras bu thob mi 'gyur// snga phyi dus gsum dbyer med pa'i// rig pa nyid la kun rdzogs pas// sangs rgyas sems can dus mnyam ste// snga phyi khyad par bstan pa 
med// rgyal ba'i sku dang gsung thugs la// snga phyi khyad par mi gnas na// des gsungs bstan pa rgya mtsho'i don// snga phyi med pa'i dus mnyam yin// ma lus kun 'dus rig pa'i gter// gsang ba rgya mtsho bsam </text>
</item>

<item><p>40</p><section>2</section>
<text>mi khyab// phyogs las 'das pas yul mi 'jug/ rtogs nas ci bder yan du khyer// ma bcos rig pa'i 'og min te// phyi nang rtog pa zla ba nyid// bsam gyis mi khyab rtogs pa'i dus// dran rtog 
skal ldan rgyal sras 'khor// rtogs pa'i rig par thams cad bsdus// bstan pas rtogs pa rtsa ba ste// ma yengs rlung 'jug phyi ma yin// zhes gsungs so// nam mkha'i mtha' dang mnyam pa'i rgyud chen po 
las// phyi rol gyi rgyud mi gnas te gcig tu bstan pa'i le'u ste lnga bcu nga dgu pa'o//// de nas yang sems dpa' rdo rje dam pa de la/ 'dus pa chen po'i tshogs kyis 'di skad ces gsol to// dus 
gsum rgyal ba thams cad kyi// gsang ba'i 'khor lo rig pa'i thugs// sgro 'dogs skur 'debs rnam par gcod// nam mkha'i mtha' dang mnyam sbyor ba'i// mtshan gyi rnam grags ji lta bu// mgon po dpa' 
bos bdag la gsungs// zhes gsol to// de bzhin gshegs pa gsang ba'i bdag po phyag na rdo rjes 'di skad ces bka' stsa to// 'dus pa'i tshogs chen po legs par nyon// ji snyed theg pa thams cad 
dang// bstan par grags pa thams cad kun// rang byung sems las snang bas na// rgyud 'di mtshan mar ma 'gyur med// ma lus kun 'dus byang chub sems// bstan pa'i yang rtse snying por bcud// nam mkha'i 
mtha' dang mnyam pa'i rgyud// ma bcos rig par gter gyi mdzod// yi ge med pa don gyi lung// kun bzang rig pa mchog gi rgyud// ma lus gnas pa'i gsang ba ni// ma bcos lhun rdzogs snying po'i rgyud// khu 
byug klong dgu bstan pa'i gter// ji snyed 'khor 'das ma lus dang// theg pa'i khyad par 'dir 'dus shing// glong dgu bam po nyi khri'i don// 'phro zhing 'dus pa'i rtsa ba'i rgyud// ma lus 'dus pa'i snying po 
ni// yan lag gang gis mi mtshon te// rtsa ba'i thabs 'dis mtshon pa'i phyir// 'di don rtogs pas kun rtogs pa'o// tha mal dbang po rim sgo nas// bcos ma'i theg pa'i dbang bskur nas// rim pas zil 
mnan nyams myong bskyed// ma lus ro gcig kun rgyas btab// theg pa kun gyi yang rtse ste// kun gyi yul du ma gyur phyir// 'das dang ma byon da ltar gyi// dgongs pa rtse gcig 'dir 'dus pas// don gyi snying 
po bcud ces bya// rang byung ye shes mtha' dbus med// kun 'byung dkyil 'khor rgya dang bral// thabs 'dis mtha' dbus med pa ste// rang snang lhun rdzogs snying por ston// rang byung rtogs pa'i byang chub 
sems// 'di la mtha' dang dbus med pas// nam mkha'i mtha' dang mnyam pa'i rgyud// snang srid bde chen snying po'i rgyan// ma lus kun 'dus rig pa'i gter// rang byung 'od gsal snying po la// dgag </text>
</item>

<item><p>41</p><section>2</section>
<text>bsgrub re dogs 'jigs pa med// ma lus 'dus pa'i snying po 'di// mi mkhas brtags pa rang bzhin nyid// mkhas pas rang rgyud med par rtogs// ma bcos shes pa bsam mi khyab// gang 
rtogs dus ni thams cad du// gsang ba'i gter sgo phye ba yin// spyod lam ma chags pha rol phyin// che ba rang byung rgyun mi 'chad// rang byung sems nyid snying po 'di// stong nyid nam mkha'i klong du gnas// 'di 
la brda dang tha snyad dang// tshig dang yi ge la 'das pa// yi ge med pa'i rang bzhin te// yi ge brda la gang brten pas// snang srid yi ge med pa'i rgyud// stong nyid nam mkha'i dbyings lta bu// da lta nyid du snang 
bar byed// ma bcos thugs kyi me long 'di// ji ltar bltas kyang kun tu bzang// kun bzang rtogs pa'i dgongs spyod 'di// dman pa'i rigs can spyod yul min// rang byung 'gyur med kun bzang 
'di// thabs chen gsal bas kun tu bzang// ma bcos rig pas kun la khyab// dus gsum rgyal ba kun gyi mchog/ rang byung byang chub sems nyid ni// nam mkha'i mtha' bzhin kun khyab kyang// thabs dang 
lhan cig mi gnas pas// rang gsang thabs kyis bcad pa yin// gang de thabs dang bral ba yis// ji ltar btsal kyang mi rnyed pa// gsang ba thabs kyi rim pa yis// mngon du bstan pa'i rgyud chen yin// rang 
byung lhun rdzogs snying po la// thabs kyis re dogs bcad nas ni// dgag bsgrub zhen rtsol kun bral yang// nyi 'od rgya mtsho rin chen ltar// ma btsal lhun gyis rdzogs pa'i don// nam mkha' lta bur bar chad 
med// rkyen dang sbyor la rag ma lus// rig pa nyams kyis rgyud ces bya// rgyal ba rnams kyi ngo bo nyid// bstan pa rgya mtsho sems kyi klong// brtags pa'i zhen pa gcod byed cing// gdul bya spro ba skyed par 
byed// ma bcos brtags pa'i sems nyid ni// phyogs ris blang dor mi mnga' ste// mtha' dbus med par 'di ston pas// lta ba mtha' dbus med pa'i rgyud// ma bcos 'od gsal don rtogs pas// mtha' 
bral nam mkha'i dkyil 'khor la// mtshon cha'i 'khor lo bskor ba ltar// re dogs bral ba'i spyod pa nyid// blang dor med pa spyod pa'i rgyud// snang srid ma bcos gzhal yas su// ma bcos sku gsung thugs kyi 
rgyan// sku gsum rtogs pa'i don ldan pas// ma lus dkyil 'khor chen po nyid// ma lus 'di yis ston pas na// dgod med dkyil 'khor rgyan gyi rgyud// skal ldan thugs kyi rgyal sras la// snang srid dbang gi 
ngo bo ru// skal ldan dbang phyug rgyal pos bstan// dbang thob rgyal sras phyir mi ldog/ dbang bskur thabs kyi rtsa ba'i phyir// spyi blugs dbang gi rgyud ces bya// skal ldan skyes bu rnal 'byor pa// dngos don snying </text>
</item>

<item><p>42</p><section>2</section>
<text>po la 'jug tshe// ma bcos lhag pa'i dam tshig bzhi// phog pas ma bcos dam tshig rtogs// ma lus dam tshig 'dir 'dus shing// 'byung zhing spro ba'i snying po bas// 'da' med dam tshig rgyal po'i 
rgyud// ma bcos thugs kyi 'phrin las la// thabs kyi gsal te bar chad med// bya btsal zhen pa'i 'phrin las min// ma btsal rig pa'i 'phrin las nyid// rtogs shing ston par byed pas na// bya bral 'phrin 
las rgyud ces bya// rang byung rdzogs pa chen po la// ma bcos rdzogs pa'i rnal 'byor ni// sa dang lam la rim med de// rtogs pas sa rnams dus gcig mnan// mtha' med nam mkha' lta bu la// bgrod med 
lam mchog ston pa'i rgud// rang byung phyogs med nam mkha' la// ma bcos ye shes shar ba'i tshe// rkyen dang sgrib pa dran rtog rnams// rgya mtsho chu dang chu bur ltar// ma lus ye shes nyid du gsal// ma lus rang 
byung snying po la// sgrib med gsal bar ston pas na// rang byung ye shes gsal ba'i rgyud// tag sha ga yi rgyan bzhin du// ji snyed che ba'i yon tan rnams// phyogs med byin rlabs rang snang bas// lhun grub 
'bras bu'i rgyud ces bya// bka' brgyud kun gyi rtsa ba ni// rang byung rdzogs chen sems kyi rgyud// de dag ji snyed bstan pa kun// thams cad 'di las 'phro zhing 'dus// zhes gsungs so// nam mkha'i mtha' dang 
mnyam pa'i rgyud chen po las// mtshan gyi rnam grangs bstan pa'i le'u ste drug cu pa'o//// de nas yang sems dpa' rdo rje la// 'dus pa'i tshogs kyis 'di skad ces gsol to// ma bcos rang byung ye 
shes nyid// ma lus kun gyi rang bzhin la// rim pa khyad par mi gnas kyang// dbang po rtsal gyi khyad par snang// dngos don rtogs dang ma rtogs pa'i// rim pa'i khyad par bdag la gsungs// zhes gsol 
to// de nas de bzhin gshegs pa gsang ba'i bdag pos 'di skad ces bka' stsal to// rang byung 'od gsal mtha' dbus med// thams cad ma bcos byang chub sems// dri med nam mkha'i klong brdal 
bas// rnam par dbye ba'i chos mi gnas// ma lus rang snang bstan pa ste// rig pa 'khor lor brda yis bsgrags// rang byung bstan pa thugs kyi bcud// rang bzhin khyad par 'od du 'bar// dper na nyi 'od 
rin chen bzhin// dbang po med pa'i yul min te// skal med rigs chad rnal 'byor pas// ji ltar btsal bar mi rnyed kyang// gang ltar bltas kyang mi mthong ngo// dmigs bral nam mkha'i yul las 
'das// rang byung snying por cir mi gnas// rtogs dang ma rtogs mtha' yas kyang// snying po'i ngang la de dag med// ma lus thugs kyi bstan pa 'di// rang bzhin 'od gsal chen po nyid// ma bcos bde ba </text>
</item>

<item><p>43</p><section>2</section>
<text>chen po'i klong// rang sems bde ba chen po'i klong// rang sems phyogs med nam mkha'i dbyings// mthar thug med pa'i ngo bor gnas// rgyal ba kun gyi don chen dbyings// mthar thug med pa'i 
ngo bor gnas// rgyal ba kun gyi don chen dbyings// ma bcos rin chen gter gyi klong// rin chen lhun grub snying po 'di// rin chen 'phrul gyi lde mig gis// tha mal zhen pa rnam par bzlog/ brtags pa'i 'du 
shes rnam par bkrol// rang snang rig pa'i 'khor lor bcug/ sgra bral bstan pa rgya mtsho gsungs// 'byed dang 'grol dang nges par 'byin// gsang ba'i lam la mngon du zhugs// re dogs gnyis 'dzin rnam 
par bcad// rgyu dang 'bras bu ka nas bzlog/ bcing grol med pa thar pa'i lam// phyogs med rgyas pa'i 'od snang ba// rang sems dkyil 'khor klong nas shar// rang byung thig le sems kyi ro// brda bral 
mnyam pa'i sems kyi myong// rig pa'i 'khor lor kun bskor bas// sgro dang skur ba rang bzhin chad// thams cad bde ba chen po'i dbyings// 'od gsal rgyu 'das rim 'jug med// dang por rtogs pa'i rang 
bzhin ni// rgya mtsho chu 'dzin lta bur gnas// rang gi mtshan nyid gsal rtogs pa// 'bru bcud nyams su myong ltar gnas// tha ma rin chen sbyangs pa ltar// rang byung yon tan lhun gyis grub// rang byung rtogs 
shing don thob na// 'khor ba ma btsal sangs rgyas sa// bde ba chen po'i don stor ba// mtshan ma sna tshogs lam du zhugs// bya bral lhun grub snying po la// rang rang zhen pa'i mdud pas bcings// rang las 
'bras bu gzhan du btsal// ri dwags smig sgyu bsnyegs pa yis// 'dod pa'i don dang ga la phrad// gang zhig nam mkha'i mtha' 'tshol ba// mi rnyed blun po'i rang bzhin ltar// sangs rgyas btsal bsgrub thob 
'dod pa// mi mkhas rang bzhin de bzhin no// gang zhig skal bas dman pa la// bdud rtsi sdug bsngal rangabazhin ltar// snod min rang bzhin rigs chad la// bslab cing sdug bsngal rgyu 'gyur ba// dam pa 
rnams kyis shes pa las// dman pa rnams kyis ga la shes// bcos pa'i thabs la rten nas ni// rnal ma'i lam la gzud par bya// nor bu rin chen 'od 'bar ba// kun gyi yul du mi 'gyur bas// dam pa 
gsang ba'i snying po 'di// su yi snying la 'od 'bar ba// skal ldan rnal 'byor dbang phyug ste// sku gsung thugs ni dbyings la skyong// skal med dman pa'i rnal 'byor la// brgyud pa'i thabs ni bsngags pa yin/ 
zhes gsungs so// nam mkha'i mtha' dang mnyam pa'i rgyud chen po las// gdam pa phog ba'i tshul bstan pa'i le'u ste drug cu gcig pa'o//// de nas yang sems dpa' rdo rje dam pa de la/ 'dus po chen </text>
</item>

<item><p>44</p><section>2</section>
<text>po'i tshogs kyis 'di skad ces gsol to// dus gsum rgyal ba thams cad kyi// rang byung dgos pa'i bdag po khyod// gang zag blo yi khyad par ltar// bstan pa 'tsham par bstan dgos 
pas// slob dpon slob ma'i khyad par dag/ ma 'dres rim par bshad du gsol// zhes gsol to// de nas yang sems dpa' rdo rje dam pa des 'di skad ces bka' stsal to// dang po phyi yi bla ma yang// rim pa 
bzhin du brtag par bya// rang bzhin bzang dang g.yo sgyu med// drang zhing gsong bor gnas pa dang// thabs chen rigs bzang 'dul ba dang// ser sna chung zhing brtse sems che// 'di ni rang bzhin brtags pa 
yin// gzi brjid byin rlabs che ba dang// 'gro ba 'dul dang dam chos 'du// mang po 'du zhing bsgo ba nyan// 'di ni bsod nams brtags pa yin// gang du dam pa'i rigs gyur cing// dam par gyur pa'i tshad 
ldan pas// 'di dag dam pa'i rang bzhin te// dam pa'i rigs kyi dam par bya// 'di ni phyi yi bla ma yin// rang bzhin de dag mi ldan cing// dam pa'i thabs la mi mkhas pas// log pa'i lta spyod dbang gyur 
cing// lta spyod dman pa'i lcags kyis bsdams// bdag 'dzin log pa'i ngo bor zhen// cong rong lam sna sgo 'byed cing// log pa'i tshig dang thur ma yin// shes rab mig dang bral byed pas// bdag kyang bde 
bar nus min na// pha rol thar par ji ltar 'gyur// 'di dag rang bzhin brtag byas la// dam par 'dod pa'i gang zag gis// rmi lam du yang mi phrad na// dam par brten pa smos ci dgos// dam pa gsum gyi 
rim brgyud pa'i// thugs kyi gter chen rin po che// rang byung thugs kyi snang ba yis// bde chen snying po nyid 'bar ba// gsang ba'i thugs su tshud pa la// yul dang 'byung ba ma lus dang/ sgo gsum dran rtog ma 
lus pa// ji snyed snang grags ma lus kun// bde chen rang byung mngon ston pa'i// bla ma'i zhal du snang ba yin// ma lus rang byung byang chub sems// phyogs ris med pa'i klong brdal bas// chos nyid rang bzhag 
rkyen gyur las// gol sgril g.yang sa chod pa yin// snang ba sems su mthar phyin nas// sems nyid phyogs 'das bstan gyur pa// rang sems lhun grub rin po che// mchog gi bla ma bral ba med// ji srid rol 
pa rang snang ba// sku gsung thugs kyi phyag rgya ste// re dogs bcad pa'i yon tan phyir// che ba'i yon tan chen por gnas// bla ma gnyis dag bral gyur na// phyi yi bla ma rnam pa ste// mtshan ma brda yi rjes 'brangs 
nas// bde chen mchog gi lam bral lo// rdo rje slob ma'i rang bzhin yang// gus dang 'dul dang snying rje che// ser sna chags pa nga rgyal chung// 'di dag rang bzhin dam pa'i rtags// dad pas dus gsum mi </text>
</item>

<item><p>45</p><section>2</section>
<text>'bral zhing// dam pas dam par rang mthong na// rigs dang yo byad spyod lam dag/ dman par gyur kyang dam pa yin// dam pa ma yin slob ma la// dam par bzung zhing bstan pa dang// rna brgyud 
bdud rtsi gang ston pa// gnyis ka rdo rje'i khab tu ltung// dang por dad dang gang rtogs pa'i// sgo gsum bsam pa rtse gcig pa'i// snga ma'i dran rtog rgyun bcad pa'i// rig pa 'phen pa dang po nyid// gsal bar 
myong phyi slob ma ste// dngos po phyi nang ma lus pa// rdo rje 'dzin pa'i cha bzung nas// rang byung ye shes chu rgyun dag/ sems nyid de la 'jug par bstan// gang zhig brda don la chags pa'i// rig pa'i gang yin 
slob ma ste// rang sems brda don gang bral ba// de nyid de yi gang rtogs pa// bla mas byin gyis brlabs pa mchog/ de ltar brda don gro la gyur te/ re dogs 'du shes zad gyur te// bla mar slob ma nyid grub 
pas// ma lus slob dpon slob ma dang// gong 'og khyad par rim med de// rdo rje 'dzin pa nyid du 'grub// ces gsungs so// nam mkha'i mtha' dang mnyam pa'i rgyud chen po las/ gang zag khyad par bshad pa'i 
le'u ste drug cu gnyis pa'o//// de nas yang sems dpa' rdo rje dam pa la// 'dus pa chen po'i tshogs rig pa rang snang gi 'khor tshogs kyis 'di skad ces gsol to// dus gsum sangs rgyas thams cad 
kyi// sku gsung thugs kyi rang bzhin nyid// nam mkha'i mtha' dang mnyam pa'i rgyud// bstan dang bris dang bklag pa dang// gzung dang rtogs dang bsgom pa yis// yon tan nyid dam ma mos pa'i// yon tan 
skyon rnams bshad du gsol// zhes gsol to// de nas yang sems dpa' rdo rje dam pa des 'di skad ces bka' stsal to// sangs rgyas kun gyi rin chen gter// sku gsung thugs ni mngon phyung ba// nam mkha'i 
mtha' dang mnyam pa'i rgyud// 'das dang ma byon da ltar gyi// sku gsung thugs ni ro gcig pa'i// ma lus gcig tu bsdus pa'i rgyud// rna brgyud rin chen 'chang ba'i mis// skal ldan rgyal chen dam pa dang// ma 
nor nges bar bshad bstan pa// sangs rgyas dgongs pa nyid la sbyor// sangs rgyas bstan pa bshad pa yin// bstan cing bshad pas grol bar 'gyur// rin chen sna bdun la sogs la// rgyal ba kun gyi rang 
bzhin gyis// ma lus bsdus pa'i ngo bo nyid// sku gsung thugs nyid bris pa yin// de bas rgyal ba kun bris pa'i// che ba'i yon tan bsam mi khyab// nam mkha'i mtha' dang mnyam pa'i rgyud// rgyal ba kun gyi sku 
gsung thugs// rdul snyed rgyal ba ma lus pa'i// nges don ma bcos gsungs pa'i tshig/ brjod pa rgya mtsho kun gyi sgra// thos pas sgrib pa rnam 'joms shing// bklags pa nyid kyis mngon sangs rgyas// rgyal ba </text>
</item>

<item><p>46</p><section>2</section>
<text>kun gyi gsang yin pas// bklags pa tsam gyis 'grub par 'gyur// sangs rgyas kun gyi rang bzhin 'di// bshad dang glegs gam don nyid ni// ma nor rig pa'i dkyil 'khor du// dran pas 
bzung ba'i don nyid ni// nam mkha'i mthar thug ji tsam par// de bas de ni lhag par 'gyur// rin chen rgyu dang dar ras dang// gro ga shing shun la sogs te/ gsang ba'i rgyud 'di rab bris te// rin chen khri la 
legs bzhag ste// gus pas mchod cing rab bzung nas// ji srid gnas par bsam pa yi// dga' ba'i bsam pas 'dzin byed na// sangs rgyas thams cad bzung ba yin// rnam grol bla na med pa'i 
lam// sangs rgyas kun gyi dgongs brgyud pa// ma bcos gsang ba'i don bcud 'di// gang gis rtogs pas sgro skur chad// nges pa rnyed pas dbugs 'byin phyir// 'khor ba rmi lam lta bur sangs// snying por 
nam mkha'i 'od ltar rgyas// dgongs pa rgya mtsho'i klong ltar brdal// 'bras bu rin chen 'od ltar 'grub// ma bcos snying po'i don rtogs nas// rang nyams tshad dang mthun sbyar te// bar chad med par gang 
bsgoms pas// sgom zhing bsgrub pa yod ma yin// ma yengs gnas pas sgom pa ni// kun bzang rdo rje sems dpa' ste// sangs rgyas kun gyi rang bzhin yin// ma bsgoms yengs pa med pa'i sems// ma gzhag 
rgyal ba'i dgongs pa'i klong// ma bcos 'od gsal brda bral sems// mtha' dbus 'dzin med dbu ma'i lam// sangs rgyas kun gyi ngo bo yin// rgyal ba kun gyi gsang ba'i gter// ma bcos snying po don gyi 
rgyud// rdo rje rig pa 'phrul gyi tshig/ rna brgyud thugs kyi rin chen 'di// rna brgyud 'phrul tshig mi ldan par// rang rtags log par zhen dbang gis// bstan cing bshad par gyur pa dang// spel ba'ang nges par 
lhung 'gyur na// log pa'i don la zhen dbang gis// phyogs kyi ri bos zil mnan nas// ma bcos gsang mdzod chen po la// skur 'debs gsang ba'i dam sri ste// ston cing smra ba'i gang zag dang// skur 
'debs ma mos gang zag la// bar ma'i srid pa mi 'byung ste// rdo rje'i khab du ltung gyur te// dran pa tsam gyis skye bar 'gyur// de nas de yi tshe tshad ni// gang gis brjod par mi nus te// gal te thar par gyur pa 
na// gsang ba'i rna brgyud man ngag dang// bskal pa chen po brgyad khri'i bar// phrad cing mthong bar mi 'gyur te// gsang ba'i theg pas 'phongs par 'gyur// de phyir gsang ba'i bdud rtsi 'di// skal ldan rgyal 
sras rnal 'byor la// gsang ba'i thabs kyis gang brgyud la// reg pas nad rnams 'tsho bar 'gyur// skal med rnams la gang bstan yang// dgra bzhin spyod dang skur ba dang// skrag cing dngang par gyur pa'i </text>
</item>

<item><p>47</p><section>2</section>
<text>phyi// skal med dman pa'i rnal 'byor la// ming tsam bstan par mi bya zhing// glegs bam nyid ni bstan pa min// gsang chen gsang ba'i bstan pa 'di// gu lang lung gi gser gzo ru// 'jigs 
bral 'o ma bzhes pa ltar// skal ldan 'ga' yi spyod yul la// rigs chad las kyi dman pa yi// skal med rnams kyi spyod yul min// rin chen 'bar ba'i khong seng du// rgya ni rim pa bdun gyis btab// rigs 
nges skal ldan gcig la gtad// srog dang bral ba'i kha bzhin bsdams// gnas ni brag dang chu la gzhag/ ces gsungs so// nam mkha'i mtha' dang mnyam pa'i rgyud chen po las// rgyud gzung ba'i le'u ste drug 
cu gsum pa'o//// de nas 'khor 'dus pa mang po'i tshogs kyis// bcom ldan 'das de bzhin gshegs pa rdo rje sems dpa' dang// bcom ldan 'das gsang ba'i bdag po phyag na rdo rje dang// gsang 
ba'i mdzod chen po la 'di skad ces mgrin gcig tu bstod do// e maho sangs rgyas thams cad kyi// rgya chen gdod nas skye ba med// nam mkha'i bdag po sna tshogs ston// sangs rgyas sku la phyag 'tshal 
'dud// e maho sangs rgyas thams cad kyi// ma brjod snying po don gyi gsung// gsang ba rgya mtsho ston mdzad pa// rdo rje'i gsung la bdag cag 'dud// e maho sangs rgyas thams cad kyi// rang byung ye shes 
gsal ba'i thugs// ma bcos bde chen mkha' ltar gnas// bde chen thugs la phyag 'tshal 'dud// e maho sangs rgyas thams cad kyi// gsang ba'i gter 'dzin mchog gi bdag/ ma lus gdul 
dka' 'dul mdzad pa// gsang ba'i sku la phyag 'tshal 'dud// e maho sangs rgyas thams cad kyi// brda dang dgongs pa gsung mchog gis// ma bcos gsang ba'i don ston pa// gsang ba'i gsung la phyag 
'tshal lo// e maho sangs rgyas thams cad kyi// rtog bral bde chen nam mkha'i thugs// phyogs med nam mkha' rgyas pa 'dra// sangs mchog thugs la phyag 'tshal 'dud// e maho sangs rgyas thams cad 
kyi// gsang mdzod bdud rtsi chen po'i klong// ma lus kun 'dus rig pa'i gter// ye shes rgya mtsho bsam mi khyab// sangs rgyas kun gyi gsang ba'i mdzod// chos rnams ma lus thams cad kyi// snang gsal 
rin chen 'od kyi rgyud// nam mkha'i mtha' dang mnyam sbyor ba'i// gsang ba'i mdzod la phyag 'tshal 'dud// ces bstod do// de nas phyogs bcu'i 'jig rten gyi khams rab 'byams nam mkha'i dbyings dang 
mnyam pa// 'jig rten gyi khams gang+gA'i klung gi bye ma snyed na bzhugs pa/ rdul phra mo dang mnyam pa'i sangs rgyas kun kyang gsung gcig tu legs so legs so zhes legs par 'byin par mdzad do// sangs </text>
</item>

<item><p>48</p><section>2</section>
<text>rgyas dang 'khor rdul snyed du bcas pa dang sa'i de bzhin nyid du grol te dgyes par gyur to// nam mkha'i mtha' dang mnyam pa'i rgyud chen po las/ bstod cing yi rang ba'i le'u ste drug cu bzhi 
pa'o//// 'das pa dang/ ma byon pa dang/ da ltar phyogs bcu dus bzhi'i de bzhin gshegs pa'i dgongs pa chos thams cad nam mkha'i ngo bo/ nam mkha'i mtha' dang mnyam par sbyor ba zhes bya ba'i rgyud 
chen po rdzogs so//// rgya gar gyi mkhan po shrI sing ha dang/ dge slong bai ro tsa nas bsgyur cing gtan la phab pa'o//// bod skad du/ byang chub sems sgom pa yi ge med 
pa'i rgyud/ bcom ldan 'das dpal rdo rje 'dzin pa la phyag 'tshal lo// chos kyi dbyings gting dpag dka' ba'i don zab mo zhes bya ba'i ting nge 'dzin la snyoms par zhugs nas/ thams cad yi ge med pa'i rang 
bzhin du bde ba mchog gis gzigs te/ rang bzhin gzung du med pa'i don 'di bka' stsal to// rang bzhin rang gis rtogs gyur nas// dngas snyigs med pa'i zab mo nyid// dang ba nyid na zab mo 
yis// lung du sgom bsgrub kun dang bral// byang chub sems nyid ltar mi mthong// 'bad pas don nyid kun dang bral// bsgoms pas nyams rnyed mi 'gyur ro// de la bdud rnam bzhi 'byung ste// gzigs pa 
gzugs dang grags pa sgra// 'od kyi bdud dang bslu ba rnams// rang gi rgyud ni 'byung ba'o// ye shes phyin ci ma log pa// dang po bzlas dang brjod du med// sems kyi skad cig dang po la// chos so cog gi rtsa ba 
ste// bslab par bya zhing goms par bya// shin tu goms pa'i stobs ldan na// mtshan ma spyi dang rang gis spangs// theg pa kun dang khyad par 'jug/ rang ka ma la ga la gnas// ma bsgrubs thams cad lhun gyis
rdzogs// rtog pa thams cad mi g.yo brtan// nges don snying po bla na med// byang chub sems sgom pa'i rgyud yi ge med pa las/ chos nyid kyi skabs//// ring pa'i rgyu nyid rnams spangs la// nye ba nyid du 
'jug pa yi// bsam pa dag dang ldan pas ni// thams cad tshul bzung man ngag brtag/ thabs che thabs myur thabs gsang pas// mtshan ma'i don la rnam mi brtag/ dbyings nyid rig pa skad cig la// mthong 
ba thams cad blo yis bslad// ma mthong mthong phyir mthong ba ni// gong na med de de ltar min// mtshan ma'i bag chags rgyu ba chad// de yang mtshan ma'i mthar phyin no// mtshan nyid ye shes gsang ba ste// don 
dam blo yi spyod yul min// rtogs dang ma rtogs nyid kyi cha// zung du 'jug dang 'od gsal med// dbang dang dam tshig cha lag rdzogs// 'khor ba mya ngan 'das mthar phyin// yon tan kun gyi tshogs nyid </text>
</item>

<item><p>49</p><section>2</section>
<text>de// dngos med cing yang snang ba'i sems// cig char 'jug pa'i rnal 'byor pas// stong pa nyid la blo gtad de// mthar phyin 'gag med bka' yang dag/ ye shes zab mo'i ngo bo yis// ma 
bsams ma sbyangs rab zhi ba'i// rnam rtog nyid kyang ye shes sku// bla med rdzogs chen brjod las 'das// rang byung rang zhi rang la gnas// mthong med rtsol ba las 'das pa// byang chub nam mkha'i rang bzhin 
no// byang chub kyi sems sgom pa yi ge med pa las/ rang bzhin nang gi skabs//// mthong ba med pa'i dbyings nyid la// ye shes zab mo'i skad cig mas// rang bzhin 'byung ba rab tu ste// de yi rtsol bral 
yang dag nyid// ye nas rang bzhin gnas pa yis// mnyam pa'i dbyings kyis kun la khyab// ye shes kyis kyang de bzhin no// dbyings la ye shes rab 'byor ba// de nyid sangs rgyas sa las 'das// shes 
rab thabs rdzogs rtog pas bskyed// de nyid sangs rgyas sa nyid do// stong dang mi stong tshig las 'das// bsam med dag par gnas pa ste// rgyu dang 'bras bu lhun grub pas// gnyen pos ma bcos rab tu 
zhi// rang bzhin zhi ba thabs chen po// bag chags rgyun nyid rang bzhin chad// bkag nas chad pa'i shin tu srog/ srog las sdug bsngal byung tshor te// mthong dang ltar ni med pa ste// ye nas rang byung dbyings de 
la// ye nas rang byung ye shes dpal// rang la rang byung ye shes de// rig pa'i bya ras sod par bya// rig pas ma sod ma tshor 'chor// bde ba nyams te bying ba yin// yang dag bde ba ma yin no// bde ba rnyed 
pas thams cad 'dus// byang chub sems sgom pa yi ge med pa'i rgyud las/ mthong bas ltar med pa'i skabs//// stong pa nyid las gzhan min pas// stong lta de ni thabs rgyal po// rgyal po mtho bo mi yi 
mchog/ de yis las rnams gzhan las btsal// gzhan rnams las rnams gang byas kyang// rgyal po min te phal pa la// rgyal las dmangs 'byung tha mar rgyal// ye nas rgyal po rgyal ba yang// zungs thub rgyal 
pos dmangs rnams kyang// 'bad rtsol med pa'i thabs kyis bcom// rgyal po dpa' bo thams cad 'joms// bcom pas rgyal 'khor shin tu bzang// bzang mi dmos pa'i rgyal po ste// kun las dpags pa 
yin par grags// dpa' bo de bsad slar 'tsho ba// de ni rgyal po rdzu 'phrul can// byang chub kyi sems yi ge med pa'i rgyud las/ ye shes zung mar bstan pa'i skabs//// gang gis dpag cing mtshon du 
med// de ni chos dbyings zad ma ste// gang gis ma bskyed rang 'byung ba// phyogs ris kun dang bral ba ste// yi ge med de dbyings kyi mchog/ gleng bral tshig la dbyings 'das pas// sna tshogs sogs pa'i spyod </text>
</item>

<item><p>50</p><section>2</section>
<text>yul min// shin tu phra bas rnam brtags la// rtsing pos dpyad na phra ma dag/ sgra phyir 'brangs na grub mtha' nyams// rtsol ba 'ba' zhig 'ching ba'i rgyu// ma btsal ba na rtsom pa zhig/ de ni bcom 
ldan 'das zhes bya// mi dmigs dbyings kyi ngang nyid ni// cis kyang mi dmigs dngos snang ba// mkha' zhes pa nyid dbyings kyi don// byang chub kyi sems sgom pa yi ge med pa las/ dbyings kyi don bstan pa'i 
skabs//// chos dbyings dag pa'i mkha' klong la// rgyu med spangs pa'i ye shes dbab// ye shes nyid de chos skur dag/ de ltar sangs rgyas chos sku de// sangs rgyas kyis kyang gzigs su med// chos 
dbyings spros med spros bral la// ye shes lhun grub ma bskyed pas// de bzhin rang 'byung rig pa yin// yi ge med pa'i rgyud du grags// rmad du byung ba spros dang bral// spros med dbyings dang ye shes ni// nam 
mkha'i dbyings te ye shes so// nam mkha' la ni nam mkha' sgom// de las nyams pa'i 'khor lo yin// dig ma rmi lam lta bu la// 'di dang 'di zhes bstan du med// mkhas pa man ngag gsum dang ldan// byang 
chub kyi sems sgom pa yi ge med pa las/ dbyings dang ye shes gnyis su med par bstan pa'i skabs//// blun po rtog ge'i shes pa nyid// yod dag med pa'i chos la spyod// byang chub sems la ming med 
pas// dmigs na rtog dang 'khor ba nyid// rnam par rtog pa'i rgyu brtags na// rgyu yi rgyu de 'bras bu+i' mchog/ der shes rig pa'i ye shes nyid// dbyings dang ye shes brtags pa'i mthus// snying po bstan du 
med pa'o// shes pa thang sha ma chad par// kun bzang nga las mi g.yo bar// ye nas blang dor med pas na// sems nyid gang la'ang gtad mi bya// rtag chad bde ba'i rlung yin pas// chos dang bde kun grub pa 
med// rnam dag 'khor ba'i don med pas// rdzogs sangs rgyas pas chos rnams med// rtog pa can la sna tshogs snang// dbyings dang ye shes gnyis yod na// 'di ni ye shes dbyings ma yin// byang chub nyid la 
byang chub gnas// rgyun gnas bag chags brtas pa'i mthus// shes pa nang du rub pa yin// mthong ba med pa chos kyi sku// sems ni nam mkha' dang 'dra ste// gang du mi g.yo cir mi brtag/ g.yos na nyams te 
chags na 'khor// byang chub kyi sems sgom pa yi ge med pa las/ sgom pa'i skyon bstan pa'i skabs//// sems mi g.yo ba mnyam pa nyid// spyod yul thams cad las 'das pas// mtshon pa las ni mi 
mtshon pa// sgrub pa las 'das mi bsgrub pa// smra ru med pas mi bsgoms pa// de ni gnyis med nyams zhes bya// rnam shes yul la mi 'brang ba// byang chub chen po zhes bya ba// rang 'byung chen po zang thal </text>
</item>

<item><p>51</p><section>2</section>
<text>ba// sems ni dmigs med mkha' dang 'dra// nam mkha' la ni nam mkha' rol// mkha' ru sgom pas mkhar mi smra// spyod yul gang la'ang mi spyad na// ye shes ye shes me bo che// mi g.yo ba ni de 
nyid do// yang dag phyin phyir g.yo ba med// mi gnas pa la'ang mi gnas te// gal te sems la gtad yod pas// sems kyis sems 'ching mi 'chor ro// snang ba med pas mi btsal gzhag/ byang chub kyi 
sems sgom pa yi ge med pa'i rgyud las/ zab mor bstan pa'i skabs//// rang byung snying po rang 'byung bas// byang chub sems la rgyu rkyen med// yul nyid sgyu mar shes pa de yang rtog/ smra med gleng bral 
de la sems gang med// blo med kun bral chos rnams 'dzin mi byed// ma g.yos mnyam pa sems kyi gtsor bstan no// gang du ma mthong dngos ma grub// dngos grub yang dag don ma yin// ci yi ngo bo cir mi 
brtags// bde gshegs ma lus lam rgan yin// bsgrub bya grub par bya ba'i chos// rtog pa'i dbang gis sna tshogs 'dzin// rdzogs sangs rgyas pas chos rnams med// 'du 'bral med pa chos kyi sku// mtshan ma 
mtshan ma med pa nyid// yul la rig pa'i gnas mi bca'// byang chub kyi sems sgom pa yi ge med pa'i rgyud las/ rang rig pa'i skabs//// de nas chos kyi dbyings gting dpag dka' ba'i ting nge 
'dzin las bzhengs nas/ 'khor gyi bde bar gshegs pa rnams la rigs kyi bu dag ces bos nas byang chub sems sgom pa yi ge med pa'i rgyud 'di'i don mthong ngam// thos sam rtogs sam// 'di'i don dang 
ldan pa dang// thog rgyu dbab pa dang// phugs pa shin tu dka' ste/ spros pa dang bral ba bde bar gshegs pa rnams kyis gzigs par dka'o// de nas dpa' bo'i mchog la bde bar gshegs pa rnams kyis 
gsol ba/ byang chub kyi sems bsgom pa yi ge med pa'i rgyud du gsungs pa 'di gang ltar yang ma 'khums pa lags te/ shin tu brtags dka' ba'i don lags te/ de bzhin nyid kyi don ma bcos pa 'di bka'
stsal pa la yi rang ste/ mngon par bka' stsal ba'i tshe na/ thams cad slar yang yi ge med pa'i rang bzhin du gyur/ byang chub kyi sems sgom pa yi ge med pa'i rgyud ces bya ba/ man ngag gi snying po don 
dam pa'i don dam pa las/ thams cad yi ge med par gyur pa'i skabs shin tu brtag dka' ba'i don rdzogs so//// rgya gar gyi mkhan po shrI sing+ha dang dz+nya na gar+b+ha zer ba 'dug bod kyi lo tsA ba dge slong bai ro tsa nas 
bsgyur ba'o//// </text>
</item>



<item><p>1</p><section>3</section>
<text>rdzogs pa chen po ye shes gsang ba'i rgyud bzhugs so// @##// 
rgya gar skad du/ san+ti ma hA dz+nyA na gu h+ya tan+t+ra/ bod skad du/ rdzogs pa chen po ye shes gsang ba'i rgyud/ bcom ldan 'das kun rig rnam par snang mdzad la phyag 'tshal 
lo// 'di skad bstan pa'i dus gcig na/ 'og min gyi gnas chos nyid ma bcos pa'i dbyings/ kun tu ma bsgribs pa'i gnas chen po na// bcom ldan 'das chos thams cad kyi 
snying po/ ye shes gsang ba'i rgyal po sku mi bskyod pa'i ngo bor bzhugs te/ de'i tshe ston pa'i mdun na dpal rdo rje sems dpa' bzhugs so// gzhan yang 'khor 'dus pa mang po dang 
dbye ba mi mnga' bar thabs cig go/ de nas rdo rje sems dpa' stan las langs te/ 'khor 'dus pa thams cad la phan gdags pa dang/ blo the tsom gsal ba'i don du 'di skad </text>
</item>

<item><p>2</p><section>3</section>
<text>ces gsol to// kye gsang ba'i bdag po chos thams cad kyi ngo bor bzhugs pas/ 'khor 'dus pa rnams la rdzogs pa chen po'i don man ngag bzhi 'dus pa de 
bshad du gsol/ de skad ces gsol pa dang/ bcom ldan 'das ye shes gsang ba'i rgyal po des/ chos kyi dbyings las bzhengs te// 'di skad ces bka' stsal to// kye sems 
dpa' chen po nyon cig/ e ma ho/ e ma ho/ e ma ho/ ngo mtshar rmad du byung ba'i lta ba chen po'i chos ye nas sangs rgyas pa'i don bstan gyis/ rdo rje sems dpa' nyon cig/ 'di lta 
ste/ 'khor dang mya ngan 'das pa'i chos// byang chub sems kyi ngo bo yin// byang chub sems su gsal ba yang// sems la skad cig gnyis med de// thams cad rang byung ye shes 
yin// ye shes sems kyi ngo bo las// gzhan du g.yo ba ci yang med// ma rig rtog tshogs ming med pas// de la dmigs shing btad du med// ye shes rang shar lta ba'i mchog/ dper na mkha' la nyi shar 
'dra// don gyi chos nyid dag pa la// rtsol ba'i rang bzhin bral bas na// rang rig yul dang bral bas na// dmigs pa med pa gsal ba'i phyir// chos kyi dbyings las gzhan med do// de lta bu yi ye shes 
la// gol sa sgrib pa ye nas med// de yang ji ltar med ce na// ye shes sgron ma rang la shar ba la// ma rig mun pas bsgribs pa ye nas gsal// ye shes chen pos 'khor ba dbyings nas thon// rtogs pa'i lta 
bas ye nas thag chod pas// bdag 'dzin zhen chags gnas su dag par bcom// bde gshegs dgongs pa'i phug kyang de ru btib// mkha' glong bde ba'i gnas chen po// thams cad byang chub sems su 
gcig/ kun yin dpe ni nam mkha' 'dra// phyi nang snod bcud thams cad kun// byang chub sems kyis byas pa'i phyir// chos kyi dbyings su ye sangs rgyas// de la dgag cing bsgrub tu med// sems nyid cir 
yang snang ba la// cir yang dmigs su ye nas med// de lta bu yi ye shes la// thams cad gnyis med ye sangs rgyas// de yang ji ltar yin zhe na// theg pa mtho dman thams cad kun// kun 'byung ye shes shar </text>
</item>

<item><p>3</p><section>3</section>
<text>ba la// bzang ngan che chung gnyis su med// rang byung ye shes chos nyid la// 'khor 'das gnyis su med par bstan// yul dang sems nyid gnyis su med// thams cad ye nas sangs rgyas 
pas// bya btsal mtha' las de ltar rgyal// de ltar ye shes chen po la// kun 'byung ye shes nyid du dag/ lhun grub mu mtha' med pa'i mchog/ kun yin ci yang ma yin pa'o// de ni klong yangs bde ba'i mchog 
khams gsum thams cad dag pa'i dpal// sems kyi zhing khams 'jam klas pas// thig le nyag gcig lta ba'i mchog/ kun tu bzang po kun bzang bas// nam mkha'i rang bzhin dag pa'i klong// de las 
gzhan pa'i chos med do// zhes gsungs pas/ 'khor rnams skrags dngangs te/ rdo rje sems dpa' nyid kyang rgyal bar gyur to// rdzogs pa chen po ye shes gsang ba'i rgyud las/ ye nas sangs rgyas par bstan 
pa'i le'u ste dang po'o//// rdo rje sems dpas/ ye shes gsang ba'i rgyal po la 'di skad ces gsol to// lta ba ye nas sangs rgyas pa'i don de thabs gang gis rtogs bya zhes gsol pa dang/ ye shes gsang 
ba'i rgyal pos 'di skad ces gaka' stsal to// kye sems dpa'i tshogs chen pau nyon cig/ 'di lta ste/ che ba'i ye shes gsang ba 'di// shes rab thabs la brten pas grub// de yang ji ltar 'grub ce 
na// chos thams cad ngang dang rang bzhin bdag nyid gsum du 'dus/ ma byung ma skyes chos nyid de// thams cad kun la khyab par gnas// kun la khyab kyang dngos po med// de ni ma skyes chos nyid ngang// de ltar 
rtogs pa'i rigs mchog la// kun kyang ma skyes chos kyi dbyings// de la ngang zhes bya bar bshad// sems nyid skye ba med pa las// ma btsal cho 'phrul cir yang 'char// snang ba gnyis kyi ngo bor shar// de yang 
ji ltar shar zhe na// ye shes rtogs pa'i khyad par las// sku dang ye shes ma btsal shar// ma rtogs 'khor ba'i gnas su shar// kun bzangs rol pa yin par zad// ma skyes ma 'gags gnyis med de// ma 
skyes pa nyid rol pa'i ngang// skye ba'i cho 'phrul rang bzhin can// de gnyis dbyer med mnyam pa ltar// de yi ngang du thams cad 'dus// rang bzhin chos nyid gtan tshigs yin// 'di la gzhal bya gzhal byed 
med// de ltar med rtogs gnas tshigs yin// ces gsungs so// rdzogs pa chen po ye shes gsang ba'i rgyud las/ ye shes gsang ba'i don gtan la phab pa'i le'u ste gnyis pa'o//// de nas rdo rje sems 
dpas gsol ba/ de ltar rtogs pa la yon tan ci mchis/ bstan du gsol/ de nas ye shes gsang ba'i rgyal pos bka' stsal pa/ kye sems dpa' chen po nyon cig/ byang chub sems rtogs yon tan </text>
</item>

<item><p>4</p><section>3</section>
<text>khyad par 'phags// rtogs pa rang la ma shar sngon rol du// sangs rgyas zhes bya ba'i ming ye nas med// de ni sbyan mchog shes rab can// ma bcos chos nyid rtogs pa'-i rnal 'byor pa// skye ba 
gzhan du mi len par// sangs rgyas rigs chen 'di yis 'dzin par 'gyur// snang srid rang byung ye shes de yis rtogs pa la// ye shes chen po de las 'char bar 'gyur// phyi nang chos kyi dbyings su rtogs pa 
la// thig le chen po de las 'byung bar 'gyur// che chung ye nas dbyer med ngang rtogs pas// mnyam nyid chos sku de yis rtogs par byed// yang dog gnyis su med par rtogs pa la// kun tu bzang po'i klong na 
rang rig 'phyo// bzang ngan gnyis su med par rtogs pa la// dgag bsgrub med pa'i bde chen ye shes 'grub// bya btsal mi dgos rang byung rang las byung// bde dang sdug bsngal gnyis su med rtogs
pas// bde ba chen po'i longs spyod de las 'byung// byang chub sems rtogs bsod nams khri phrag yas// nam mkha'i dbyings su shong bar rab tu dka'// zhes gsungs so// rdzogs pa chen po ye shes gsang 
ba'i rgyud las/ lta ba'i ngo bo dang rtogs pa'i yon tan bstan pa'i le'u ste gsum pa'o//// de nas rdo rje sems dpas/ ye shes gsang ba'i rgyal po la 'di skad ces gsol to// kye bcom ldan 'das ye 
shes gsang ba'i rgyal po/ don de phyi rabs bdag gis nyams su blangs na ji ltar blang bar bgyi/ zhes gsol pa dang/ bcom ldan 'das kyis 'di skad ces bka' stsal to// rdo rje sems dpa' nyon cig/ don 
man ngag tu bshad do// don ni nyams su blang 'dod pas// dben pa chen po'i sa phyogs su// phyi nang 'brel thag bcad nas ni// rang lus bde ba'i ngo bo la// chos bdun 'byung ba cha bsnyams te// dang po 
sems nyid tha mal pa'i// shes pa tsam du gzhag par bya// ma bcos ma bsgyur chos nyid rnal ma la// dngos po mthong thos mi spangs de bzhin nyid du gzhag/ sems kyi rtog pa ma skyes tsam du gzung// dran 
pa'i thag pa dam pos btags la gzhag/ de la mi rtog ye shes skye bar 'gyur// de yi sems ni spros gyur na// 'phro ba de nyid la ni sems gtad de// drag tu brtson 'grus brtsam par bya'o// de yi sems ni mi 
'phro na// de la ma yengs drag tu bsgom// tshad ni rang gi khams dang sbyar// spyir ni mi ring tsam du sgom// mi bde sems ni 'phros gyur na// yang na langs te bcag par bya// yang na nam mkha'i dbyings su 
'phangs// yang na chos kyi dbyings su sba// de yi sems ni mi 'phro na// dang po mi rtog ye shes bskyed// de yi dus na rtog pa med// mtshan mas zil gyis de ru mnan// de la ngo bo 'di ltar 'byung// sna tshogs </text>
</item>

<item><p>5</p><section>3</section>
<text>snang la zhen pa med// ma bcos chos nyid g.yos ba med// phyi nang snod bcud chos kyi dbyings// dgag sgrub med pa'i ye shes gsal// gsal tsam nyid na chos kyi sku// rnam rtog phra rags ci byung 
yang// de nyid rang byung nyid du lta// 'byung dang 'dus dang de bzhin nyid// nam mkha'i ngang du sprin sangs 'dra// rnam rtog mi bskyed ye shes brjod du med// de ltar rtogs pa'i rnal 'byor pas// phyi yi yul dang 
'byung ba snyoms// nang du dbugs kyi 'gro 'ong bral// ma bcos rnal ma'i don la phebs// bde ba'i ye shes brjod par dka'// phyi nang zhen chags rab tu chung// dug lnga bags kyis bcad pa dang// 'dod pa 
lnga dang mnyam pa nyid// ci la'ang chags pa med pas len// thams cad mnyam nyid chos kyi dbyings// bde sdug med pas shin tu bde// gzhan yang 'di lta bu ru 'byung// bco brgyad bdud kyi cho 'phrul 
dang// lung ston bkur sti byed pa dang// skor ba byed cing sngags pa brjod// rtog pa bzang ngan ci skyes kyang// rang bzhin nyid kyi rtags su bshad// ces gsungs so// rdzogs pa chen po ye shes gsang ba'i 
rgyud las/ las dang po la bstan pa'i le'u ste bzhi pa'o//// de nas bcom ldan 'das ye shes gsang ba'i rgyal po la/ rdo rje sems dpas 'di skad ces gsol to// ye shes chos skur bstan pa dang// 'gro 
drug g.yang sa bcad pa'i don bstan du gsol/ de skad gsol ba'i tshig gsan nas// ye shes rdzogs pas bka' stsal pa// nyon cig rdo rje sems dpa' gtso// chos kyi sku zhes bya ba ni// dge dang sdig pa'i 
bag chags dang// nyon mongs phyis 'byung shes pa dang// yul gyi rjes 'brangs shes pa rtog pa yis// chos sku slad pas 'khor ba yin// de dag gsum du ma gyur pa'i// rang gi ngo bo chos kyi sku// 'dzin pa'i rtog 
bral ye shes lnga// de rtogs rgyal ba kun dang mnyam// 'gro nyal 'dug 'dod chos kyi dbyings// de la gnas pas chos nyid rtogs// zhes gsungs so// 'gro drug g.yang sa gcad pa ni// gnyis su med dang rgyu 
'thun dang// gnyen po stobs kyis bcad pa'o// yi dwags bkres skom sdug bsngal yang// rdo rje sems dpa'i ngo bo nyid// sems kyi sprul pa shar ba la// bkres dang skom pas ci zhig gdung// dmyal ba'i tsha 
grang sdug bsngal yang// ye shes gsang ba'i rgyal po nyid// de la dmyal ba'i sdug bsngal med// des na dmyal ba chos kyi sku// byol song blun rmongs gnas pa yang// rang rig ye shes sgron ma che// de la sgrib pa 
mi mnga' yang// ma rig pa nyid ye shes gsal// mi bde ba dang sdug bsngal ba// bde dang sdug bsngal rgyu 'thun pas// ye shes gsang ba nga yis bshad// lha min 'thab rtsod sdug bsngal yang// rang byung ye </text>
</item>

<item><p>6</p><section>3</section>
<text>shes chos kyi sku// zhi ba chen po ye shes la// phrag dog sdug bsngal ngang gis stong// lha yi ltung ba'i sdug bsngal yang// ltung sa chos sku kun bzang gnas// kun bzang ngang la ltung sa med// sbyir 
bstan nyon mongs lnga nyid kyang// ye shes rol bar yang dag shar// de la nyon mongs sdug bsngal med// nyon mongs lnga nyid byang chub mchog/ sdug bsngal bde chen longs spyod yin// 'gro ba rigs drug ye 
sangs rgyas// zhes gsungs so// rdzogs pa chen po ye shes gsang ba'i rgyud las/ chos sku bstan pa dang/ 'gro drug g.yang sa bcad pa bstan pa'i le'u ste lnga pa'o//// de nas ye shes gsang ba'i rgyal pos 
'di skad ces gsungs so// nyon cig sems dpa' rdo rje che// rtogs pa'i rlung chen bstan pa ni// rnam rtog mtshan ma thams cad kun// ye shes chen por rab gsal ba'i// rdzogs pa chen po'i rnal 'byor 
pas// thams cad byang chub sems su gsal// de las gzhan du g.yel ba med// rnam rtog mtshan ma ci byung yang// rtog pa rang gi mtshan nyid ni// rang byung ye shes yang dag shar// rnam rtog ye shes dngos yin 
par// ye shes gsang ba'i rgyal pos bshad// de ltar rtogs pa'i rnal 'byor pas// dngos po sna tshogs chos kyi sku// sbyang dgag sgrub tu de la med// me la shing bsnan dpe bzhin du// rtogs pa sna tshogs ye shes 
gsal// mtshan ma rang grol chos kyi sku// yul gyi mtshan ma thams cad kun// rang byung ye shes rang snang ba// rang gi mtshan nyid ye shes yin// de ltar rtogs pa'i dbang phyug de// mtshan mar snang yang ye shes 
sku// rang rig cir yang gsal ba las// gzhan du mi 'gyur ye shes dang// des na mtshan ma gnas su dag/ de la mtshan ma spang du med// nam mkha'i ngang du sprin 'dus 'dra// rang byung ye shes rtog pa'i 
rlung// de la 'byung 'jug ngang gis med// 'khor dang mya ngan 'das pa'i chos// rang byung ye shes ngo bo yin// thams cad rang byung ye shes gsal// de las gzhan du mi g.yo bas// thams cad ye shes sku ru 
snang// de ltar rtogs pa'i rang dbang can// 'byung dang 'jug pa de la med// 'di ltar rnam pa thams cad du// chos nyid ngang la gnas pa la// dang por blta ba de la med// btsal ba'i bsam pas chos kyis 
dbyings mi bskyod// ye shes klong du shar ba'i ting 'dzin la// rtsol ba med par yang dag bshad// dper na gser gling phyin pa ltar// chos rnams sems su gsal ba la// klong na mi 'dug gang yang 
med// dngos por snang ba thams cad kun// byang chub sems su rab gsal na// dran pa med par ye shes gsal// byed spyod med par ye shes pas// ye nas rdzogs pas tshogs kyi lung// dngos po'i chos </text>
</item>

<item><p>7</p><section>3</section>
<text>rnams ma lus kun// byang chub sems kyi ngang na gnas// de las ye shes gnyis su med// de yi dbyings la thams cad gnas// yul du sgom pa ci yang med// dngos po rang gi sems snang 
bas// snang ba'i yul na dran pa med// rnam rtog ma spangs chos kyi sku// rtogs pa'i ye shes rang snang bas// de la yul zhen gnyis med pa'o// 'du shes skyes pas ye shes ngang// yul med sems kyi klong na 
'phyo// de ltar ma rtogs 'di la sgrib// ces gsungs so// rdzogs pa chen po ye shes gsang ba'i rgyud las// ting 'dzin gyi rlung chen po rang la shar bar bstan pa'i le'u ste drug pa'o//// de nas ye shes 
gsang ba'i rgyal pos byang chub sems sgom pa'i yon tan 'di dag bka' stsal to// kye sems dpa' chen po nyon cig/ byang chub sems 'di sgom pa'i yon tan ni// sku gsum btsal ba med par rang las 
'byung// rnam dag byang chub sems kyi ngang tshul sgom pa'i yon tan ni// blo ldan byang chub sems 'di mngon du gyur pas na// sku gsum mchog tu gyur bas chos kyi sku zhes de la bya// shes byed dam pa shes 
rab spyan gyi mchog dang ldan// rdo rje rtse mo mi rtog ye shes de yis thob// phyi nang dkyil 'khor kun tu de bzhin thob// dam tshig ma lus de yis srung bar 'gyur// tshul khrims sdom pa mi rtog ngang du 
bsrungs// 'jig rten gsum gyi sbyin gnas dam pa de la bsngags// bdud kyi sde rnams de la zil gyis gnon// dam tshig de phyir byang chub sems kyi bsod nams dpag par rab tu dka'// rtog pa'i rlung du 
srid pa mi zhes bya ba sangs rgyas yin// rdo rje sems dpa' gud na med// sems las ma yengs sgoms pa'i rlung// de ltar rtogs pa'i rnal 'byor pas// sangs rgyas nyid du rang gnas pa'o// lus 'di gang zag 
mir snang yang// dgongs pa gsang ba nga dang mnyam// lha klu gnod sbyin srin po yang// bden pa'i bka' la yongs mi 'da'// de yis mi 'dul gang yang med// de lta bu yi rnal 'byor pas// 'khor ba'i rtsa ba 
de yis bcad// phyin chad 'khor bar de mi ldog/ de dbang chen po de la rdzogs// zhes gsungs so// rdzogs pa chen po ye shes gsang ba'i rgyud las/ sgom pa'i yon tan bstan pa'i le'u ste bdun 
pa'o//// de nas rdo rje sems dpa' yis// ye shes gsang ba'i rgyal po la// spyod pa blang dor med par bstan du gsol// ces gsol pa dang/ 'di skad du bka' stsal to// sems dpa' rdo rje snying po khyod 
nyon cig/ spyod pa blang dor med par nges bshad do// chos nyid byang chub sems kyi rang bzhin 'di// chags dang ma chags bde dang sdug bsngal kun// gcig ste de la phyogs rigs med par spyod// de bzhin </text>
</item>

<item><p>8</p><section>3</section>
<text>gang spyod bde ba chen po'i ngang// brtags shing mtshan mar spyod pa thams cad kun// spyod pa'i dus na bdag gzhan med par spyod// de lta bu yi spyod pa la// nyes par spyod kyang dpal du che// dge 
dang mi dge la sogs kun// ma chags gnyis med thabs kyis spyod// da ltar spyad kyang yon tan snang// 'dod spyod yon tan lnga po dang// shes rab thabs la sogs pa kun// spyad kyang skyon med rtogs pa 
gsal// skyon dang yon tan brtags pa kun// 'ching grol yon tan zhes chags med par spyod// dge ba'i chos dang mi dge bcu// dge ba lhag par rten du med// mi dge ba la spang du med// mnyam pa nyid kyi 
don rtogs na// thams cad kun la thob pa med par spyod// sman gyi rgyal po ma ti kas// gang la reg pa sman du 'gyur// rdzogs pa chen po'i don bstan na// nyon mongs lnga dang mtshams med lnga// srog gcod mi 
byin len pa dang// mi tshangs spyod dang thams cad kun// ci la spyod kyang nyes med rdzogs// kun la blang dor med par spyod// rang dbang klong du gyur bar spyod// gong gi don de ma rtogs par// don med sgra phyir 
'brengs na ni// nyon mongs lnga sogs spyod pa kun// spyan dngos dmyal ba'i gnas su ltung// des na nyams dang sbyar la spyad// ces gsungs so// rdzogs pa chen po ye shes gsang ba'i rgyud las// spyod pa blang 
dor med par bstan pa'i le'u ste brgyad pa'o//// de nas rdo rje sems dpa' yis// ye shes gsang ba'i rgyal po la// blang dor med pa'i 'bras bu bstan du gsol// ye shes gsang bas bka' stsal 
pa// nyon cig dpal ldan rdo rje sems// blang dor med pa'i 'bras bu ni// ngo bo thob tshul mdzad spyod do// ngo bo rang byung chos kyi sku// rang bzhin spros dang bral ba la// g.yos pa med pa'i ye shes shar// gnyis 
su med pa'i thabs chen po// kun dang thun mong ma yin pa'i// chos sku 'dzin pa med pa nga yis bshad// bya btsal med par lhun gyis grub// rgyud nyid ma btsal 'bras bur gnas// thams cad dbyer med gdod 
nas dag/ sgrub pa med par 'bras bur shar// rgyu dang rkyen las mi ltos par// dus gsum 'dus ma byas pa'i ngang// mtha' dbus phyogs rigs kun bral ba'i// chos nyid ma skyes klong shar bdal// de bzhin 
nyid kyis gar khyab par// rang rig ye shes chen por rol// dngos med spros bral byang chub sems// chos nyid ma bcos de bzhin nyid// rig pa de bzhin nyid du son// dbyer med gnyis su med pa ni// chos 
kyi sku yi sangs rgyas so// de la dus gsum 'pho 'gyur med// skye shi med pa'i g.yung drung skur// ye nas chos skur gnas pa la// sangs rgyas gzhan nas btsal du med// phyogs bcu'i 'jig rten khams rnams </text>
</item>

<item><p>9</p><section>3</section>
<text>kun// byang chub sems nyid rtogs pa la// 'bras bu gzhan las ma tshol cig/ ces gsungs so// rdzogs pa chen po ye shes gsang ba'i rgyud las/ 'bras bu chos skur bstan pa'i le'u ste dgu 
pa'o//// de nas ye shes gsang ba'i rgyal pos thob tshul 'di skad gsungs so// nyon cig rdo rje sems dpa' che// bag chags ngan pa'i ro bsad nas// grong khyer ngan pa dgag pa dang// nyid gsum 
gcig tu rtogs pa yis// 'khor ba'i gnas nas ma btsal thar// dge dang sdig pa'i bag chags dang// nyon mongs sdig pa'i bag chags dang// gti mug mun pa 'thibs po yis// rnal 'byor chen po thabs 
mkhas pas// rtogs pa gsum las grol ba yis// thig le chos nyid rtogs pa yin// bag chags ngan pa'i ro yang bsad// des kyang cis te 'khor bar 'gyur// snang ba'i sems dang mun pa'i sems// gcig 
tu 'gyur bar mkhas pas brtag/ de gnyis gcig tu gyur bas na// 'di dang phyi ma de yi tshul// rang dbang sgyur pa'i rnal 'byor pas// grong khyer ngan par de mi 'gro// dus bzhi mnyam pa nyid du brtag/ rang 
rig gsal ba'i byang chub sems// yul med gsal bas mar me 'dra// mi g.yo mi 'gyur chos kyi dbyings// mtha' dbus med pas nam mkha' 'dra// gsal la mi g.yo nam mkha' gnyis med pas// gnyis su 
med pa'i nam mkha' mtha' las 'das// chos kyi chos nyid dag tu gsungs// rang byung gsal ba chos kyi sku// de yang ji ltar thob ce na// rtogs pa'i dus nyid 'bras bu thob// rgyu 'bras 'phel 'grib med mod 
kyang// 'di dang bar ma lan grangs gzhan// thob kyi skal bar yongs mi 'gyur// 'di la thob pa chos kyi sku// bar ma thob pa chos kyi sku// de yang ji ltar thob ce na// rnal 'byor chen po'i dbang phyug de// rtog 
pa'i dra ba lus grol ba// 'byung lnga dang po rgyus bskyed nas// mas yar rim pas 'gags na ni// rang byung gsal ba'i chos sku de// bar ma do ni mngon du 'byung// lnga pa rtogs goms mthu yod pas// skad cig 
ma lus 'gag pa med// rig pa'i ye shes dbang sgyur bas// lam lnga rim pas sbyang du med// sa bcu rim pas bgrod pa med// de nyid rdzogs pas sbyir chibs pas// thob par ye shes gsang bas gsungs// de 
la rgyu nyid 'bras bu la// phyi nang thob pa de la med// de ltar rtogs pa'i rnal 'byor pa// 'di sgor zhugs pa mthar ma phyin// mngon du 'bras bu mi snang yang// phyi mar lha gnas gsum du bskyed// yang na 'khor 
los sgyur ba'i tshul// ngan pa'i lus su yongs mi skye// chos nyid gzungs kyi 'brel pa yis// gnyen bshes dam pa dag dang 'phrad// de yis lung bstan rang sems rtogs// skye ba de las mi 'gyang </text>
</item>

<item><p>10</p><section>3</section>
<text>bar// rdo rje sems dpa' nyid du 'gyur// zhes gsungs so// ye shes gsang ba'i rgyud las/ 'bras bu thob tshul bstan pa'i le'u ste bcu pa'o//// de nas ye shes gsang ba'i rgyal po des/ 
rdo rje sems dpa' la mdzad pa dam pa 'di bka' stsal to// chos kyi sku yi byin brlabs las// sku gsum khyad par cir snang yang// byang chub sems las gzhan ma yin// gnyis su med pa'i chos nyid 
longs spyod cing// 'dod spyod gang yang ma spangs ye shes longs spyod rgyan// thams cad che ba'i rol ba rang la shar// longs spyod rdzogs pa'i sku zhes de la bya// sa bcu'i byang chub sems dpa' rnams la 
snang// de yang de yi ye shes rol pa yin// thugs rje chen po'i sprul pas kun tu khyab// sems can rnams la bstan pa'i char pa 'bebs// chos kyi bdud rtsis 'gro ba bde la bkod// gnyis med byang chub 
sems kyi sprul pa yis// 'jig rten yongs la ma khyab gcig kyang med// thugs rje sprul pas gdul bya kun 'dul yang// sgyu ma'i bro ldan rlom sems ci yang med// de yang nga yi sprul par bshad pa yin// don 
dam thugs kyi sprul ba rang la shar// thugs rje thugs kyi sprul pa'i sku zhes gsung bas bshad// skye 'gro phyi nang gzugs rnams thams cad kun// ye shes gsang ba'i sku mchog nyid du rdzogs// sgra skad rab 
'bring tha ma thams cad kun// ye shes gsang ba nga yi gsung du bshad// sems rtogs phra rags ma lus ji snyed pa// ye shes gsang ba nga yi thugs su de las med// sku gsung thugs kyi 'khor lo rgyun du 
bskor// gsang ba'i mdzad spyod de las med// cir snang ye shes gsang ba la// gzhan nas thob pa ci yang med// ces gsungs so// ye shes gsang ba'i rgyud las// mthar phyin pa mdzad pa bstan pa'i le'u ste 
bcu gcig pa'o//// de nas yang dpal rdo rje sems dpas/ ye shes gsang ba'i rgyal po la 'di skad ces gsol to// kye ye shes gsang ba'i rgyal po// don de'i the tsom gyi gags gsal ba'i thabs bstan 
du gsol/ ye shes gsang ba'i rgyal pos bka' stsal pa/ sems dpa' chen po khyod nyon cig/ don de nges par ngas bshad do// 'khor ba'i chos dang 'das pa'i chos// ye nas gnyis su med ces gsungs pas/ 
rdo rje sems dpas gsol ba/ 'khor 'das gnyis su ma mchis na// gnyis su byung ba don dang gol// yang na 'khor ba 'das par 'gyur// yang na 'das pa 'khor bar 'gyur// de yi skyon ni gang gis 
gsal// ye shes gsang bas bka' stsal pa// dngos po gnyis su bstan pa ni// stobs dang ma 'dres khyad par las// snang ba gnyis su bstan pa las// yang dag don la gnyis su med// gnyis med ye shes </text>
</item>

<item><p>11</p><section>3</section>
<text>cir snang yang// rang byung ye shes de las gzhan pa'i chos med do// rdo rje sems dpas yang gsol pa// sangs rgyas thugs dang sems can sems// gcig gam tha dad ji ltar lags// gcig na 
skyon gsum 'byung bar 'gyur// mi gcig na ni skyon gsum 'byung// ye shes gsang bas bka' stsal pa// sangs rgyas thugs dang sems can sems// ngo bo chos kyi sku ru gcig/ gcig las las dang thugs rje 
'brel// de la skyon gnyis ye nas dag/ snang tshul tha dad cir snang yang// de ltar snang bas skyon gsum dag/ yin snang sems kyi khyad par las// rtogs pa rnams la ye shes sku// ma rtogs pa la 'khor ba'i 
gnas// snang ba gnyis su yang dag bshad// rdo rje sems dpas yang gsol ba// ngo bo chos sku gcig bzhin du// sems can ma rtogs ci las 'byung// rgyu rkyen dag pas byung lags sam// ye shes gsang bas 
bka' stsal pa// 'khor ba'i rgyu ni ma rig pa// rkyen ni las dang nyon mongs lnga// 'bras bu bcu gcig dag tu snang// rgyu rkyen dag las 'khor ba snang// des ni ma rig skyon dang bral// rdo rje sems dpas yang 
gsol pa// 'khor ba'i rgyu ni ma rig pa// ma rigs rgyu ni gang las byung// de yi gtan tshigs ji ltar lags// ye shes gsang bas bka' stsal pa// 'khor ba'i rgyu ni ma rig pa// ma rig rgyu ni byang chub 
sems// ye shes gsang ba nga yis bshad// rdo rje sems dpas yang gsol ba// byang chub sems shes bya ba ni// dus gsum rgyal ba'i dgongs pa yin// de yis ma rig bskyed lags na// thams cad mkhyen 
pa'i sangs rgyas kyang// ma rig mun pa'i nang na gnas// thams cad mkhyen pa ci ste 'gyur// ye shes gsang bas bka' stsal pa// nga yi chos nyid byang chub sems// thams cad kun gyi bdag nyid yin// ma 
skyes pa nyid cir yang snang// ma rtogs pa la mun pa'i dbyings// rtogs pa rnams la thams cad mkhyen// gnyis su chos nyid rigs pas 'grub// rdo rje sems dpas yang gsol pa// chos nyid byang chub sems
'di la// nges dang ma nges ji ltar lags// nges na skyon gcig ma nges gnyis// de yi gtan tshigs bstan du gsol// ye shes gsang bas bka' stsal pa// nga yi rang byung ye shes la// mi gnas pa ni ci yang 
med// ngo bo rang byung ye shes su// de yi ngang du thams cad 'dus// des na skyon gnyis ngo bos dag/ ma rig ye shes cho 'phrul ni// ci yang med las cir yang snang// des na rtag par gang la 'gyur// rim par 
skye ba ye shes yin// de la skyon gyis gos pa med// rdo rje sems dpas yang gsol pa// kun mkhyen lta ba'i ngo bo khyod// lhun grub lags sam dag pa lags// lhun grub lags na skyon gcig 'byung// dag pa </text>
</item>

<item><p>12</p><section>3</section>
<text>lags na mtha' ru 'gyur// de yi gtan tshigs ji ltar lags// ye shes gsang bas bka' stsal pa// blta ba'i ngo bo lhun grub byang chub sems// rtog pa thams cad byang chub sems// de la 
'khrul rtog ngang gis ma grub pas// rgyal ba'i byang chub dgongs ba de la 'khrul rtog med// thugs kyi cho 'phrul thams cad ye nas med// dag pa'i phyogs gcig ma yin cir yang snang// cir snang ye shes gsang 
ba'i rol ba la// thams cad lhun grub ye shes la// dag pa'i mtha' ru ltang ba de la med// ces gsungs pas/ rdo rje sems dpa' la sogs pa'i 'khor rnams thams cad yi rang nas mngon par dga' 'o// ye 
shes gsang ba'i rgyud las/ lta ba'i the tsom bsal ba'i le'u ste bcu gnyis pa'o//// de nas rdo sems dpas gsol pa/ rdzogs pa chen po ye shes gsang ba la// sgom par gsung ba mi 'gal lam// sgom 
du med par gsung ba'ang mi 'gal lam// de yi gtan tshigs ji ltar lags// ye shes gsang bas bka' stsal pa// nyon cig rdo rje sems dpa' che// nga yis byas pa'i chos nyid de// sgom du yod med mtha'
las 'das// ci yang mi sgom ci yang med// sgom du yod med sgro skur gnas su ltung// chos nyid gtan la phebs dus su// bsgoms kyang skyon med cir yang snang// rtog pa'i klong du gyur pas na// de la sgom du 
ci yang med// sgom du med pa'i chos rnams la// tha snyad sgra 'das klong na 'phyo// rtogs pa'i klong chen rang shar te// ye rlung mnyam pa'i dgongs pas 'grub// sgom pa'i gnas med dag tu rab rtogs 
na// bsgoms kyang skyon yon dbyings nyid nam mkha' 'dra// ched du bsgoms pas gzhan nas thob pa med// de ltar rtogs pa'i ngang la gnas gyur kyang// skye bo lta bu'i phyal pa nam yang med// des na sgom du 
med pas skyon las grol// ces gsungs pa'o// ye shes gsang ba'i rgyud las// sgom pa'i skyon bsal ba'i le'u ste bcu gsum pa'o//// de nas rdo rje sems dpas yang gsol ba/ spyod pa blang dor med 
pa'i gags bsal ba 'di gsungs so// kye ye shes gsang ba'i rgyal po lags// chags sdang bde sdug gcig bstan pa// chags pa 'khor ba'i rtsa ba dang// bde ba thar pa'i rtsa ba gnyis// gcig tu bstan pa mi 
'gal lam// gal te gcig na skyon gnyis 'byung// ye shes gsang bas bka' stsal pa// nyon cig rdo rje sems dpa'i gtso// chags pa bde ba'i chos gnyis po// byang chub sems su gcig rtogs na// ji 
ltar spyad kyang ye shes yin// de la rgyu 'bras gnyis su med// rdo rje sems dpas yang gsol pa// 'dod yon lnga po thams cad dang// shes rab thabs la sogs spyad pas// 'og ma'i spyod par mi 'gyur </text>
</item>

<item><p>13</p><section>3</section>
<text>ram// ye shes gsang bas bka' stsal pa// 'og gi spyod pa de dag kun// byang chub sems su rab rtogs na// gang la'ang blang dor med pas na// 'og ma'i spyod par de mi ltung// rdo rje sems 
dpas yang gsol pa// mtshams med lnga yis spyod pa yis// sems can dmyal bar skye lags na// de dag spyod pa mi 'gal lam// ye shes gsang bas bka' stsal pa// gong gi spyod pa de dag kun// mtshams 
med lnga nyid byang chub sems// byang chub sems la ltung sa med// ta la'i rtsa ba bcad pa 'dra// rnam smin mi sogs tshogs chen rdzogs// des ni kun la spyad par bya// lha khang mchod rten bzlas brjod dge ba 
rnams// rtogs pa'i klong du mnyam snyoms gzhag bar bya// rdo rje sems dpas yang gsol pa// de ltung sa med par bstan na// ltung ba gsungs pa mi 'gal lam// ye shes gsang bas bka' stsal pa// rang 
rig rtogs pa'i skal pa dang ldan rnams la// ngan song rnam gnyis bde ba chen po'i dbyings// de ltar rtogs pas spyad kyang ltung mi 'gyur// rang rig ye shes rtogs pa ma shar na// rgyal ba'i zhing yang ngan song 
gnas su snang// des ni kun la khyab par yong ma gsung// mnyam nyid chos kyi sku ni ma rtogs pas// des ni kun la mi spyad sdig mdzem bsod nams khri phrag yas// zhes gsungs so// ye shes gsang ba'i rgyud 
las/ spyod pa'i gags bsal ba'i le'u ste bcu bzhi pa'o//// rdo rje sems dpas 'bras bu'i dogs pa bsal ba 'di zhus so// kyi ye shes gsang ba'i rgyal po// thun mong ma yin chos sku de// spros dang 
bral bar gsungs pa de// thun mong dag dang ci mi 'dra// de yi gtan tshigs ji ltar lags// ye shes gsang bas bka' stsal pa// nga yi ngo bo chos sku de// spros pa'i mtha' rnams dang bral te// spros pa'i mtha' 
dang yang dag ldan// gzugs bral chos kyi sku de la// gzugs rnams thams cad yongs su rdzogs// thun mong sbros dang bral ba de nyid ni// spros pa'i mtha' ru ci ste 'gro// med la gnas pa'i rang bzhin 
can// ye shes sgyu ma yang dag chad// smon lam mthu stobs gdul bya'i las// sku gnyis byung ba'i don gnyis rdzogs// byin brlabs yon tan ngo bos 'phags// 'dir ni sku gsum gcig gi ngang// de 
gnyis khyad par cir mi 'dod/ rdo rje sems dpas yang gsol pa// 'gro ba sems can thams cad la// chos nyid khyab pas bdal ba'i sku// de nyid rtogs pa 'bras bu ni// 'bras bu thob tshul gsum gsungs 
ba// 'di yi gzhung dang mi 'gal lam// de yi gtan tshigs ji ltar lags// ye shes gsang bas bka' stsal ba// kun khyab chos kyi ngo bo nyid// rtog pa'i dus nyid rang la shar// de nyid chos sku chen po </text>
</item>

<item><p>14</p><section>3</section>
<text>bas// phyi nas thob pa de la med// rgyu dang 'bras bu de la med// rgyu 'bras ro gcig kun gyi rje// bar ma do yi sangs rgyas kyang// de nyid yin te khyad par med// yang dag rdzogs pa'i sangs rgyas 
kyi// che ba'i yon tan stobs ldan rnams// rnam rtog 'byung ba'i lus grol nas// de nas ma btsal 'byung bar nges// rdo rje sems dpas yang gsol pa// chos sku khyad par med pa la// che ba'i yon tan thams 
cad kun// da ltar mi 'byung skyon ci lags// de yi gtan tshigs bstan du gsol// ye shes gsang bas bka' stsal pa// nga yi chos nyid 'bras bu la// rang bzhin chos sku gcig yin kyang// rgyu rkyen ngan pa'i 
rang lus des// sgribs nas yon tan ston mi nus// bum ba'i nang gi mar me 'dra// dgongs pa gsang ba nga dang mnyam// rdo rje sems dpas yang gsol pa// bar ma do yi sangs rgyas la// yon tan 'byung bar 
'dod pa de// 'og ma'i lugs su mi 'gyur ram// de yi gtan tshigs ji ltar lags// ye shes gsang bas bka' stsal pa// nga yi chos nyid 'bras bu la// 'di dang bar ma do gnyis kyi/ khyad par dbye ba de la 
med// 'di dang phyi ma gnyis kyi ru// thob pa chos kyi sku nyid yin// 'og ma rgyu 'bras 'dod pa dang// bar ma thob pa'ang rigs 'dzin sa// des kyang rim par bkod nas kyang// tha ma 'khor lo sa la 
bsgyur// de nyid khyad par cir mi 'dod// rdo rje sems dpas yang gsol ba// chos kyi sku yi byin brlabs la// sku gsum 'byung bar 'dod pa de// 'di yi gzhung dang mi 'gal lam// de yi gtan tshigs ji ltar 
lags// ye shes gsang bas bka' stsal pa// nga yi chos sku chen po de// rol pa'i khyad par cir snang yang// gdul bya rnams la sku gsum tshul// ma btsal chos nyid shar ba la// zhes pa 'dod pa de la 
med// 'khor ba'i gnas su'ang de ltar shar// phyogs med ba yi ye shes yin// de las ma grub ci yang med// snang ba nga yi sku ru shar// grags pa nga yi gsung du shar// dran rtog nga yi thugs su shar// nga yi sku 
gsungs thugs nyid du// sangs ma rgyas pa gcig kyang med// ces gsungs pas/ rdo rje sems dpa' la sogs pa'i 'khor thams cad mngon par dga' 'o// ye shes gsang ba'i rgyud las/ 'bras bu the tshom 
bsal ba'i le'u ste bco lnga pa'o//// de nas rdo rje sems dpa' la sogs pa'i 'khor 'dus pa thams cad kyis/ bcom ldan 'das ye shes gsang ba'i mdun du bltas te/ 'di skad ces bstod do// ye 
shes gsang ba'i sku ni ri bo brtsegs pa 'dra// thams cad zil gnon yon tan rgyas pa'i sku// thub pa khyu mchog 'jig rten sgron me mdzad// 'jig rten sgron me de la phyag 'tshal 'dud// 'jig rten sgra sgrogs </text>
</item>

<item><p>15</p><section>3</section>
<text>ston pa'i gsung 'byin pa// ston pa smra ba'i seng ge ye shes sku// smra mchog yang dag don rnams ston mdzad pa'i// yang dag don ston de la phyag 'tshal 'dud// zhi dang ma zhi thams cad kun tu yang 
dag gsal// dmigs med don dam rgya mtsho 'dra ba'i thugs// thams cad mnyam pa'i thugs la phyag 'tshal 'dud// yon tan thams cad ma 'dres yongs su rdzogs// gti mug mun pa sel ba sgron ma'i 
mchog/ bka' bzang rmad du byung ba kun gyi mdzod// ston pa ye shes can la phyag 'tshal bstod// zhi ba'i gsungs sgrogs seng ge lta bu'i gsung// pha rol mu stegs thams cad 'joms mdzad cing// ye shes 
mtshon gyis srid pa'i btson ra 'joms// 'gro ba'i sdug bsngal sel mdzad de la phyag 'tshal bstod// de'i tshe 'khor 'dus pa thams cad ye shes gsang ba'i sku la thim par gyur to// ye shes gsang ba'i rgyud 
chen po las/ 'khor thams cad mngon par dga' nas bstod pa'i le'u ste bcu drug pa'o//// de nas bcom ldan 'das ye shes gsang ba'i rgyal pos/ kun dang thun mong ma yin pa'i ye shes gsang ba'i 
rgyud chen po 'di mi nub ci dar bar bya ba'i phyir/ bstan pa gtad pa 'di gsungs so// nga yis gsungs pa'i rgyud rgyal 'di// chos rnams kun gyi me long yin// bstan pa thams cad 'di las byung// dus gsum 
bde gshegs rnams kyi shul// go 'phang gcod pa'i lam chen yin// ma rig sel ba'i lam chen yin// rgyud kyi rgyal po lung gi bla// man ngag nges pa'i rtsa ba yin// rgyud kyi rgyal po gsang ba 'di// rdo rje sems 
dpa' khyod la gtad// sems dpa' rdo rje khyod kyis kyang// ston pa smra ba'i seng ge gyis// 'dus ba'i 'khor du lung ston cig/ 'dus pa'i 'khor tshogs rnams kyis kyang// zhe sdang can dang log sred 
can// theg pa dman pa dag la ni/ kha mkhas gzhog ngoms ser snas bcings// nyon mongs rgyud la rten byed dang// bla ma dag la ma gus dang// dpon bas mkhas par smra ba dang/ kha gsang bka' rkun dam 
nyams dang// mkhas la smod cing rang che 'byin// de la gsang ba'i rgyu rgyal 'di// nam yang bstan par ma gsungs so// gal te gsang ba 'di bstan na// dus gsum rgyal ba'i thugs dkrugs te// ye shes 
gsang ba'i zhabs nas drangs// 'phags pa thams cad thugs khros te// de yi lus sems sgrol bar nges// mkha' 'gro chos skyong bsrungs ma'i tshogs// de yi lus la za tshogs bkram// tshe yi dus byed byas nas 
ni// de ma thag tu skad cig la// rdo rje dmyal ba'i bstan pa byed// de yi sdig pa char mi phod// de bas snod dang ldan pa yi// dpon la gus dang dad pa che// brtson 'grus drag dang shes rab rno// theg pa che la </text>
</item>

<item><p>16</p><section>3</section>
<text>mos pa dang// rdo rje mched la gdung sems che// snying rje chen po'i rlan dang ldan// ci yang ma chags dga' ba yis// bla ma sgo gsum mnyes byed pa'i// las dang skal bar ldan pa yis// rnal 
'byor chen po khyod la gtod// gsang ba'i rgyud rgyal chen po 'di// gcig dang gnyis las ma gtogs pa// gsum la spel na dmyal bar ltung// gdeng ldan 'ga' yi gter du bcang// snang dgu rnams kyi spyod 
yul min// ces gsungs so// kun tu bzang po dgongs pa'i phugs yang dag pa'i don man ngag tu gsungs pa/ rdzogs pa chen po ye shes gsang ba'i rgyud kyi rgyal po las/ sdud pa bram ze la man ngag khong thon 
du bstan pa'i le'u ste bcu bdun pa'o//// rgya gar dga' rab rdo rjes/ bram ze bde mchog la/ bde ldan gyi yang thog tu rin po che gser gyi glegs bam la bai DUr+Ya zhun mas bris pa'i bla dpe gnang ste/ 
gdung rabs lngar bla dpe las mi bzhugs so// rdzogs pa chen po ye shes gsang ba'i rgyud rdzogs so//// bu la gtad do pha yi btsas// snod med rnams la shor ra re// rdzogs pa chen po'i klong dgu bam po 
'bum sde las 'di las zab pa mi bzhugs so// rdo rje mkha' 'gros srungs shig/ sa ma ya/ rgya gar gyi mkhan po sha ri sing ha pra ba ta dang/ bod kyi lo tsa ba A tsar+ya bai ro tsa nas bsgyur cing gtan la phab 
pa'o// // rgya gar skad du/ bo d+hi tsi d+ha ma hA san d+hi dz+nya na gu h+ya shi tan tra pra ka sa ko d+hi sa ma d+ha nA ma/ bod skad du/ byang chub kyi sems rdzogs pa chen po ye shes gsang ba bshad pa'i rgyud gsal ba mtha' dang 
mnyam pa zhes bya ba/ dpal rdo rje sems dpa' la phyag 'tshal lo// 'di skad bshad pa'i dus na/ ston pa bstan pa gnas 'khor dus// ngo mtshar chen po a la la// ston pa kun rig rgyal po yis// 'og min 
rig pa'i gzhal yas su// bstan pa a ti yo ga 'di// gnas lugs stong pa kun 'byung 'khor// 'dzin pa sdug bsngal 'khor ba'i 'khor// ye shes rnam dag grol ba'i 'khor// gnas lugs 'khor lugs grol 
lugs gsum// dus gsum rtogs pa'i dus gcig na// yid dang chos ni kun tu bzang// 'byung ba lnga ni lha mor shar// phung po lnga ni rdzogs sangs rgyas// rnam shes tshogs brgyad sems dpar grol// yul 
brgyad sems mar rtogs pas su// kun rdzob ye shes sgyu ma la// 'jig rten brtan g.yo la sogs pa// snang ba nyid na ngo bos stong// stong dang mi stong mtha' ma reg/ de kun chos sku chen po yin// rnal 'byor 
rnam pa bzhi dag dang// dus gsum sangs rgyas thams cad yang// nga yi rang bzhin rtogs pa la// nga 'byed pa mi mnga' ba'i thugs rje thabs cig tu bzhugs so// de'i tshe de'i dus na lha'i dbang po brgya byin </text>
</item>

<item><p>17</p><section>3</section>
<text>gyis shin tu gdung ba'i thugs rje chen pos phyogs bcu'i sangs rgyas thams cad la 'di skad ces bskul to// e ma ho/ gsung gi mnga' bdag thams cad kyis// rtsol ba'i theg pa mthar ston 
nas// rtsol bral theg pa mi gsung ba// thugs rje chen po yal lam ci// skal ldan gdul bya mchis pa la// bya bral bdud rtsi lta bu yi// skye med ye shes gsang ba'i rgyud// nam mkha' lta bu bshad du 
gsol// zhes zhus pa dang// de nas phyogs bcu'i sangs rgyas thams cad dgongs pa 'dus nas mgrin gcig tu// rdo rje sems dpa' la 'di skad ces bka' stsal to// dus gsum sangs rgyas thams cad 
kyi// thugs rje'i rang bzhin khyod yin pas// sangs rgyas kun gyi mdzad par shar// mdzad pa'i 'phrin las khyod kyis mdzod// gsung gi mnga' bdag thams cad kyi// ye shes rang bzhin khyod yin pas// thams 
cad byang chub sems su gsal// ye shes gsang ba khyod kyis shod// bde gshegs ma lus thams cad kyi// sku yi ngo bo dang ldan pas// rmad byung rol ba'i sku ru shar// sku yi sprul pa khyod kyis khye// dus gsum 
mnga' bdag thams cad kyi// yon tan 'dus pa khyod yin pas// rmad byung rol ba'i byin brlabs shar// yon tan thams cad khyod las byung// skye med nam mkha' lta bu'i thugs// tshig gcig don kun rdzogs 
pa'i bdag/ rig chen 'phrul gyi snying po'i sgo// skal ldan rnams la bstan du gsol// zhes gsungs pa dang// skye med rdo rje sems dpa' de rang bzhin 'dus ma byas pa'i rdo rje lta bu'i ting nge 'dzin las 
bzhengs te/ e ma ngo mtshar rmad byung gtsug/ rin chen 'phrul gyi thabs ldan pas// gang 'dod 'thun pa'i sgo de nas// rtsol med dbyig dang phrad par bgyi// byang chub sems kyi dngos po la// brjod pa'i tha 
snyad kun bral yang// ma rtogs blo la tshig sgo nas// gsung gi sgron ma gsal bar bgyi// zhes gsungs so// de nas sangs rgyas rdo rje sems dpa' des/ rin chen thugs kyi dpal be'u nas/ phyag na rdo 
rje thugs kha nas phyung ste/ ye shes rang 'bar ba'i rdo rje 'khor ba gcod pa de lag tu gtad nas 'di skad ces gsungs so// gnyis med ye shes gsang ba'i don// byar med mi rtsol ye shes che// dbu ma chen 
po'i drang po'i lam// 'dus pa'i tshogs la bstan par bgyi// zhes gsungs so// de nas phyag na rdo rje sems dpa' la 'di skad ces zhus so// chos rnams kun gyi mthar thug pa// rdo rje sems dpa' nam mkha' 
che// nam mkha' rtog pa skye med cing// rtog pa de nyid nam mkha' 'dra// mi gang nam mkha' bsngo ba la// rang don chen po nam mkhas 'byung// thugs rje nam mkha' kun la khyab// nges don chos kyi rgyal po </text>
</item>

<item><p>18</p><section>3</section>
<text>'di// tshig gi spyod yul ma yin pas// bdag gis sgrol bar shin tu dka'// ma rtogs pa la tshigs sgo nas// mtshon nas rtogs par bya ba'i phyir// gdul bya skal ldan yod pa la// ci rigs par ni rnam
par sgrol// zhes gsungs pa dang// de'i tshe lha de ba bzang skyong gi bu lha'i bu kun dga' snying po zhes bya ba/ khye'u snang ba bsam gyis mi khyab pa zhes kyang bya// lha bu sems lhag can zhes bya ba des/ 
gsang ba'i rdo rje la zhus pa/ e ma ho/ stobs po che la drag shul che// rig sngags gsang sngags dge ba po// gdul dka' ma lus 'dul mdzad pa// sems dpa' rdo rje phyag 'tshal bstod// ye shes zhes ni gang 
la bgyi// gsang ba zhes ni ji ltar gsang// rgyud ces bgyi bar bshad du gsol// zhes zhus pa dang// bcom ldan 'das kyis bka' stsal pa// gdod nas ma skye snying po a// rang byung ye shes rang gi 
sems// ye shes chen po gang 'dod pa// rang gi sems la btsal bar gyis// 'di ni kun la bdal khyab kyang// rang gsang thabs kyi mchod pas na// ye shes gsang ba sbas pa ni// gsang ba zhes ni de la 
bya// rgyud ces bya ba bzhi ru bshad// gzhi yi rgyud dang lam gyi rgyud// 'bras bu'i rgyud dang 'dus pa'i rgyud// 'di ru ma 'dus gang yang med// gzhi ni nyi ma'i snying po la// lam ni nam mkha' lta bur 
bde// 'bras bu yid bzhin nor bu la// 'dus pa rgya mtsho lta bu'o// zhes bka' stsal to// de nas gsang ba'i bdag po des// sum cu rtsa gsum lha gnas su// a mo li ka khri stengs der// gser gyi mchod rten 
bang rim bzhi// srog zhing rdo rje rtse dgu'i steng// nang bar 'od kyi zhags pa yis// sems dag can de spyan drangs te// 'khor lo 'bar ba'i steng du gzhag/ gser gyi 'khor lo rtsibs stong pa// rin chen 'bar 
ba'i gdugs phub ste// gsang sngags bdag por byin gyi brlabs// rgyal thabs sbyi blugs dbang bskur te// 'da' ba med pa'i gdams ngag phog/ rna brgyud rdo rje zam pa bstan// dus mtha'i skad cig de nyid 
la// klong dgu bam po nyi khri des// rin chen 'bar ba'i ched du gsungs// lha yi dbang po'i drin gyi su// lha gnas gsum du 'di ltar grags// kun bzang thugs kyi byin brlabs kyis// rgyal ba dgongs pa 
brgyud pa ni// byin gyis brlabs kyis bshad pa de// 'og min lha yi gnas su gsungs// zhal gyi pad+ma 'dzum pa las// rigs 'dzin rigs pas brgyud pa ni// rang gi ngo bo bshad pa de// dga' ldan lha yi 
gnas su gsungs// ljags kyi 'od zer phyogs bcur 'phros// gang zag snyan khung brgyud pa ni// sdeb sbyor tshig gi bshad pa de// sum cu rtsa gsum gnas su gsungs// de nas 'dzam gling ji ltar babs// yang </text>
</item>

<item><p>19</p><section>3</section>
<text>sprul rgyal sras thugs kyi bu// u rgyan thor cog can gyi bu// rtse drug rin chen rgang de ru// rgyal po d+har ma a sho yi// bu mo bde gshegs byang chub mas// d+ha na ko sha li phug tu// brag phug gser 
gyi yu ba can// da he na'i 'du khang du// jo mo dang g.yog mor bcas nas phyin// tshe gcig sangs rgyas bsgrubs pa dang// pha med sras gcig sku bltams te// skyes ma thag tu chos shes te// sprul pa'i sku ru e ma 
ho// dpon g.yog thams cad dga' ba yis// dga' rab rdo rjer mtshan gsol lo// 'dzam gling 'jing dang rgyal 'theb bya// rgyal sras gsang ba'i snod ldan la// rna brgyud lung gis gter chen bkrol// brda 
don sprod pa'i gdams ngag btab// rgyal thabs spyi blugs dbang bskur te// snod ldan sangs rgyas sa la bkod// ces gsungs so// gsal ba mtha' dang mnyam pa las/ gleng gzhi'i le'u ste dang 
po'o//// de nas sems dag lha yi bus// bcom ldan 'das la 'di skad gsol// e ma gsang bdag rdo rje 'dzin// kun gzhi nyi ma'i snying po la// 'khrul pa'i dri ma yod dam med// nam mkha' lta bu'i 
lam de la// zag bcas bde ba 'char mi 'char// 'bras bu rin chen lta bu la// thugs rje 'byung ngam mi 'byung lags// 'dus pa rgya mtsho lta bu la// rnyog ma bdog gam mi bdog lags// zhes zhus pa dang/
bcom ldan 'das kyis bka' stsal pa// dus gsum gsal 'grib mi mnga' yang// chu bur dang ni zhig gi mig/ rkyen gnyis gsal 'grib gnyis su 'byung// bsam du med pa'i chos nyid du// bsam du med 
pa'i blo gzhag pas// sgyu ma'i bde ba 'byung bar 'dod// mkha' bsal nam mkha' lta bu'o// dper na rin chen man shel la/ kha dog phyogs ris med mod kyang// 'og gdan dkar dmar rkyen gyis 
su// thugs rje sprul par 'char ba'o// rgya mtsho chu bo 'phro 'du bzhin// rba rlabs med pa'i mnyam nyid mtsho// rnyog ma med pa'i bdud rtsi chu/ khams gsum 'khor ba'i dri ma khrus// zhes bka' stsal to// gsal ba 
mtha' dang mnyam pa las/ rgyud bzhi mdor bstan pa'i le'u ste gnyis pa'o//// de nas sems dag lha'i bus/ bcom ldan 'das la 'di skad ces zhus so// 'dus pa rtsa ba'i rgyud de ru// kun gzhi rtsad
nas bcad pa dang// shes bya'i 'bras thag chod pa yis// rig pa rang sar grol ba de// ston pas bdag la bshad du gsol// sems dag can gyis zhus pa dang// bcom ldan 'das kyis bka' stsal pa// nam 
mkha' lta bu'i rgyud de ru// gdod nas ma skyes snying po a// gzhi la skye ba med par bshad// 'gro ba kun la rang bzhin gnas// de nyid kun la khyab par bshad// ma rig las dang rlung gis 'khor// de ma rtogs </text>
</item>

<item><p>20</p><section>3</section>
<text>pas mkhor bar bshad// rtogs na rdzogs sangs rgyas su nges// de rtogs sangs rgyas yin par bshad// 'di des kun gzhi rtsa bcad de// 'di ni shes bya dras thag gcad/ khyung chen nam 'phangs 
gcod pa bzhin// lta bas phyi rgya rlabs kyis bcad// rig pa las su rung ba yis// ting nge 'dzin la 'byung 'jug med// thams cad de bzhin nyid shes pas// gnyis med rdzong nas yangs ba'i rgya// brdal khyab 
chen po'i sa non pas// kun tu bzang po bde chen sa// tha mar rig pa grol ba ni// lha yi bu khyod 'di lta ste// snang ba sems su grol ba ni// thams cad rang rig byang chub sems// sems de stong par grol ba 
ni// nam mkha' bzhin du spros dang bral// stong pa gnyis med grol pa ni// sna tshogs rang bzhin mi gnyis che// de la mtshon du med pa ni// thig ler rdzogs pas mtshon du med// rgyud kun gcig gis gcig 
bshad pa// gong 'og sdebs te 'di ltar bshad// skye med lta ba stong pa gsum// dus gsum gcig ste khyad par med// rang bzhin rnam par dag pa'i phyir// kun khyab sgom pa gnyis med gsum// dus gsum 
gcig ste khyad par med// mtshan nyid gnyis su med pa'i phyir// 'khrul spyod byang chub sems dang gsum// dus gsum gcig ste khyad par med// rol ba 'gag pa med pa'i phyir// blo rtog 'bras bu thig le 
gsum// dus gsum gcig ste khyad par med// blo rtog chos nyid grol ba'i phyir// de ltar gtan tshigs bzhi po la// gtan tshigs re la gtan tshigs gsum// ngang dang rang bzhin bdag nyid des// gtan 
tshigs gsum gyis gtan la dbab// ma byas ma bcos lhun gyi grub// ces bka' stsal to// gsal ba mtha' dang mnyam pa las// bdud rtsi \u0f35tshig gsum gyi le'u ste gsum pa'o//// de nas sems dag lha 
yi bus// bcom ldan 'das la 'di skad gsol// mnyam nyid rgya mtsho lta bu ru// le tse bcu gsum rdo rje rtse// zab mo bcu gsum rmad du byung// lnga tshoms lnga la bsdus rgyas lnga// 'gro drug 'khor ba'i g.yang sa 
bcad// bzhi skor bzhi la gtan tshigs bzhi// bdud rtsi lta bu bzhi dang sbyar// zhes pa dang/ bdud rtsi dri med brgyad ldan mtsho// mkha' la nyi shar 'od zer lnga// dbus na nam mkha' gzhi yi mthongs// gting 
na rin chen bcu gsum gter// de tshigs bdag la bshad du gsol// zhes zhus pa dang// bcom ldan 'das kyis bka' stsal pa// dper na sum cu rtsa gsum ma// rdo rje gdan gyi sa ris bzhin// mnyam pa'i 
sa la gru bzhir bri// thig bzhi btab pas le tse dgu// blo bur bzhi yis 'byed pa yi// le tse bcu gsum gri bar bya// phyogs bzhir rdo rje rtse gsum pa// 'gyur ba med pa'i brda yin no// zab mo bcu gsum rmad </text>
</item>

<item><p>21</p><section>3</section>
<text>byung ba// rde'u bcu gsum dgod par bya// dbus su rde'u mthing kha dang// phyogs bzhir dmar po dgod par bya// mtshams bzhir ljang khu dgod pa'o// blo 'bur bzhi la sngon po las// dbus la 
phyogs bzhis bskor ba ni// kun gzhi ris med lnga tshoms so// shar la phyogs bzhis bskor ba ni// lta ba rdzong gi lnga tshoms so// lho la phyogs bzhis bskor ba ni// sgom pa 'phrang gi lnga tshoms so// nub la 
phyogs bzhis bskor ba ni// spyod pa klang gi lnga tshoms so// byang la phyogs bzhis bskor ba ni// 'bras bu gdeng gi lnga tshoms so// bsdus pa khu byug tshig drug la// rgyas pa sgom pa'i don drug ste// rnam rgyal 
brtsal chen brtsal thabs drug/ yogs rgyas khung chen che ba drug/ shin tu rdzogs par rgyas par ni// nam mkha'i che yis thig le drug/ drug tshan lnga yis bshad pa yis// 'gro drug 'khor ba'i g.yang sa 
cad// dbus la phyogs bzhis bskor ba ni// kun gzhi rtsa nas gcad pa'i phyir// gzhi yi chos bzhir bshad par bya// dbus la mtshams bzhis bskor ba ni// shes bya'i dras thag gcad pa'i phyir// lam gyi chos 
bzhin bshad par bya// dbus la 'bur bzhis bskor ba ni// rig pa rang sar grol ba'i phyir// 'bras bu'i chos bzhir bshad par bya// rang bzhin rol pa mtshan nyid dang// blo grol de ltar gtan tshigs 
bzhis// go rims sbyar te bshad par bya// dper na rgya mtsho lta bu yi// 'dus pa le'u brgyad ldan pas// mkha' la nyi shar 'od zer lnga// bsdus rgyas lnga ru bshad par bya// dbus na nam mkha'i bzhi yi 
mthongs// bdud rtsi lta bu bzhi dang sbyor// gting na zab mo bcu gsum gter// rmad byung bde 'jam nam mkha' nyid// rje brtsan rtse mo kun 'dus la// srog dang myu gu rin po che// spyi bcings 'phra bkod sems 
kyi tig khams gsum sgron ma sems kyi gter// shin tu rgyas par bshad pa ni// rgyud kun rang rang nang du bshad// 'dir ni bsdus te bshad pa la// ye shes gsang ba bshad pa'i rgyud// de phyir don 'brel 
gsal byed pas// rgyud kyi phyi ma yin par bshad// ces gsungs so// gsal ba mtha' dang mnyam pa las/ bsdus te bshad pa'i le'u ste bzhi pa'o//// de nas sems lhag lha yi bus// gsang ba'i bdag 
po bcom ldan 'das// gsang sngags gtso la 'di skad zhus// de gang gsang ba bshad du gsol// zhes zhus pa dang/ bcom ldan 'das kyis bka' stsal pa// ston pa gsum dang rim pa brgyad// phyin ci log 
gsum 'gro drug la// ye shes gsang ba nyid du bstan// zhes gsungs pa dang// yang ni lha yi bu yis zhus// bstan pa gsum po gang la bgyi// rim pa brgyad la ji ltar gsang// phyin ci log gsum ci ru </text>
</item>

<item><p>22</p><section>3</section>
<text>'gyur// 'gro drug 'khor ba ji ltar lags// zhes zhus pa dang// smras pa/ mdo sde yan lag bcu gnyis dang// 'dul ba'i lung ni sde bzhi la// mngon pa gong 'og ston pa yis// ji tsam pa yi 
tshig brjod kyang// bya med rtsol bral ma bstan pas// ye shes gsang ba sbas te gab// chos sku gdod nas dag pa la// btags pa'i gzung 'dzin ngang gis med// des na chos nyid gsang ba yin// longs spyod 
rigs pa dag pa la// phyi nang med par sems nyid gsang// des na ye shes gsang ba'o// sprul pa sna tshogs cir yang ston// dper na dug sprul rtses pa 'dra// ma bcos lhun grub chen po la// nges pa med pas 
gsang bar bshad// yang smras pa/ nyan thos mdo sde bye brag gnyis// gzugs ye shes gsang ba la// gzugs su phra rab rdul du mthong// sems la rdul med phyin ci log/ rdul la rtsod pa e ma 'khrul// de 
phyir ye shes gsang ba yin// de bzhin cha 'thun rang rgyal ni// chos ni rnam pa bco lnga la// gzhan la bdag med cig ma rtogs// rten 'brel chos la nges brtags pas// rgyu med chos kyi don ma mthong// bse 
ru'i sa la ye shes gsang// theg chen bde ba gnyis su 'dod// kun rdzob sgyu ma'i dpe bzhin te// don dam gtan tshigs rigs pas tshol// lam lnga sa bcu rim gyis bgrod// de yang bsti gnas drang ba'i 
don// bgrod med bgrod pas ye shes gsang// yang smras pa/ bya rgyud kyi kri ya ni// mtho 'jam dma' rtsub rigs gsum 'dod// dag pa gsum gyi sgor zhugs nas// dam tshig ye shes rje 'bangs lta// togs 
pas rdo rje 'dzin pa'i sa// nges pa thob kyang bcos pas gsang// gnyis ka rgyud kyi u pa la// lta spyod gong 'og rjes su 'breng// nges pa med pas khye ber 'dra// ye shes dam tshig dpon g.yog tshul// mtshan 
ma'i dngos po chu zla ltar// rigs bzhi zhen pas ye shes gsang// rnal 'byor rgyud kyi yo ga ni// mngon byang lnga yi sgor zhugs nas// don dam skye 'gag med pa la// byin gyis brlabs nas lha ru lta// bdag 
dang lha ni grogs po'i tshul// stug po bkod pa'i sa 'dod pas// ma bcos rnal ma'i sa ma rtogs// des na ye shes gsang ba yin// yang smras pa/ bskyed pa ma hA yo ga ni// ting 'dzin gsum po gtsor byas 
nas// thabs dang shes rab sgor zhugs te// shes rab gzungs ma mdzes ldan la// thabs chen ye shes mngon sum du// bde ba zag med gzung ba yin// pad+ma spyan gyi sa skye bo// de yang rnam pa'i skyon yin 
pas// de la brten par mi bya gsang// rdzogs pa a nu yo ga yang// grangs mdog ma nges sku gsungs thugs// dper na chu la nya ldang tshul// ma bskyed rdzogs pa'i tshul du sgom// dbyings dang ye </text>
</item>

<item><p>23</p><section>3</section>
<text>shes dbyer med blta// yi ge 'khor lo tshogs chen blta// rang 'dod 'bras bu thob mod kyang// mthar thug 'bras bu des mi nus// des na e ma ye shes gsang// brtsal ba'i bsam pas 
dbyings mi bskyod// des na de sgrib skyon can yin// de bas de lung de nyid la// de nas de nyid grub pa med// bya bral rdzogs pa chen po la// rim brgyad bgrod pas rtsol bral slad// des na ye shes gsang 
ba'o// zhes gsungs so// gsang ba mtha' dang mnyam pa las/ gang la gsang ba'i le'u ste lnga pa'o//// de nas sems dag lha yi bus// bcom ldan 'das phyag na rdo rje la// zhen drug 'khor bar 
'khyams pa yi// ma rig 'khrul pa ji ltar lags// zhes zhus pa dang/ bcom ldan 'das kyis bka' stsal pa// byang chub sems kyi rang bzhin ni// gdod nas ma skyes 'od gsal de// 'khor 'das ma lus kun 
la khyab// chos rnams kun gyi ngo bor shar// sangs rgyas sku dang ye shes thugs// sems can lus ngag yid la khyab// thams cad dbyer med byang chub sems// de ltar dag pa'i don rig na// dper na kun 
bzangs seng phrug bzhin// shes rab can gyis rtogs 'gyur te// ma rtogs mun pa'i mtsho la spyod// rtogs na sku gsung thugs yin te// rang byung lnga ru snang ba las// rang byung nyid du ma rig pas// zhen pa lnga ru 
phyin ci log/ 'bras bu khams gsum sems can byung// 'khor ba thog mtha' med pa nas// rgyu rkyen rtog pa'i rkyen bzhis 'khrul// lhan cig skyes pa'i ma rig pas// kun nas slong ba'i sa bon byas// las dang 
nyon mongs rkyen byas nas// kun rtags ma rigs pa yis 'khrul// grib ma gzugs kyi dbe bzhin du// skyod byed las kyi lung gi rlubs// zhes sdang dmyal ba'i tsha grang 'khor// nyon mongs zhes sdang rnam smin 
gyis// dmyal ba'i gnas su skyes srid na// zhes sdang ye shes nyid du shes// zhe sdang ma spangs gnas su dag/ de ltar ma shes ye shes gsang// ser sna bkres skom yi dwags 'khor// ser sna las kyi rnam smin 
gyis// yi dwags gnas su skyes srid na// ser sna ye shes nyid du shes// ser sna ma spangs gnas su dag/ de don ma rig ye shes gsang// gti mug glen lkug byol song 'khor// gti mug las kyi rnam smin 
gyis// dud 'gro'i gnas su skye srid na// gti mug ye shes nyid du shes// gti mug ma spangs gnas su dag/ de nyid ma rig ye shes gsang// phrag dog 'gyur ba mi ru 'khor// phrag dog las kyi rnam smin 
gyis// mi yi gnas su skyes srid na// phrag dog ye shes nyid du shes// phrag dog ma spangs gnas su dag/ de don ma spangs ye shes gsang// nga rgyal 'thab rtsod lha min 'khor// nga rgyal las kyi rnam smin </text>
</item>

<item><p>24</p><section>3</section>
<text>gyis// lha min gnas su skyes srid na// nga rgyal ye shes chen por shes// nga rgyal ma spangs gnas su dag/ de nyid ma rig ye shes gsang// 'dod chags ltung ba lha ru 'khor// 'dod chags las 
kyi rnam smin gyis// ltung ba'i sdug bsngal myong tsa na// ltung ba ye shes chen por shar// 'dod chags ma spangs gnas su dag/ de nyid ma rtog ye shes gsang// 'khor ba shing rta'i 'phang lo 'dra// lha mi gtsang 
ma'i lus thob kyang// ma rtogs bar du 'khor bar 'khyam// thog mtha' med kyang rtogs na yod// ces gsungs so// gsang ba mtha' dang mnyam pa las/ zhen drug la gsang ba'i le'u ste drug 
pa'o//// de nas sems dag lha'i bus// gsang ba'i bdag po la 'd-i ltar zhus// log pa gsum la gsang ba'i don// ston pas 'tshams par bshad du gsol// bcom ldan gsang bas bka' stsal 
pa// rtag pa chad pa rgyang 'phen gsum// lam log phyal ba log pa'i lam// 'jig rten 'di yi btsan phyug las// phyi ma phyal bar 'jog pa'i phyir// mu stegs lta log bsam mi khyab// dbye na sum brgya drug cu 
ste// de yang bsdu na drug cu gnyis// shin tu bsdus pas rtag chad gnyis// shar byung log pa dag dang gsum// nga med nga dang bdag tu bzung// de phyir mu stegs 'khrul pa'i lam// des na ye shes gsang ba 
yin// tshangs pa dbang phyug khyab 'jug gsum// mu stegs lta ngan lha yin te// de la srog gi mchod pa dbul// me la rten dang dbyug gu gsum// phya 'am dbang phyug mchod legs na// mtho ris su yang de yis 
gtong// phya 'am dbang phyug mchod nyes na// ngan song du yang de yis sgyur// des na rig byed bzhi yis su// lam log thar pa thob par 'dod// des na ye shes gsang ba yin// bdag ces byang ba'i rtag pa 
des// mthe bong nyung 'bru tshul tu 'dod// rang bzhin rtag par 'dod pa ni// sran zlum tsher ma rno sogs pa// 'di la byed pa su zhig yod// rang bzhin rgyu de rtag par 'dod// rtag par lta ba thams cad 
la// rim dang cig car gnod pa'i phyir// des na ye shes gsang ba yin// mur thug chad par blta ba ni// 'byung ba 'dus ba'i snang ba las// rang sar zad nas cang med 'dod// ma shi tshe la skyid 
par spyod// shi na 'u yi sbyod yul min// lus kyang thal ba bzhin song na// slar 'tsho ba dag ga la srid// dper na spyang ku'i rjes dang mtshungs// des na log pa'i lam yin pas// de la rten par mi bya'o// chad 
pa gnyis 'dzin shes par 'dod// rten cing 'brel par 'byung ba'i phyir// dngos med rtag pa rig pa'i rgyun// rlung la rten gyin rgyun mi 'chad// des na ye shes gsang ba yin// e ma sems can snying re </text>
</item>

<item><p>25</p><section>3</section>
<text>rje// bdag tu 'dzin pas gzhi la lta// ye shes phyi nang med pa la// phyogs ris bye bas phyogs char ltung// bdag med bdag tu ltas pas 'khrul// bdag 'dzin med pa'i ye shes ni// phyi nang 
zang thal chen po la// phyogs su ltas pas grub pa med// des na ye shes gsang ba yin// rtag na ye shes chen por rtag/ chad na 'khor ba rtsad nas chad// bying na chos kyi dbyings su bying// rgod na ye shes rol 
par rgod// ces bka' stsal to// gsal ba mtha' dang mnyam pa las/ log pa gsum la gsang ba'i le'u ste bdun pa'o//// de nas sems lhag lha yi bus// gsang ba'i bdag la 'di skad gsol// ye 
shes gsang ba thugs kyi mdzod// kun la gsang ba ji ltar rtogs// zhes zhus pa dang/ gsang ba'i bdag pos bka' stsal pa// ye shes gsang ba'i rang bzhin la// sgra dang tha snyad kun 'das kyang// snod ldan 
rtogs par 'dod pa yis// gtan tshigs tshad ma gsum gyis ni// de rgyud rtogs pa'i rol par bshad// bya bral lung dang rig pa'i nyams// bla ma dam pa'i gdams ngag gsum// ye shes gsang ba rtogs pa'i 
mchog/ mkha' gsal byang chub sems kyi lung// snang srid sems su gtan la 'bebs// ye shes gsang ba'i ngo bo ston// bdag nyid gsang ba'i dkyil 'khor 'char// lung gsum snang bas ston pa'i 
bka'// yin pas nga yi bka' dang 'thun// thams cad sems su 'dus pas na// sems ma yin pa'i chos mi snang// ji ltar snang ba'i chos rnams ni// sems la snang phyir sems yin te// thams cad rang rig 
byang chub sems// de ni lung gi tshad ma'o// de phyir sems lung chen po yin// thams cad sems su gtan la dbab// des na thams cad sems yin te// 'dzin ba'i shes pa yod pa'i phyir// tshor ba nyams su 
myong ba'o// rig pas nyams su myong tsam na// yid ches rig pa'i gtan tshigs so// rnam gsum lung gi ngo bo ni// sems nyid rig pa'i chos yin no// ngo gcig snang tshul tha dad yang// tha dad mthong ba brtags 
pa ste// bag chags logs pas skyugs tsam na// sems kyang log par snang ba ste// dung la ser por mthong bzhin du// dung la ser por ma grub par// mi gser rkyen gyis log par snang// dung la ser po yod 
na ta// ma 'khrul shes pas mthong bar thal// de bzhin zhenartog 'khrul ba yis// brtags pa sna tshogs dag tu mthong// dper na phug ron ske lta bu// dang po mtshan ma'i rang rig ste// gnyis pa med pa'i rang 
rig yin// gsum pa gnyis ka med pa de// mtshan gzhi med pa'i mtshan gnyis ni// mi srid me med tsha ba bzhin// shes pa skye lugs gsum yin te// rtog pa dang po chos pa yis// gnyis pa rang bzhin </text>
</item>

<item><p>26</p><section>3</section>
<text>dbyings su thim// mthong ba sna tshogs rig pa'i nyams// bla ma'i zhal las shes par bya// de phyir ye shes gsang ba yin// gsang sngags skyon yod ma yin te// blo ngan shes rab chung ba 
la// thugs rje chen po thabs kyis gsang// zhes gsungs so// gsal ba mtha' dang mnyam pa las/ tshad ma gsum gyi le'u ste brgyad pa'o//// de nas sems lhag lha yi bus// rdo rje zam par dbang 
bskur zhus// gsang ba'i bdag por bka' stsal pa// gnas dang dkyil 'khor dpon dang g.yog/ 'jug tshul dus dang yon bdun bshad// gzhi yi gnas dang rten pa'i gnas// thams cad rang rig sems 
nyid de// rgyu rkyen bral ba'i dngos bzhi ni// sangs rgyas sems can thams cad kyi// bzhugs gnas rmad byung khyad par can// rten gnas ri bo de shan nam// za ma tog gi rgyal mtshan nam// rgya phug rdo rje gdan 
stengs sam// wA rA NA si'i bsil khang ngam// gru 'dzin ko sha li phrag go/ dkyil 'khor rang byung ye shes te// ma bcos dngos gzhi'i dkyil 'khor nyid// thams cad rang rig ye shes gsal// mkha' ltar khyab 
pa'i bde chen no// tsit+ta rin chen dkyil 'khor ni// 'og min rig pa'i gzhal yas khang// zag pa zad pa'i mtshan nyid de// dngas ma gsum gyi rtse mor sgom// brda don sprod pa'i slob dpon ni// rang rgyud ma 
bcos dag pa la// don dang 'dres pa'i sgra tshig gis// ye shes rig pa'i ngo bo ston// ma nor nges pa'i slob dpon ni// rang sems bla ma kun gyi bdag/ thams cad rang rig rgyal po la// gdod nas skye med bya 
btsal bral// slob ma rang rig sems la slob// rtogs ldan blo yi khyad par gyis// ting 'dzin shes rab rtsal du rdzogs// gsang sngags mdzod kyi gter 'dzin no// snod ldan slob bu dad pa brtan// rigs 
brgyud dag pas bla ma khur// man ngag gter 'chad gdams ngag sbyin// mang yang gsum las 'da' mi bya// ye shes gsang ba thugs kyi bcud// bka' yi bcud bsdus a ti ni// snod ldan rgyal 'theb cig la 
gzhag/ dbang dang snod brtag cho ga dang// gsol ba btab nas gnang ba sbyin// sngaun du 'gro ba'i rim pa'o// dang po dngos gzhi'i dkyil 'khor bstan// kun rdzob dkyil 'khor lus la 'bog/ sprul tshig 
gdams ngag rna bar gzhug/ sems lung 'bogs pa'i gdams ngag bstan// rgyas rtags gdab pa'i cho ga bya// lus la bde mchog bde ba'i dbang// yon tan ldan pa'i bu mo de// thabs kyis bsnyen pa gsum 
rdzogs nas// bde chen rdzogs pa phyag rgya'i rgyu// rin chen gter gyi gdams ngag sbyin// thabs kyi gar stabs bskyod pa yis// gnyis med sbyor ba 'phul pa yin// dga' bar gyur pas dam tshig de// mthong </text>
</item>

<item><p>27</p><section>3</section>
<text>bar gyur pas dngos grub po// rol pa'i cho 'phrul la brten nas// rnal ma'i don ni rtogs par bshad// ngag la rang grol rlung gi dbang// bem po'i rlung dang rig pa'i dbang// dang po gyen 
rgyu thur rgyu dang// srog 'dzin khyab byed me dang mnyam// 'byung ba rlung lnga rim gyis gzung// rig pa'i rlung ni gnyis yin te// las kyi rlung gis thur du ltung// ye shes rlung gis gyen la 'dren// rlung gi 'phen 
pas thams cad byed// bems po'i rlung la brten nas su// rig pa'i rlung ni zin gyur na// rtogs pa'i rlung chen don rtogs de// ye shes rlung ni zin pa yis// ye shes gsang ba'i don dang phrad// rol par rig 
pa rtsal gyi rlung// rnal ma'i don dang phrad par bshad// sems la ye shes spyi blugs dbang// rtogs med mthong ba'i lam dang phrad// sgom med don gyi gzer chen gdab// bgrod med rtog pa'i 'jing dang 
bral// rna brgyud lung gi gter chen sgrol// re dogs med pa'i btsun sa thob// 'di de rdo rje lam mchog ste// skal ldan 'bad pa med par grol// rgyal thabs kyi sems rin chen dbang// spyi blugs tshangs pa'i 
dbang zhes bya// rgyud dang lung dang man ngag gsum// gcig la gcig rten gcig gi ngang// rtsal dang cho 'phrul rang snang gsum// rol pas ye shes gsung bar mtshon// dang po bcu bzhi zhag gi dus// nus 
pa'i tshogs bsog bar chod bsrung// mthar phyin thun mtshams bcu phrag bdun// bar do 'byongs shing mthar phyin 'gyur// de nas srog 'dzin bla ma la// lus dang bcas pa'i longs spyod dbul// brda tsam 
dbang gis mtshon nas su// gnas lugs rtogs par the tshom med// ces gsungs so// gsal ba mtha' dang mnyam pa las/ dbang gi le'u ste dgu pa'o//// de nas sems dag lha yi bus// bcom ldan 
'das phyag na rdo rje la// shes skyob don dang ldan pa yis// sngags gsum bdag gis 'di skad zhus// 'dus pa'i 'khor tshogs mang po la// dam tshig gsang sngags srog yin pas// gsang ba'i dam tshig bshad 
du gsol// bcom ldan 'das kyis bka' stsal pa// lhun grub ye shes gsang ba la// rtsol bas bcos pa'i dam tshig med// dam tshig dam tshig ces bya ba// gud na yod pa ma yin te// rang sems dag na dam 
tshig yin// dag pa'i klong na bsrung mtshams med// rtogs pas lta ba'i yul las 'das// gsal ba bsam gtan spros dang bral// yul las 'das pas spyad du med// lhun gyis gnas pas sgrub tu med// ma 
yengs dran pas rang sar grol// sngags dang phyag rgya rnam par dag/ stong nyid ngang la mchog bshad med// 'khor 'das khyab gdab chen po la// 'phrin las rnam bzhi gdod nas rdzogs// rdzogs pa chen po dam </text>
</item>

<item><p>28</p><section>3</section>
<text>tshig ni// rtsol ba'i nad kyis bsrung du med// ye bsrung gdeng gi mchod pa la// bsrung bya srung byed gnang bkag med// re zhig brda tsam rol pa la// rig pa gsal ba'i dam tshig ni// rtog ldan 
'khor ba sgrol ba'i gru// rdo rje nyid ma lta bur gsal// des na gsal ba mtha' dang mnyam// med pa phyal ba gcig pu dang// lhun gyis grub pa'i dam tshig go/ rang rig ye shes gsang ba la// gzung 'dzin 
mtshan ma'i chos med pas// brjod du med pa'i sems nyid kyis// bsrung du med pa'i ngang du bsdam// bsdam bya sdom byed bral bas bde// gnyis med rig pa'i dam tshig la// 'da' med srog gi gnas gyur 
na// ma bcos rgyal ba'i dam tshig yin// nam mkha' lta bur khyab pa la// mtha' dang dbus med ma bcos pas// 'di yin 'di man phyogs dang bral// phyogs bral skyes bu chen po des// phyogs gcig spang zhing 
sgrub tu med// gtad med 'dzin bral chen po la// phyogs mtshams nges pa'i chos ma yin// sangs rgyas sems cad thams cad la// ma bcos sems kyi rig pa gcig/ rgyu yis ma bskyed ye nas grub// rkyen 
gyis ma sbyangs gdod nas dag/ rang bzhin rig pa 'od gsal la// ma lus dgongs pa thams cad 'dus// dus gsum bde gshegs thams cad la// rang bzhin dgongs pa gcig las med// rang snang mi 
'gyur chos nyid la// rang gzhag rig pa mi 'da' na// sems nyid gcig pu'i dam tshig go/ dus gsum sangs rgyas thams cad la// dam tshig 'di las yong mi 'da'// de la dam tshig phyi dang nang// rang 
bzhin phung po khams bzhin gnas// dus gsum 'di dang mi 'bral na// dam tshig ming du btags pa med// rang byung 'od gsal rnam par dag/ lus dag rtsol ba'i nad med pas// ting 'dzin rig pa rtsal gyi 
dbang// mtshon pa'i tha snyad bral ba'o// re zhig kun bzang rol pa ru// gyi nar lhun grub dam tshig la// ye shes gsang ba bya btsal bral// 'bad rtsol dam tshig zhi nas dag/ sel med rin chen gling bzhin 
du// rnam dag ye shes rang byung la// skyon gyi dri ma gdod nas dag/ gzhi rtsa med pa'i sems nyid du// brtags pa'i 'dzin rtog rnam par dag/ lhun grub 'od gsal brdal pa la// rnam rtog btags pa'i sems 
grub na// mu stegs sangs rgyas ci la rtsod/ sangs rgyas sems can ci la btags// rtog pa mngon sum grub pa yi// gcig pur 'dzin pa'i log rtog la// 'khrul pa'i tha ram shin tu dam// rin chen 'phrul gyi 
lde mig gis// tha mal zhen pa ji ltar bzlog/ med de med pa'i snying po can// chad pa mtha' med ma yin no// yod de rdzas su grub pa med// phyal ba btang snyoms rnyog pa med// ril por 'dzin pa'i gcig tu </text>
</item>

<item><p>29</p><section>3</section>
<text>med// thig le chen po spros dang bral// mu stegs lhun grub ma yin te// lhun grub 'dod pa kun dang bral// rgya chad phyogs lhung med pas bde// zhes gsungs so// gsal ba mtha' dang mnyam pa 
las/ dam tshig gi le'u ste bcu pa'o//// de nas sems dag lha yi bus// gsang ba'i bdag po bcom ldan 'das// bcom ldan thugs kyi bang mdzod nas// ye shes gsang ba rtogs pa'i phyir// ye 
shes mdzod chen bshad du gsol// zhes zhus pa dang// gsang ba'i bdag po bcom ldan 'das// rdo rje 'chang gis bka' stsal pa// gdod nas ma skyes snying po a// sgro skur lta ba kun dang bral// thams cad 
gcig gi rang bzhin la// spangs 'gegs byis pas slad pa med// dbyer med ye shes lnga ldan la// sbyong bgrod gnyis lta rang sar grol// skye 'gag gnyis su med pa la// bsgyur dang spyod lnga rnam par 
dag/ rnam dag lam chen kun grol phyir// mi skye mi 'gag cir mi dgongs// go ba'i yul na bde ba che// 'di ni rnam dag 'jig rten yin// des na lung ldan bla ma yis// rgyal sras slob ma skal ldan la// spyi 
blugs dbang la gnas byas te// rna brgyud gdams ngag nod par bya// bgrod med lam la gnas byas na// sbyangs med sa yi yon tan 'phel// pra khrid sems kyi don bstan pas// sems nyid rin chen snying po 
la// skur ba'i cha gnyis mi rtog ste// brda don sprod pa'i gdams ngag spyin// sprad pa gsum gyi gdams ngag gis// dmar khrid ngo sprad bstan pa dang// sgom khrid thun gyis thun du drang// byang sa gnas 
sa thim sa gsum// bar do'i gdams ngag shes par bya// gnad kyi gdams ngag ma shes na/ kha lta mang pos don mi rtogs// sgra dang tshad ma gang gis kyang// rig pa'i ye shes rnyed mi 'gyur// rtogs pa'i lta ba 
rig pa'i gter// mtshan ma ma spangs rang sar grol// 'khor ba ma bkag gnas su dag/ 'khrul pa ma bsal rtsa nas chod// dug lnga ma bsgyur chos nyid klong// rtsol sgrub med bar ye sangs rgyas// yin pa'i 
don la yin par shes// lta ba 'di la gang gnas pa// sangs ma rgyas pa gcig kyang med// shar tshad rang shar chen po la// phyogs su ma lhung 'od gsal che// 'ching grol med pas lta ba yin// zhes gsungs 
so// gsal ba mtha' dang mnyam pa las/ ye shes mdzod kyi le'u ste bcu gcig pa'o//// de nas sems lhag lha yi bus// gsang ba'i bdag po rdo rje can// bcom ldan 'das la 'di skad gsol// ye 
shes gsang ba thugs kyi bcud// ting 'dzin sgom pa'i bsam gtan zhu// zhes gsol pa dang/ gsang ba'i mnga' bdag bcom ldan 'das// gsang ba'i bdag pos bka' stsal pa// dang po rang </text>
</item>

<item><p>30</p><section>3</section>
<text>sems rgyun la lta// gnyis pa bla ma'i gdams ngag sbyin// gsum pa brda don ngo bo sprad// de nas lung ldan rgyal po la// rgyal 'theb blo dang ldan pa yis/ khrid gsum sems kyi don bstan 
pa// sems nyid ye shes gsang ba la// bskur dang ma bskur gnyis med kyang// brda don spyod pa'i gdams ngag zhus// mi rtog ye shes bzhi cha gcig/ sems can kun gyi rgyud la gnas// gsum tsam 'khor 
ba'i rang bzhin yin// dus tshod bla ma'i zhal las shes// lha yi bu khyod 'di ltar ste// de phyir brda don sprad par bya// dang po zhi gnas dus su ni// gnas pa yi ni ting nge 'dzin// gnyis pa lhag mthong dus su 
ni// mi g.yo ba yi ting nge 'dzin// gsum pa mnyam gzhag dus su ni// mnyam pa nyid kyi ting nge 'dzin// bzhi pa rjes thob dus su ni// ye shes chen po lhun gyis grub// de yang zhi gnas sgom pa la// dran pa shes 
bzhin rtsi yis gzung// dper na glang chen lcags kyu bzhin// ma yengs dran pas rang sar grol// de ltar lhag mthong sgom pa la// shes bya chos nyid bum par gzhug/ gser bum til gyi sgron me bzhin// 'gyur 
med rig pa nang na gsal// de bzhin mnyam par 'jog pa la// dbang po mi dgag rang sar gzhag/ gser gling brda ba'i klong chen bzhin// gang ltas mnyam nyid brdal ba'i klong// tha ma rjes thob dus su 
ni// thams cad rang grol chen por shar// dug sprul 'bar ba'i mdud pa bzhin// rtsol sgrub med par rang sar grol// de ltar dus bzhin bsgoms pa yis// rnal 'byor nam mkha'i bya lam la// ma goms ngal 
dub thun ches pas// bying rmugs rab tu 'thibs pa dang// lci zhing 'thams la don mi gsal// sgro lnga yul la 'phro ba dang// yid 'khrul dran rtogs bag chags ldang// rnam rtog kun bur 'dzag pa rnams// bying 
rgod skyon du gtang mi bya// bying na gsang la 'thor na bsdu// bying ba'i skyon rnams bcos pa ni// sa mtho ser bu bsil ba'i sar/ khrus byas lus bcag rgyang mig blta// glu blang gar bya rgyang mig blta// 'thams 
na bshig gin rig pa dbyer// rgod pa rnams kyi bsdu ba yang// gtad dang gzung dang rang sar grol// rang byung rang zhi nam mkha'i dpe// lta ba dran pas bcos pa'o// de ltar zla drug sgom pa dang// g.yo dang 
goms dang thobs dang brtan// gsal ba nam mkha' lta bu 'byung// nam mkha' dngas pa'i zla ba bzhin// kun tu snyoms la rtog sgrib med/ kha skom zas dang bral byas kyang// mdangs dang dbang po gting na
gsal// bzod thob chos brgyad spong len med// 'dod yon lnga las rnam par grol// nyon mongs zhen 'dzin rtog pa zad// lus yang shing bal dbugs mi tshor// grub pa'i drod dang rtags rnams ma bcos pa </text>
</item>

<item><p>31</p><section>3</section>
<text>'char// mngon shes la sogs mtshan ma thob// mkha' 'gro'i lung bstan la sogs 'byung// de dag dga' brod mi bya zhing// med kyang ji mi snyam pa'i nyams// rtog pa'i mtshan ma ci skyes 
kyang// de nyid chos nyid yin shes na// dug la sman du shes pa bzhin// chos nyid gzhan nas btsal ci dgos// rnam rtog gnyen por mi rtog sgom// de ka rtog pa chen po yin// bzang rtog ngan rtog las grol 
bas// rdzogs chen rtogs pa'i rnal 'byor bde// zhes gsungs so// gsal ba mtha' dang mnyam pa las/ ye shes gsal ba'i le'u ste bcu gnyis pa'o//// de nas kun dga' snying pos zhus// ye shes 
'bar ba spyod pa'i glong// ston pa thugs kyi dpal be'u nas// gsang ba'i bdag pos bshad du gsol// bcom ldan 'das kyis bka' stsal pa// nyon cig sems lhag lha yi bu// ye shes gsang ba thugs kyi 
mdzod// 'byed par byed pa'i lde mig ni// ye shes 'bar ba'i spyod pa yin// sems nyid don gyi ye shes la// spyad par bya ba'i gnas dang bral// bya bral ngang las rnam par rol// mi brtsal ma spyod zhes de 
bya// lus ngag yid gsum spyod pa ni// lus kyi phyag rgya rtsol ba med// tha mal chen po de bzhin nyid// bag yangs spyod pa lhug par bde// 'gro 'chag nyal dang 'dug pa rnams// ci spyod don las ma g.yos 
shing// don dam bde ba'i rtsis zin na// spyod pa zhes ni de la bya// ngag gi snying po bzlas brjod med// ma bcos gsung gi spyod pa la// dper na bing ka'i skad bzhin du// 'gag med grag stong skye med 
gsung// gang ltar byas kyang bde bar spyod// 'ching grol med ba'i spyod pa'o// sems ni 'phro 'du'i las mi byed// rang gsal klong la ye gnas pas// dran bsam rgyu ba gang yang med// spros med nam mkha'i lta 
bur bde// rang gsal ye shes chen por shar// skye med blo las 'das par spyod// blo 'das dgongs pa khong chud na// nam mkha' rdo rje'i spyod pa'o// phyi nang gsang ba kho na nyid// phyi rtog nang du bsdu ba 
dang// nang rtog gsang bar bstim pa dang// gsang rtog kho na nyid du grol// grol nas grol ba'i lam yang ston// snying po klong nas grol ba la// mngon sum rjes dpag log par spyod// rtog ge'i spyod yul ma 
yin no// seng ge glang chen 'thab pa de// wa spre dag gis skyo ma bcug/ sgam gnyis e la 'thun tsam na// phra ma mkhan de skyar la 'byung// zhes gsungs so// gsal ba mtha' dang mnyam pa las/ ye shes 'bar 
ba'i le'u ste bcu gsum pa'o//// de nas lha'i bu des/ gsang ba'i bdag la 'di skad gsol// sangs rgyas kun gyi mthar thug pa// ye shes sa cig bshad du gsol// bcom ldan 'das kyis bka' stsal </text>
</item>

<item><p>32</p><section>3</section>
<text>pa// gdod nas ma skyes don gyi sa// thob sgrub kun gyi yul las 'das// re dogs blo las rnam par grol// go ba'i yul na bgrod du med// ma bcos ye shes bla ma'i sa// sbyangs pa ma yin ye nas 
grub// rang byung rnam dag kun tu bzang// dbyer med bde ba chen po'i sku// sku dang mdo sde bla med sa// nyan thos dgra bcom pa yi sa// rang rgyal yid zhin bde ba'i sa// kun tu 'od dang rdo rje 'dzin// stug po 
bkod pa pad+ma can// tshogs chen yi ge 'khor lo dang// kun bzangs dbye ba med pa'i sa// sa rnams sems la bgrang ba yang// ye shes gsang ba cig la smras// rdzogs pa chen po sa gcig pa// gang gis de 
rtogs de yi sa// rtogs pas yon tan drug tu shar// bkra gsal gzugs kyi dkyil 'khor la// 'od gsal rang byung ngo mtshar che// brjod bral sgra yi dkyil 'khor la// grag stong rig pa'i 'od gsal 
shar// rang bzhin sna tshogs dri dag la// ye shes gsal ba'i rang byung sems// mu kha ro yi dkyil 'khor la// bdud rtsi thigs pa lce la zhog/ gsal ba'i reg bya'i bde ba la// gangs ri rtse nas bsnyil bar 
bya// kun 'dus chos kyi dkyil 'khor la// rgyal po btson du gzung bar bya// de ltar tshogs drug grol ba yis// shing rta'i gzer mgo gcad par bya// zhes bka' stsal to// gsal ba mtha' dang mnyam pa las/ 
ye shes sa gcig gi le'u ste bcu bzhi pa'o//// de nas sprul pa lha yi bus// gsang bdag rdo rje 'dzin pa la// mthar phyin sku gsum bshad du gsol// zhes zhus pa dang/ gsang ba'i bdag pos bka' 
stsal pa// snang ba ma bcos chos kyi sku// rig pa ma sbyangs longs spyod rdzogs// thugs rje sprul ba'i sku ru shar// chos skus nam mkha'i khams kun khyab// zhing khams snang srid thams cad dang// dus gsum 
sangs rgyas thams cad dang/ khams gsum sems can thams cad kun// chos sku ma bcos 'khor du 'dus// chos sku dngos med ye shes nyid// blo las grol te bsam du med// brjod pa'i tha snyad kun dang 
bral// mi 'gyur rdo rje nam mkha' 'dra// longs spyod rang rig ye shes te// gzugs kyi sku ru shar ba ni// mtshan dang dpe byad sbras pa la// snang la rang bzhin med pa'i lus// me long nang gi gzugs brnyan 
bzhin// ye shes sgyu mar snang ba'o// longs spyod rdzogs pa'i zhing khams ni// 'dod pa'i longs spyod thams cad la// spyod kyang ma chags longs spyod yin// de bzhin me tog rgyan pa'o// 'khor ni byang chub 
sems dpa'i 'khor// tshigs dang yi ger mi brjod kyang// brda yis chos rnams 'jal bar ston// ting 'dzin rig pa'i gdeng gis go/ thugs rjes ye shes sprul pa'i sku// gdul bya gang dang gang 'dul </text>
</item>

<item><p>33</p><section>3</section>
<text>la// de dang de yi sku sprul pa// thub drug ngo bo shAkya thub// zhing khams stong gsum mi mjed la// gdul bya 'gro ba drug 'dul te// 'khor ni rang snang rnam bzhi la// bstan pa sde snod gsum du 
'chad// ces gsungs so// gsal ba mtha' dang mnyam pa las/ sku gsum bstan pa'i le'u ste bco lnga pa'o//// de nas sems lhag lha yi bus// gsang bdag che la 'di skad gsol// bcom ldan thugs 
kyi dkyil 'khor nas// ye shes rol pa bshad du gsol// gsang ba'i bdag pos bka' stsal pa// ye shes gsang ba snying po'i don// kun 'das ye shes dag pa'i 'od// thugs rje ye shes phyogs med 
shar// ye shes me long g.ya' dag la// ma bcos gzugs brnyan rang shar bas// gsal 'grib med par zang thal ni// me long lta bu'i ye shes so// snang srid byang chub sems su gsal// rang sar mnyam pas 
phyogs bcur brdal// 'gro 'ong med pas dbyings su thim// mnyam pa nyid kyi ye shes so// rang gsal rig pa'i ye shes thugs// ma 'dres yongs rdzogs kun tu bzang// so sor mi rtog ye shes nyid// ma 
'dres gsal ba'i ye shes so// mi 'da' phyag rgya chen po la// rang byung mdzad pa cir yang 'char// gdul bya'i bya ba kun sgrub pas// bya ba sgrub pa'i ye shes so// ma bcos dbyings kyi chos nyid ni// 'dzin rtog 
rig pa'i chos med pas// sems kyi dkyil 'khor 'od gsal te// stong pa nyid kyi ye shes so// rang gsal shes pa ma bcos pas// don de shes pas ye shes yin// chos nyid kar dag 'od gsal 
sems// don de rtog na ye shes yin// ma 'gags rang rig 'gyur med sems// rang byung ye shes lhun gyis grub// de don rtogs pa'i rnal 'byor ba// ye shes chen po'i klong na 'phyo// thig le drug 'dus nyag 
gcig la// che ba lnga dang 'dod nas ldan// 'di don shes na ye shes yin// rtogs pa'i klong chen rab 'byam ni// klong chen dgu yi klong na 'phyo// 'di ru ma 'dus gang yang med// kun byed kun bzang brtson 
pa'i sku// skabs sbyor yi ge tshul cig klong// 'od gsal me long rgya mtsho klong// klong dgu 'das pa'i rgya mtsho yis// ma rtogs pa la tshig sgo nas// ye shes gsang bar bshad pa yin// zhes bka' stsal 
to// gsal ba mtha' dang mnyam pa las/ ye shes kyi le'u ste bcu drug pa'o//// de nas sems dag lta yi bus// gsang ba'i bdag po bcom ldan la// lung bstan rdo rjer bshad du gsol// gsang ba'i 
bdag pos bka' stsal pa// nyon cig kun dga' snying po khyod// legs par nyon la yid la zung// ye shes gsang ba dam pa 'di// 'das pa'i dus na sngon byung ba// sangs rgyas mngon rdzogs rgyal pa </text>
</item>

<item><p>34</p><section>3</section>
<text>yis// thugs kyi rgyal sras bdun la gtad// de dag rig par mthar phyin nas// de bzhin rtsol bral chos la bkod// rdo rje 'dzin pa'i sde dpon gyis// sems nyid rig pa'i theg pa rtogs// lha 
gnas gsum du grags 'gyur nas// yang sprul rgyal sras khyod kyis su// 'dzam gling dbus su rgyas par gyis// rgyal 'theb gsang ba'i snod ldan la// rna brgyud rig pa gsang ba'i rgyud// thugs rjes sprul pa'i 
sgo nas ston// gsang 'dzin rig pa'i snod ldan rnams// ma bcos gsang ba'i don go nas// rnam grol 'bras bu thob par 'gyur// mnyam pa'i don la mnyam gzhag na// de ma thag tu rig pa 'char// gsang 
ba'i snod ldan rigs 'dzin bzhin// dus tshigs phyir mar 'byung bar 'gyur// bstan pa bcud kyi mdzod 'dzin cing// rigs 'dzin sa la gnas pa'o// rdzogs chen a ti'i bstan pa 'di// bsnubs kyang nub 
par mi 'gyur te// don la 'gyur ba med pa'i phyir// nam mkha' bzhin du 'jigs 'dral med// gdod nas chos nyid spros dang bral// gzhan gyi nub par mi 'gyur te// rna brgyud 'phrul tshig mi ldan par// sgra 
bzhin spyad nas smu ba dang// lta spyod log pa'i nga rgyal can// ma bcos rang snang rol pa dang// rnam rtog zhen pa'i btags pa dag/ bye brag ma byed rmongs pa'i blos// bab col bsres nas log par smra// rgya 
mtshor lhun gyi pha bong bzhin// rdo rje'i khab tu ha ra han// des na thos bsam sgom gsum gyis// gtan la phob la nyams su long// zhes bka' stsal to// gsal ba mtha' dang mnyam pa las/ lung bstan rdo 
rje'i le'u ste bcu bdun pa'o//// de nas sems lhag lha yi bus// brda dang mtshan gyi bshad pa de// bcom ldan 'das la yang zhus pa// gsang ba'i bdag pos yang dag bshad// a ni skye ba med pa 
la// ti ni 'gag pa med pa'i brda// yo ga rdzogs chen chos kyi rtsi// shin tu rnal 'byor lha yi lha// lha yi bu khyod 'di lta ste// dgra gnyen med par goms gyur na// 'di dang bar ma do la grol// grol nas grol 
ba'i lam yang ston// sprad pa gsum gyi gdam ngag gis// rdo rje sems dpa'i khang pa bstan// thig le khong du gdams pa ni// zag med ye shes bde bar bstan// sku gsung thugs phrad nyams myong gis// nam 
mkha' rgya mtsho nor bu bstan// dmigs pa spo ba'i bsam gtan gyis// shes pa drims pa'i brda ru bstan// tshor ba rjes med sgom pa ni// phyogs med log pa'i brda yis bstan// dus tshod bzhi cha'i rig pa 
ni// shes pa blog pa'i brda yis bstan// btang snyoms chen po'i gdams ngag ni// mkha' 'gro rgyud kyi brda yis bstan// g.yo med bum chu'i gdams ngag ni// thig le dbus gnas lag brdas bstan// dran </text>
</item>

<item><p>35</p><section>3</section>
<text>pa rgyun chags gdams ngag ni// dgu bsdams pa yis gdams pas bstan// gti mug lam khyer gdams ngag ni// dran pa me long brda yis bstan// tshogs drug rang sar grol ba ni// sna tshogs 
ci rung brda yis bstan// dug lnga rang sar grol ba ni// dngul dkar me long brda yis bstan// steng sgo dag la brten pa ni// rlung dang 'khor lo brda yis bstan// 'og sgo dag la brten pa ni// bo la ka ko la 
yis bstan// dkyil 'khor drug gi gdams ngag ni// spyod yul drug gi brda yis bstan// skye sa pa skye med gdams ngag ni// phyag rgya bsgreng ba'i brda yis bstan// gag med rol ba'i gdams ngag ni// rdo rje 
gdan gyi brda yis bstan// gnyis su med pa'i gdams ngag ni// yi ge a yi brda yis bstan// brda sprad brda ni bung ba dang// brda bral klong du gzhag par bya/ kun dga' snying po 'di ltar te// mtshan don 
ming de brgyad du gzungs// ma bcos lhun grub zam mo'i phyir// ma bcos ye shes gsang ba'i rgyud// nyon mongs zhen pa'i 'phreng thag gcod// de phyir ye shes rdzogs pa'i rgyud// kun tu bzang po rig 
pa'i thugs// ye shes 'od kyi rgyud ces bya// kun 'dus mnyam pa chen po yis// rgya mtsho ltar mnyam rnyog med rgyud// chos rnams gsal ba'i ye shes sgron// nyi zla lta bur dri med rgyud// 'di la mtha' dbus med 
pas na// nam mkha' mtha' dang mnyam pa'i rgyud// bde chen mdzes pa'i rgyan byed pas// skye med rin chen lta bu'i rgyud// gsang ba kun 'dus rig pa'i gter// gsal ba'i rgyud 'di phyi mar bshad// e ma ye 
shes bsang ba 'di// theg pa kun gyi yang rtse dang// dgongs pa kun gyi zhe phugs yin// lung rnams kun gyi rgyal po la// gsung rab kun gyi nges don no// rgyud kun ma lus don 'brel te// bstan pa yongs kyi 
snying po yin// chos rnams kun gyi mthar thug go/ gu lang lung gi gser gzo ru// seng ge 'o ma blugs pa bzhin// bka' yi bcud bsdus gsang ba 'di// snod ldan ngang tshul bzang la gtad// lha yi bu yi 
sems la zhog/ thugs rjes 'od zer phyogs bcur spros// snod min dam tshig mi ldan pa// grib bzhin 'khor yang gsang bar bya// chu srin pir gyi gre ba bzhin// ye shes gsang ba bstan mi bya// ye shes gsang 
ba zab mo'i rgyud// gsang bar bkrol ba'i don 'brel 'di// de ba bzang skyong bu la gtad// gnas ni brag dang chu la gzhag/ ces gsungs so// gsal ba mtha' dang mnyam pa las/ brda dang mtshan gyi sgo nas 
bstan pa ste bco brgyad pa'o//// gsang ba gsal ba mtha' dang mnyam pa'i rgyud ces bya ba/ bcom ldan 'das phyag na rdo rjes gsungs pa rdzogs so//// </text>
</item>

<item><p>36</p><section>3</section>
<text>rgya gar skad du/ badzra kha sa mU la a/ bod skad du/ rdo rje sems dpa' nam mkha' che rtsa ba'i rgyud skye ba med pa// bcom ldan 'das rdo rje sems dpa' nam mkha' che la phyag 'tshal lo// 'di skad 
bdag gis bshad pa'i dus gcig na// mtshan ma med pa'i gnas shin tu yid du 'ong ba'i 'jings/ bcom ldan 'das dpal bde ba chen po che ba'i che ba bla na med pa'i klong na bzhugs pa las/ bla na med pas 
'dul bar gzigs nas/ mtshan ma'i gnas shin tu yid du 'ong bar sku bsrang ba la/ byang chub sems dpa' dga' rab rdo rje dang// rdo rje mdzes pa'i tshal dang/ shin tu brtan pa dang/ gnod spyin mo byang chub 
la sogs pas/ me tog man da ra ba khal brgya gtor te/ bcom ldan 'das snang ba med pa'i don bka' stsal du gsol zhes zhus pas/ bcom ldan 'das kyis zab mo snang ba med pa'i klong nas ting nge 'dzin 
las bzhengs te bka' stsal pa/ bla med theg pa bla na med// theg pa chen po gang zhon pa// 'khor ba dag las nges par 'byung// theg gzhan brten pa'i gnas yin pas// theg pa 'di la bsgom par 
rigs// theg chen 'di la su bsgom pa// rgyal ba sangs rgyas rnams dang mtshungs// theg chen byang chub sems yin pas// sangs rgyas byang chub su 'dod pa// byang chub sems kyi mtshan nyid do// sems ni sna 
tshogs zhes bya ste// rdo rje rgya mtsho rin po che// sna tshogs phyir na sems zhes bya// de phyir sems nyid sus mthong bas// mdo sde 'dul ba kun shes phyir// sems nyid shes pas nyon mongs dag/ 'on kyang sems 
nyid blta ba gces// sna tshogs rgyu ba 'khor ba'i chos// mi sems mi rgyu byang chub bo// gdod nas dag pas sbyang du med// gnyen por gnas pas nus mthu can// ye nas gnas pas rang bzhin med// lhun gyi
rdzogs pas chub pa gnas// dam tshig theg kun srog gi mkhar// mkhar 'gram rtsa ba rnyed pa na// ma bsdus thams cad lhun gyi rdzogs// bla ma bkur ba'i gnas yin pas// srid zhu chungs na nyams pa'i 
gzhi// de phyir bla ma bkur bar rigs// srid zhu bkur byas sangs rgyas rnyed// 'on kyang bla ma bkur bar bya'o// mched grogs mi 'bral 'grogs pa'i rgyu// snga phyi gsum du 'grogs pas na// dus gsum rgyal
 ba rnyed pa'i phyir// gtan bral gyes pa byung nga re// de med sangs rgyas mngon sum mo// sems zhes bya ba sangs rgyas yin// de phyir sangs rgyas su 'dod dang// dngos grub thob par 'dod pa dang// byang chub 
 shes par 'dod pa rnams// sems nyid lta ba don la mkhas// zhes bcom ldan 'das kyis bka' stsal to// de nas dga' rab rdo rje dang/ rdo rje shin tu mdzes pa la sogs pa rnams kyis me tog la sogs pa </text>
</item>

<item><p>37</p><section>3</section>
<text>yang gtor nas zhus pa/ bcom ldan 'das shAkya thub pa bde ba'i dbang por bka' stsal pa/ mang po thams cad gcig tu shes par gyis shig ces bka' stsal bas/ 'khor rnams kyis zhus 
pa/ thub pa'i dbang po rnam grol thugs// bde mdzad slad na don mdzad lags// thugs dbang chen po ji ltar dgongs// zla gsal rnam grol thugs mnga' bas// bla med theg pa chen po'o// lta ba'i don rnams 
dbye bar gsol// zhes zhus pas/ bcom ldan 'das kyis rnam par grol ba zag pa med pa'i ting nge 'dzin la snyoms par zhugs nas/ rgyu 'bras mi 'byed bla med theg/ rgyu la mi bgrod 'bras bu'i sku// theg 
kun 'byin pa'i khungs pa ni// rdo rje bla med theg chen du// theg gnyis theg gsum theg dang bzhi// bla med theg par 'dus pa'i phyir// de phyir theg chen zhes bya'o// bskal pas bkrus kyang nam mkha' med mi 
'gyur// srid par 'khyams kyang sems la skye shi med// byang chub sems la gsung zhing gdags su med// gzung 'dzin ma lus dbyings der rdzogs pas na// theg pa chen po zhes ni bya ba yin// zhes smras 
so// de nas yang bcom ldan 'das kyis mi 'byed pa 'byed pa med pa'i rgyal ba zhes bya ba'i ting nge 'dzin la snyoms par zhugs nas/ theg pa chen po'i lta ba nyi shu rtsa lnga phye ba/ rdzogs pa chen po'i lta ba lnga phye 
ba// a ti yo ga'i lnga la/ a ti yo ga zhes ba ni chos rnams kyi chos nyid byang chub kyi sems bde ba chen po rang gi rang bzhin du gnas pa/ a ti yo ga'o// thams cad kun 'dus bde chen klung// rgyu 'bras mi 
'byed mnyam pa'i ngang// snod bcud thams cad bcos pa med// rang bzhin gnas pa A ti yin// a ti yo ga'i a ti yo ga ni/ rang bzhin gnas pa gong ma de smra bsam med pa'o// mchog tu gsang ba'i chos 
nyid 'di// rna dbang gzhan la thos mi 'gyur// de bzhin lce yi dbang pos kyang// de la brjod du rdul tsam med// a ti yo ga'i a nu yo ga ni// byang chub kyis sems ma bcos pa rang bzhin gyis gnas pa de'i 
ngang la mi gnas par/ dbyings las rig pa de bzhin du byung nas rang gi gnas pa de rtogs pa'o// spyod pa gnyis su med par spyod pa'o// rang bzhin pa la gnas mi nus// rig pas rang bzhin de mthong 
nas// mi 'jug spyod pa mnyam gnas shing// gnyis la 'dzin pas a nu'o// a ti yo ga'i ma hA yo ga ni/ snod bcud kyis bsdus pa'i chos nyid byang chub kyi sems skye 'gag gi mtha' las 'das pa/ mtha' 
dbus med pa/ mnyam pa'i ngang la gnas pa'o// 'dod chags zhe sdang rnam gsum yang// byang chub chen po'i lam las byung// kun spyod yon tan rnam lnga ni// chos nyid rig pa'i rgyan zhes gsungs so// a ti yo </text>
</item>

<item><p>38</p><section>3</section>
<text>ga'i yo ga ni/ chos thams cad kyi chos nyid rig pas brtags pas gnyis su med par don dam par sbyor la/ kun rdzob du rig pa nyid cho gas lha dang lha mor sbyor ba'o// dbyings las de bzhin 
rig par shar// shar yang de gnyis gnyis su med// bskyed spyan drang ba'ang gnyis med sbyor// de las byung ba'ang de bzhin gnas// zhes lnga gsungs so//// a nu yo ga'i lta ba lnga phye ba/ a nu yo ga'i A 
ti yo ga ni/ 'khor ba dang mya ngan las 'das pa'i chos mtha' dang dbus med pa thams cad// kun gzhi byang chub kyi sems btsal du med pa'i klung// brjod du med pa'i 'jings/ bcos su med pas lam dang 
gnyen por sbyang du med pa/ rgyu la mi ltos pas rgyu 'bras gnyis su dbyer med pa/ snang srid ye nas sangs ma rgyas pa med pas/ 'khor ba dang mya ngan las 'das pa gnyis su med pa/ tshig dang yi ge'i tha snyad 
las 'das pas/ brjod par bya ba rdul tsam yang med do// btsal du med pas bde ba'i klung// bcos su med pas lam dang bral// 'bras bu yin pas rgyu 'bras med// mi skye mi 'gag cir mi dgongs// zhes 
pa'o// a nu yo ga'i a nu yo ga ni// kun nas snang ba'i thig le byang chub kyi sems rnam par dag pa'i mkha' b+ha ga rgya mtsho rnam par dag pa'i dbyings so// dbyings de las rig pa de nyid langs te/ dbyings de 
nyid mtshan ma med par rig pas rig cing/ rig pa nyid kyang stong pa mtshan ma med par rtogs te/ rig pa dang dbyings gnyis mtshan ma med pa gnyis su med par rtogs pa dang/ sha dang dam rdzas la sogs pa 
rnams kyang/ lha dang lha mo'i dkyil 'khor du dbyer med par rtogs pa ni a nu yo ga'o// kun bzang yangs pa chos kyi dbyings// dbyings las rig pa de bzhin langs// rig pa nyid kyang dbyings yin 
te// dbyings nyid kyang ni rig pa ste// rig pa dbyings gnyis dbyer med par// gnyis su med pa a nu yin// zhes pa'o// a nu yo ga nyid ni/ gong ma de nyid las langs ma langs med par ma bcos dbyer 
med par lta bas rtogs nas/ spyod pas sha rnam par lnga dang dam rdzas rnam pa lnga la sogs pa la yang spyad kyang skyon gyis mi gos par blta la/ dbang po dang dbang po'i spyod yul du gyur pa thams cad lha dang lha 
mo'i dkyil 'khor du gyur kyang skyon med la/ ma gyur par dbyings kyi ngo bor 'dug kyang skyon med pa lta bu zhig tu/ 'dam gyi phur bu ltar 'dril ba ni a nu yo ga dngos so// gdod nas byang chub snying po 
nyid// rnam dag lam chen 'jings yin te// kun spyod snying po'i snying bo lta// kun spyod snying po'i rang bzhin du// rtog pa de nyid a nu'o// zhes dngos bstan pa'o// a nu'i ma hA bstan pa/ gzod ma dang bral ba'i </text>
</item>

<item><p>39</p><section>3</section>
<text>chos nyid spros pa dang bral bar rig pas rtogs te/ shes pa ni shes rab yin// gzhi ma dngos po med par rtogs pa de nyid thabs dam pa yin/ skad cig ma gcig la rig pas de bzhin du rtogs 
nas// 'khor ba dang mya ngan las 'das pa'i rang bzhin/ rig pa'i skad cig ma gcig la mnyam pa nyid gnyis su med par rtogs te/ thabs dang shes rab kyi ngang la gnas pa ni ma hA'o// ji bzhin rtogs pa phra 
ba min// rig pa'i cho 'phrul skad cig gis// 'khor dang mya ngan 'das pa'i chos// sku gsum gnyis su med par rtogs// a nu'i ma hA zhes bya'o// yo ga ni snang ba thams cad 'byung ba lnga'i byin gyis brlabs 
nas byung bar blta/ 'byung ba lnga rigs kyi yum lnga'i byin gyis brlabs las byung bar blta/ rigs kyi yum lnga chos kyi dbyings rnam par dag pa'i byin gyis brlabs las byung bar blta/ chos nyid dbyings rnam 
par dag pa yi ge a'i byin gyis brlabs las byung bar blta/ lha dang lha mo sems dpa' pho mo yang chos kyi dbyings kyi byin gyis brlabs las byung bar lta ste rims kyis lta la/ spyod pas lha dang lha mo'i sku 
gsung thugs bdag gi lus ngag yid gsum gnyis su med par sbyor bas yo ga'o/ yon tan kun dang stobs kyi rnams// rims kyis de bzhin lta byed cing// bskyed dang gnyis su spyan drangs rnams// dbyer 
med sbyar ba yo ga yin// ma hA yo ga'i a ti yo ga ni/ chos rnams kyi chos nyid kun gzhi byang chub kyi sems gzod ma nas ma byung ma skyes skye 'gag med par rig pas rtogs te/ rig pa nyid kyang skye 'gag gdod 
ma nas med par rtogs tsam na/ snod bcud skye 'gag med par ma gyur pa gang yang med par mnyam pa'i klung du gyur pa de nyid la gnas pa las gzhan la mi spyod pas spyod pa bla na med pa yin/ rtogs pa de nyid 
kyi ngang las mi 'da' bas dam tshig bla na med pa yin/ gong ma'i rtogs pa de nyid kyi ngang la lta ba las gzhan du mi lta bas lta ba bla na med pa yin/ gong ma de nyid kyi ngang la ma yengs par gnas pas sgom pa bla 
na med pa yin/ chos nyid ji bzhin ma bcos pa'i ngo bo rig pas brtags shing dpyad nas 'jug pas rtogs pa la mi 'gyur bar klung du gyur pa'o// ji bzhin bcos su med pa nyid// rig pas skye 'gag med 
par brtags// brtags pa klung gyur bde mchog las// blang dor med par kun mnyam pa// ma hA'i a ti yo gar gsal// ma hA yo ga'i a nu yo ga ni/ gong ma chos nyid skye 'gag med pa ma bcos pa rang bzhin 
med pa ste/ rig pa nyid de nyid las byung ste/ skye 'gag med par rtogs pa de nyid la blo gnas te 'gyur ba med par gnas mi nus par/ chos nyid cir yang snang tsam na rang bzhin med par yang byed/ spyod pas </text>
</item>

<item><p>40</p><section>3</section>
<text>cir yang spyod pa ste/ rtogs pa la klung du ma 'gyur pa ma hA'i a nu'o// rig pas de bzhin chos nyid de// rang bzhin med par rtogs gyur kyang// de la klung du gnas ma nus/ rig pa'i ngo bo cir 
snang zhing// spyod pa brlabs chen cir yang spyod// rig par 'gyur phyir a nu'o// ma hA yo ga nyid ni/ chos rnams kyi chos nyid brjod pa med pa'i dbyings don dam par rang bzhin med par rig pas rtogs pa ni 
shes rab yin/ rang bzhin med pa de nyid rig par gyur te/ rang bzhin med par rtogs par byed pa thabs yin// thabs dang shes rab gnyis su med par rig pa dbyings la 'byor tsam na/ kun rdzob tu lha dang 
lha mor snang ba thams cad kyang rig pa rang snang la/ snang tsam na yang ngo bos stong ste/ snang la rang bzhin med pa nyid du gsal ba ni kun rdzob yin// kun rdzob dang don dam pa gnyis gnyis su med par lta bas 
lta zhing/ spyod pas kyang spyod pa gnyis su med par spyod pa'o// don dam kun rdzob gnyis med cing// don dam du ni dbyer med de// kun rdzob tu ni thams cad la// dag dang ma dag gnyis su ni// yo ga kri ya la 
sogs lta// ma hA yo ga'i theg pa ni// don dam du yang dbyer med cing// kun rdzob tu yang dbyer med de// dag dang ma dag gnyis med lta// rnal 'byor nang pa'i rang gzhung ngo// ma hA yo ga'i yo ga ni/ gong ma 
ltar gnas pa la don dam pa dang kun rdzob gnyis gnyis su med par lta bas kyang lta ba la/ spyod pas kyang gnyis su med par spyod pa la/ kun rdzob lha dang lha mor snang ba yang cho ga'i yan lag gis skur mi 
bskyed de/ rig pa skad cig ma la gsal la/ gsal tsam na yang rig pa'i ngo bo nyid snang ba'o// gnyis su med par gang snang ba// rig pa'i yul la snang ba ste// snang ba klung du 'gyur byed pa// ma hA'i ma ha yo ga 
yin// ma hA yo ga'i yo ga ni/ sngon du btang ba de rig pas rtogs kyang zhen cing spyod ma nus pa'o// yin yang spyod ma nus pa ni/ chu'i nang na spu gri gnas pa la mi chod kyang rkang pa 'jogs mi nus pa'o// don 
dam kun rdzob gnyis med pa// rig pas mthong yang 'jug ma nus// chos rnams ma lus thams cad la// dag dang ma dag gnyis su 'dod// yo ga'i A ti yo ga ni/ sngon du btang ba'i byin gyis brlabs kyi tha 
ma chos kyi dbyings mi dmigs par rtogs pa la klung du gyur pa ni/ yo ga'i a ti yo ga'o// chos dbyings yangs pa kun tu bzang// byin gyis brlabs kyi byin brlabs las// zab mo dbyings rtogs de nyid 
la// 'gyur med gnas ba a ti yin// yo ga mtshan ma lha'i rnal 'byor// yo ga'i yan lag dgus gsal ba ni// mtshan ma lhar snang ba'i rnal 'byor yin la/ de ltar gsal kyang mtshan ma med pa'i chos nyid kyi </text>
</item>

<item><p>41</p><section>3</section>
<text>rnal 'byor du gyur pa ni yo ga dngos so// mtshan ma gnyis la gang 'jug pa/ shes 'jug yo ga'i lta spyod de// kun rdzob don dam gnyis la ni// lta zhing spyod pa yo ga yin// yo ga'i a nu yo ga 
ni/ thams cad rdo rje sems dpa' byang chub sems kyi rang bzhin du snod bcud gnyis ma gyur pa med par rtog pa'o// rig pa rdo rje sems dpa' yi// rang bzhin du ni gang gyur pa// rig pa byang chub sems gyur 
te// rdo rje sems dpa' rtogs pa ni// yo ga'i a nu yo ga yin// yo ga'i ma hA yo ga ni/ don dam pa dang kun rdzob ma rtogs par/ kun rdzob tu lha dang lha mor khams skye mched snang ba thams cad dang/ 'byung ba 
dang 'byung bas bsdus pa thams cad lha dang lha mor snang la/ snang ba de nyid la zhen cing don dam pa la mi spyod pa ste/ don dam kun rdzob gnyis ma rtogs// kun rdzob nyid la zhen nas ni// don dam nyid la blo mi 
gnas// rig pa lhar blta de zhen la// yo ga'i ma hA yo ga yin// yo ga'i yo ga cho ga'i yan lag dgus lha'i skur gsal te/ mtshan ma med pa ma rtogs te// mtshan ma nyid la zhen pa'o// mtshan ma nyid la blo 
gnas te// mtshan ma med pa spangs gyur nas// mtshan ma lha la zhen gyur te// yo ga'i yo ga zhes bya'o// a ti yo ga dngos ni zhal nas gsungs pa'i rdo rje sems dpa' nam mkha' che zhes pa nas dkyus mgo 
mjug yin te/ mgo 'jug gi don ji ltar ston na/ kun gzhi byang chub kyi sems brdal ba chen po mi zad pa'i glong/ ye nas brjod pa'i tha snyad dang bral ba/ rang byung gi bcom ldan 'das snying po'i snying po zab 
mo dmigs su med pa lta zhing dgongs su med pa/ brjod pa'i tha snyad dang bral ba rang byung gi dbyings de rdzogs pa chen po a ti yo ga'o// brjod du med pa'i snying po ni// dmigs pa med pas dgongs pa 
yin// spros dang bral ba'i rang bzhin te// dngos po med pas spros dang bral// a ti yo ga'i a nu yo ga ni/ mkha' dag pa'i zhing lhun gyis rdzogs pa'i ngo bo'o// zag pa med pa'i chos kyi dbyings so// kun gzhi 
kun tu bzang mo bya btsal bral ba'i 'jings/ lhun gyis rdzogs pa'i chos nyid snang ba med pa'i klong/ mtha' dang dbus med pa'i rgya mtsho thams cad kyi dbyings de ni/ snod bcud ma lus pa kun mtha' zab 
pa'o// gdod nas snying po byang chub pas// btsal ba'i bsam pas dbyings mi skyod// lhun gyis grub pas gdod nas che zhes pa'o// a ti yo ga'i a ti yo ga ni/ gong du bstan pa'i don de nyid kyang smrar med 
pa'o// brjod du med pa'i rgya mtsho'i 'jings// bsam du med pa b+ha ga'i glong// dmigs su med pa de bzhin nyid// bsam med brjod pa'i yul las 'das// a ti yo ga'i ma hA yo ga ni/ gzod ma dang bral ba </text>
</item>

<item><p>42</p><section>3</section>
<text>chos kyi dbyings/ skye 'gag gi mtha' las 'das pa thams cad mnyam pa nyid gnyis su med par skad cig ma gcig la rig pas rtogs pa ni// a ti yo ga'i ma hA yo ga'o// shes rab thabs kyi 
bdag nyid ni// yon tan kun ldan thabs kyi bdag/ thams cad kun mnyam dmigs su med// rang bzhin nyid de mnyam pa'i gzhi// skad cig gcig gis shes pa'o// a ti yo ga'i yo ga ni/ khams gsum ma 
lus pa 'byung bas bsdus pa de bzhin gshegs pa'i skur gyur te bzhugs pa la/ mngon par byang chub rnam pa lnga dus gcig tu rdzogs te/ byang chub pa rnam pa lnga gsal bas/ rigs bzhi'i de bzhin gshegs pa 
dang 'grogs te/ ri rab rtse mor mngon par rdzogs par sangs rgyas te/ rnam par snang mdzad nye ba'i rgyur gyur pa ni/ a ti yo ga'i yo ga'o// sems can kun gyi sems gang ni// brtan pa'i phyir na dpa' zhes 
bya// thams cad de bzhin gshegs pa'i sku// mngon par byang chub lnga bsgoms nas// rims kyis ma yin dus gcig tu// skad cig gcig gis rigs kyi bu// de bzhin gshegs dang 'grogs nas ni// ri rab 
rtse mor mngon sangs rgyas// rnam par snang mdzad nye ba'i rgyu// a ti yo ga'i yo ga yin// lta ba nyi shu rtsa lnga phye ba'i le'u bstan pa'o//// de nas yang bcom ldan 'das kyis yid mi g.yo ba'i byang chub kyi snying 
po la bzhugs te/ thams cad ma lus pa byang chub par bya ba'i tshig gsungs pa/ rdzogs pa bde rlung mnyam pa'i dbyings// ye nas btsal du med pa la// rdol zhing sgrub pa 'khor ba yin// mi btsal rang bzhin 
gyi na pa// mi g.yo gsal ba'i ngang gzhag ste// mi g.yo mi 'gyur rdo rje'i sku// rdo rje che mchog bla na med// thams cad byang chub sems kyi ngang// smrar med tshig las 'das pa'o// tshig 'di shes par gyur pa 
la// byang chub sems ni dkon ma yin// byang chub sems de shes pa la// mgon po sangs rgyas nye 'gyur te// rgyal ba rnams dang dbyer med mtshungs// ma bcos lta ba kun bzang ngang// spyod pa de gnas 'du 
'bral med// dam tshig mi 'da' rnam par dag/ sgom pa ma bcos ye nas gzhir bzhag/ bzhi po de la gang gnas pa// bcom ldan 'das de snying po nyid// ma bcos kun bzang ngang de ru// snod bcud gnyis 
kyis 'gro ba kun// sangs ma rgyas pa gang yang med// kun bzang ngang de mkha' ltar yangs// dmigs su med do sems nyid 'di// sna tshogs pa ste cir yang 'khrul// lta dang bral lo blang dor med// sgom dang 
bral te stong pa nyid// rang bzhin med do de bzhin nyid// btsal du med do sangs rgyas sku// gdod nas dag go mkha' ltar yangs// byang chub sems kyi rang bzhin 'di// sku gsung thugs te mnyam pa'i </text>
</item>

<item><p>43</p><section>3</section>
<text>gzhi// dgongs su med pas dgongs pa'i mchog/ sems nyid dus gsum 'du 'bral med// bcom ldan 'das nyid zab mo dmigs su med pa'i ting nge 'dzin la snyoms par zhugs te/ lta ba zab 
mo gsung ba thams cad ma lus pa lta ba rgya mtsho dmigs su med pa'i klong yin pas/ snang ba ma lus pa thams cad snang ba/ med pa kun gzhi byang chub kyi sems ma bcos rang bzhin gyi 'od gsal ba yin te/ 
snod bcud ma lus par byang chub pas da gdod spyang du gang yang med pa'o// thams cad ma lus pa sangs rgyas pas bde bar gshegs pa'i lam chen po/ 'khor ba dang mya ngan las 'das pa'i chos thams cad da 
lam gyis sgrub tu med cing/ gnyen pos sbyang du med de khams gsum 'od gsal ba'o// lam la bgrod du med de nye lam bde bar rdzogs pa'o// rgyu la bgrod mi dgos par 'bras bur gnas pas/ snying po byang 
chub 'bras bu'i rang bzhin/ thams cad ma lus par lhun gyis rdzogs pas gang dang yang 'byed pa med pas mnyam pa'i rgyal po chos thams cad ye nas chos nyid zhi ba byang chub kyi sems ma bcos pa'i 
klong/ thig le byang chub mkha' ltar dag pa rang byung gi dbyings te/ gnyen po dang 'bras bu'i klaung du ye sangs rgyas pas/ 'khor ba'i ming yang med de khams gsum sangs rgyas/ rtog pa'i ri bo bcom ste log 
pa'i stobs bshig/ ma rig pa'i thabs bsal te nyon mongs pa'i skar khung phye/ zhi gnas dang lhag mthong ye dbyer med de'i ting nge 'dzin gyi snying po/ snang srid 'od gsal te bdud bzhi dbyings su dag/ ma 
lus byang chub sems te snang srid ye rgyas btab/ thams cad thig le spros pa dang bral ba'i 'jings su 'khor ba'i ka dag pas/ khams gsum ma lus par klong yangs te chos kyi dbyings rnam par dag ste/ mi skye 
mi 'gag pas/ thams cad rnam par dag pa'i dbyings su bsgral zin te ma lus par 'ub chub pas/ dngos po dang mtshan ma'i mtha' cir yang dmigs shing dgongs su med pa'o// snod bcud ma lus pa ma 
bcos pa'i dbyings su ka dag pas/ dbyings dang ye shes zhes bya ba'i tshig gi tha snyad dang bral te thams cad dmigs su med pa'o// byang chub ni brtan zhing mi 'gyur la rnam par dag pa blang dor dang bral ba 
chos kyis sku/ dbyings rnam par dag pa'i klong du bdud rnam pa bzhi ka dag ste dmigs su med par der sdug bsngal rang bzhin gnas pas nub ste ming yang med pas bde ba chen po'i klung zhes bya'o// byang chub 
kyi sems gdod ma nas rnam par dag pas byang chub kyi sems rang bzhin med pa'i ngang du thams cad lhun gyis rdzogs pas rang bzhin gyi gnas pa yin/ byang chub kyi sems ma bcos pa de 'gyur ba med par </text>
</item>

<item><p>44</p><section>3</section>
<text>gnas pa de sra zhing mkhregs te dmigs su med pas rdo rje'o// rang bzhin med pa de'i ngang las dus gsum gyi sangs rgyas kun byung zhing/ ma bcos pa'i sems nyid rtogs pa las/ dus gsum gyi 
sangs rgyas kun byung bas yum kun tu bzang mo yin// rang bzhin gyi gnas pa'i byang chub kyi sems ma bcos pa de'i ngang las mi 'da' bas dam tshig yin/ de lta bu'i ngang la gnas pas sgom pa yang yin/ de lta 
bu'i ngang la gnas shing de'i don la dmigs shing lta bur byed pas lta ba yang yin/ rang bzhin gyis gnas pa'i byang chub kyi sems ma bcos pa de'i ngang du 'khor ba dang mya ngan las 'das pa dbyer med par 
lhun gyis rdzogs pas bsdud pa yang yin// de lta bu'i don de rtogs pa las thams cad ma lus pa kun 'byung bas sbyin pa'i pha rol tu phyin pa yang yin/ byang chub kyi sems ma bcos pa'i dbyings de las rig pa 
langs te ma bcos pa de shes pas shes pa thams cad kyis pha rol tu phyin pa yang yin/ de lta bu'i shes pa de la 'gyur ba med par gnas pas bsam par bya ba thams cad kyi pha rol tu phyin ba yang yin/ ma 
bcos pa'i dbyings byang chub kyi sems der shes shing bsam par bya ba las gzhan du mi g.yengs par gnas pas brtson 'grus kyis rol tu phyin pa yang yin// de lta bu las gzhan du mi 'da' bas tshul khrims 
kyi pha rol tu phyin pa yang yin// byang chub kyi sems ma bcos pa'i dbyings de lhun gyi rdzogs te de nyid kyi ngang la mi 'gyur bar gnas pa la ci yang bzod pas bzod pa'i pha rol tu phyin pa yang yin/ byang chub kyi 
sems gdod nas dag pa ma bcos pa'i dbyings der kun nub pas klong yang yin/ ma bcos pa'i dbyings de rang bzhin gyis rnam par dag cing 'od gsal bas chos kyi sku yang yin// byang chub kyi sems rang 
byung gi dbyings ma bcos pa'i chos nyid de 'ang ngang las gzhan du mi 'gyur bar rang bzhin gyis gnas pas/ nyon mongs pa lnga ming yang med de/ sdug bsngal chos nyid du gyur te gnas pas bde ba chen po'i klung 
yang yin/ byang chub kyi sems ma bcos pa'i thig le chen po rang byung gi dbyings de bzhin du byung zhing shar cing ma bcos pa'i chos nyid du rig pas rtogs te/ gnyis su med pa'i bde ba chen po yang yin// de lta 
bu rtogs pa las che ba'i yon tan kun 'byung bas yid bzhin gyi nor bu rin po che yang yin/ ma bcos pa'i byang chub kyi sems de'i ngang la dus gsum du mi 'gyur bar sems dpa' rdo rje sems dpa' yang yin/ 
gdod nas dag cing dmigs su med pa blang dor dang bral te/ gnyis su med pas khams gsum sangs rgyas ma lus byang chub/ rtog pa'i ri bo bcom/ bdud rnam pa bzhi kar bsad de rnam par dag pas chos kyi </text>
</item>

<item><p>45</p><section>3</section>
<text>dbyings kyis rang bzhin chos sku btsal ba dang bral ba'i byang chub kyi sems de mtshon pa mya ngan 'das pa/ rang byung gi bcom ldan 'das don dam pa'i ngo bo ye nas yin pas/ snying po byang chub 
dgongs su med pa zhes kyang bya/ chos rnams kyis chos nyid byang chub kyi sems des gang la yang ma khyab ba med de khyab pas brdal ba chen po mi zad pa'i gter yin/ 'byung ba'ang mi 'byed par thams cad 
gcig gi ngo bor gnas pas mnyam pa'i gzhi po'ang yin/ tshig dang yi ge'i tha snyad las 'das pas dgongs su med de spyod pa'i mtha' dang bral ba yin/ ma bcos 'jings kun gzhi bya btsal dang bral ba don 
dam pa'i snying po chos kyi sku dpal bde ba chen po mi gnas pa'i mya ngan las 'das pa chen po de sgro skur gyi mtha' las 'das pas mi gnas pa'i ye shes chen po zhes pa'o/ khams gsum srid gsum dus gsum 
mnyam pa chen po'i ngo bo spros pa med pa'i thig le yin pas mi shong ba med pa'i klung zhes pa'o// spros pa med pa'i thig le yin// kun la snyoms na mnyam pa ste// dmigs su med na mtshan ma dag/ brjod du med 
pas gleng dang bral// bsam med yi ge med pas na// bsgom par bya ba med pa'o// de nas yang bcom ldan 'das 'du shes shin tu med pa'i bcom ldan 'das dpal bde ba chen pos thams cad kun la nges 
par snyoms pa zhes bya ba'i ting nge 'dzin la snyoms par zhugs nas/ bla ma'i nges tshig bstan pa/ rmongs la mi 'phya don la mkhas// tshig gis mtshon pa'i don la 'byor// skye med dbyings la shin tu bstan// nges 
par blon zhen klung gyur na// gzhan du nams kyang 'gyur ba min// bskyed dang rdzogs dang rdzogs chen po// rnam gsum don la nges gnas shing// theg pa gzhan gyis nges don shes// zab mo dmigs med don 
la mkhas// rdzogs pa chen po'i gting du 'byor// bla ma slob dpon chen po yin// slob ma nor bu rin po che// man ngag zab mo gting du 'chang// nges pa rnyaid nas phyir mi ldog/ mkhas par gyur kyang slob la 
brtson// shes pa che yang the tsom gcod// bla ma yan lag mgo ltar khur// man ngag mig gi 'bras ltar 'tsho// dam tshig zhing tshogs bzhin du bsrungs// lta ba zab mo mkha' ltar yangs// spyod pa glang chen rdzab 
chung bzhin// zhugs shing spyod pa skyo dub med// rgyud mnyen 'grogs na bde ba dang// rdzas rnams len la dga' zhing brtson// sgrub la mi 'jigs sbyor la 'grus// shes rab zab cing gtong la 
dga'// zang zing 'khor yul bu smad kyang// man ngag zab mo'i tshig gcig la// 'phangs pa med par 'bul ba nus// de slob nor bu rin po che// sbyin pa'i gnas dang bstan pa'i skabs// yon tan phun sum </text>
</item>

<item><p>46</p><section>3</section>
<text>tshogs pa 'chang// shes rab zab cing theg chen 'byor// zang zing 'khor yul gtong la brtson// nges pa'i man ngag klung du zhen// rgya mtsho lta bu'i sems ldan zhing// bla ma tsit+ta'i dkyil du 
'chang// bla mas spyod pa ci byas kyang// ngag nas mi snyan mi gleng zhing// 'gyur med nam mkha'i sems ldan te// bla ma dkon mchog gsum du mchod// bla ma rdo rje slob dpon gyis// 'dod ces smras na mig kyang 
ster// sprul la reg pa mi nus bzhin// man ngag zab mo 'chang bas kyang// sprul la 'dzem pa bzhin du btsal// theg chen 'chang la theg mchog bsgom// blo ldan shes rab che zhing gsal// gsang sngags rgyud 
'dzin the tsom gcod// blun pa min la don la 'byor// gzhan la kha ni gang 'dren pa// theg pa che las gzhan mi 'gyur// byang chub sems dpa' zhes bya ba// man ngag zab mo gtad pa'i rigs// bla ma la spyo ba 
byas sam/ gsad par bsams sam/ gsang ba'i gsang ba tshig gcig ston pa la mi rung ba 'ba' zhig bsams na/ dmyal bar 'gro ba ston pa'i skabs/ nges pa ston pa'i slob dpon la// gsad par bsam 
zhing blo ldog ste// ngag nas mi snyan tshig smra zhing// bcol ba snar mi 'jog ste gzug/ smra bzhin mi byed yid ches dka'// 'thing slad byed cing khyad du gsod// sa ma ya ni phyogs par gtong// gnod pa smra zhing 
ngag mi nyan// mkhas pa min zhes smra byed cing// shes pa bdag dang sgrin par nus// gzhan dang bsdongs nas gsad par sems// ngu 'bod gnas su de skye ste// na rag las ni thar mi srid// 'jig rten 'di 
srog 'joms par nus// slob dpon bla mar gyur pas kyang// pha ma gnyis kyi ngag mi bcag/ yi dam sems kyi 'jings su gcad// man ngag sems la blta zhing spyod// spyod pa rgya mtsho klong ltar gnas// lta ba 
dus gsum kun bzang ngang// sgom pa bsgom du med par bsgom// chos nyid klong las ma nyams na// dam tshig gnyis brgya rtsa gcig rdzogs// theg pa ma lus lhun gyis grub/ khams gsum ma lus ye sangs 
rgyas// snod bcud ma lus gdod byang chub// mnyam pa'i snying por gyur pa la// rdo rje slob dpon zhes bya'o// slob dpon gyis slob ma gsod par bsams na/ ngan 'gror skye ba'i dmigs bstan pa'i skabs/ 
nges pa ces smra blor mi 'jogs// slob bu gsad par sems shing dga'// yon tan yod pa'i mi la smod// tshig la lta zhing don mi lta// pha rol po la dug btang nas// brgyal bar byas pa thig nag 
skye// srog 'joms pa yi gnyen por ni// gyur nas thig nag 'dra bar gyur// de yi ri thung bstan pa ni// sum cu rtsa gsum lo grangs brgya// man ngag zab mo'i slob dpon la// tshig gcig srog lus gang 'bul </text>
</item>

<item><p>47</p><section>3</section>
<text>dang// yon tan bstod pa'i sgo smra zhing// skyon gyi rnam grangs gang 'gegs pa// rgyal ba'i rgyal bar de 'gro zhing// zang zing 'khor yul mang po ni// bla ma dag la khas blangs nas// gal te byin 
par ma gyur na// yang dag don las nyams pa de// dkon mchog gsum gyi dkor phrogs shing// brgya byin tshangs la sogs pas bslus// bsdus 'joms gnas su mi de skye// der skyes pa yi ring thung tshad// tshe 
yi lo ni brgya yin no// man ngag zab mo'i slob dpon gyis// slob bu nor bu rin chen la// gang zhig 'dod pa'i dgongs pa ste// 'dod ces pa ni 'bul bar bya// 'bul ba'i snying stobs gang med pa// 'chi ba'i 
mi des sangs rgyas slu// tshe srog zad par byed pa'i rgyu// dmyal ba'i nges ston ngas ma bstan// 'chi ba'i rgyu ni bstan pa'i skabs// bka' bzhin mi byed 'chi ba'i rgyu// pha ma gnyis kyi ngag gcog 'chi// spyod 
log sna tshogs byed na zad// byams pa'i blo 'khrug myur du 'chi// mna' smod kyis ni srog zad rgyu// man ngag zab mo ston pa yi// slob dpon bslus na tshe srog zad// zab mo gting du ma 'byor bar// tshig gi 
yon tan spel byed pa// srog zad tshe thung dmyal ba'i rgyu// nges don snying po bla na med// dmigs med klung du ma gyur na/ khams gsum ma lus sangs rgyas kun// mi des byang chub yongs mi 'thob// chos kyi rang 
bzhin yongs shes na/ tshig gi byang chub mkhas par 'gyur// mi bya ba'i skabs/ theg pa chung ngu bsgom mi bya// man ngag zab mo btsong mi bya// rdo rje slob dpon bka' mi bcag/ yang dag nyid las yang dag 
lta// rnam par grol ba'i lam la bslab// rang dbang med par gzhan mi 'gyur// the tsom yod bzhin rlom mi bya// yid ches med par don mi grub// mkhas par ma gyur gzhan mi slob// bla ma bas ni mkhas mi 
bya// dam tshig 'das pa'i dug mi btung// gzung 'dzin yod pas bsgom mi bya// blo rmongs pas ni shes mi gsal// mkhas par ma gyur gzhan mi bslab// the tsom yod bzhin nga mi rgyal// nges pa med par smra mi 
bya// rtog pa yod bzhin las mi bsgrub// snying rje yod na gsad mi bya// zab mo bstan pa'i mi dag btag/ blo rgya chungs pa'i mi rnams la// theg chen nam yang bstan mi bya// de yan chad du sing ga la'i bam po 
brgyad thal zin to// rgya gar gyi yul dbus 'gyur tshal gyi bam po gsum thal lo// o tra yul gyi bam po bcu gsum thal lo// rgya'i bam po gsum thal lo// des bam po rkang grangs rim pa bstan pa'o// de 
nas yang bcom ldan 'das dpal bde ba chen pos snying po'i ting nge 'dzin la snyoms par zhugs nas bka' stsal pa/ khams gsum ye nas sangs rgyas pas// snying rjes sems can bsgral mi dgos// gdod </text>
</item>

<item><p>48</p><section>3</section>
<text>nas ma skyes mi 'gag pas// thar ba'i lam la bgrod du med// bzang ngan blang dor dbyer med pas// mnyam par bya ba'i gzhi po bral// thams cad lhun gyis rdzogs pas na// yon tan ci yang 
bsngags su med// bdud bzhi dbyings su der bsad cing// nyon mongs ma lus ka dag na// sangs rgyas btsal zhing bsgrub tu med// kun bzang chos kyi dbyings chen la// yon tan ma lus kun ldan 
pas// rgyal bas zhing rnams btsal du med/ khams gsum snod bcud byang chub pas// sa bgrod rgyu la ltos dang 'dra// rang byung ye shes btsal med pas// bde bar gshegs pa'i snying po yin// chos rnams ma 
lus lhun rdzogs pas/ khams gsum ma lus rgyal ba'i zhing// ye nas snying po byang chub pas// bsgom par bya ba rdul yang med// sems kyi kun bzang ma mthong na// tshig gi kun bzang rnyed mi 'gyur// snying po 
byang chub ma shes na// mkhas pas sangs rgyas yongs mi rnyed// dug gsum 'bar ba'i me yod na// me mar du mchong mi dgos// seng ge dkar mo'i 'o ma 'di// gser gyi skyogs su bzho ba las/ khams skyogs 
nang du bzhos gyur na/ khams skyogs 'gas shing 'o ma ba'o// de bzhin gsang sngags 'di 'chang bas// btsal thabs bcang thabs nyes gyur na// seng ge dkar mo'i 'o ma 'dra// med do sems las sangs rgyas 
med// 'od min gzhal yas nyid kyang sems// sems las kun tu bzang mo med// bsgrub par bya ba nyid kyang sems// su yi sems nyid mthong ba des// chos rnams ma lus thams cad shes// snying po dgongs 
su med pas na// chos rnams ma lus brjod dang bral// rang byung dbyings su ye dag pas// btsal ba'i bsam pas dbyings mi skyod// bgrod du med pa'i lam rdzogs pas// sa sbyongs bgrod pa ngal ba'i 
rgyu// yangs pa'i gzhi ste dmigs su med// rgyal ba'i zhing na btsal mi dgos/ khams gsum rgyal bar ma rtogs na// sangs rgyas btsal bas yongs mi rnyed// sems nyid rtog pa sangs rgyas yin// dpyad 
mtha' med na 'du shes zad// 'du shes zad pa bde ba'i mchog/ rdzogs so sems la chos nyid rdzogs// nges pa bltar med lta ba'i phul// btsal med las dang bral na bde// snang srid ma lus dbyer med 
pas// mnyam pa nyid de sgrub mi dgos// ye nas khams gsum sangs rgyas pas// rgyal ba sangs rgyas btsal du med// snod bcud ye nas byang chub pas// byang chub sems la lta ru med// dngos gzhi med pa'i 
sems nyid de// brjod du med pas brjod dang bral// skye 'gag med pas dbyings na bde// rang bzhin gnas pas bgrang du med// thams cad ma lus bder rdzogs pas// sdug bsngal ma bcos dbyings su </text>
</item>

<item><p>49</p><section>3</section>
<text>zhi// sangs rgyas chos rnams rang bzhin med// chos de dngos po med pa yin// chos ni ye nas zhi ba ste/ khams gsum dmigs su med pa yin// thams cad stong pa nyid stong ste// ma lus dmigs 
su med pa yin// 'di rnams rtogs par gyur pa la// sangs rgyas chos rnams ma lus yod// de nas yang bcom ldan 'das kyis nges pa'i ting nge 'dzin la snyoms par zhugs nas/ rab tu nges pa'i ting nge 'dzin 
bstan pa'i skabs/ byang chub sems ni b+ha ga ste// ji bzhin pa zhes bya ba yin// ji bzhin pa de gdod nas dag/ ma lus pa ste thams cad sdud// kun 'dus mkha' dbyings rnam par dag/ snying po'i snying po byang 
chub pas// dgongs pa'i dgongs pa bstan pa'o// ma hA yo ga'i bdud bzhi ni// gzod nas dag par chos rnams ni// shes rab kyi ni shes 'gyur ba// thabs kyi mchog ste gnyis su med// shes rab thabs 
gnyis gnyis med pas// phung po'i bdud bzhi dbyings su dag/ lha dang gnyis su med par ni// thams cad ma lus kun sbyor bas// skyon gyi zug rngu mkha' bzhin gsal// nyon mongs bdud ni dbyings su dag 
khams gsum snod bcud lhar gsal te// lha yi dkyil 'khor kun yin phyir// lta yi bu bdud ltar gyur pas// lha yi bdud ni dbyings la zhi// thams cad gnyis su kun sbyor bas// skye med don la 'gag pa 
med// 'chi bdag bdud ni dbyings su dag/ phung po lnga ni rigs lnga ste// rgyal ba rigs lnga'i rang bzhin du// phung po gyur pas chos nyid gsal// phung po'i bdud ni dbyings su gsal// dug gsum sku 
gsung thugs su gsal// nyon mongs lnga ni b+ha gar gsal// sems las byung ba'i chos rnams nas// byang chub chen por bde rtogs pa// lha yi bu bdud dbyings su gsal// chos rnams ma lus mnyam pa'i 
ngang// gdod nas skye 'chi 'pho 'gyur med// rang byung zhi nas ye nas gsal// 'chi bdag bdud ni dbyings su dag/ a nu yo ga'i bdud bzhi bcom// rdo rje sems dpa' nam mkha' che// kun bzang yangs pa 
chos kyi dbyings// rnam dag lam chen kun sgrol phyir// mi skye mi 'gag cir mi dgongs// srid gsum skye 'gag med pas na// phung po'i bdud ni rnam par dag/ byams pas don nyid rnam sbyangs phyir// snying rje 
chen po cir mi mdzad// che ba'i che zab mo yis// yon tan cir yang bsngags pa med// ma lus mnyam pa'i bde mchog la// sdug bsngal thams cad kun gzhi ste// don rnams ji bzhin mi bskyod pas// bya 
ba med pas grol bas grol// rang byung ye shes btsal med pas// grol nas grol ba'i lam ston pas// lha yi bu yi bdud ni dag/ 'byung ba chen po bcom ldan 'das// chub par gnas pas bcom ldan </text>
</item>

<item><p>50</p><section>3</section>
<text>'das// 'gro ba kun la rang bzhin gnas// phyin ci log tu rnam brtags kyang// grol ba rang byung gzhan las med/ khams gsum snod bcud dbyings nas byung// de nas byung nas der gnas 
pas// nyon mongs bdud de bde ba'i mchog/ che ba'i ye shes rnyed dka' ba// shes rab thabs la brten pas 'grub// ming tsam gzhan la brten 'dra yang// mngon sum bde ba rang las 'byung// bde ba'i bde 
chen kun rdzogs pas// 'chi bdag bdud ni ye rgyas btab// da lta'i bde dang phyi ma'i bde// mngon sum pa dang rgyab nas 'byung// de yang rnam pa'i skyon yin pas// de la brten par mi bya'o// yon tan chen po'i 
bsam gtan ni// gsam gtan nyid pas bsam du med// ma bsams ma sbyangs chos nyid du// rnam rtog nyid las ye shes skye// phra ba'i sgo mor ming brtags shing// sems kyi bden pas lam 'tshol 
zhing// dgon pa'i rgyud du dben 'dzin te// brtags na rnam par rtog 'gyur bsgom// dge sdig gnyis ka rnam par sel// rgyu 'bras gnyis su ming 'dogs te// 'jig rten 'di las 'byung ngo zhes// blang dor 
brod pa mchod tu bskyed// mi gnas theg chen chos bsgoms shing// so sor rtogs pa'i shes rab kyis// chos rnams kun gyi don spyad pas// chos rnams ngo bo nyid kyis zhi// de la ming dang tshig kyang med// de la 
'bri dang bsnan pa med// yi ge'i sems rgyu ba dang bral// smra bsam yul las rab 'das pas// mtha' gnyis rab tu rmongs 'gyur te// ci la'ang mi dmigs mi rtog ste// mi rtog pa la'ang mi gnas shing// sna 
tshogs 'di dag 'khrul par shes// 'khrul bar shes pa yang dag lam// dbu ma'i lam chen der rdzogs pas/ khams gsum mya ngan 'das par 'dod// don dam dmigs su med pa la// 'du shes rgyu ba'i 
sems med de// yi ge'i tshogs dang bral ba ni// dbu ma'i don dam lta ba yin// dbu ma'i don dam gang yin pa// rdzogs pa chen po'i kun rdzob yin// thams cad ma lus kun rdzogs pas// yon tan bsam 
gtan bsam du med// ma bsams ma sbyangs chos su gnas// mi rtog rtog las 'das pa na// rnam rtog nyid kyang ye shes sku// rgyu 'bras mi 'byed lhun grub pas// phra mo theg pra gdags dang bral// 
chos dbyings dben pa'i dgon rgyud du// 'du mched bcu gnyis gtod mnan pas// rnam rtog ma lus dbyings su zhi// gdod nas ma bcos mnyam klung pas// dge sdig rgyu 'bras gdags su med// 'jig rten 
snga phyi gnyis med cing// thams cad ma lus sangs rgyas pas// blang dor brod pa'i tshig las 'das// gdod nas rang bzhin med pa la// rig pa de bzhin dur btab pas// so sor rtag tu ci yang </text>
</item>

<item><p>51</p><section>3</section>
<text>med// chos rnam rang bzhin zhi ba la// rjod par byed pa gol bas na/ khams gsum ma lus ye sangs rgyas// 'khor dang mya ngan 'das gnyis med// gdod nas bcom med mya ngan 'das// mi rtog 
ma bcos chos nyid la// dmigs shing sgom du rdul yang med// snang ba med pa'i chos nyid la// mi btsal gzhag na bsgom pa yin// ci la'ang mi rtog mi gnas te// mi rtog mi gnas 'khor ba yin// 'khor ba'i 
gcong rong dbu ma'i lam// brjod du med pa'i chos nyid kyi// theg chen bla na med pa 'di// rang bzhin med pas 'du 'bral med// lhun gyis grub pas lus pa med// ye sangs rgyas pas rtog las 'das// smrar 
med tshig las 'das pa'i phyir// yi ge'i sems rgyu ba dang bral// dpyad na mangs na rtog pa'i rgyu// dpyad mtha' med pa'i chos dbyings la// rig pa de bzhin klung gnas pa/ khams gsum ma lus thig le'i 
ngang// thig le chen po mnyam gnas te// bsam zhing bsgom du med pa yin// thig le spros pa med pa la// dpyad mtha' mangs pa rtog pa'i rgyu// dpyad mtha'i 'du shes gang spangs pas// de yis chos rnams kun 
rtogs te// rgyal ba sangs rgyas rnyed pa yin// bla med yang dag nges pa'i don// theg chen don la ma 'byor bar// shAkyar mgo zlum tshul bcos kyang// gyo mo sa la rgyu byas pas// 'phangs pa'i 'du shes rab 
bskyed kyang// tha mar sar ni 'gro ba ltar// gdong 'khrud spu gris skra bregs kyang// rtog pa'i klung la 'du mched de// rtog pa'i khrims de bsrung bas 'jig/ bla med rdzogs chen nye lam ring// bskal pa gsum 
du sa bgrod kyang// rdzogs pa chen po'i gting mi mthong// rgyal ba btsal bas rnyed mi srid// dpyad mtha' mangs pa'i rgyu las byung// rgyu la mi bgrod dpyad mtha' spang// mgo zlum shAkyar tshul gyis 
bcos// theg chen mthong ba theg pa de// 'bras bu mngon sangs rgyas pa yin// byang chub thob par 'dod pa rnams// de phyir bla med theg chen ltos// bla med theg chen sus mthong bas// dus gsum sangs rgyas 
ma lus rnyed// lung gi lung mchog rtsa ba'i rgyud// shAkya thub pa 'gro ba'i mgon// yon tan ma lus kun ldan pa'i// thub pa'i dbang pos gsungs pa yi// lung gi rtsa ba'i rgyud chen 'di// zhal nas gsungs 
pa'i theg pa ste// sangs rgyas byang chub gang 'dod pa// theg mchog bla med 'di la ltos// phyis kyi slob 'dod// slob ma dang ston par 'dod pa'i slob dpon gyis// sa pa'i byang chub sems dpa' yis// sprul 
rgyur ldan pa rnyed pa dang// ma bshad par ni don mi bstan// rtsa ba'i rgyud 'di sngon la sbyin// bshad de don 'di dgrol ba bstan// bstan bzhin mi byed pa yi mi// blo bur drag pos mod la 'chi// srog zad nas </text>
</item>

<item><p>52</p><section>3</section>
<text>ni dmyal par ltung// ngas bstan pa yi gdams ngag 'di// lung 'di 'tsho bas sems la bcang// bstan pa 'di 'gal med la 'chi// lung rtsa ba'i rgyud rje'u'i don du bstan pa yin// rdzogs 
so//// u u u rak+shi ka i tu u Tu//// rgya gar skad du/ badzra sa twa/ kha se mahA rA dza puSh+ti tan+t+ra/ bod skad du// rdo rje sems dpa' nam mkha'i che rgyal po rgyas pa'i rgyud/ bcom ldan 'das dpal kun tu 
bzang po bde ba chen po la phyag 'tshal lo// 'di skad bdag gis thos pa'i dus gcig na/ bcom ldan 'das de bzhin gshegs pa yang dag par rdzogs pa'i sangs rgyas kun tu bzang pos bsam gyis mi khyab 
pa'i ting nge 'dzin la snyoms par zhugs so// 'og min gnas mchog khyad par can// chos kyi dbyings kyi pho brang gi/ ye shes sgrib med gzhal yas na// nyid kyi rang bzhin chos sku dang// nyid kyi ngo bo longs sku 
dang// nyid kyi thugs rje sprul sku dang// rdo rje sems dpa' la sogs pa// 'byed pa med pa'i 'khor rnams dang// thig le chen po gcig tu bzhugs// de nas rdo rje sems dpas zhus pa/ ston pa'i ston pa kun 
tu bzang po lags// ston pa nyid kyang thig le sbros pa med// bstan pa kun kyang thig le spros pa med// dus dang gnas kyang thig le spros pa med// thams cad kun kyang thig le spros med na// ston pa'i ston pas 
ci zhig ston par mdzad// 'khor du 'khod pa'i 'khor ni ci la 'khor// 'khor la ston pa ci zhig ston par byed// dus dang gnas ni gcig pa ji lta bu// zhes zhus pas// rdo rje sems dpa' la sogs kyi/ khyad 
par gyur pa'i 'khor rnams la// bcom ldan 'das kyi ljags rtse yis// gsang ba 'di ni rab tu bsgrags// 'di ni gsang ba thams cad kyi// gsang chen rab tu nges pa yin// kun tu bzang po nga nyid ni// ston 
pa dang ni bstan pa dang// 'khor dang dus dang gnas dang ni// nga las byung ba'i thig le ste// nga yi rang bzhin thig le yin// thig le ye nas spros pa med// snying po ma spros thig le yin// kun las khyad par 
gyur pa yi// che ba'i yon tan rdzogs pa'i mchog/ chos rnams kun gyi de bzhin nyid// mchog gi snying pos thugs brgyud pa/ khyad par 'khor gyis de bzhin 'dzin// yang dag don gyi snying po ni// gang nas btsal 
yang mi rnyed de// rang rig sgrib med dag pa yin// de la rtag 'grus goms pa ni// bsnyen pa dam pa de yin te// de ni ma nor lam yin par// kun tu bzang pos rab tu bsngags// 'gro ba'i sdug bsngal byang 
chub sems// kun tu chub pas rnam par rol// de la skyod pa med bzhin du// nam mkha'i mtha' ltar mnyam par gnas// mkha' 'dra skyon med rang rig 'di// mi shigs rdo rje'i snying po ste// mi 'bral mchog gi </text>
</item>

<item><p>53</p><section>3</section>
<text>snying po yin// gleng bral 'di la gang nags pa// rdo rje snying po sra ba'i mchog/ rdo rje ye shes dkyil 'khor ldan// rnal 'byor de ni skal ba bzang// sangs rgyas kun dang mnyam 'gyur ba'i// rnam 
pa kun ldan mchog gi sku// gang yang 'byed pa med pa yi// chos skus kun tu khyab pa'i phyir// rang bzhin lhun grub yul la rol// mthong thos reg dang dran pa yis// sdig pa kun las rnam par grol// gdod 
nas rnam dag grol ba'i lam// 'gro ba kun la rang bzhin gnas// phyin ci log tu rnam brtags kyang// grol ba rang byung gzhan las min// yang dag don gyi snying po 'di// thams cad mkhyen pa'i ye shes 
kyis// bya byed med par lhun gyis grub// 'bras bu kun tu bzang po'i sku// zhes gsungs so// rdo rje sems dpa' nam mkha' che rgyal po rgyas pa'i rgyud las// gleng gzhi'i le'u ste dang po'o//// de nas 
bcom ldan 'das kyis rdo rje snying po'i ting nge 'dzin la snyoms par zhugs nas ched du brjod pa 'di nyid brjod do// lhun gyis gnas pa'i bde chen te// mngon sum mi gnas kun tu khyab// rang byung ye shes rtsa 
med pas// dbyings dang ye shes don las 'das// rtsol sems bde ba bla med kyang// de ni de sgrib skyon chen yin// tshig gi tha snyad med pa'i phyir// dge dang sdig las rnam par grol// lhun gyis rdzogs pa'i ngo 
bo de// spyod dang lta dang 'jug rtsol med// gang la'ang 'byed pa med pas na// rang byung ye shes rtsal med pas// dbyings dang ye shes don las 'das// mi rtog ye shes chen po las// dge ba'i 'bras bu bstan 
med pas// bgrod cing sbyong ba'i lam dang bral// yin pa'i don nyid gzhig tu med// lta ba zhe'am snying po'ang min// nam mkha'i ming yang 'thob pa med// bya bral lhun grub mchog gi sku// tha snyad mi 'byod 
gcig gi ngang// gang du'ang ma grub ma gsal bas// cir yang ma grub de bzhin no// de bzhin snying po chen po nyid// dus gsum rgyal ba'-i gnas su che// sangs rgyas de ni lam 'dra bar// mchog gi snying po de 
nyid ni// 'gro drug de yi rang bzhin no// de ltar de bzhin de yi phyir// de la de bstan de yang 'thob// de ni snying po de bas na// de las de byung ngo mtshar che// sngon gyi de dang da lta'i de// de bzhin de yi gnas su 
che// de ltar de yi lam 'dra bar// de ni de yi rang bzhin no// de dang 'dra ba yongs kyis lam// zla ba las byung rten bcas pa'i// sku yi phyag rgyar snang ba des// cir yang ma grub de bzhin no// zhes gsungs 
so// rdo rje sems dpa' nam mkha' che rgyal po rgyas pa'i rgyud las/ lhun grub rtsol bral gyi le'u ste gnyis pa'o//// de nas bcom ldan 'das shin tu zab pa'i ting nge 'dzin la snyoms par zhugs nas </text>
</item>

<item><p>54</p><section>3</section>
<text>ched du brjod pa 'di nyid brjod do// 'di ni gsang chen rab nges pa'i// chub par gnas pas bcom ldan 'das// 'gro ba kun la rang bzhin gnas// phyin ci log tu rnam brtags kyang// grol 
ba rang byung gzhan las min// btsal du med pa'i snying po 'di// 'gro ba'i sdug bsngal byang chub sems// kun tu khyab pas rnam par rol// de la bskyod pa med bzhin du// nam mkha'i mtha' ltar mnyam par 
gnas// chos sku cir yang mi dmigs te// 'khor ba mya ngan 'das pa'i chos// de la gting dpag med pa'i klong// cis kyang gzhig tu med pa ste// de la sems can rnam par rtog/ ji ltar 'thad pa kun 'byung 
bas// kun gyi yid bzhin nor bu ste// thams cad mnyam pa gnyis su med// mnyam dbyings dbyer med chen po'i dbyings// bsdus nas 'dus par byas pa med// chos kyi sku nyid cir mi dmigs// ma skyes mi 
'gag cir mi dgongs// gang yang mi 'byed mnyam chen po// ji bzhin 'byung ba yid bzhin nor// 'byung 'jug mi 'gag cir yang snang// mchog gi snying po ma nor don// dam pa yin te spros dang bral// de la 
'gog pa med bzhin du// kun 'byung rin chen phung po 'bar// kun klong kun 'dus kun gyi klong// rdo rje 'dus pa bde chen sku// mnyam snyoms 'dus ba byas pa'i ngang// mnyam dbyings ye shes chen po'i 
mchog/ mi dmigs mi skye snang ba med// mchog gi snying po dam pa yin// de bzhin nyid kyang dbu mar min// mi dmigs bden pa gnyis mi mnga'// bden gnyis ldan pa sa brgyad pa'i// byang chub sems dpa' 
la yang med// ces gsungs so// rdo rje sems dpa' nam mkha' che rgyal po rgyas pa'i rgyud las/ gsang ba mngon du bstan pa'i le'u ste gsum pa'o//// de nas bcom ldan 'das kyis don gyi snying po'i 
ting nge 'dzin la snyoms par zhugs nas ched du brjod pa 'di brjod do// bsgom du dngos po med pa ste// tshig gis de la mtshon du med// de la dbyings med ye shes gsog/ ngag gi smra ba thams cad sgrib// mi 
lta mi spyod mi srung zhing// mi sgom ba nyid snying po yin// cir yang spyad du med pa la// dmigs par bya ba yod pa min// sbyang zhing btsal ba'i gnas med de// ye sbyangs khams gsum ye sangs rgyas// dbang 
po'i spyod yul ma yin te// tshig gis mtshon par ga la 'gyur// sgom zhes gdags su med pa yin// tshig gis mtshon tu med pa'i phyir// ngag tu ci smra thams cad dang/// dbyings dang ye shes nyid kyang 
bsog/ 'di ni sgrib pa'i skyon chen yin// chos rnams rang bzhin nyid kyis stong// ngo bo nyid kyis mthur ldan pa'i// rnam par dag pa'i bdag nyid de// lam gyis bcos su med pa la// theg dman rtog bzhin </text>
</item>

<item><p>55</p><section>3</section>
<text>pa yis// rang rgyud 'dod gzhung phyin ci log/ so sor phye nas rnam brtags kyang// lo 'dab rtsa ba mdor bsdus pa'i// ye shes mchog gi dam pa 'dir// ma bsgrubs lhun gyis rdzogs pa 
las// grol bar bya thams gzhan las min// dam tshig nor bu rin po che// sa gzhi rgya mtsho rdo rje gru// phyal pa gcig pu stong pa rdzogs// thams cad nam mkha'i mtshan nyid de// sna tshogs 'jig rten khams g.yo 
dang// rgyal ba mngon byung thams cad kun// nam mkha'i dbyings su ma gyur pa// dus bzhi phyogs bcu gang na'ang med// rgyal sras yab yum la sogs pa// thams cad nam mkha'i ngang du thim// de shes de las 
mi 'da' ba// ye shes bla med rmad po che// 'byung ba chen po bcom ldan 'das// chub par gnas pas bcom ldan 'das// 'gro ba kun la rang bzhin gnas// phyin ci log tu rnam brtags kyang// mdor bsdus 
dam pa ma lus las// grol ba rang byung gzhan las med// gnyis med byang chub mchog 'byung ba// ye shes mi 'gyur thig le 'di/ khyab gnas gcig pu stong pa rdzogs// zad med rin chen gter yin te// kun 
la khyab cing sna tshogs smin// 'di ni bcom ldan 'das nyid do// sems can snying po yin pa'i phyir// 'gro ba kun la rang bzhin nas// zhes gsungs so// rdo rje sems dpa' nam mkha' che rgyal po rgyas pa'i rgyud 
las/ gab pa gsang ba mngon du byung ba'i le'u ste bzhi pa'o//// de nas bcom ldan 'das kyis skyon gyis ma gos pa'i ting nges 'dzin la snyoms par zhugs nas ched du brjod pa 'di brjod do// bla 
med theg pa'i mchog nyid las// nyon mongs lnga dang ldan pa yis// las su gnyer byas chog de la// bsgrub par bya ba khyad par te// de nyid mchog tu gyur pa la// bsgrub par byed pa bla na med// gtsang dang sme 
ba'i ba'i blo med na// de ni theg mchog lta la mkhas// de la skyon gyis bsgor med pas// ji ltar las ngan sbyod pa rnams// bla med theg pa'i snod du bsngags// rang gi byang chub sems rtogs nas// gnas su 
rnam par dag 'gyur na// ma sring bu mo sbyar bas ni// bla na med pa'i gnas su 'gro// gtsang sme med pa'i zas za zhing// dge slong 'khrug cing skur byed pa// sangs rgyas med pa'i zhing la sbyor// lta khang mdo sde 
sreg byed cing// sdig pa 'bar ba su spyod pa// theg pa'i don la mkhas pa ste// rang sems brtan po rnam dag na// spyad pa'i skyon gyis mi gos te// sangs rgyas mnyes te chos kyang 'dzin// bla med lam la ye 
nas gnas// bde gshegs rgyal ba'i sku nyid las// dpag cing sgrin du rung min phyir// skyon gyis bsgo ru med pa ste// yang sangs rgyas dang ye sangs rgyas// 'dus ma byas pa'i snying po 'di// bsgrub tu med de </text>
</item>

<item><p>56</p><section>3</section>
<text>bsgrub par gsungs// de rtogs sgrubs ma thag tu ni// rgyal ba rnams dang dbyer med de// mtshams med lnga yis sgrib mi nus// chos rnams kun gyi don spyod pa// de ni shin tu de ba'i don// yang 
dag chos mchog de bzhin nyid// gtsang sme med pa kun spyad cing// snying rje med par kun bsad pa// mchog gi mchog ste mchog gi sku// de bzhin gshegs pa kun gyi sku'o// zhes gsungs so// rdo rje sems 
dpa' nam mkha' che rgyal po rgyas pa'i rgyud las/ sdig pa'i 'khor lo bskor ba bla na med pa'i theg pa ste le'u lnga pa'o//// de nas yang bcom ldan 'das kyis dkyil 'khor thams cad la khu ba dang 
bshang gcis mchod na rgyal po yin pa'i ji ting nge 'dzin la snyoms par zhugs nas chad du brjod pa 'di brjod do// rang gi byang chub sems rtogs nas// rang byung ye shes rang shar na// bdag las dkyil 
'khor med shes te// dkyil 'khor bdag po bdag nyid la// tsan dan dri rnams dbul mi bya// 'dod yon lnga pos mchod bya zhing// mnyam pa'i grub rdzas bshad gci yis// lus sku bra zhing mchod byed pa// des 
ni rigs rnams kun mnyes te// nges med snod sar snod rnying du// bshang gci mi gtsang khu khrag rnams// blo ldan mkhas pas rab bkang ste// bdag nyid dkyil 'khor chen po la// nyin re nub re dbul bar 
bya// mi dmigs mkha' dbyings rnam par dag/ rang byung ye shes klong na 'phyo// ngang gis shar cing de bzhin 'byung// mkhas pas mi gtsang sna tshogs pa// snod sar snod rnying nang blugs nas// bdag la bdag 
gis mchod byas na// rgyal ba'i dkyil 'khor ma lus mnyes// thabs la mkhas pa chen po yis// rang rig dkyil 'khor rang gi sems// gdod nas lhun gyis grub pa de// bdag nyid dkyil 'khor yin pa 
la// mi gtsang bas ni mchod byas pas// 'bum brgya'i dkyil 'khor mchod pa dang// kun grub dngos grub rang gis sems// rmad byung dngos grub chen po 'dis// bdag mchod dkyil 'khor khyad par 
las// dkyil 'khor rab tu 'bar ba yi/ khro bdag chen pos lus bzung nas// yi ge sngon du bris pa bzhin// dbang po'i sngon du 'byung 'gyur yang// zhi ba ma bcos chos kyi sku// 'pho 'gyur med pa mthong yin 
pas// 'dus ma byas pa'i chos nyid ni// 'di zhes mi mtshon tshig las 'das// sku yi phyag brgya rdzogs par gsal// nyon mongs lnga nyid rgyal ba'i zhing// nyon mongs la sogs mya ngan 'das// byang chub sangs 
rgyas gzhan nas min// 'dod chags la sogs dkyil 'khor nyid// dkyil 'khor chen po mchog gi mchog/ gang zhig de la 'jug byed pa// snying po'i dkyil na nor bu ltar// yid la 'thad pa sna tshogs </text>
</item>

<item><p>57</p><section>3</section>
<text>'grub// gsang sngags bdag blo mi 'gyur ba// kun gzhi rig pa'i nyi ma shar// dkyil 'khor bdag por cir yang snang// snang med ma skyes dbyings su rdzogs// zhes gsungs so// rdo rje sems 
dpa' nam mkha' che rgyal po rgyas pa'i rgyud las/ mchod pa mi dmigs par bstan pa'i le'u ste drug pa'o//// de nas bcom ldan 'das kyis bsgom du med pa'i ting nge 'dzin la snyoms par zhugs nas 
ched du brjod pa 'di brjod do// sangs rgyas byang chub gang bsgrub pa// yi ge med pa'i don la blta// snying po med pa'i gsung la brtag/ snang ba med pa'i chos nyid la// ma btsal bzhag na sgom pa yin// de dang 
der ni rnam btsal na// de las de bzhin de mi 'byung// yang dag sangs rgyas lam ring 'byung// cir yang mi snang nam mkha'i dbyings// de bzhin bde chen spros dang bral// mi dmigs snang med chos nyid 
la// sgom pa yid la mi 'byung ba// ma btsal bzhag na sgom pa'o// nang dang phyi rol don nyid la// chags med gnas pa bde ba'i las// de la gang 'gog thar lam mchog/ sangs rgyas kun dang de zhing 
dang// ston pa rdo rje kun gyi thugs// ye shes lnga ldan snying po'i snying// gsung ba'i snying po nges pa yin// 'bras bu kun gyi lam gyur pa// ye shes rdo rje mkha' 'dra ste// cir yang mi dmigs gti mug las// dus 
bzhi sangs rgyas ma lus kyis// bskal pa gsum du btsal gyur kyang// sangs rgyas kyis kyang mi gzigs te// dmigs med nam mkha' lta bu'i dbus// dmigs su med pa rnyed nas smin// sangs rgyas byang chub 
sems dpa' nyid// dgongs su med pa'i don la dgongs// dpyad du med pa'i don la spyad// gzhig tu med pa'i snying pos gzhig/ bsam du med pa'i don la bsam// gang yang btsal du med pa'i ngang// de 
bzhin bzhag na bsgom zhes bya// mi skye mi 'gag rnam par dag/ gdod nas brjod du med pa la// sgra ming tshogs las 'das pa'i phyir// rang gi ngo bor bstan du med// ye nas 'jigs med thog rgal 
bas// dpa' bo skyes bu bla med sa// de la sbyangs pa mi dgos te// dngos med ngo bo nyin kyis bdag/ mi 'gyur rdo rje theg pa 'di// theg pa'i mchog ste bla na med// gdod nas stong pa'i chos nyid la// dngos 
por bstan par ma gsungs te// de las mi 'gag rgyal ba 'byung// mi chags mi rtogs mi gnas pas// ting 'dzin ro la chags mi gnas// bdud rtsi byang chub sems nyid ni// bsam med mi bsam bsgom du 
med// shes rab thabs kyi tshigs las 'das// de phyir sems la sangs rgyas med// e ma'o tha snyad rdul tsam yang// 'di la med pas sgro skur med// nyan cing dmigs bya'i yul med pas// bslab par bya ba </text>
</item>

<item><p>58</p><section>3</section>
<text>yod pa min// byang chub sems la gting dpag med// ji snyed brjod pa'i yul las 'das// ming du gdags pa'i rten med pas// sgo phugs ma 'khrul dam pa'i mchog/ bden pa rnam gnyis 
bsgrub mi dgos// yi ges mtshon du rdul tsam med// brtags par dka' la yong par min// drang srong rnams kyis bsam du yang// ma bsams thig le sgro med pas// byang chub yin zhes bsam mi rung// zhes 
gsungs so// rdo rje sems dpa' nam mkha' che rgyal po rgyas pa'i rgyud las/ bsam zhing bsgom du med pa'i le'u ste bdun pa'o//// 
de nas bcom ldan 'das kyis bsam zhing bsgom du yod pa'i ting nge 'dzin la snyoms par zhugs nas ched du brjod pa 'di brjod do// skye med byang chub sems ni sna tshogs gzhi// 'di zhes mtshon du med pas 
sangs rgyas sku'o// grub pa'i mtha' la spyod pa med pa lam gyi mchog/ bsam pa gang yang yod pa min na dgongs pa'i phul// rang byung thams cad sna tshogs 'byung ba'i gzhi nyid gzhi// 'di zhes mtshon cing 
dpag tu med pas dam pa'i klong// byang chub sems ni cir yang med de snang mtha' yas// grub pa'i sa ste grub par mi 'dod lam gyi mchog/ bsam du med pa'i don la bsam mi bya// bsam med g.yo ba med 
pa dgongs pa ste// lhun grub dam pa sangs rgyas rang byung gi/ byang chub sems de sna tshogs 'byung ba nyid// glog bzhin myur ba'i rnam rtog sna tshogs pa// ji ltar rgyu zhing snang yang ma bcos pa// bsam med gyi 
nar bzhag pa sangs rgyas thugs// dka' phyir sla zhing sli phyir dka' ba 'di// bde gshegs nyid kyis dgongs su med pa na// bde gshegs thugs nyid rgyal ba'i dgongs pa ste// sems can rig pa g.yo ba 
med pa nyid// rgyal ba'i thugs de de la mi bsam zhing// de la gnas par mi bya btsal mi bya// rang rig sangs rgyas zhes par rab nges na// mchog mi bsam zhing grub pa'i mchog mi spyad// grub pa de yang 'di 
zhes bstan du med// bsam zhing mi bsam de bzhin bsam pa bya// bsam pa'i snying po gang na'ang med pa de// yul las mi btsal de bzhin gnas mi bya// rang rig snying po rang gi klong nas btsal// rang rig de 
yang nges par gnas tsam na// gnas pa de yang grub pa'i tshig las 'das// yod pa'i chos ni sus kyang bsgrub mi dgos// med pa'i chos ni gang nas btsal mi rnyed// dpyad pas thog tu phebs rung ma yin 
pa// dpyad pa'i rjes su snyeg byed thar ba'i gegs// btsal bas rnyed par bya ba'i yul mid pas// btsal bas thar par 'dod ba bus pa'i las// kun tu bzang po'i chos nyid chen po 'di// chos kyi snying po </text>
</item>

<item><p>59</p><section>3</section>
<text>bstan pas yul med pas// yid kyi rnam shes shin tu myur ba yi// bsam pas kyang ni shin tu snyeg par dka'// chos kyi snyingapo gang yang dngos min las// chags pa'i cha lugs phyag rgya ngang 
gis 'char// gzhan gyi yul med snying po'i yul mchog 'di// bstan cing brjod par dka' la dmigs su rdul tsam med// gang la'ang ma chags de la chags pa yi// yul med de las phyag rgya'i sku 
'bar ba// dam pa sangs rgyas yin zhes 'di las ni// lhag par rgyal ba nyid kyis bshad du med// sa sa mtshon pas grub re ye nas 'khrul// snying po'i yul med grub pa'i mtha' dang bral// btsal bas thar 
par 'dod pa bus pa'i las// kun tu bzang po'i chos nyid chen po la// dpyad pas rjes su snyeg pa thar pa'i gegs// don dang mi don bde dang mi bde nyid// 'di la yongs kyis med pas 
bsgom mi bya// mi bsam mi yengs mi blta mi bsgom par// ji bzhin thig ler ma bcos de bzhin bzhag/ ces gsungs so// rdo rje sems dpa' nam mkha' che rgyal po rgyas pa'i rgyud las/ bsam zhing bsgom 
du yod pa'i le'u ste brgyad pa'o//// 
de nas bcom ldan 'das kyis mchog tu gyur ba'i ting nge 'dzin la snyoms par zhugs nas ched du brjod pa 'di brjod do// e ma'o tha snyad rdul tsam yang// 'di la med pas sgro skur med// mnyen cing dmigs 
bya'i yul med pas// bslab par bya ba yod pa min// byang chub sems la gting dpag med// ming du gdags pa'i rten med pas// ji snyed brjod pa'i yul las 'das// tshig dang yi ges mtshon du med// bstan du 
med pa'i chos nyid la// yid kyis 'jog pa mi 'byung na// de ni bla med snying po yis/ 'da' bar mi mdzad dam pa'i klong// ye shes phyag rgyar mi snang bas// shes rab thabs kyis gzung du 
med// de la dgongs su yod pa min// mi dgongs pa nyid dgongs pa'i mchog/ ye nas mnyam gnas dgongs pa'i mchog/ ma bsams thig le sgro med pas// brtag par dka' la yod pa min// drang srong 
rnams kyis bsam du'ang med// gzhan gyis yod min lta ba la// 'di zhes lta bar mi byed cing// 'thob pa nyid kyang 'dod min na// de ni mchog gi snying po 'thob// e ma'o sems kyi spyod yul 'di// bskal pa 
'bum brgyar btsal ba bas// ye shes thig le gsal snyoms na// yud kyis snying po thob par 'gyur// byang chub sems ni g.yo ba med// 'khor bar shi ba slong ba'i rtsi// 'di la cir yang bsam med pas// sus </text>
</item>

<item><p>60</p><section>3</section>
<text>kyang mi bsam bsgom du'ang med// de phyir sems las ma gtogs pa'i// sangs rgyas logs na yod pa min// phyi nang gnyis na mi gnas pas// ye nas btsal ba'i gnas med do// bdud rtsi byang 
chub sems nyid ni// sa le bar yang bsam du med// bsam med mi bsam bsgom du med// dbyings dang ye shes nyid las 'das// de bzhin bsam med snying po la// cir yang ma bsam de bzhin pa// de bzhin 
nyid du gnas pa de// de ni bsam med snying po'i mchog/ bsam par bya ba gang na'ang med// stong pa nyid dang chos kyi dbyings// rang rig snying po de bzhin nyid// cir yang mi g.yo'i klong nas btsal// byang chub 
'dod pa'i thams chen ni// lung bstan mi 'byung bstan du med// yang dag sangs rgyas de dkyil nas// sprul pa po yang sdod sangs rgyas// drang zhing dam par mi 'gyur ba'i// de la chos kyi snying po yod// 'phags 
la mi ring lhang nge'i lam// 'phags pa rnams kyi khongs na gnas// sgrub rtsol gzung 'dzin las 'das pa// bla med sangs rgyas 'dod pa'i thabs// ye shes klong yangs chen po'i yul// theg pa kun gyi mchog tu 
bsngags// zhes gsungs so// rdo rje sems dpa' nam mkha' che rgyal po rgyas pa'i rgyud las/ bsam spyod las 'das pa'i le'u ste dgu pa'o//// 
de nas yang bcom ldan 'das kyis chos thams cad rang bzhin gyis rnam par dag pa'i ting nge 'dzin la snyoms par zhugs nas ched du brjod pa 'di brjod do// dka' thub sdug bsngal 'di la dpyad mi 
dgos// tshogs bsag rgyu la bltos pa 'khrul ba'i lam// gzhan nas bshad pas thob re 'khrul pa'i chos// sangs rgyas gzhan nas thob re nor ba'i lam// kun rdzog tshig la spyod pa rtogs pa'i rgyun// de lta'i yul can 
sangs rgyas mthong ba med// yang dag bde gshegs cir yang me dmigs pas// sangs rgyas ston pas ming du btags pas nor// ston pas bstan pas byang chub lam mi rnyed// mi gnas mi dmigs skye 'gag med pa'i don// brjod 
cing dpag tu med pa gsung du'ang med// ston pa'i zhal nas gsungs zhes bya ba 'gal// e ma mtho ris bgrod pa'i rgyu des byang chub lam mi rnyed// mi g.yo rang bzhin gnas pas sman chen ma byas na// dug gsum nad kyis 'tsho ba'i 
klags yongs med// 'khrul rtogs kham la re ba 'khrul ba'i rgyun// btsal nas byang chub 'dod pa rtog pa'i gzhi// bde ba'i mchog ni bsam rdzogs yul dang bral// byang chub 'khrul pa ye rngam chos la za// de lta'i yul can sangs rgyas 
mthong ba med// zad med mi zad zad mtha' med pa de// cir yang mi smra cir yang snang ba la// 'dul ba mdo sder btags pa ye nas nor// theg pa'i rim pa bya ba gting nas med// dkon mchog gsum med dbang po'i spyod </text>
</item>

<item><p>61</p><section>3</section>
<text>yul min// gzugs med chos skus bshad pa gting med kyang// me long chu zla bzhin du lha tshogs kyis// bshad par snang zhing theg pa bsam mi khyab// bsam gtan ting 'dzin ro la chags mi 
rung// ye rdzogs byang chub sems kyi rang bzhin de// ye sangs rgyas pa rang gi sems yin zhing// byang chub 'khrul pa yi rngam chos la za// ga bur rong du rig pa ma shar na// ston pas bstan pas yi ge rtog pa'i 
rgyun// rdo rje sems dpa' rang gi byang chub sems// rgyal ba sangs rgyas rnams kyi gshegs lam 'di// nang dang phyi rol don la yong mi spyod// ston pas bstan du 'di yi ming mi rnyed// 'di zhes bstan du gang 
yang 'brel pa med// bstan par go bar byar min gsung tshig min// skye zhing 'pho ba'i chos min gcig pur snang// snying po'i rang bzhin gnas pa chos kyi sku// zhes gsungs so// rdo rje sems dpa' nam mkha' 
che rgyal po rgyas pa'i rgyud las/ chos thams cad rnam par dag pa'i le'u ste bcu pa'o//// de nas bcom ldan 'das kyis bya ba med pa'i ting nge 'dzin la snyoms par zhugs nas ched du brjod pa 'di brjod 
do// mngon sum kun tu mi rtog yangs pa'i snying po la// gzung ba'i yul med sems kyi gnas kyang med// chos sku kun tu khyab pas bsnan pa'i chos med de// rang byung mi dmigs yul la ji bzhin gnas// ngo 
mtshar mthong ba'i yul med de la mthong ba'i mig/ rnam pa'i rnam pa med pas snying po'i yul yang med// sku nyid sku ru snang yang yan lag med pa'i sku// mtha' la mtshon du med pas dbyings la bri ba med// chos 
'di yi ro la nyams phag bstan pa dka' ste smrar yang med// mkha' 'dra chos kyi dbyings te dbyings med ye shes bral// stong pa'i stong pa yin te stong nyid kyang med// sgom par yid kyis gzung med yul med 
bsam du med// spyod pa'i rjes su rnyog pa thar pa'i gegs// btsal bas thar par 'dod pa bus pa'i las// chos kyi snying po gang yang dngos min pas// chags pa'i cha lugs phyag rgya ngang gis 'char// mya ngan 
'das dang 'khor ba sna tshogs pa// ye nas dbyer med dkyil 'khor gsum du gdus// me tog mdangs ma nyams par bung ba rgyas tshul du// mi gnyis chos sku ye nas ma g.yos las// che ba'i yon tan gzugs 
kyi sku gnyis rgyas// chos rnams sna tshogs mya ngan 'das 'khor ba// dkyil 'khor chen po rnam pa gsum du bsgom// chos rnams thams cad sgyu ma'i rang bzhin du// chu zla'i tshul du snang stong mi dmigs 
gnas// mi dmigs dmigasapa nyid na sna tshogs snang// de bzhin gshegs par ye nas kun mnyam pas// sems can bsad pa ye nas nam mkha' nyid/ khams gsum 'gul ba bsad pa nam mkhar </text>
</item>

<item><p>62</p><section>3</section>
<text>zha// kun 'byung mi bskyod sangs rgyas zhing dag tu// rang bzhin yongs kyis dag pa rigs kyi mchog/ sku gsung thugs kyi bdag po rdo rje'i sku// bde gshegs ngo bo nyid gtsang gos med pa// rgyal 
mchog 'grub 'gyur 'di la the tshom med// gzhan gyi yul med snying po'i yul mchog 'di// bstan cing brjod par dka' la dmigs su rdul tsam med// nam mkha' yin pas bsam pas bzhag tu med// shin tu
myur ba'i bsam pas bsnyag par dka'// nyon mongs lnga nyid ye nas snying po'i chos// snying po'i snying po yin te chos kyi sku// ye nas rang bzhin med de rang bzhin gnas// kun nas se ru med de phyogs bcu kun 
dang bral// rdul phran gcig la rdul zhugs gong bu'i rdul// rdul bsog mi 'dod dus bzhir mthong ba'ang 'khrul// ngo mtshar kun bsdus kun dang ldan pa yis// mthong ba'i yul med ye nas mthong ba'i 
mig/ 'byung ba'i rnam pa'i rnam grangs mang po med// snying po'i yul lha med pas chos kyi sku// gang yang med pas ro 'di bstan par dka'// 'di 'dra'i yul ni smra bsam brjod las 'das// zhes gsungs 
so// rdo rje sems dpa' nam mkha' che rgyal po rgyas pa'i rgyud las/ bya med lhun gyis rdzogs pa'i le'u ste bcu gcig pa'o//// de nas bcom ldan 'das kyis mi g.yo ba'i ting nge 'dzin la snyoms par 
zhugs nas ched du brjod pa 'di brjod do// yangs so che'o mi 'gyur bde ba'i klong// ye nas gnas so sus kyang gzhom du med// rnam par dag go cis kyang bsgrib tu med// gdod nas dag pas gnyen pos ci 
la sbyangs// rang gi sems las ma gtogs chos med phyir// rang gi sems 'di gdod nas dag 'gyur na// nyan thos mchog chen bsad pa rgyal ba'i sras// sangs rgyas 'bum bsad pa'ang byang chub lam// mi 
dmigs rang byung ye shes 'bum la rol// mi 'gyur snying po nam mkha'i dbyings la rol// nyan thos bsgral ba ma yin bde ba'i mchog/ gang la'ang spong len med pa thar pa'i lam// 'dzin rtog spong ba med pa 
chos kyi dbyings// rang rig chen po'i klong du ye nas dag 'gyur na// sems can nyan thos mchog 'di shin tu bsad pas ni// rnam par ma grol thar ba'i lam bsal nas// mi 'gyur snying po snang mdzad kho nar 
gyur// sems can sangs rgyas dbyer med rnam dag pa'i// mi 'byed snying po 'di las nyams min pa'i// mi 'gyur rgyun gyi snying po ye nas ldan gyur na// mchog min mchog phan bsad pa bde ba'i mchog/ yang 
dag nyid las rgyal ba'i sku bzhengs te// rang rig phyag rgya'i sku yi 'od 'bar ba'i// lag gnyis dbu la dkyil 'khor kun 'bar bas// snying pos brjod byas lag pa'i 'du byed kyis// bskyod byas rnam par </text>
</item>

<item><p>63</p><section>3</section>
<text>dag par gyur tsam na// snang srid mchog gsum bsgral ba ci byas kyang// bsgral bar bya ba rdul tsam med pa ste// nam mkha' la ni nam mkha' bsgral ba'o/ khams gsum sems can ma lus kun 
bsgral yang// rdo rje sems dpa' nyid kyi skur gyur te// ye nas rnam par grol ba'i lam mchog yin// zhes gsungs so// rdo rje sems dpa' nam mkha' che rgyal po rgyas pa'i rgyud las/ sgrol ba bstan pa'i le'u 
ste bcu gnyis pa'o//// de nas yang bcom ldan 'das kyis dpag tu med pa'i ting nge 'dzin la snyoms par zhugs nas ched du brjod pa 'di brjod do// gsang sngags rang bzhin bdag blo mi 'gyur 
ba// kun gzhi'i gting nas rig pa'i nyi ma shar ba des// dkyil 'khor kun gyi bdag po cir yang snang// cir yang snang yang snang med ma skyes dbyings su rdzogs// de ni sngags kyi dam tshig lta spyod ma nyams de 
nyid de// lta ba'i don la mkhas pa de ni nye lam pa// yi ge med pa'i don la yid kyis blta// snying po med pa'i yid la rig pas brtag/ rig pa med pa'i gsung la skye ba med// de bzhin skye med don la rig pa 
rnal du bzhag/ rig dang ye shes sna tshogs sprul pa ni// rdo rje lta bu'i don la blo gnas pas// yang dag sangs rgyas rgyu 'bras mi 'byed pa'i// yi ge mtshon du med pa'i chos las 'byung// de phyir sprul pa sna 
tshogs skyes bur snang ba nyid// sprul pa'i cha lugs nges par mi snang ste// 'gro ba 'dul phyir sna tshogs cir yang snang// snang med sprul pa 'byung ba'i rgyu de dpag mi lang// yi ge'i 'phro 'du 'byung 'jug la 
sogs pa// bsam pa'i 'byung 'jug mi 'byung de bzhin du// bsam gtan nyid du 'dus pas bsams pa med// rnam snang la sogs rigs kyi sku lnga yang// sku lnga mkha' dbyings dag pa'i klong chen du// sangs 
rgyas lnga dang mnyam pa nyid yin phyir// sangs rgyas mchog gi gnas mchog dam pa ni// thams cad b+ha ga yangs pa'i klong yin phyir// sku gcig bsgoms pas dbyings kyang gsal bar 'gyur// mi 'gyur mi shig 
rdo rje nam mkha'i klong// thams cad ma lus lhun gyis rdzogs pa'i dkyil po che// 'khor lo kun bskur sangs rgyas de las sku yang 'bar// mi 'gyur rang rig cir yang mi 'gyur mnyam pa'i ngang la gnas pa 
ste// mi dmigs btang snyoms klong der rang rig mnyam gzhag na// sangs rgyas yang dag rdzogs pa chen po'i mchog dang 'dra bar ston pas gsungs// zhes gsungs so// rdo rje sems dpa' nam mkha' che rgyal 
po rgyas pa'i rgyud las/ thams cad klong du gyur ba'i le'u ste bcu gsum pa'o//// de nas bcom ldan 'das kyis btsal du med pa'i ting nge 'dzin la snyoms par zhugs nas ched du brjod pa 'di brjod </text>
</item>

<item><p>64</p><section>3</section>
<text>do// cir yang mi snang gsal ba nam mkha'i ngo bo nyid// de bzhin bde chen spros bral nam mkha'i ngo bo nyid 'di ni// cir yang mi dmigs snang med chos nyid la// bsgom pa yid la mi 'byung ma 
btsal gzhag na bsgom// nyan thos rang rgyal mdo sde rten gzugs snang bar 'dod ba de dang ni// kri ya a nu la sogs bskyed rtogs rnam par grol 'dod pas// 'jug sgo lta tshogs 'bras bu dag par re ba kun 
la rnam btsal na// btsal ba de las de bzhin ngang gis gnas pa'i rdzogs pa'i don mi 'byung// yang dag rang byung ci yang mi 'gag sangs rgyas de dang lam ring 'gyur// shes rab thabs med zhig gnas lhag 
mthong mnyam snyoms shing// yun ring dka' bas don la btsal nas reg 'dod pas// nyan thos byang chub sems dpas btsal bas nyams// gsang ba rnam bzhi skur skyed phyag rgya 'char bar 'dod pa mchog gi 
skyon// bde mchog de ni gang la'ang chags pa med// de bzhin nyid la chags gnas kun la rol pa bde ba'i lam// mchog gi snying po de la gang 'gog thar pa'i lam mchog nyid/ khams gsum ma lus ye nas 
rnam grol bas// sangs rgyas lhun rdzogs snang srid rgya yis btab// mi 'gyur kun tu bzang po 'dus ma byas pa'i ngang nyid kyis// ye shes chos kyi dbyings la ye rol 'khor ba'ang rol bya'i phyir// ye nas kun 
bzangs de dpag med brtan g.yo gnyis kyi gzhi// gang la'ang mi chags ting 'dzin ror mi gnas// mi rtog mi chags mi gnas pa yang grol// don gyi snying po mar gyi yang zhun lta bu mtshon du med pa de// ga 
bur rang rig klong nas shar bar ma gyur na tshig dang yi ges mtshon pa 'di yis don mi rnyed// rna bas mnyan cing shes pas mi chod pas// lce yi dbang pos brjod du rdul tsam med/ khams gsum las 'das 
nor bu rin po che// gang nas btsal kyang rnyed par mi 'gyur te// tshig tu bsngo ba'i cha shas tsam yang med pa'i phyir// 'di zhes bsgom pa bstan du rdul tsam med// ces gsungs so// rdo rje sems dpa' nam 
mkha' che rgyal po rgyas pa'i rgyud las/ btsal ba dang bral ba'i le'u ste bcu bzhi pa'o//// de nas bcom ldan 'das kyis g.yo ba med pa'i ting nge 'dzin la snyoms par zhugs nas ched du brjod pa 'di 
brjod do// byang chub sems kyi rang bzhin kun bzang la// snang srid snod bcud chos nyid rang bzhin te// ma yal ma zhi rang bzhin zhi ba med// chos rnams thams cad ma yal ma zhi bar// rang bzhin gsal te 
ngo bo g.yos pa med// chos nyid rang bzhin spros med zhi ba ste// ma yal ma zhi rang bzhin spros pa med// rang byung ye shes ma bsgrib gsal ba de// mkha' la ma yal ma zhi zhi ba med// ston pa kun tu bzang po nga </text>
</item>

<item><p>65</p><section>3</section>
<text>nyid ni// thams cad byang chub sems las g.yos pa med// rang byung ye shes rgyu rkyen med pa de// rgyu dang 'bras bu kun las shin tu rgyal// rgyu 'bras theg pa can la shin tu gsang// sems nyid ma 
'gags nam mkha'i dbyings nas rgyal// rgyu 'bras can la mi smra shin tu gsang// ma skyes rdo rje chos kyi dbyings nas rgyal// rgyu 'bras can la mi smra shin tu gsang// snang srid snod bcud ma bcos chos nyid 
rgyal// rgyu 'bras can la mi smra shin tu gsang// nam mkha' sa chu me rlung snang ba lnga// byang chub sems kyi ngo bor shin tu rgyal// rgyu 'bras can la mi smra shin tu gsang/ khams gsum dus gsum sku 
gsung thugs su rgyal// rgyu 'bras can la mi smra shin tu gsang// rang bzhin gsal te ngo bo g.yos pa med// g.yos med chos la rgyu 'bras sgrub byed pa// de ni nga yi lung min 'dod lung yin// nga ni 'dod pa med 
pas kun grub ste// mi 'dod 'dod pa med par rang bzhin 'grub// 'grub ces bya ba nga yis smras pa med// rgyu 'bras grub 'dod rnams kyi tshig tu'o// nga yi sgro dang skur pa dgra ru che// yod dang med dang grub 
dang ma grub dang/ sgro dang skur pa btags pa thams cad kun// mi rtog las ni mnyam pa nyid du gnas// mnyam pa nyid las ma gtogs dgongs pa ni// sangs rgyas kun gyi mes po ngas ma gsungs// zhes 
gsungs so// rdo rje sems dpa' nam mkha' che rgyal po rgyas pa'i rgyud las// chos rnams g.yos pa med pa'i le'u ste bco lnga pa'o//// de nas bcom ldan 'das kyis mi dmigs pa'i ting nge 'dzin la 
snyoms par zhugs nas ched du brjod pa 'di brjod do// sangs rgyas kun gyi sku gsung thugs dang ni// sems can rnam kyi lus ngag yid gsum la// bzang ngan che chung khyad par yong ma gsungs/ ma gsungs 
sangs rgyas dgongs pa kun mi ston// gsungs pa thams cad nga yi ngo bo gsungs// nga yi ngo bo chos rnams thams cad yin// rang bzhin rnam dag mnyam pa'i rgyal po de// mi 'gyur rang bzhin chags pa kun dang 
bral// gzung ba'i yul med sems kyi gnas kyang med// rang gi sems ni nam mkha'i rang bzhin te// mtha' la thug pa med pas dbyings la bri ba med// rang sems nam mkha'i rang bzhin rnyed mi 
rigs// chos kyi rang bzhin kun kyang de lta ste// ji bzhin pa las kun kyang g.yos ba med// chos kyi rol pa ting 'dzin ci byas kyang// ji bzhin pa la ngo bo 'gyur ba med// 'gyur med lhag pa'i stobs cig cher 
'gyur na// ting 'dzin gcig gis 'khor ba lhag ma med// smra yang ji bzhin pa la 'gyur ba med// rang bzhin che ba'i yul la rang bzhin gnas// rang bzhin ma bcos pa yi ming yin la// che ba ma bcos pa la </text>
</item>

<item><p>66</p><section>3</section>
<text>che zhes brjod/ de la mngon sum mthong bar su 'dod par// 'dod pa de ni chags pa'i gnas yin te// de la mi rtog mnyam pa'i dgongs pa med// chos nyid rang bzhin ye nas gnas pa la// nga 
btsal bsam pa sdod sgrub byed pa ni// rang sems gzhan du tshol bar byed pa yin// de yis chos kyi dbyings dang nam mkha'i khams/ khams gsum gnas dang srid pa'i chos bshig kyang// rang sems rang 
bzhin gnas pa de mi rnyed// mi rtog chos nyid mnyam pa nyid du mnyam// mnyam pas chos dang chos min gcig kyang med// sems can rgyu med sangs rgyas 'bras bu med// rgyu 'bras ston pa'i ston pa nyid lung 
nor// de bas nga las byung ba'i chos mnyam pas// nga las byung ba bzang ngan med mnyam gcig/ ces gsungs so// rdo rje sems dpa' nam mkha' che rgyal po rgyas pa'i rgyud las/ mnyam pa nyid kyi le'u ste bcu 
drug pa'o//// de nas bcom ldan 'das kyis mi 'gyur ba'i ting nge 'dzin la snyoms par zhugs nas ched du brjod pa 'di brjod do// nga yi chos nyid de bzhin nyid gcig la// rtog par bya ba'i thabs ni 
gzhi ma grub// lta ba'i chos nyid mthong ba'i gzhi ma byed// des ni mthong bar bya ba'i thabs yin te// ma skyes dmigs par bya ba'i yul med pas// blta bas de bzhin nyid la mthong ba med// dam tshig rang 
skyon sel ba'i gzhi ma byed// des ni bar chad med pa'i thabs yin te// de bzhin nyid la bsrung ba'i yul med pas// srungs pas de bzhin nyid la thub pa med// las ni grub par byed pa'i gzhi ma 
byed// btsal bas 'grub par byed pa'i thabs yin te// de bzhin nyid la btsal ba'i yul med pas// de bzhin nyid la las kyi grub pa med// lam gyis bgrod par byed pa'i gzhi ma byed// de ni gnas su phyin 
pa'i thabs yin te// de bzhin nyid la lam gyis bgrod med phyir// bgrod pas phyin pa de bzhin nyid ma yin// sa ni gnas par byed pa'i gzhi ma byed// des ni bgrod mi dgos pa'i thams yin te// de bzhin 
nyid la thams cad kun gnas pas// gnas par bya ba'i sa la sbyang du med// ye shes rtogs par byed pa'i gzhi ma byed// chos nyid rig par bya ba'i thams yin te// de bzhin nyid la rtogs pa'i yul med 
pas// rang byung ye shes yul la rtog pa med// byang chub sems ni chos kyi gzhi yin pas// theg pa so so'i lta spyod drug drug gis// lta spyod gzhi ma drug la btsal byas kyang// de bzhin nyid la btsal ba'i yul 
med pas// btsal bas de bzhin nyid la bcos pa'i phyir// rang sems gzhi ma'i bcos med dang mi 'phrad// ces gsungs so// rdo rje sems dpa' nam mkha' che rgyal po rgyas pa'i rgyud las/ gzhi ma kun tu </text>
</item>

<item><p>67</p><section>3</section>
<text>bzang po yin par bstan pa'i le'u ste bcu bdun pa'o//// de nas bcom ldan 'das kyis bya ba med pa'i ting nge 'dzin la snyoms par zhugs nas ched du brjod pa 'di brjod do// lta ba 
bsgom du med ces bstan pa ni// chos kyi rtsa ba sems las med pa'i phyir// rang gis rang la bstan du med pa ni// rang sems yul ni nga yis bstan pa med// des na lta ba bsgom du med pa yin// dam 
tshig bsrung du med par bstan pa ni// thams cad lhun grub srung ba'i tshig las 'das// bsrungs bas mi thub rang gi sems mi khegs// rang byang ye shes yin pas bsrung du med// des na dam tshig bsrung du 
med pa yin// 'phrin las btsal du med ces bstan pa ni// rdzogs chen rgyu 'bras ye nas 'das pa'i phyir// 'phrin las rgyu las sgrubs nas 'bras bu 'dod// rdzogs chen 'bras bu 'dod pa med pa'i 
phyir// 'phrin las btsal du med ces bstan pa yin// lam la bgrod du med ces bstan pa ni// dus gsum sangs rgyas khams gsum sems can la// bgrod pas byang chub sems kyi lam la bgrod// sems 
su sangs rgyas sems can gnyis las med// des ni sems kyi sems kyi lam mi bgrod// sa la sbyang du med ces bstan pa ni// chos nyid byang chubasems kyi sa 'di la// sbyangs pas thob par 'dod pa rgyu 'bras 
can// chos dbyings byang chub sems kyi sa 'di la// sbyang bcos byas ba grub par ngas ma bstan// ye shes yul la mi rtog ces bstan pa// yul de ye nas rang byung ye shes te// rang byung ye shes ye nas yul dang 
bral// ye shes la ni ye nas yul ma mchis// dus gsum sangs rgyas thams cad dang/ khams gsum sems can thams cad kun// klong chen sems kyi gnas de la// mi gnas pa ni gcig kyang med// kun gyi 
gnas dang sa yin te// 'du 'bral med par de na bzhugs// de la sbyang zhing bgrod mi dgos// de la sbyang zhing bgrod gyur na// rang sems de la 'chos pa ste// bcos pas rang sems 'byongs me 'gyur// ces 
gsungs so// rdo rje sems dpa' nam mkha' che rgyal po rgyas pa'i rgyud las/ bcos pa med par bstan pa'i le'u ste bco brgyad pa'o//// de nas bcom ldan 'das kyi bya med rdzogs pa'i ting nge 'dzin la 
snyoms par zhugs nas ched du brjod pa 'di brjod do// bya med yul ni mi gnas nam mkha' 'dra// mi gnas dmigs pa'i yul med mi rtog chos kyi lam// bsngo ba'i cha shas phra mo'i yul las 'byung ba 
ste// rtog sgom chos kyi sku la khyad par don med pas// rang byung ye shes kun tu ji bzhin gnas// bya bral yul la mi gnas gnyen pos bcos su med// yan lag chos kyi dbang gis snying po yul 'tshol </text>
</item>

<item><p>68</p><section>3</section>
<text>zhing// rnam pa cir yang mi rtog thabs kyis de la rol// snying po rang bzhin 'byung bas chos sku gzhan na med// rdul phran gcig la gces shing phyogs bcu kun dang bral// mi gnas don nyid 
legs pa'i ye shes rang 'byung ste// mngon sum kun tu mi rtog legs pa'i snying po la// rnam dag lam der zhugs nas mnyam pa'i rgyal po thob// mi 'gyur 'gyur ba med pas chags pa'i gnas med de// de 
bzhin gzung ba'i yul med sems kyi gnas kyang med// mngon sum mthong bar 'dod pas rgyu la rtag tu bsgom// bsgom chags bde ba de las mnyam pa'i don mi 'byung// sku gcig kun tu khyab pas bsnan pa'i 
chos med de// mtha' la thug pa med pas dbyings la bri ba med// chos kyi rol bas nyam bag lhag pa'i gnas med de// rang byung che ba'i yul la kun tu ji bzhin gnas// ngo mtshar mthong ba'i yul med de la 
mthong ba'i mig/ gang la thos par mi rigs bsnyad pa kun dang bral// chos dang chos min rtug tu 'dres shing dbyer med mtshungs// don dam chos zhes lhag pa'i gnas zhes bshad pa med// 'khrul dang byang chub 
lam de rtog pas thob pa med// rang byung ye shes nyid kyang tshig gi mtha' dang bral// ye nas sangs rgyas bdag nyid mngon sum gnas pa la// grub ma gzugs kyi dpe bzhin de las rtog pa 'byung// med de 
med pa ma yin med pa'i snying po 'byung// stong ste stong pa ma yin stong pa'i yul la gnas// nam mkha'i rang bzhin de las 'byung ba'i dran pa skye// bya bral zin pa'i bde ba 'dod pa med pas len// bza' ba'i 
yul med de las ye shes 'byung ba rtsom// sngon gyi drang srong rjes su chags pa'i yid kyang 'jog/ rnam rtsol 'bad pa'i gdung bas kun tu zin ta re// rang bzhin lam der zhugs pas thams cad mkhyen pa 
med// ji bzhin pa zhes rnam rtog de phyir rtog bsgom pa// bde ba chen po 'dod pas chags pa'i nad yin te// mi g.yo mnyam par gnas pa'i sman zhes ma byas na// mtho ris bgrod pa'i rgyud des nyon mongs 
zin par 'gyur// lam med lam du zhugs ba rnams kyi nad che ba// phyin par 'dod pas ri dgas smig sgya snyeg pa 'dra// rnyed pa'i yul med 'jig rten gsum las mi 'byung zhing// sa bcur bltos pa'i gnas 
kyang byang chub bsgrib pa yin// shin tu myur ba'i ye shes bsam pa kun dang bral// bshes gnyen kun las 'byung ba'i nor bu rin chen bzhin// dmigs pa med cing 'gyur ba'i gnas la mi ltos par// rang gi 
rang bzhin legs par re ba thams cad skaung// brtags nas med la bzhag na legs ba'i 'byung ba che// dngos su mi snang chags pa'i cha lugs kun la ston// bdag dang gzhan du bral ba'i ston mkhan rin </text>
</item>

<item><p>69</p><section>3</section>
<text>chen mdzod// thams cad grub ba'i yul zhes bdag med snying rjer bstan// nang nas ma g.yos nal du btsal ba'i yul med de// yul phyir chags pa yul la bsngo ba'i dmigs pa med// mi 'byung 
mi 'jug bdag med snying rje de yis ni// gzhan gyi nor min mi 'ong ye nas gnas pa yin// bde ba 'dod pas bde la rgyab kyi phyogs// bde ba zin te bde bas bde ba tshol// byang chub 'khrul ba ye rngam chos la 
za// 'di lta'i yul can sangs rgyas mthong ba min// sangs rgyas med pas sangs rgyas ming yang med// sangs rgyas ston pas ming du btags ba nor// sangs rgyas gzhan nas thob byed nor ba'i lam// gzugs 
med chos skus bshad pa rdul tsam med// zin dang chags dang bral dang zhi// dngos po med dang rnam par spong// bdud rtsi chen po'i rang bzhin pas// bza' ba'i thabs la rag pa med// yangs so che'o chos chen 
po// chung ngu rnams kyi gnyen po yin// che la dmigs pa'i cha snyams nas// chung che de rnams dmigs dang bral// gsungs dang rgyas la dmigs dang snang// sgyu mkhan ri mo'i rnam pa bzhin// 'byung 'jug ye 
shes bying rmugs pa'i// de yi dbang las skye bar 'gyur// 'di ni theg pa kun gyi rgyal// gtang ngo gzhag go rang bzhin te// 'dod pa med cing len pa med// brod pa rdul tsam mi skyed de/ khyung chen nam mkhar 
lding ba bzhin// spro ba med cing bsdu ba med// stong bar mi dogs bza' ba med// rgya mtsho bzhin du ye gnas la// chos rnams sna tshogs 'byung par byed// yon tan nam mkha'i mtha' dang mnyam// bsdu ba'i 
gnas su nges pa med// byang chub snying po de ma thag/ ting 'dzin rgyal po chen po 'byung// snang ba rgya mtsho chen po bzhin// mi rtog nam mkha'i mtha' ltar yangs// kun tu bzang po'i spyod yul la// skye zhing 'pho 
ba'i chos med de// rgyu rkyen yan lag bcu gnyis po// skur par bshad pas btags pa yin// 'khrul pa rnams kyi sgo tsam du// mkhas pas de bzhin shes par gyis// 'gro ba rgyud drug snang ba yang// dad pa'i 
lam du shes par bya// 'dod spyod snying rjes brlan pas na// gang du dga' bar byang chub spyod// shan pa smad 'tshong mtshams med pa/ kha na ma tho 'jig rten spongs// yongs su rdzogs pa chos kyi rtsi// bde ba che 
las gzhan med do// yong chos thams cad de bas na// chos kyi rang bzhin de yin pas// chos kyi chos nyid btsal ba dang// nam mkhas nam mkha' btsal ba dang// gzhan la bltos pa'i chos rnams ni// mes 
mes gsod pa dang 'dra ste// shin tu dka' ba'i las byed pa'o// rnam par mi rtog snying po 'di// yongs kyi rgyud la spas pa med// mi len byang chub spyod rnams la// rnam pa kun tu rang bzhin gnas// zhes </text>
</item>

<item><p>70</p><section>3</section>
<text>gsungs so// rdo rje sems dpa' nam mkha' che rgyal po rgyas pa'i rgyud las// bya med rdzogs pa'i gnas yul med kyi le'u ste bcu dgu pa'o//// de nas bcom ldan 'das kyis bya ba med pa'i 
ting nge 'dzin la snyoms par zhugs nas ched du brjod pa 'di brjod do// chos rnams thams cad ngang las byung bas na// ji ltar snang ba'i chos rnams thams cad kun// ye nas rnam par dbyings kyi ngang du 
bstan// phyi dang nang kun ye nas chos kyi dbyings// ye nas rnam par dag pa'i spyod yul la// sangs rgyas dang ni sems can gnyis su med// lam dang gnyis pos bcos su ga la yod// bsgrub med rtsal 
sbrug smon pa med pas na// bya med lhun rdzogs snga ma de nyid ston// rtog spyod rnam rtog gnyis med chos dbyings la// log rtog byis pa'i spyod pas ci zhig bslu// 'khrul pas nor ba'i lam du bstan pa yang gong 
du bstan pa'i lam chen de las mi gnyis pas// mnyam par shes pa sangs rgyas kun gyi rje// nga dang bdag tu bstan pa mu stegs 'khrul ba'i lam// phyin pa'i yul med rtogs pa'i dus med pas// chos nyid chos 
tshol rnyed par ga la 'gyur// tshad mar ma gyur slob dpon spre'u 'dra'i lung// bstan dang lam nor rtog pa zin ta re// de bas gser la nag tshur btang ba yi// slob dpon yang dag ston pa'i rin chen 
de// rin thang dpag tu med pas bslu bar 'os// zhes gsungs so// rdo rje sems dpa' nam mkha' che rgyal po rgyas pa'i rgyud las// bya byed rnam dag dbyings kyi le'u ste nyi shu pa'o//// de nas bcom ldan 
'das kyis rdzogs pa lhun grub kyi ting nge 'dzin la snyoms par zhugs nas ched du brjod pa 'di brjod do// sna tshogs rang bzhin mi gnyis kyang// cha shas nyid du spros dang bral// ji bzhin pa zhes mi rtog 
kyang// rnam par snang mdzad kun tu bzang// zin pas rtsol ba'i nad spangs te// lhun gyis gnas pas bzhag pa yin// ces gsungs so// rdo rje sems dpa' nam mkha' che rgyal po rgyas pa'i rgyud las/ bya med 
rdzogs pa lhun gyis grub pa'i le'u ste nyer gcig pa'o//// de nas bcom ldan 'das kyis ma skyes pa'i ting nge 'dzin la snyoms par zhugs nas ched du brjod pa 'di brjod do// bsam 'das brjod du med 
pa'i byang chub sems// ston pa'i sgron mar gyur pa'i kun gyis rab bsngags pa// chos kyi snying por gyur pas 'jam dpal gzhon nu nyid// bya bral lhun rdzogs bde ba'i lhun la gnas// tshul khrims la 
sogs spyod pa rgya mtsho'i gzhir gyur pa// ji snyed rnam par grol ba'i lam ston pa// bde gshegs yul du gyur cing mtshungs lam de// de med mi 'gyur de phyir nga ni rnam grol mchog gi lam// phra zhing shes dka' </text>
</item>

<item><p>71</p><section>3</section>
<text>kun gyi lam ste mi rtog rtog las 'das// mi gnas mi dmigs spros med bsam pa kun dang bral// tshig gis mi phegs dbyibs dang kha dog spyod yul min// bstan cing brtag par dka' la 
brjod du rdul tsam min// sngon gyi drang srong lam du gang zhugs pa// bsgom chags lam gyi nad kyis zin ta re// ston pa'i lung bzhin tshig gi mtha' spyod lam du de mthong na// de ni rtog pa'i rgyud 'brangs smig sgyu 
snyeg pa 'dra// yang dag lam ni tshig gis mtshon du med// yang dag nyid du bstan pa nga yis 'khrul// dag dang ma dag gnyis med 'dres shing mtshungs// rnam pa cir yang mi 'byed ye shes gti mug 
dang// thogs med gsal ba'i mar me bsam pa kun dang bral// ngang gis mi g.yo rmugs shing ting 'dzin rgyal por gnas// mngon sum mthong byed mngon sum mthong ba'i mig/ de phyir thams cad mkhyen 
pa'i spyan zhes de la bya// mtha' dang dbus med yangs pa'i rang bzhin shes// mi len mi 'dor mnyam pa'i rgyal por gnas// sems dang bag chags gnyis med 'dres shing mtshungs// 'dzin pas brtags shing 
snang ba'i chos rnams ni// rang gi rkyen gyis snang bas mi 'dor spong mi byed// cir yang mi dgongs thabs kyis de la rol// kun dang mi mthun yongs kyis spong ba'i chos// nyon mongs lnga dang mtshams med lnga po 
yi// rnam dag lam der zhugs nas mnyam pa'i rgyal po thob// bud med la sogs kun kyang yong mi spyod// lo rgyus don nyid tshad ma'i blor bzhag nas// ting 'dzin gsum po brtags nas grub pa'i mtha' spyod 
pa// rtsol bral lung las gol zhes 'khrul pa yin// bya bral lhun rdzogs bde ba'i yul la gnas// ye shes rang byung che ba'i snying po nyid// mi g.yo mi 'gyur bsnyad pa kun dang bral// bya bral zin pa'i yul la ji 
bzhin gnas// thams cad thig le chen po yi// rang bzhin ye nas yin pas na// spro pa med cing bsdu ba med// skye ba med la 'gag pa med// 'gag pa med par de bzhin gnas// rnam par mi rtog snying po 
'di// nam mkha' bzhin du ye gnas pas// rtog pa'i smra bsam yul las 'das// zhes gsungs so// rdo rje sems dpa' nam mkha' che rgyal po rgyas pa'i rgyud las/ bya byed rdzogs pa bsgom du med pa'i le'u ste 
nyer gnyis pa'o//// de nas bcom ldan 'das kyis yul la dmigs su med pa'i ting nge 'dzin la snyoms par zhugs ched du brjod pa 'di brjod do// ji ltar snang ba'i chos rnams ni// rang gi byang chub 
sems yin pas// de la lta ba'i yul ma yin// mi rtog pas na mnyam pa nyid// de bzhin nam mkha'i dgongs pa ste// rnal 'byor zhes ni de la bya// dbang po'i ngo la snang ba rnams// rang gsal de la mi rtog </text>
</item>

<item><p>72</p><section>3</section>
<text>pas// de yang nam mkha'i dgongs pa rnams// rnal 'byor de bzhin nyid du gnas// tshig dang yi ge'i don rtogs pas// rtog med mnyam pa de bzhin nyid// de yang nam mkha'i dgongs par 
gnas// rnal 'byor ma bcos bsam med bzhag/ bsam du med pa'i don 'di ni// snang ba rgya mtsho chen po ste// mi rtog nam mkha'i mtha' ltar yangs// nam mkha' bzhin du ye gnas so// zhes gsungs 
so// rdo rje sems dpa' nam mkha' che rgyal po rgyas pa'i rgyud las/ tshig bshad bzhi pa'i dbang bskur ba dang lta ba yul med kyi le'u ste nyer gsum pa'o//// de nas bcom ldan 'das kyis don ma byas 
par grub pa'i ting nge 'dzin la snyoms par zhugs nas ched du brjod pa 'di brjod do// ji ltar snang ba de bzhin nyid du gcig/ gcig la su yang 'chos par ma byed cig/ ma bcos mnyam ba'i rgyal po de la 
ni// mi rtog chos sku'i dgongs pa bde la gnas// zhes gsungs so// rdo rje sems dpa' nam mkha' che rgyal po rgyas pa'i rgyud las/ nges tshig bzhi ba'i le'u ste nyer bzhi pa'o//// de nas bcom ldan 
'das la/ rdo rje sems dpas 'di skad ces gsol to// e ma ho ngo mtshar che'o// rgyal po rgyas pa'i rgyud 'di ni tshig tu mi gnas ba de sems can skal ba chung ba lags sam/ sems dpa' chen po rgyud 'di tshig 
dang yi ger bri las 'das pas dus kyi tha ma la 'byung yang srid// mi 'byung yang srid/ 'byung na yang gang zag gcig la 'byung la// de gang dang yang ma bral ba'o// de 'byung ba'i tshe mi dmigs pa'i stobs dang/ 
mi dmigs pa'i shes rab dang// mi dmigs pa'i btang snyoms dang/ mi dmigs pa'i rig pa rang gsal te mi yul thams cad ma skyes pa'i chos nyid las rang bzhin gyis mi 'da' ba dang// rang bzhin gyis 
mi nyams pa dang/ rang bzhin gyis phyogs med par gyur to// rgyud 'di thos pa'i sems can thams cad kun tu bzang po'i rang bzhin du gyur nas 'da' ba med pa'i sangs rgyas su gyur to// rgyud 'di thos pa'i 
yid rang byung ye shes su gyur nas/ gnyis su med pa ma btsal ba'i thig ler gyur to// rdo rje sems dpa' la sogs pa'i 'khor rnams rjes su rang ngo// rgyud yongs su gtad pa'i le'u ste nyer lnga 
pa'o//// rgyal po rgyas rgyud snying por gyur ba'o// rdzogs so// // rgya gar skad du// badzra satwa ga ga sa me ma hA tan+t+ra nA ma/ bod skad du/ rdo rje sems dpa' nam mkha' che'i rgyud ces bya ba/ dpal rdo rje 
sems dpa' la phyag 'tshal lo// 'di skad bdag gis thos pa'i dus gcig na// bcom ldan 'das de bzhin gshegs pa kun tu bzang po sku mdun dang rgyab med pa/ rnam par thar pa'i dbu gsum dang ldan pa/ </text>
</item>

<item><p>73</p><section>3</section>
<text>phyag drug gis nor bu rin po che 'od 'bar ba zur brgyad pa 'dzin pa ste/ yum kun tu bzang mo dang gnyis su med par 'og min gyi gnas mtha' dang dbus med pa yum gyi gzhal yas khang na/ 
gdan glang po che la sogs pa'i steng na pad+ma dang nyi zla brtsegs pa'i gdan la// rdo rje sems dpa' la sogs pa'i de bzhin gshegs pa rnam par snang mdzad dang/ dkon mchog 'byung gnas dang/ snang ba mtha' 
yas dang/ gdon mi za bar grub pa la sogs pa btsun mo dang bcas pa dang/ 'khor gyi byang chub sems dpa' sa'i snying po dang/ nam mkha'i snying po dang/ 'jig rten dbang phyug dang/ phyag na rdo rje la sogs 
pa btsun mo dang bcas pa dang// byang chub sems dpa' byams pa dang// kun tu bzang po dang/ sgrib pa rnam par sel ba dang/ 'jam pa'i dbyangs la sogs pa btsun mo dang bcas pa dang/ gzhan yang khro bo 
chen po gshin rje gshed po dang/ stobs po che dang/ rta mgrin dang/ bdud rtsi 'khyil pa la sogs pa btsun mo dang bcas pa dang thabs cig tu bzhugs so// gleng gzhi'i le'u ste dang po'o//// de nas rdo 
rje sems dpa' la sogs pa'i de bzhin gshegs pa thams cad kyis/ bcom ldan 'das de bzhin gshegs pa kun tu bzang po la 'di skad ces gsol to// bcom ldan 'das kun tu bzang po/ bdag nyid chen 
po lhun gyis grub pa'i dkyil 'khor ji ltar bskyed pa lags/ gnas ni ji ltar bskyed pa lags/ zhes gsol pa dang/ bcom ldan 'das de bzhin gshegs pa kun tu bzang pos bka' stsal pa/ rdo rje sems 
dpa' la sogs pa 'khor gyi de bzhin gshegs pa rnams nyon cig/ bdag nyid chen po lhun gyis grub pa'i gnas ni// skad cig ma gcig gam thang cig la yum gyi mkha' dag pa'i gzhal yas khang du bskyed 
do// de la bdag nyid chen po lhun gyi grub pa'i dkyil 'khor la gnyis te/ dkyil 'khor du lhun gyis grub pa'i dkyil 'khor dang/ bdag nyid chen po lus kyi dkyil 'khor ro// gleng bslang ba'i le'u ste gnyis 
pa'o//// de nas yang rdo rje sems dpa' la sogs pa de bzhin gshegs pa rnams kyis/ bcom ldan 'das de bzhin gshegs pa kun tu bzang po la 'di skad ces gsol to// bcom ldan 'das 
de bzhin gshegs pa kun tu bzang po/ bdag nyid chen po lhun gyis grub pa'i dkyil 'khor ji ltar lags/ de bzhin gshegs pa kun tu bzang po/ bdag nyid chen po lus kyi dkyis 'khor ji ltar lags/ 
zhes gsol pa dang/ bcom ldan 'das de bzhin gshegs pa kun tu bzang pos bka' stsal pa/ bcom ldan 'das rdo rje sems dpa' la sogs pa 'khor gyi de bzhin gshegs pa rnams nyon cig/ rig pa'i skad </text>
</item>

<item><p>74</p><section>3</section>
<text>cig ma de nyid la rigs lnga dang/ rigs kyi yum lnga dang/ sems dpa' brgyad dang/ sems ma brgyad dang/ khro bo dang khro mo brgyad du gsal bar nga rgyal byas pa nyid do// bdag nyid chen po lus 
kyi dkyil 'khor ni/ lha rnams rtsa rnams la gsal bar byas pa ste/ bdag nyid chen po lhun gyis grub pa'i dkyil 'khor ro// bdag nyid chen po lhun gyis grub pa'i dkyil 'khor gyi le'u ste gsum 
pa'o//// de nas yang bcom ldan 'das 'khor gyi de bzhin gshegs pa rnams kyis/ bcom ldan 'das de bzhin gshegs pa kun tu bzang po la 'di skad ces gsol to// gcom ldan 'das de bzhin 
gshegs pa kun tu bzang po// lus kyi rtsa rnams ji ltar lags/ zhes pa dang/ bcom ldan 'das de bzhin gshegs pa kun tu bzang pos bka' stsal pa/ bcom ldan 'das 'khor gyi de bzhin gshegs pa 
rnams nyon cig/ lus kyi rtsa rnams ni/ rgya mdud zer stubs bzhi dang seng dkar bsgril// bde chen rtsa dang srog rtsa drug/ srog rtsa sgril mar gnas pa ste// gcig ni yid rtsa kun tu bzang// mig rtsa gnyis dang rna 
rtsa gnyis// sna rtsa gnyis dang lce rtsa gnyis// rnam shes bzhi yi rtsa bzhi dang// dbang po bzhi yi rtsa bzhi 'o// rnam shes bzhi yi yul rtsa rnams// rtsa rnams khod gzugs can no// de la dus bzhi lha mo'i rtsa// thog 
mar rtsa rnams srid par chags// srid pa gnas dang chags pa dang// tshe 'phos pa ni 'jig pa'i rtsa// zhig pas stongs par gyur pa'i rtsa// dus bzhi lha mo'i rtsa ru shes// srid pa sbyor tshe reg par shes// de na 
dbang po long ga'i rtsa// reg bya'i mtshan nyid gang yin shes// de ni lus kyi dbang po rtsa// reg bya rang gi ngo bo nyid// lus kyi rtsa ru shes par bya// nyams su myong ba'i mtshan nyid de// yul dang dbang po rnam shes 
gsum// 'dus pa las ni byung ba'i rtsa// rtsa rnams ma lus mu stegs pas// bdag tu btags pa ma yin dang// rtag par btags pa ma yin dang// chad par btags pa ma yin dang// mtshan mar btags pa 
ma yin pa// de ni lus kyi rtsa rnams yin// rtsa'i le'u ste bzhi pa'o//// de nas yang bcom ldan 'das de bzhin gshegs pa rnams kyis gsol pa/ bcom ldan 'das de bzhin gshegs pa kun tu bzang po/ 
rtsa de rnams tshul ji ltar gnas pa lags/ zhes gsol pa dang/ bcom ldan 'das kyis 'khor gyi de bzhin gshegs pa rnams nyon cig/ seng dkar rtsa ni sgril ma la// a dang k+Sha/ bde chen rtsa yi tshul la 
gnas// srog pa rtsa ni sgril ma la// mi bskyod rtsa dang kun bzang rtsa// tha dang k+Sha ru shes par bya// rtsa gnyis pa yi rang bzhin te// rdo rje dbyings kyi dbang phyug ma// kun tu bzang po'i rtsa shes bya// de yang tha dad </text>
</item>

<item><p>75</p><section>3</section>
<text>a ru btags// rgya sdus bzhi ni Ta ta dang// Da da dang ni D+ha d+ha dang/ na Na bzhin ni shes par bya// ka kha dang ni ga g+ha dang// pa pha dang ni ba b+ha brgyad// mig rtsa gnyis dang sna rtsa gnyis// lce rtsa 
gnyis dang rna rtsa gnyis// rnam shes bzhi dang dbang po gzugs can bzhi// mig dang rna ba sna dang lce// dbang po bzhi yi rtsa la ni/ tsa tsha dza dz+ha bzhi dang ni// ya ra dang ni wa la bzhi// gsang ba'i dbang po ling 
ga'i rtsa// nga nyo ma o bzhi dang ni/ sha Sha sa ha bzhi po dang// de dag kha dog dbyibs kyi tshul// rtsa rnams yi ge'i tshul// rtsa rnams yi ge'i tshul du gnas pa'i le'u ste lnga pa'o//// de nas yang 'khor gyi bcom 
ldan 'das de bzhin gshegs pa rnams kyis/ bcom ldan 'das de bzhin gshegs kun tu bzang po la gsol ba/ bcom ldan 'das de bzhin gshegs pa kun tu bzang po/ sems can thams cad kyi rang 
bzhin ji lta bur gnas pa lags/ zhes gsol ba dang/ bcom ldan 'das de bzhin gshegs pa kun tu bzang pos bka' stsal pa/ bcom ldan 'das 'khor gyi de bzhin gshegs pa rnams nyon cig/ 'byung ba 
chen po bcom ldan 'das// chub par gnas pas bcom ldan 'das// 'gro ba kun la rang bzhin gnas// ye nas rgyal ba'i dkyil 'khor nyid// phyin ci log tu rnam btags kyang// grol ba rang byung gzhan 
las min// rang bzhin gyi sa gnas pa'i le'u ste drug pa'o//// de nas yang 'khor gyi de bzhin gshegs pa rnams kyis/ bcom ldan 'das de bzhin gshegs pa kun tu bzang po la gsol ba/ bcom ldan 
'das de bzhin gshegs pa kun tu bzang po// rdzogs pa chen po'i don thabs gang gis rtogs par bgyi/ de bzhin gshegs pa kun tu bzang pos bka' stsal pa/ bcom ldan 'das 'khor gyi de bzhin gshegs 
pa rnams nyon cig/ rtog med mnyam nyid chos kyi sku// chos sku nam mkha' lta bu las// 'ja' tshon lta bu'i skur bzhengs pa// gzung ba ma zin chu zla 'dra// thabs dang shes rab rtsa gnyis la// A li kA li yi ge 
gsal// 'khor lo bzhi yang gsal ba las// gnyis su med par gyur pa las// kun tu bzang po'i rol pa yis// A li kA li zab tu bstan// de ni i dang mdzes pa'i ta// pa dang yan lag spros pa 
bzhin// 'jig rten yongs kyi spyi yul la// sangs rgyas gsung gi zab mo 'byung// e ma'o sangs rgyas spyod yul 'di// btsal bas rnyed pa'i gnas med do// drug gi chos bzhin mi 'grub pas// ldongs pas 
nam mkha' bsnyegs pa bzhin// gong nas gong tu tshangs pa'i lam// bya bral chos dang mthun pa min// ci ste lam las grol 'gyur na// nam mkha'i mtha' bzhin 'thob pa med// mngon par byang chub pa'i le'u ste bdun pa'o//// de nas yang bcom </text>
</item>

<item><p>76</p><section>3</section>
<text>ldan 'das 'khor gyi de bzhin gshegs pa rnams kyis gsol ba/ bcom ldan 'das de bzhin gshegs pa kun tu bzang po/ kun tu bzang po'i rol pa las// rdzogs pa chen po ji ltar 
byung// zhes gsol ba bzhin gshegs pa kun tu bzang po/ kun tu bzang po'i rol pa las// rdzogs pa chen po ji ltar byung// zhes gsol ba dang/ bcom ldan 'das kun tu bzang pos bka' stsal pa/ cir 
yang mi gnas mi rtog pa// A li kA li las byung ba// de ltar de bzhin de yi phyir// de la de bstan de yang thob// de ni snying po de bas na// de las de byung ngo mtshar che// sngon gyi de dang da lta'i de// de bzhin de yi 
gnas su che// de ltar de yis lam 'dra bar// de ni de yi rang bzhin no// de dang 'dra ba yongs kyi lam// zla ba las byung rten dang bcas// kun gyi mnyam nyid yin pa la// phyogs su bltas pas mthong ba 
med// gdod nas rang bzhin rnam par dag/ yongs su rdzogs pa'i le'u ste brgyad pa'o//// de nas yang 'khor gyi de bzhin gshegs pa rnams kyis gsol ba/ bcom ldan 'das de bzhin gshegs pa kun 
tu bzang po// gdod ma nas rang bzhin gyis rnam par dag pa la// thabs shes rab la brten pa ji ltar lags// bcom ldan 'das kun tu bzang pos bka' stsal pa/ bcom ldan 'das 'khor gyi de bzhin 
gshegs pa rnams nyon cig/ che ba'i ye shes rnyed dka' ba// shes rab thabs la brten pas 'grub// ming tsam gzhan la bstan 'dra yang// mngon sum bde ba rang las 'byung// rang bzhin che ba la gnas 
pa'i le'u ste dgu pa'o//// de nas yang 'khor gyi de bzhin gshegs pa rnams kyis gsol ba/ bcom ldan 'das de bzhin gshegs pa kun tu bzang po rdzogs pa bya btsal dang bral ba'i don ji ltar 
lags/ bcom ldan 'das de bzhin gshegs pa kun tu bzang pos bka' stsal pa/ 'khor gyi de bzhin gshegs pa rnams nyon cig/ bcom ldan 'das 'khor gyi de bzhin gshegs pa rnams/ rdzogs pa chen po 
bya btsal dang bral ba'i don ni// dbyings nyid gting mtha' med pa nas/ yid rang byung gi ye shes chen po btsal ba med par ye nyid rang shar ba ste gdod ma nas rtsol sems dang bral ba'i don no// bcom ldan 
'das 'khor gyi de bzhin gshegs pa rnams kyis yang gsol ba/ rdzogs pa chen po ye rtsol sems dang bral ba lags na/ bcom ldan 'das de bzhin gshegs pa kun tu bzang po/ sangs rgyas kyi che ba'i yon 
tan stobs dang/ mi 'jigs pa dang/ mtshan dang/ dpe byang rgyu ci las byung lags/ bcom ldan 'das de bzhin gshegs pa kun tu bzang pos bka' stsal pa/ bcom ldan 'das 'khor gyi de bzhin gshegs </text>
</item>

<item><p>77</p><section>3</section>
<text>pa rnams/ sangs rgyas kyi che ba'i yon tan stobs dang mi 'jigs pa la sogs pa ni/ theg pa 'og ma pa'i skabs nyid kyang/ rdzogs pa chen po bya btsal dang bral ba de nyid bya btsal bya ba'i dka' 
blas med par rdzogs pa chen po'i don rtogs pa thag tu/ bya btsal dang bra ba'i rdzogs pa chen po rang las byung ngo// zhes bka' stsal to// yang 'khor gyi de bzhin gshegs pa rnams kyis gsol pa/ bcom ldan 
'das rdzogs pa chen po'i don de/ ma 'ongs ba'i rnal 'byor gyis bsgom na ji ltar bsgom/ bcom ldan 'das kyis bka' stsal pa/ 'khor gyi de bzhin gshegs pa rnams/ rdzogs pa chen po'i don ma 'ongs ba'i 
rnal 'byor pas bsgom na chos nyid gdod ma nas ma skyes pa la rang gi blo ma skyes pa bzhag nas bsgom pa yin no// yang 'khor gyi de bzhin gshegs pa rnams kyis gsol pa/ bcom ldan 'das chos nyid ma 
skyes par bzhag pa las/ cho 'phrul chen po stobs dang mi 'jigs pa la sogs pa ji ltar 'byung ba lags/ zhes gsol ba dang/ bcom ldan 'das kyis bka' stsal pa/ cho 'phrul chen po dka' ba min// yon 
tan kun dang stobs kyi rnams// ji bzhin rtog pa phra ba yis// de ma thag tu rang las 'byung// snang ba med pa'i chos nyid la// ma btsal bzhag na bsgom pa yin// de dang der ni rnam btsal na// de las de 
bzhin de mi 'byung// bya btsal dang bral ba'i le'u ste bcu pa'o//// bcom ldan 'das la/ 'khor gyi de bzhin gshegs pa rnams kyis gsol pa/ bcom ldan 'das de bzhin gshegs pa kun tu bzang po/ 
chos nyid rang bzhin gyis gnas pa'i don ji ltar lags/ zhes gsol ba dang/ bcom ldan 'das kyis bka' stsal pa/ 'khor gyi de bzhin gshegs pa rnams/ chos nyid rang bzhin gyis gnas pa ni/ rdo rje 
sems dpa' nam mkha' che// kun bzang yangs ba chos kyi dbyings// rnam dag lam chen kun sgrol phyir// mi skye mi 'gag cir mi dgongs// byams pas don nyid rnam sbyang phyir// snying rje chen po cir mi 
mdzad// che ba che ba'i zab mo nyid// yon tan cir yang bsngags pa med// don rnams ji bzhin mi bskyed de// bya ba med pas grol ba dgrol// rang byung ye shes btsal med pas// grol nas grol ba'i lam yang 
ston// chos nyid rang bzhin gyis gnas pa'i le'u ste bcu gcig pa'o//// yang 'khor gyi de bzhin gshegs pa rnams kyis gsol ba/ bcom ldan 'das de bzhin gshegs pa kun tu bzang po/ rang gi byang 
chub kyi sems brjod pa dang bral ba'i don ji ltar lags/ zhes gsol ba dang/ 'khor gyi de bzhin gshegs pa rnams la bka' stsal pa/ rang gi byang chub kyi sems brjod pa dang bral ba ni/ kun gzhi'i chos </text>
</item>

<item><p>78</p><section>3</section>
<text>nyid gdod ma nas ma skyes pa ste/ mchog tu gsang ba'i chos nyid ni// rna dbang gzhan la thos mi 'gyur// de bzhin lce yi dbang pos kyang// de la brjod du rdul tsam med// ces bka' stsal 
to// rang gi byang chub kyi sems brjod pa dang bral ba'i le'u ste bcu gnyis pa'o//// yang 'khor gyi de bzhin gshegs pa rnams kyis gsol ba/ bcom ldan 'das de bzhin gshegs pa kun tu bzang po/ 
rang gi byang chub kyi sems de las kyis 'khol ba lags sam/ mi 'khol ba lags/ zhes gsol pa dang/ bcom ldan 'das kyis bka' stsal pa/ 'gro ba'i sdug bsngal byang chub sems// kun tu chub pas rnam 
par rol// de la bskyed pa med bzhin du// nam mkha'i mtha' dang mnyam par gnas/ khyad par cir yang mtshungs pa la// las so zhes ni rnam par btags// ci ste las kyi dbang gyur na// rang byung ye shes 
yod ma yin// rgyu nyid rdo rje rkyen dang 'dra// ma skyes pas na 'jig pa med// gdod nas snying po byang chub la// rtsal ba'i bsam pas dbyings mi bskyod// byang chub kyi sems 'gro ba las kyis mi 'khol ba'i le'u 
ste bcu gsum pa'o//// yang 'khor gyi de bzhin gshegs pa rnams kyis gsol pa/ bcom ldan 'das de bzhin gshegs pa kun tu bzang po/ byang chub kyi sems rtsol sems dang bral ba de re ba 'jog pa 
dang smon lam gnas lags sam/ zhes gsol ba dang/ bcom ldan 'das kyis bka' stsal pa/ yon tan chen po'i bsam gtan ni// bsam gtan nyid pas bsam du med// ma bsam ma sbyangs chos bzhin 
du// rnam rtog nyid las ye shes skye// 'phra ba'i sgo mor ming btags shing// sems kyi dben pas lam tshol zhing// dgon pa'i rgyud du dben 'dzin zhing// btags na rnam par rtog 'gyur bsgom// rgyu dang 
'bras bur ming btags shing// dge sdig gnyis ka rnam par sel// 'jig rten 'di la 'byung ngo zhes// blang dor brod pa mchog tu bskyed// ces bka' rtsal to// byang chub kyi sems rtsol sems dang bral ba'i 
le'u ste bcu bzhi pa'o//// yang 'khor gyi de bzhin gshegs pa rnams kyis gsol ba/ bcom ldan 'das de bzhin gshegs pa kun tu bzang po/ byang chub kyi sems rtsol sems dang bral ba/ bsam du med pa de nyid gnyis su 
med pa'i skyon dang bral ba lags sam ma lags/ zhes gsol pa dang/ bcom ldan 'das kyis bka' stsal ba/ chags dang ma chags tshig gi lam/ dbu ma bzhin te brag cha 'dra/ bde 
dang sdug bsngal rgyu mthun zhes/ bcom ldan 'das kyis bka' stsal to/ byang chub kyi sems gnyis su med pa'i skyon dang bral ba'i le'u ste bco lnga pa'o//// yang 'khor gyi de bzhin gshegs pa rnams kyis </text>
</item>

<item><p>79</p><section>3</section>
<text>gsol pa/ bcom ldan 'das de bzhin gshegs pa kun tu bzang po/ byang chub kyi sems bdag nyid chen po de/ rang las ye shes byung ba lags sam ma lags/ zhes gsol ba dang/ bcom ldan 
'das kyis bka' stsal pa/ 'dod chags zhe sdang gti mug kyang// byang chub chen pa'i lam las byung// kun spyod yod tan rnam lnga yang// chos nyid ma skyes nyid kyi rgyan// ces bka' stsal to// ye shes chen po 
rang las byung ba'i le'u ste bcu drug pa'o//// yang 'khor gyi de bzhin gshegs pa rnams kyis gsol pa// bcom ldan 'das de bzhin gshegs pa kun tu bzang po/ thabs dang shes rab gnyis su med 
pa'i lta ba dang/ yongs su rdzogs pa'i dgongs pa'i don ji ltar bu lags/ zhes gsol pa dang/ bcom ldan 'das kyis bka' stsal ba/ nam mkha'i rtog pa skye med cing// rtog pa de nyid nam mkha' 'dra// ma 
chags nam mkha' sngo ba lags// rang don chen po nam mkha' 'byung// zhes bka' stsal to// yongs su rdzogs pa dang sbyor thabs kyi le'u ste bcu bdun pa'o//// yang 'khor gyi de bzhin gshegs pa 
rnams kyis gsol ba/ bcom ldan 'das de bzhin gshegs pa kun tu bzang po/ thabs dang shes rab kyi sbyor thabs chags pa dang bral ba lags sam ma lags/ zhes gsol ba dang/ bcom ldan 'das kyis 
bka' stsal pa/ da lta'i bde dang phyi ma'i bde// mngon sum pa dang rgyab la 'byung// de yang rnam pa'i skyon yin pa'i// de la brten par mi bya'o// zhes bka' stsal to// chags pa dang bral ba'i le'u ste bco brgyad 
pa'o//// yang 'khor gyi de bzhin gshegs pa rnams kyis gsol ba/ bcom ldan 'das de bzhin gshegs pa kun tu bzang po/ chags pa dang bral ba'i byang chub kyi sems de gdod ma nas che ba'i snying po 
la rang bzhin gyis gnas pa lags sam ma lags/ zhes gsol pa dang/ bcom ldan 'das kyis bka' stsal pa/ dus gsum gcig ste khyad par med// sngon med phyis med gdod nas 'byung// chos skus khyab 
pas gcig pa'i phyir// che bas chen po rang bzhin gnas// zhes bka' stsal to// gdod ma nas che ba'i snying po rang bzhin gyis gnas pa'i le'u ste bcu dgu pa'o//// yang 'khor gyi de bzhin gshegs pa 
rnams kyis gsol ba/ bcom ldan 'das de bzhin gshegs pa kun tu bzang po/ rang bzhin gyis gdod ma nas ma skyes pa'i byang chub kyi sems de smon lam dang bral ba lags sam ma lags/ zhes gsol ba 
dang/ bcom ldan 'das kyis bka' stsal pa/ srid pa gsum na sbyor ba yang// ming tsam sgyu mar snang ba ste// 'khor los sgyur ba'i gnas chen yang// sgyu ma sbyor ba'i bsti gnas yin// rnam spyod dus la bltas </text>
</item>

<item><p>80</p><section>3</section>
<text>pa rnams// dus 'di 'byung bar mi 'gyur te// bya bral smon pa spyod pas na// stong pa'i mtshan nyid gsungs pa bzhin// zhes bka' stsal to// kun tu smon lam dang bral ba'i le'u ste nyid shu 
pa'o//// yang 'khor gyi de bzhin gshegs pa rnams kyis gsol ba/ bcom ldan 'das de bzhin gshegs pa kun tu bzang po/ byang chub kyi sems smon lam dang bral ba de la/ lung bstan pa mchis sam 
ma mchis/ zhes gsol ba dang/ bcom ldan 'das kyis bka' stsal pa/ gcig ste rnam pa yongs kyi med// rnal 'byor nam mkha' bya lam gnas// ma byung ma skyes snying po la// sgro btags chos kun ga la 
yod// phyi nang gnyis ka phyi nyid nang// zab mo'i cha shes rtogs yul med// srid pa'i ming tsam log pa'i stobs// de bas ting 'dzin mnyam dang bral// de la tha tshig snga phyi dang// rang bzhin phung po khams 
bzhin gnas// dus gsum de dang mi 'bral bas// tha tshig ming du btags pa med// ye shes chen po'i thig le'o// zhes bka' stsal to// byang chub kyi sems la lung bstan du med pa'i le'u ste nyi shu gcig 
pa'o//// yang 'khor gyi de bzhin gshegs pa rnams kyis gsol ba/ bcom ldan 'das de bzhin gshegs pa kun tu bzang po/ byang chub kyi sems mnyam pa nyid la dbang sgyur du mchis sam ma mchis/ zhes 
gsol pa dang/ bcom ldan 'das kyis bka' stsal pa/ mi g.yo ba ni sku yi rgya// mi bskyod pa ni ye shes te// mi len pas na bdag med cing// mi bde tshig bral mnyam nyid do// gang dang gang gi yul du 
yang// kun 'khol kun spyod bdag las byung// 'di la skyes pa 'am bud med// ces bka' stsal to// mnyam pa nyid la dbang sgyur du med pa'i le'u ste nyi shu gnyis pa'o//// yang 'khor gyi de bzhin 
gshegs pa rnams kyis gsol ba/ bcom ldan 'das de bzhin gshegs pa kun tu bzang po/ byang chub kyi sems mnyam pa nyid la dbang bskur du mchis sam ma mchis pa lags/ spong len mchis sam ma 
mchis/ zhes gsol ba dang/ bcom ldan 'das kyis bka' stsal pa/ 'di la sdug bsngal drag shul gyis// gnas par bya ba'i gzhi med de// a dang par ni rnam ldan na// sgyu ma bde ba bskyod par 'dod// de 
yang 'dzin pa'i skyon yin te// rang bzhin gcig tu ma nges pas// ji ltar bltas pa de ltar snang// snang 'dod rtsol sems bde ba yang// de ni sgrib pa'i skyon chen yin// byang chub yan lag kun gyi sgo// cha 
lugs bsgoms pas chu zla bzhin// ma chags ma gos 'byung 'gyur yang// bsgoms pas byis pa'i spyod yul bzhin// dkyil 'khor khro gnyer cha lugs kyi/ khro bdag chen po'i gzugs bzung nas// yi ge </text>
</item>

<item><p>81</p><section>3</section>
<text>mngon du gyur na yang// zhi ba de nyid mthong ba min// ta la'i mgo bo bcad pa dang// sa bon me yis bsregs pa yang// de yi dbang du mi 'gyur gyi// rnam grangs brgya stong mtha' yas pa// gang 
ltar bskyed kyang me tog skye// mtshan ma med pa'i dbang gis na// bsti gnas de las 'byung mi 'gyur// zhes bka' stsal to// byang chub mnyam pa nyid la spong len med pa'i le'u ste nyi shu gsum 
pa'o//// yang 'khor gyi de bzhin gshegs pa rnams kyis gsol ba/ bcom ldan 'das 'das de bzhin gshegs pa kun tu bzang po/ byang chub kyi sems spong len med pa la bde ba chen po thob par bya 
ba'i thabs mchis sam ma mchis/ zhes gsol pa dang/ bcom ldan 'das kyis bka' stsal ba/ gleng bral 'di la gnas pa yi// rnal 'byor de nyid skal ba bzang bdag dang gzhun du mi 'byed pas// sgyu ma lhun 
grub yul la rol// zhes bka' stsal to// byang chub kyi sems spong len med pa las/ sgyu ma tsam du bde ba chen po thob par bya ba'i thabs bston pa'i le'u ste nyi shu bzhi pa'o//// yang 'khor gyi de bzhin 
gshegs pa rnams kyis gsol ba/ bcom ldan 'das kun tu bzang po/ sgyu ma tsam du bde ba chen po thob par bya ba'i thabs mchis na/ 'gro ba thams cad la rang bzhin gyis sangs rgyas pa mchis sam/ 
zhes gsol pa dang/ b+ha ga wan gyis bka' stsal pa/ go ba'i yul na bde ba che// 'di nyid rnam dag 'jig rten yin// de la phyogs kyi 'od 'dus pas// phyogs bzhi mtshams dang bla 'og 'grub// ma nges 'ja' 
tshon kha dog las// rigs kyi khyad par mngon du snang// de bzhin g.yo rdul mi g.yo bar// 'byung ba lnga las gtso chen yin// zhes bka' stsal to// 'gro ba thams cad rang bzhin gyis sangs rgyas pa'i le'u ste nyi 
shu lnga pa'o//// yang 'khor gyi de bzhin gshegs pa rnams kyis yang gsol ba/ bcom ldan 'das de bzhin gshegs pa kun tu bzang po/ 'gro ba thams cad rang bzhin gyis sangs rgyas pa la/ tshogs 
dbul ba dang rang bzhin gyis yongs su rdzogs pa mchis sam ma mchis/ zhes gsol pa dang/ bcom ldan 'das kyis bka' stsal pa/ 'das dang ma byon da ltar gyi// tha snyad ming la mi gnas te// skye 'gag 
med pa rnam brtags na// 'di ni dus gsum chen por sbyor// mnyam pa'i rig pas bkod pa med// gcig pa'i phyogs su bsngo dang bral// tshogs kyi rgyan du dgram pa yang// rang bzhin gnas pas 'drim pa 
med// lhun gyis gnas pas mi bsngo zhing// gdod nas dag pas bdud rtsi yin// 'du byed bcu gnyis khyad par du// rang bzhin lhun gyis grub pa la// sku gsum ye shes shar bas na// lhag pa'i bsam pas </text>
</item>

<item><p>82</p><section>3</section>
<text>gzung du med// ces bka' stsal to// tshogs rang bzhin gyis lhun gyis grub pa dang yongs su rdzogs par bstan pa'i le'u ste nyi shu drug pa'o//// 'khor gyi de bzhin gshegs pa rnams kyis yang 
gsol ba/ bcom ldan 'das de bzhin gshegs pa kun tu bzang po/ tshogs kyi bdag po dang rgyan rang bzhin gyis grub par gnas pa mchis sam ma mchis/ zhes gsol ba dang/ bcom ldan 'das kyis bka' 
stsal pa/ yid kyi bsam pa yon bdag ste// bstabs pa'i stobs ni bkram pa'o// mthong bar gyur pa dngos gyur la// de ni mnyam gzhag rdzogs pa'o// yud tsam bzung bas sbyor ba yin// dga' bar gyur pas 
dam tshig ste// thabs kyi gar stabs bskyod pa yis// gnyis med sbyor bas phul ba yin// ces bka' stsal to// tshogs kyi bdag po dag rgyan rang bzhin gyis lhun gyis grub par bstan pa'i le'u ste nyi shu bdun 
pa'o//// khor gyi de bzhin gshegs pa rnams kyis yang gsol pa/ bcom ldan 'das de bzhin gshegs pa kun tu bzang po/ gtor ma la sogs pa'i las rgya mtsho la mnyam par gzhag pas grub pa mchis 
sam ma mchis/ zhes gsol pa dang/ bcom ldan 'das 'das kyis bka' bstsal pa/ mi gzung gtong bas gtor ma yin/ bya ba med pas las rnams zin/ mi rtog ye shes bgegs bsal nas/ mi gsung 
mnyam bzhag sngags tshig go/ zhes bka' stsal to// gtor ma la sogs pa'i las rgya mtsho bya mi dgos par mnyam par bzhag pas 'grub par bstan pa'i le'u ste nyi shu brgyad pa'o//// yang 'khor gyi de 
bzhin gshegs pa rnams kyis gsol pa/ bcom ldan 'das de bzhin bshegs pa kun tu bzang po/ gtor ma la sogs pa'i las byas pas nyon mongs par 'gyur ba mchis sam ma mchis// zhes gsol pa 
dang// bcom ldan 'das kyis bka' stsal ba// bla ma mchod dang gtong ba dang// de bzhin bsod nams thams cad dang// ma chags mi g.yo'i sems med na// byas na 'ching ba chen por 'gyur// zhes bka' 
stsal to// gtor ma la sogs pa'i las byas na nyon mongs 'ching ba chen por bstan pa'i le'u ste nyi shu dgu pa'o//// yang 'khor gyi de bzhin gshegs pa rnams kyis gsol ba/ bcom ldan 'das de bzhin 
gshegs pa kun tu bzang po/ rang bzhin lhun gyis grub pa lags sam// zhes gsol ba dang/ bcom ldan 'das kyis bka' stsal pa/ de la de byar sgrib par 'gyur// ji ltar de la de rtogs na// de la de nyid 
grub pa med// ces bka' stsal to// rang bzhin lhun gyis gnas pa'i le'u ste sum cu pa'o//// 'khor gyi de bzhin gshegs pa rnams kyi yang gsol ba/ bcom ldan 'das de bzhin gshegs pa kun tu </text>
</item>

<item><p>83</p><section>3</section>
<text>bzang po/ rang bzhin gyis lhun gyis grub pa mi 'gyur bar gnas pa'i don ji ltar 'gyur ba lags/ bcom ldan 'das kyis bka' stsal pa/ lhag ma med pas yongs su rdzogs/ 'gyur ba ma yin 
drang por gnas// nam mkha' bzhin du mnyam 'gyur zhing// gzhan las stobs 'gyur chos ma yin// mtshungs pa med pa'i ye shes kyi// lhun gyis gnas pa'i bde chen de// rang gi mthu yis rig pa las// chos 
ni gzhan nas 'byung mi 'gyur// sla zhing dka' la sla phyir dka'/ mngon gsum mi gnas kun tu khyab// mngon sum 'di zhes brtan par ni// rdo rje sems dpas mtshon du med// ces bka' stsal to// chos nyid 
kun tu mi 'gyur bar bstan pa'i le'u ste sum cu gcig pa'o//// 'khor gyi de bzhin gshegs pa rnams kyi yang gsol ba/ bcom ldan 'das de bzhin gshegs pa kun tu bzang po/ rnam par rtog pa'i 
dga' ba la chags na skyon du 'gyur ba mchis lags sam// zhes gsol pa dang// bcom ldan 'das kyis bka' stsal pa/ ngo mtshar rmad byung rol pa 'di// bya bral nam mkha' ji bzhin te// cir yang mi 
dmigs gti mug las// de ma thag tu rang las 'byung// 'di ni sems can mtshangs pa'i lam// 'gro ba kun la rang bzhin gnas// byis pas bslad pa'i 'khrul ba'i phyir// sman nyid sman pa 'tshol ba 
bzhin// zhes bka' stsal to// rnam par rtog pa'i dga' ba la chags na/ skyon du 'gyur bar bstan pa'i le'u ste sum cu gnyis pa'o//// yang 'khor gyi de bzhin gshegs pa rnams kyis gsol pa/ 
bcom ldan 'das de bzhin gshegs pa kun tu bzang po/ ma 'ongs pa'i rnal 'byor pa rnams kyis rdzogs pa chen po'i don nyams su ji ltar blang bar bgyi/ zhes gsol ba dang/ bcom ldan 'das kyis bka' 
stsal pa/ 'khor gyi de bzhin gshegs pa rnams nyon cig/ ma 'ongs pa'i rnal 'byor pas rdzogs pa chen po'i don nyams su 'di ltar blang bar bya'o// rdzogs pa chen po'i don ni/ rgyu dang/ rkyen dang/ 'bras bu 
gang la yang mi ltos te/ ye nas lhun gyis grub pa'i chos nyid la// ma btsal ma yengs par ni gnas par bya'o// de nyid mngon du gyur pa sangs rgyas yin// rdzogs pa chen po'i rang bzhin ni// ci yang mi 
dmigs gti mug chen po la// ma yengs btang snyoms chen por gnas pa las// de ma thag tu sangs rgyas rang las 'byung// yul du snang ba med pa'i chos nyid la// blo yis btsal du med de rtsol sems 
med// de yi ngang la ma yengs yun rings mnos// de nyid 'bras bu chos kyi sku// bsam med brdal ba'i ngang nyid la// ye shes gdeng du ma bsags mnyam gzhag na// sbyangs ba med pa'i 'bras bu lhun gyis </text>
</item>

<item><p>84</p><section>3</section>
<text>grub// ma 'ongs pa'i rnal 'byor pas rdzogs pa chen po'i don nyams su blang bar bstan pa'i le'u ste sum cu gsum pa'o//// rdo rje sems dpa' nam mkha' che'i rgyud rdzogs so//// 
rgya gar skad du bo d+hi tsit+ta ma hA san d+hi kha sa me a lang ka ra tan tra rA dza nA ma/ bod skad du/ byang chub kyi sems rdzogs pa chen po mkha' mnyam klong gi rgyud kyi rgyal po zhes bya ba/ bcom ldan 'das dpal rdo rje 
sems dpa' la phyag 'tshal lo// 'di skad bdag gis thos pa'i dus gcig na/ de bzhin gshegs pa dgra bcom pa yang dag par rdzogs pa'i sangs rgyas bcom ldan 'das gsang ba'i longs spyod mnga' mdzad 
cing mi phyed pa chen po/ chos thams cad dang gnyis su med par bzhugs pa/ nam mkha'i mtha' klas par longs sbyod pa/ sku gsung thugs kyi gsang ba rdo rje ltar rnam par bskyings pa/ khams gsum pa bde ba 
chen po'i klong du shar bar mkhyen pa/ rnam pa thams cad mkhyen cing byin rlabs zad pa mi mnga' ba'i dbang phyug/ 'gro ba nyon mongs pa rgyu 'bras kyi ye shes chen por spyor ba/ nam mkha'i dbyings la mnga'
mdzad pa'i thabs mnga' ba'i rgyal po/ 'jig rten nyi ma shar ba'i ma rig pa'i mun pa sel ba/ ye shes kyi nyi mas kun la thugs rje chen pos brdal ba/ de bzhin nyid kyi nam mkha' chen pos 'jog pa des/ 'og 
min chos dbyings gzhal yas khang// ye shes rin chen las byung ba// nam mkha'i mtha' dang mnyam pa'i gnas// ye shes rang byung rang snang bas// phyi dang nang med kun tu snang// thams cad thig ler 'dus 
pa'i phyir// bum pa 'khyil ba lta bur gnas// rang byung nyi zla 'od 'bar zhing// che ba'i rin chen gdan gyis bteg/ rta babs dril bu ba dan dang// 'phan dang rnga yab dra phyed dang// rtsig pa lha dang lha mor 
ldan// ma rig mun pa dbyings sel ba// nyi zla'i 'od zer grangs med 'phro// ye shes bar ba'i gzhal yas na// 'gyur ba med pa'i lhun du bzhugs// nam mkha' dang ni mnyam pa'i gnas// mkha' mnyam klong 
la rtag zhugs pas// nam mkha'i mtha' la longs spyod cing/ thams cad mkhyen pa'i ye shes mtsho// rnam par snang mdzad mi bskyod pa// rin chen 'byung dang snang mtha' yas// don yod grub pa rim bzhin 
tu// 'byung chen klong du mnyam par bzhugs// gzhan yang gsang bdag rdo rje 'chang// sems dpa' sems ma rdul snyed dang/ khro bo khro mo mkha' mnyam dang/ khams gsum mtha' yas skye bo dang// grangs med 
rdul phran dang mnyam pa// chos kyi dbyings dang mnyam par bzhugs// rdo rje 'chang chen gsang ba 'chang// kun dang mnyam nyid mnyam pa'i sku// bde chen chos dbyings mnyam sbyor ba// thig le'i skye med klong du </text>
</item>

<item><p>85</p><section>3</section>
<text>mnyam// 'gyur ba med pa'i chos kyi sku// thig le gcig gi rang bzhin pas// spro ba med cing bsdu ba med// sku gsung lnga sogs rnam grangs kyang// bde chen sems nyid klong gi ngang// sku dang 
gsung thugs zab mo yang// spros pa med pa'i thig ler gcig/ ston pa dpag med rgyas pa yang// gnas ni de bzhin dbyings nyid ngang// 'khor ni grangs med rdul snyed dang// dus ni dbyings nyid rang snang 
ngang// sdud pa dbyings 'dus bde chen ngang// bstan pa khyab gdal rdzogs pa'i ngang// stong chen rab 'byam mkha' mnyam klong// zhugs pa med pas slar mi ldog/ de phyir ston pa gnas dus nga// bshad pa'i 
chos nga nyan pa nga// nga las nga snang nga 'gag med// ngas byas ngar 'dus nga la rol// e ma'o/ rang byung 'od gsal ma byas de bzhin dbyings nyid bcos med snying po nga// gdod nas bsgribs med dge sdig 
las kyis bcos med bdag nyid rdzogs chen klong// mnyam dang mi mnyam rang byung dag pa chos dbyings ye shes mkha' mnyam klong// gang yang ma yin gang du'ang ma 'gag pa bde chen kun gzhi zab mo'i 
klong// ho byang chub kyi sems mkha' mnyam klong gi rgyud chen po las/ gleng gzhi'i le'u ste dang po'o//// de nas gsang bdag stobs po che// snying po byang chub dpal ldan sku// rdo rje 'chang chen rdo rje sems 
dpa' la// pad+ma'i sbyin ldan dngas pas zhus// gtso bo rdo rje 'dzin rgyal po// dpag tu med pa'i rdo rje 'chang// gsang ba'i yang gsang sems nyid nga// chos sku brjod bral dbyings nyid klong// 'od gsal thig 
le kun la snyoms// thig le drug ldan dbyings na bzhugs// che ba lnga ldan spags pa'i sku// nges pa gcig las 'da' ba med/ khyod ni nam mkha'i rang bzhin te// bde min sdug min blang dor med// skye med 
'gag med rtag chad med/ kha dog dbyibs med spros las 'das// de phyir kyi kyi bcom ldan 'das// yi ge med pa'i rgyud 'di gsungs// skye 'gag med pa'i don 'di rtsol// rig pa'i rang byung klong 'di 
ston// rang byung klong chen don dgrol mdzod// ci phyir rang byung dag pa'i mkha'/1/ ci phyir sems kyi klong chen shar/2/ gang phyir bslab tu med gsungs ci/3/ gang phyir skye shi 'du 'bral med/4/ ci phyir bgrod 
rtsol ye nas med/5/ theg pa'i rgyal po cho ga gang/6/ ye sangs rgyas pa'i klong 'di gang/7/ sangs rgyas sems can ji ltar gcig7/ mkha' mnyam gnas pa'i tshul 'di ltar/9/ dpe dang tshul gyi tshad ma 
gang/10/ rtog dang sgrib pa ji ltar blta/11 khyab pa chen po'i tshad ci lags/12/ 'bras bu yod med tshul ji lta/13/ de yi 14mtshan nyid snang 15tshul ci// nam mkha'i mtha' dang mnyam sbyor bas// 'gro ba </text>
</item>

<item><p>86</p><section>3</section>
<text>skyob pa'i tshul nyid ci/16/ skal ldan bstan pa'i gnas 'di ci/17/ 'jug pa'i lam tshul ji ltar bde/18/ thabs la dgag sgrub ji lta bu// spyod dang dam tshig khyad par ci// shes rab sbyor ba'i 
tshul ji ltar// mthar phyin gnas pa'i man ngag du// ye shes nyi ma bcom ldan 'das// rang byung thig le bcom ldan 'das// rang byung rgyal ba'i bcom ldan 'das// rgyu med rkyen bral bcom ldan 'das// rtsol 
ba'i chu bo 'joms pa'i mchog/ gdod nas dag pa de bzhin gshegs// nam mkha'i mtha' rab la 'byor ba// yid bzhin nor bu kun 'chang ba// dpag med nam mkha' rgyas pa'i mdzod// 'ching grol med pas 
ye sangs rgyas// che ba'i che ba kun la khyab// bsgom du med de thig le'i don// brjod du med pas tshig dang bral// stong chen nyid pas stong rtog bral// nam mkha' rang byung rtag pa'i sku// kun gyi thugs rje khyab 
ba'i phyir// 'dod chags nam mkha' mnyam sbyor bas// mtha' dang bral bas dbu ma'i lam// kun byed sangs rgyas kun gyi mchog/ nam mkha' las byung rang byung ba// kun 'dus bya bral rdzogs pa'i 
klong// bsdu mdzad khyab mdzad nad sel ba// sangs rgyas kun pas sngar sangs rgyas// kun gyi bdag po rmad du byung// rdo rje nyi chen 'bar ba ltar// kun la snang bas spong len med// nam mkha' rgyas pa'i mtha' 
dang mtshungs// bstan pa'i 'byung gnas rdzogs pa'i lung// mkha' ltar khyab cing kun la bzhugs// skye med ye shes rdo rje sems// chos sku klong yangs pad+ma'i ngang// dus gsum dus med dus kyi dbyings// kun 
tu bzang po chos nyid ngang// dbye bsal blang dor med pa'i sa// sku ni khams gsum kun la khyab// gsung ni nam mkha'i khams su sbyor// thugs ni rnam pa kun mkhyen nyid// yon tan 'phrin las kun la 
snang// yang rab sbyangs mtha' 'dir rdzogs phyir// bde chen klong gi rgyud gsungs te// mthar thug med pa'i 'gro gang dag/ bya bral lam la gnas mdzad rigs// byang chub kyi sems mkha' mnyam klong gi rgyud 
chen po las// rgyud kyi snying po bstan pa'i le'u ste gnyis pa'o//// de skad gsol pa gnas gyur te// rdo rje 'chang chen chos kyi sku// rdo rje sems dpa' dpal dang ldan// rgyal ba kun gyi sangs rgyas 
sku// nam mkha'i mtha' dang mnyam sbyor bas/ khams gsum 'gro ba ma lus kun// snying por rang byung ma rtogs phyir// mtha' thug med pa'i mun par 'khyams// de rtogs bya phyir legs par bshad// legs so 
rang byung sems dpa' legs// rgyud kyi don bsdus snying po legs// mi 'gal don dang 'thun pa legs// de phyir nges par legs so legs// kun gyi rgyu rkyen lnga byung ba// de nyid rang byung bdag nyid </text>
</item>

<item><p>87</p><section>3</section>
<text>che// bdag nyid rang byung yin pa'i phyir// de phyir gzhan med rang byung ngo// skye dang rten dang smin sdud g.yo// dbang po yul dang gzung 'dzin 'thas// rtogs pa nam mkha' mnyam sbyor ba// rang 
las rang byung dag pa'i klong// bde dang sdug bsngal btang snyoms dang// g.yo med rtag chad khams gsum dang// rigs drug rgyud lnga skye ba bzhi// rang nyid snang bas rang byung nyid// tshad med bzhi dang bsdu 
ba dang// las dang sa dang pha rol phyin// bsam gtan tshad med byang chub phyogs// rang byung sems nyid dag pa'i klong// chags sdang lnga dang 'dod yon lnga/ khams dang 'du byed la sogs pa// ma 'dres rang 
mtshan so so yang// rang byung kun byed byang chub sems// lugs dang lugs min tshul gyur pas// phyin nang gnyis su slos 'khrul bzung// 'bras bu gnyis thob snang med klong// klong las lhag pa'i don gzhan 
med// gzhi rtogs gzhi bzhugs 'bras thob ste// bdag don grub pas mya ngan 'das// 'gags phyir thar pa ro bral yang// rang byung mkha' mnyam klong du gcig/ gnyis rtogs lam lnga sa bcu yis// pha rol 
phyin drug bcur ldan pas// mthar thug med par bgrod btsal yang// rang byung nyid la thams cad 'dus// dka' thub nyid kyis lus gdungs shing// mtho dman gtsang sme'i tshul bzung nas// ma lus gsum 
'dod don du nyams// de nyid mkha' mnyam klong gi ngang// gnyis bzhugs rjes 'thun tshul 'dzin cing// lta spyod gnyis ka bye brag spyod// phra men gnas spyod ri bzhi 'dzin// rtog pas phye yang rang byung 
ngang// mtshan ma'i cho ga lnga yi tshul// 'og min sangs rgyas gzugs su ldang// de nyid rtog pa'i gzugs yin te// rang byung sems nyid klong gi sku/ khams dang 'du byed rang gi lha// ma skyes ngang la khro zhing 
skyes// ngang nyid rang byung sems las med// dbyings las ye shes skur ldang ba// mkha' la gza' skar bkram ba'i tshul// don du gnyis med gcig gi ngang// de nyid rang byung byang chub sems// stong phrag brgyad 
cu rtsa bzhi dang// bcu gnyis sde gsum rgyud gsum sogs// grangs las 'das pas cir brtags kyang// rang byung dag pa'i klong du 'dus// mkha' mnyam klong dang mnyam sbyor bas// nam mkha' rgyu rkyen med pa 
ltar// sems la gdod nas rgyu rkyen med// ma skyes mi dmigs cir mi dgos// rang byung dag pa'i snying po la// shugs dang phyed byas rang bzhin nyid// sgro skur dag pas mnyam pa'i ngang// de ltar mi 'dzin 
mtha' la 'das// snang med ma btsal chos dbyings ni// ma btsal gzhag pas 'bras bu yin// btsal na tshi chad don med phyir// mkha' mnyam 'bras bu ga la 'grub// gang phyir rang byung byang chub ni/ kha dog ma </text>
</item>

<item><p>88</p><section>3</section>
<text>yin dbyibs ma yin// snang ba med pa'i snying po ste// gnyis med btsal bral byang chub yin// brtag med rang byung snying po la// ji ltar brtags pas don dang 'gal// rtog med rang byung don 
rtogs pas// lam lnga sa bcu bgrod mi dgos// ji snyed ting 'dzin 'bum phrag dang// zhi gnas lhag mthong 'byung 'jug gis// bskal pa grangs med btsal gyur kyang// rang las 'byung gis gzhan du
 min// btsal du med pa'i snying po la// 'dzin rtsol med pa'i sems kyis gnas// bya byed med pa'i chos nyid la// rang byung btsal med dbyings kyi gnas// rang byung rang gis rang dmigs pas// dmigs su 
 med pa'i snying po ni// btsal du med par rang las byung// brtag tu med de yul dang bral// bsgom du med de chos dbyings klong// bsgrub tu med de ye sangs rgyas// spong dang sbyong dang 'byed dang slob// dag dang 
 dbang byed spong len med// de nyid rtogs pa'i rgyun 'brangs nas// gdod nas byang chub ga la yin// ye mthong byas zin bkod pa zin// grub zin ye sangs rgyas zin pas// bsgrub bcing btsal du ye nas 
 med// rang byung dag pas mthong cha zad// de yang 'dzin pa'i chos nyid yin// 'dzin med chos kyi snying po la// chos kyi sgo mor brdar brtags kyang// chos kyi phung po zad mtha' med// rtog pa'i 'du shes gang 
 skyes kyang// mkha' mnyam klong du ye gcig ste// bzang ngan blang dor ye bral nas// bcos 'dzin med de ye shes klong/ khyung gis gar 'phur nam mkha'i dbyings// nya yis gar 'phyos rgya mtsho'i 'jings// rtog 
 pa ci skye chos kyi dbyings// sems kyis gar bltas ye shes klong// mkha' mnyam dbyings las 'da' ba med// rgyal ba'i yon tan rmad byung ba// kun kyang rang byung dag pa'i dbyings// zhing khams mtha' yas 
 rdul snyed nas// dpag tu med pa'i rgyal ba rnams// de bzhin nyid la gnas mdzad pa// rang byung sems nyid klong gi ngang// mtshan dang dpe byad 'od 'bar ba// tshogs gnyis rdzogs pa'i rgyal ba rnams// rtog 
 dang gdul bya'i dbang gis snang// kun kyang snying po rang la gnas// nam mkha' khyab pa'i de bzhin gshegs// gang phyir rgyal ba de rnams ni// sku gsung thugs so yon tan dang// 'phrin las stobs dang mi 
 'jig dang// smon lam dbang mkhyen grangs las 'das// nam mkha'i khams dang mnyam sbyor bas// 'bras bu grangs med rtsol ba med// de phyir mkha' mnyam de bzhin gshegs// rang byung dag pa'i dbyings 
 nyid yin// gang phyir mthar thug med pa yang// rang byung dbyings las gar ma yin// rgyu dang rkyen gyis bslad pa med// rang byung ye shes brjod dang bral// mi gnas ye shes bde chen po// ye shes nyid pas </text>
</item>

<item><p>89</p><section>3</section>
<text>gdod btsal med// kun mkhyen nyid pas bsgribs dang bral// rang byung nyid pas gzhan pa med// mnyam nyid mkha' ltar gnas pa'i don// thig le gcig pas spro bsdu bral// skye shi med pas 
rtag chen po// zlums dang cha shas med pa dang// kun tu brdal dang ma nor dang// ma bcos gcig gi ngang gnas pas// thig le chen po mnyam nyid klong// mkha' la nyi ma 'bum brdal zhing// 'khor ba'i mun 
pa dus gcig 'joms// kun gsal me long 'od po che// rang las rang gsal rang gi ngang/ khyab brdal rdo rje sems dpa'i mchog/ zla ba dri med zhal mnga' zhing// nam mkha' klong yangs kun gyi bla// 'di ni 
rang byung ye shes te// kun bzang rdo rje sems dpas bshad// ces gsungs so// byang chub kyi sems mkha' mnyam klong gi rgyud chen po las// rang byung gi ye shes bstan pa'i le'u ste gsum pa'o//// de 
nas gzhan yang bshad bya ba// sems kyi klong chen kun tu rgyas// sel med pa dang zab pa dang// rgya chen rlabs ldan 'khrug pa med// ma bcos dag pas klong gi don// sna tshogs nyid phyir de sems nyid// 'dod 
dang sdang rmongs mthong phrag dog/ sems nyid dag phyir spang ba med// mi sdug byams dang 'byed pa dang// dma' dang yangs sems blang sa med// dbang po lnga yi spyod yul la// mkha' mnyam klong chen mnyam 
sbyor bas// bdag nyid nam mkha'i spyod yul la// ci la'ang chags shing len pa med// mtho dang yangs dang kun 'byung dang// rtog par dka' dang blang gyur dang// rtog med kun khyab de nyid phyir// nam mkha' 
'byung ba'i rgyal po yin// de bzhin sems nyid rang byang ste// de ltar snang phyir thig le gcig/ dpe don 'dra phyir don la'ang 'thun// de yang rang byung sems nyid yin// sra dang mi shigs bskyed pa 
dang// bzang ngan med dang rten pa'i phyir// sa ni 'byung ba'i skyed gzhi yin// de nyid rtog yin sems nyid klong// de bzhin sems nyid de bzhin nyid// de nyid 'byung ba chen por bshad// sdud dang rlabs 
dang zab 'byung dang// lan tshwa ro gcig ji bzhin du// sems nyid de dang 'drar mtshungs te/ khyab bdag 'chang chen dpa' bos bshad// smin dang sreg dang dro ba dang// ngo bo med la 
don byed nus// de yang rang byung chen po yin// de nyid kun byed byang chub sems// bskyed dang 'thor yeng kun gyi rten// thogs med mgyogs par rgyug pa ltar// rang byung sems kyang de bzhin 
te// de nyid byang chub sems nyid klong// grol dang ma graul la sogs pa// gnyis su rtog pa thams cad mtha'// mtha' bral dbus ma'ang de bzhin te// dbus yod mtha' yas de bzhin </text>
</item>

<item><p>90</p><section>3</section>
<text>'byung// sems kyi klong las ci yang snang// mnyam nyid ngang las 'dod dgur bsgyur// ma bcos ma yengs gnas pa gsum// de nyid rnam par rtog pa yin// gang yang ma yin de bzhin 
nyid// ji srid mtshan ma g.yo ba kun// rang byung sems kyi klong brdal bas// ye shes nyid la nyid spyod de// bcos pa med de ye shes klong// dmyal ba'i sdug bsngal ci mthong yang// ye shes 
rol ba nyid yin na// bde sdug mtshan ma ci byung yang// smos ci dgos te de nyid yin// thams cad snang na snang du zad// ye shes rol ba ma 'gags pa'o// kun kyang stong na stong du zad// rtag 
pa'i ngo bo ye nas med// rtag na rtag ste chos kyi dbyings// 'gyur ba med pa'i lhun la gnas// chad na chad de chad dang bral// byang chub nyid de log rgyun chad// kun kyang rang bzhin ye shes 
klong// klong las ma byung chos med cing// klong nyid ma yin gcig kyang med// klong du ma 'dus gang yang med/ de phyir rang byung bcos med klong// klong gis klong gi don rtogs pas// klong la skye 
shi 'du 'bral med// klong la yengs med bsgom pa'ang med// klong la bgrod med btsal du med// ma bcos byang chub snying po la// gang ltar brtags pas tshig gi mtha'// mthar rtog mtha' ste 
dbus 'dzin mtha'// de ltar brtags pas dbus mi rnyed// dbus 'dod mtha' dang bral mi srid// mtha' dbus klong du nges par 'dus// sems kyis sems tshol ci zhig rnyed// sems de rnyed 
na 'khrul pa'i lam// 'khrul par mthong nyid 'khrul pa ste// ma 'khrul pa yang 'khrul pa'i chos// nges par klong gi don brtags na// 'khrul rgyu med pas 'khrul pa med// sems la dmigs 
med spyad du med// dbus la mi gnas mtha' mi spong// mi rtog mi gnas cir mi bsam// mi bsam mi 'brang ngang gis zhi// sems kyi klong la bdag gzhan med// ting 'dzin klong la yengs pa 
med// spyod pa'i klong la spang blang med// mnyam nyid klong la che chung med// thig le'i klong la spro bsdu med// lta ba'i klong la gza' gtad med// 'phrin las klong la bya btsal med// rtogs pa'i klong la 
gzung 'dzin med// kun kyang ye shes chen po'i klong// klong yangs nam mkha'i rang bzhin la// sprul pa'i cho 'phrul gang byung ba// de nyid ye shes chen por rtogs// lta ba'i ngo bo brjod du med// ting 
'dzin gsal la yengs pa med// spyod pa 'dzin dang chags pa med// de ltar sus rtogs sangs rgyas yin// 'gro drug sangs rgyas yin par nges// rang sems btsal med chos skur nges// thams </text>
</item>

<item><p>91</p><section>3</section>
<text>cad bdag nyid chen por nges// nges pa rnyed nas 'gyur mi srid// gang phyir bde chen myong 'dod pas// ma bcos ma brtags ma yengs pa// gsal ba bzhi ldan rnal 'byor pas// gzhag 
pa'i thabs su shes par bya// byung tshor rtog pa rkun bu dang// ched du byas dang shugs las byung// rang las byung ste ngo bo stong// byung tshor tshor ba gdeng gis zhi// bsam du med pa'i rang bzhin ni// bsam pas 
ci bsam rtog pa'i rgyun// bsam du med dang gzhan med dang// 'gal phyir ci yang mi bsam mo// soms shig bsams pa ma byed cig/ ma chags pa la chags pa med// chags pa la yang chags pa med// chu la 
ri mo bris pa ltar// gsal bar byung yang dmigs dang bral// sangs rgyas ma lus kun 'dus pas// mtha' thug med pa'i chos bstan nas// so sor 'tsham pa 'dul mod kyang// nges pa'i don la gcig las 
med// mkha' mnyam klong du kun 'dus pas// gnyis par bsam pa ye nas med// gcig tu bsam du med pa nyid// mi bsam pa nyid bsam pa'i mtha'// yi ge med pa'i rgyud las ni// ji ltar 'thun pa de 
ltar grags/ kha dog rigs brgyud kun bral ba// yi ge'i mtha' ru ci ste rung// gang zhig med pa nyid yod ces// byis ba sgro skur gnyis kar 'dod// ye shes mtha' bral stong nyid la// yod dam med ces ci 
byar yod// sgom zhes dmigs 'joms chags sems la// bral 'dod chags pa spong nyid chags// ma chags pa nyid chags yin na// chags pa btsal bas gting mi rnyed// gting mtha' med pa'i nam mkha' 
la// dmigs 'dzin sgom 'dod byis pa'i las// ched byas byang chub thob 'dod pas// rgya mtsho'i thigs pa bgrang ba 'dra// yod pas ma yin med pas min// gnyis kas kyang ni ma yin te// mtha' med 'dzin 
bral snying po yis// byang chub chos kyi dbyings nyid mthong// de bzhin ma bcos mnyam nyid yang// gang ltar mthong ba de ltar yin// gang phyir brtags na de min te// gnyis ka rtog pa nyid kyi mtha'// dbus 
mtha' med pa'i sems nyid la// de ltar 'dod pas 'khrul pa'i lam// dgag pa'ang de ltar yin shes pas// 'di ltar ci yang mi gzung ngo// gang phyir mkhyen ldan dam pa yis// nges pa'i klong 'di mthong 
ma thag/ lung thob rgyal sras dam pa ste// smra ba'i seng ge rgol ba 'joms// bdud bzhi choms kyis da ma rtsol// dngos grub thob kyi da ma rtsol// bdud rtsi 'thungs kyis da ma slob// kun bzang rig pa'i spyod 
yul las// dman pa'i spyod yul ga la yin// byang chub kyi sems mkha' mnyam klong gi rgyu chen po las/ sems kyi klong bstan pa'i le'u ste bzhi pa'o//// de nas gzhan yang bshad bya ba// byang chub kyi ni </text>
</item>

<item><p>92</p><section>3</section>
<text>bslab pa ste// bslab tu med pa'i bslab pa de// bslab par nges pa nyid yin no// bslab cing goms pa med pa ni// rang byung ma bcos sems nyid yin// 'di ni kun byed rgyal po ste// nges par 
'di zhes bstan du med// med par bstan dmigs bcings byed pa// ma bcings bcings pa'i mdud pas bsdam// btsal zhing bslad pas slar zhing dam// bcings med grol med ye nas gnas// 'gro bas 
dug tu kun brtags te// ye nas de bzhin bdud rtsir gnas// de nyid sems nyid dam pa ste/ khyab par gnas pa'i so dang bral// sems la skye shi gdod nas med// sems la dmigs su ye nas med// sems 
la rigs brgyud ye nas med// sems la kha dog ye nas med// sems la mtshon du ye nas med// sems la brjod pa'i tha snyad med// sems la gnas dang gza' gtad med// sems la 'pho zhing 'gyur ba 
med// sems la sems kyis brtag tu med// sems la btsal zhing bsgrub tu med// sems la ltung sgrib gol sa med// sems la dge dang sdig ba med// yod pa gdags pa med bzhin du// med pa nyid kyang 
yong ma yin// rtag pa med cing chad pa'ang med// sems la bgrod pa ye nas med/ sems la sems kyis bsgom du med// sems la gzhag ba med pa'ang med// sems la rgyu rkyen ye nas med// nam mkha' 
rgyas pa'i mtha' bzhin du// gdod nas ma khyab med par gnas// bslab pa med pas bslab tu med// sangs rgyas med de chos kyang med// dge 'dun yang ni de bzhin te// lam dang sa dang tshad kyang med// med 
pa ma yin snying po'i don// 'di ni thog ma tha ma med// grol ba rang byung zhi ba'i lam// re dog med pas 'dab chags nyid// mkha' la thogs pa med bzhin no// bskal pa kun gyi sngon rol du// nga nyid gcig pu 
sngon du byung// nga med pa yi sngon rol na// dus gsum sangs rgyas ming yang med// nga med pa yi sngon rol na/ khams gsum rgyud drug ye nas med// nga med pa yi sngon rol na// 'byung ba lnga po ye nas med// nga 
med pa yi sngon rol na// brtags pa'i mtshan ma ye nas med// nga med pa yi sngon rol na// mtho rig ngan song ye nas med// nga med pa yi sngon rol na// byad par ma lus kun med pa'o// de phyir nga nyid pu 
gcig ste// nga la goms pas bslab pa rdzogs// mthar thug med pas mgyogs bgrod kyang// chos kyi dbyings las gar ma phyin// bskal ba'i me ri 'bar ba yis/ khams gsum phyogs bcu kun bsregs kyang 
nga la bsregs dang tshig pa med// de nyid byang chub snying po'i sku// bskal ba'i chub 'khrug kun bkrus kyang// nga yi ljags kyi mtha' ma rlan// dus gsum sangs rgyas sras po pa// dus gcig lto bar gsol na </text>
</item>

<item><p>93</p><section>3</section>
<text>yang// mnyam nyid dbyings la mi g.yo bas// 'grangs bsgrib med pa nga yi lto/ khams gsum rgyud drug klong na nyal// dug lnga dug gsum lto na 'phyo// theg pa'i bye brag gcig tu rdzogs// kun 
kyang ye shes gsal ba'i ngang// smra ba'i seng ge ri dgas rgyal// zil gnon gcig pu rang byung ba// theg pa'i spyi gcod mkha' ltar yangs// ye sangs rgyas so btsal du med// nyi ma'i snying por rang gnas 
pa// 'od la btsal ba mi dgos ltar// bslab pa gcig pa'i don rig na// bslab pa ma lus gcig la rdzogs// yang dag sangs rgyas lam rig pas// 'dod chags zhe sdang gti mug dang// nga rgyal phrag dog 
chen po rnams// gang phyir sangs rgyas lam yin pas// de dag 'dod pa'i skyes bu yis// rang byung byang chub chen po la// kun la sbubs dang ltas ngan brlag/ mi 'byed mtho dman rtog pa med// gang phyir 'khrul 
pa'i dug lnga ni// ye nas ye shes rang snang bas// nyi ma'i dkyil na mun stong bzhin// 'khrul dang ma 'khrul gnyis ka med// 'dod chags zhe sdang gti mug kyang// gang phyir sku gsum ngo bo'i phyir// dbang du med 
de nyid kyi dbyings// ye nas chos dbyings dam pa nyid// rang byung dbyings kyi rol pa yis// 'dod yon nam mkha' mnyam sbyor bas// rang las byung ba'i longs spyod la// rang gi rol pa cir yang mdzad// ye 
shes dbyings la chags pa dang// thugs rje dbyings la chags pa dang// ting 'dzin rlung du chags pa ni// chags med chags pa dam pa yin// rtog pa'i dra ba 'joms pa dang// ma rig pa nyid rig par 
'joms// ched 'joms mnyam pa'ang bcos byas nas// zhi ba chen po'i ngang la gnas// nga dang bdag tu mi 'byed cing// chos dbyings ye shes mi 'byed la// mnyam gzhag yul du mi 'byed pa// klungs su 
zhugs pa dam tshig yin// lta ba mngon par mtho ba dang// ting 'dzin yengs med klung gnas dang// rnam rtog ri bos mi bskyod pa// ye shes gdeng dang ldan pa yin// chos dbyings gzung 'dzin med pa 
dang// lta ba phyogs rigs las 'das pa// ting 'dzin rnam rtog mi chud pa// 'di ni theg chen phrag dog go/ rig pa klung las ma yengs shing// ye shes dbyings las ma yengs la// kun kyang mnyam par ma 
yengs na// chos kyi klung la gnas pa yin// sems nyid chos sku yin pa dang// myong tshor sgo gsum kun longs spyod// nges la don med sprul ba'i phyir// ku kyang sku gsum las mi 'da'// de phyir gang la de 
bslabs pa// bslab pa'i sgo ni mtha' yas pa// nges par 'dir 'dus nges pa ste// de la nges par bslab par bya// gang phyir bslab pa'i mtha' gsungs pa// gcig la dus gcig kun rdzogs pas// bslab </text>
</item>

<item><p>94</p><section>3</section>
<text>mtha' rdul dang grangs mnyam pa// 'dir 'dus rdzogs pa ngo mtshar che// theg pa'i bral thabs cha mnyam pa// nges par thig le gcig bsdus la// gcig gi don la gang gnas pa// thos pa bsam 
pa 'dir mi dgos// ye nas lhag pa'i dam tshig la// ma skyes pa dang mi gnas dang// gdod nas 'dar med rang bzhin la// dam tshig grangs kyis bsrung dang bral// brgyad khri bzhi stong kun bstan yang// ye 
nas mkha' mnyam klong 'dir gcig/ thig le gcig la gang gnas pa// ye nas gcig pas 'thun bsdebs la// rang sems chos dbyings mngag mkhas pa// mtha' yas kun la de mkhas pas// rtsa ba chos 
dbyings 'dir 'dus pas// tshig la mkhas par bya mi dgos// mngon sum mthong med mthong ba'i mig/ thos pa mi rigs snyad dang bral// 'di ltar mkhas pa'i rnal 'byor la// lta ba gza' gtad gdod nas 
bral// bsgom du med pa'i chos dbyings la// sgom dang mi sgom tha dad med// ye nas ma bcos snying po la// sgom pa 'khrul te log pa'i lam// nam mkha' mtha' yas spyod pa la// spyad dang mi spyad ris med 
de// thogs chags med de rtog pa'i las// dor dang mi dor 'dzin pa 'khrul// ye nas che btsan bdag gyur cig/ nga las ma byung med pa dang// rang gis rang la dbang sgyur bas// rim pa dbang gi bgrod dang 
bral// dmigs dang shes bya bsgrub pa'i don// rang byung sems nyid rang shar bas// bsgrub cing btsal ba gdod nas med// de phyir don grub man ngag 'khrul// ye nas thig le'i rang bzhin la// spros pa med 
cing bsdu ba med// gcig tu 'dzin pa'ang 'khrul pa'i lam// de phyir dgos pa 'di la med// rig pa mtshan mar ma 'brangs pas// rang byung ye shes gnas su rdzogs// byang chub kyi sems mkha' mnyam klong gi 
rgyud chen po las// bslab tu med pa'i le'u ste lnga pa'o// 3// de nas gzhan yang bshad bya ba// skye shi 'du 'bral med pa'i don// rang byung rtog bral ye shes la// lta 'dod rtog pa 'khrul pa'i 
lam// gdod nas rgyu dang rkyen med pas// thams cad skye shi snang ba med// gdod nas med pa'i chos 'di la// yod dang med ces ci byar yod// skye ba med pa'i chos nyid la// skye zhes ston pa 'khrul pa'i 
lam// gdod nas ma skyes snying po la// skyes pa'i ngo bo ji ltar 'grub// ma skyes pa nyid des mtshon yang// de ltar de nyid mtha' yin te// nges pa'i don la gang gnas pa// ma skyes pa yi snying po la// skye ba med 
pas 'gags pa'ang med// der snang de nyid snying po la// dgag dang mi dgag rtog pa'i lam// mkha' la bya lam tshul bzhin du// skyes dang ma skyes 'gag pa med// ma bcos ma nor chos kyi dbyings// mnyam </text>
</item>

<item><p>95</p><section>3</section>
<text>nyid chos sku tha snyad bral// bstan pa de kun tha snyad yin// skye shi 'khrul 'khrul 'khor ba'i lam// de dag gnyis par dbyer med par// gdod nas skye shi med pa'i thugs// 'dzam bu gser gling 
ji bzhin no// rang byung rmad grags snying po ni// rgyal ba kun gyi rje btsun pas// yongs la snyoms pa'i thugs rje 'byung// mkha' la nyi ma 'bum brdal bzhin// rang byung thugs rje byin rlabs kyis// rang bzhin 
'dul dang thugs rjes 'dul// thabs dang drag shul nyid dag gis// gcig kyang yal bar dor mi mdzad// zla ba skye 'bri med pa la// 'khrul pas skye 'brir mthong ba ltar// ma skyes snying po byang chub la// skye 
shir 'dogs pa glo bur yin// ma rtog log rtogs phyogs rtogs pa// yang dag ma rtogs sems can la// thabs kyis 'dod dgur gyur pa'i dpal// de yang rang byung sems nyid yin// nam mkha' yangs pa'i 
mtshan nyid la// cho 'phrul mtshan ma ci snang yang// 'gag pa med par 'byung mod kyi// de nyid nam mkha'i rang bzhin yin// 'bab chu lu ma lteng ka dang// mtsho dang chu mig la sogs pa// chu dang gsher bar bye 
brag med// gzugs dang rgyun dang bum pa dang// mi mthun byed brag mtha' yas pa// 'dod dgur spyod cing 'dod dgur bsgyur// de nyid gser du gcig pa ltar// skye shi 'du 'bral dge sdig dang// chags 
dang ma chags blang dang dor// yod med rtag chad la sogs pa// rang byung ye shes nyid du gcig/ mkha' mnyam klong gi dkyil 'khor la// skye shi mtshan ma gdod nas dag/ gang zhig dag par rol ba ni// nam 
mkha' dag la 'khrul 'dod 'dra// skye shi spangs nas med 'dod pa// gzugs 'gags nas ni grib 'tshor 'dra// skye shi med pa nyid rtogs na// skye shi'i rtog pa smos ci dgos// bde sdug khyad par gang byung 
ba// so sor snang ba ma'i gag go/ rang byung ye shes chen po yin// de las gzhan pa yod ma yin// theg pa'i bye brag cir bstan pa// so sor don drug bya ba med// de kun rdzogs chen ngang yin pas// mkha' 
mnyam klong du nges par 'dus// rang byung chos dbyings nam mkha' la// rnam rtog rdul gyis gos pa med// skyon nyid yon tan chen po la// g.yo mtshan byang chub chen por 'gyur// ji ltar pad+ma dmar po 
la// 'dam skyes nyes pa gdod nas dag/ 'jam dang legs dang mdog gsal dang// bsil dang mi snyed ring du 'tsho// de nyid yon tan de las byung// rnam rtog ye shes chos nyid la// chos nyid dgag par ga 
la 'gyur// bsam gyis mi khyab chos 'di la// bsam pas mtha' thug ga la 'byung// skye shi nyid kyang chos nyid klong// sdug bsngal nyid kyang byang chub lam// byung tshor ma bcos bdal ba'i dbyings// nyon mongs </text>
</item>

<item><p>96</p><section>3</section>
<text>lnga yang ye shes klong/ khams gsum ye nas chos dbyings su// 'gro drug rgyal ba'i sras por shar// shar med nub med de bzhin nyid// de nyid rang byung rol par gcig/ de ltar nges pa ci zhe 
na// bsam gyis mi khyab dbyings shes pas// de la mtshon du rung mod kyi// bsam mi khyab la bsams pas phyin// kun bzhi nam mkha'i dkyil 'khor ni// rang byung 'od kyi dkyil 'khor 'phro// 'gro drug byang 
chub snying por sgral// 'khor ba gdod nas dag par sbyangs// gang ltar snang ba ye shes rol// ji ltar snang ba kun bzang nyid// mi chags mi dgos bde ba che// 'di ni byang chub sems kyi lung// ring du btsal 
bas ci zhig rnyed// rnyed du med pa'i chos dbyings la// byang chub snying por de ma thag/ btsal bas rang byung rang la thug/ rang gsal ye shes gzhal yas su// nyi ma 'bum gyi 'od gsal bas// ma rig 'khor ba 
gdod nas med// de yang rang byung dag pa yin// gdod nas rtag pa chen po la// skye shi gnyis su gang gis btags// ye nas stong chen mchog nyid la// stong nyid smra ba'ang gol ba'i lam// gdod nas rang byung 
ye shes la// rgyu dang rkyen du su yis btags// don nyid rang byung skye shi med// 'du 'bral med par ma rtogs par// log rtog tshig gis btsan thabs kyis// skye shi med par sgro btags te// log rtog sgra phyir 
blo 'brangs pas// dge sdig gdod nas med ces smra// skur 'debs dmyal ba chen por lhung// gang zhig blang dor med par spyod// de nyid blang dor chen po ste// ched du byas pas blang dor bas// log par ltung 
ba'i gags chen yin// gang zhig de nyid don rtogs pas// log spyod byang chub lam du 'gyur// zin pas rtsol ba'i ri bo 'joms// bdud kyi spyod pa'ang byang chub na// gzhan lta smos pa ci zhig dgos// blang 
dang dor ba rtogs pa nyid// gang ltar spyod kyang ya mi nga// dge dang sdig par mi 'byed de// mnyam nyid snying por ye gcig phyir// mnyam par ma gzhag ma yengs la// ting 'dzin mtshan mar btags pa 
zad// ting 'dzin mnyam pa'i ngang nyid la// pha rol phyin bcu dus gcig rdzogs// sa bcu bgrod med dus gcig rdzogs// gang la'ang mi gnas de bzhin nyid// stong pa'i stong pa 'du shes spangs// rtog pa'i du 
shes kun bral bas// ma yengs mnyam par gzhag pa'i ngang// 'du shes bral ba'i dbyings la rdzogs// sgom bral gsal yang rnam rtog med// mtshon pa'i tshig bral mnyam pa'i gter// ci yang ma yin kun kyang 
yin// bsam dang bral lo dmigs su med// bya bral rig pa mchog gi klong// chos nyid ma bcos yul bral bas// chos dang chos can gdags su med// mnyam nyid rig pa bde ba'i klung// gnyis med ye </text>
</item>

<item><p>97</p><section>3</section>
<text>shes cir mi gnas// stong pa'i 'du shes dman pa'i sems// rang byung rtsol bral lhun grub la// mchog bral nyid du mtshon dang bral// bsam bral rig pa cir mi dgongs// dus tshad gcig la 
'od 'bar lung// ma skyes dbyings la 'chi ba med// 'du 'bral med pa dbyings kyi ngang// stong pa'i stong pa mtha' dbus med// ye shes nyi ma dus gcig 'char// byang chub kyi sems mkha' mnyam klong gi rgyud 
chen po las// skye shi med pa'i le'u ste drug pa'o//// de nas gzhan yang bshad bya ba// bgrod bral ye shes mchog gi lam// lam dang lam gyi gol sa yis// rtsol bral rig pa don la sbyor// don tshul 
dpe yis mnyam sbyar nas// mkha' mnyam klong gi don la 'jug/ phyi nang snod bcud chos kyi sku// rang byung rig pa mchog gi klong// bya bral gza' ba'i yul las 'das// rang byung rig pa mchog gi 
lam// mtshon bral nyams ldan ye shes ni// nam mkha'i mtha' las longs spyod cing/ khams gsum gsang ba'i thar lam du// 'gro 'ong med pa'i ye shes gsal// rim pas ma yin dus gcig gnas// spro med bsdu 
med de bzhin nyid// phyi nang med de chos kyi dbyings// rang byung ye shes gsal ba'i 'od// nam mkha' khyab pa'i dus gcig bdal// rang gsal rgyal po'i ngo bo gsum// sku gsum rang 'char rig pa'i 
rtsal// ye gnas pa dang rtogs pa'i don// don gyi lam du shes par bya// don ni ma nor dbu ma'i lam// ji bzhin klung du zhugs pa rtogs// brtags na rig pa gsal ba'i brtags// cir yang gsal la gang 
yang med// rang byung 'od gsal mnyam par zad// mtshan ma'i tha snyad yul las 'das// dmigs bral dbu ma drang po'i lam// phyogs bral nam mkha' rgyas pa'i mtha'// gsal la dmigs 'jug bral ba'i 
lung// sgro med skur bral rig pa'i klong// bya bral rdzogs [(]pa[)]don gyi lung// rig pa gsal ba'i nyams dang ldan// brjod med ma brjod dag pa las// brjod pa'i sgra yis 'khor lo can// brjod pa'i mtshan
ma'i khyad par gyis// brjod med rig pa gtan la 'bebs// brjod med brjod pa'i don yin yang// brjod med brjod pas gtan la 'bebs// brjod med chos dbyings lam rtogs na// brjod dang mi brjod 
kun dang bral// brjod pa rgyal po gsung mchog la// dgag dang bsgrub par 'dzin mi byed// brjod pas brjod med rtogs pa'i tshul// pra kri gsal bar shes par bya// brjod med brjod pa'i 'khrul tshig 
gis// ji bzhin rig pa ma mtshon na// rang gsal ye shes mchog gi sgo// rtog med thabs kyi lam dang bral// lung dang bla ma'i man ngag gis// ji bzhin rig pa'i mthu med par// rang rtogs log pa'i sgra tshig </text>
</item>

<item><p>98</p><section>3</section>
<text>gis// gsang ba spyod pa phung ba'i rgyud// long bas long ba khrid pa ltar// log pa'i g.yang sa chen por lhung// 'jig rten bcas kar 'gyur ba dang// gsang ba 'jig pa'i rgyu ru 'gyur// ji bzhin 
ma yin bslad pa yin// yang dag nges pa'i don mi mthong// 'dres pa'i theg par gyur ba'i mthus// 'jig rten phra men theg par 'gyur// rdzogs chen ma bcos don dang 'gal// 'gyur med gsang ba'i don 
las nyams// rig pa rang gsal klung dang phral// rnam rtog rtsol ba'i lcags kyis bsdams// ji ltar mar me gsal ba bzhin// 'dzin med rkyen bral stobs kyis 'jug/ 'bab chu lta bu'i man ngag gis// ji 
ltar gnas pa de ltar gzhag/ rin chen sa gzhi 'bar ba ltar// kun kyang de bzhin nyid du+u gsal// pad+ma dmar po lta bu yi// de lta nyid ni chags dang bral// ka la ping ka ji bzhin du// gdod nas ma 
sbyangs cig car rdzogs// ma bcos gser gyi rang bzhin ltar// kun kyang rang gsal gcig tu gnas// nyi ma'i snying po ji bzhin du// thugs rje 'gro 'ong med par brdal// rgya mtsho chen po'i rba rlabs 
ltar// cir yang snang zhing nyid du 'dus// nor bu rin chen 'bar ba ltar// gdod nas dpag med lhun gyis rdzogs// shel ltar dag pa'i rang bzhin la// ji ltar bltas pa de ltar snang// mi 'gyur nag po'i 
rang bzhin la// chos dbyings ma bcos rkyen dang bral// lan tshwa ldan pa'i rgya mtsho ltar// ye shes rnam grol ro dang ldan// nam mkha' rgya chen ji bzhin du// bcos med ye gsal nyid du gnas// bya byed med pa'i 
tshul gyis su// rang gsal rig pa'i don la 'jug/ 'byung 'jug med pa'i rnal 'byor gyis// ji ltar mnyam pa nyid du gsal// yul sems gnyis med thug phrad lung// ma brtags rang gsal 'od po 
che// brtags na mnyam pa'i don dang 'gal// ri bo mes bsregs man ngag gis// mnyam nyid rol ba'i zhing du blta// tsan dan nags tshal man ngag gis// kun kyang rang gsal mi g.yo'i lung// chu drag lta 
bu'i man ngag gis// g.yeng dang drug po'i don du gsungs// dran med rig pa'i man ngag ni// ma bcos rang gsal gzhag pas go/ yul med rang gsal mchog gi klong// 'byung 'jug med pa'i thabs kyis 
go/ rang byung ma bcos rdzogs chen la// kun rtog brtags pa grub ma grub// mtshan ma'i tshig gi khyad par las// don la rtogs pa rtag chad lam// rang byung byang chub sems nyid ni// kun brtags nyid du snang 
mod kyis// ye shes nyid phyir mtha' dang bral// ma grub snying ma'i snying po ltar// gnas kyang 'khrul pa'i ngo bo snang// 'khor ba blo bur nyid yin na// mya ngan 'das pa de bzhin te// thug pa med par 'gyur ba </text>
</item>

<item><p>99</p><section>3</section>
<text>dang// mu stegs blo bur chad par ltung// gang 'dzin de nyid ltung ba'i rgyu// 'dzin bral ltung med 'jigs dang bral// phyogs bral chos la phyogs 'dzin pa// rang byung phyogs med nyid dang 
'gal// kun brtags dngos la ma grub na// 'khor ba'i sems can ci las 'byung// thams cad 'khor ba dong sprugs las// bstan pa'i chos kyi gang la dgos// 'khor ba rang gsal lhun grub la// dgag 
sgrub mkha' la mthos 'jal 'dra// dngos la ma grub da lta yod// tha ma stong pa nyid lta zhes// mthar 'dzin long ba grong khyer pa// mu stegs chad pa'i khab yin no// rang gsal gzhan gsal gnyis ka 
mtha'// mkhyen pas dbus la'ang gnas mi 'gyur// rang gsal rang 'dzin mtha' yin la// gzhan gsal gzhan byung rgyu rkyen mtha'// de dag ma rabs byis ba'i sems// de yi rang byung don mi 
mthong// btsal bas byang chub sems mi rnyed// ma btsal bas kyang de bzhin min// btsal dang ma btsal dbu ma'i lam// ye shes 'od gsal grub par 'grub// phyogs bral mnyam pa'i chos dbyings 
la// bdag gzhan las dang rgyu rkyen gyis// btsal yang mi rnyed long ba yis// zas 'dod rdo dang phrad pa'i tshul// cir snang rang byung sems nyid la// bden bzhi spong len tshul bzung nas// rim pas rang 
don thob byas pas// grub thob kyi yi sems dang 'dra// rten 'brel 'gag pa'i tshul gyis ni// kun bzang sems nyid rol ba la// bkag pas rang sa'i 'bras thob pa// dpa' min g.yul du gnas dang 
mtshungs// bden gnyis tshul bzung spyod pa yis// sa bcu bgrod nas 'bras thob pa// thams cad sgyu ma nyid 'dzin pa// rmi lam spyod yul nus dang 'dra// ye nas rig pa'i chos dbyings la// dag dang ma dag 
tshul bzung na// mtho dman grub pa'i rim pa yis// don la 'dod pa'i tshul bzung ni// long ba rgyal sar gzhag dang mtshungs// gnyis 'dzin rig pa'i khyad par gyis// gnyis med rgyal ba'i ye shes 
la// gnyis kyis 'bras bu grub 'dod pa// phra men pa yi tshul dang mtshungs// ye nas rig pa ka dag la// spong len phyag rgya cha gnyis pa// bsgrubs pas 'bras bu thob 'dod pa// chu dang 'o ma 'dres mtshungs 
'dra// bde mnyam thabs dang shes rab kyis// rig pa'i ting 'dzin nyid sbyangs na// yab yum rol pas don 'dod pas// 'jig rten dbang po bde dang mtshungs// dbyings dang ye shes rgyu 'bras kyis// ye nas 
rang gsal dkyil 'khor la// 'od kyis ting 'dzin bgrod 'dod pa// glang chen por nas rjes lta'i tshul// 'di kun blun po'i mi rnams kyis// nor bu rin chen yon tan la// tshod kyis spyod pa'i tshul dang </text>
</item>

<item><p>100</p><section>3</section>
<text>'dra// shes par mi 'gyur byis pa yin// rtsol ba'i chu bo'i bogs pa dka'// dkyil 'khor mtha' dbus rtsol ba dang// rtog pa gnas 'gyur don rtags 'byed// sgo phugs dbyings dang ye shes 
'byed// yab yum 'byed dang kha dog grangs// 'khor ba ru bzlog rtog pa yis// thabs la brten dang dam tshig grangs// don gnyer mchod pa nyi 'grim dang// rab 'bring gsum dang bdag gzhan 
byed// tshogs la re rtsol bden ris 'byed// dbang gnyis rim thob sa bgrod dang// spyod pa spong len la sogs pa// bcings dang thar ba'i lam dang bral// lhun grub phyogs ris mi mnga' ba// ji ltar bltas 
pa de ltar gsal// rang la mi rtsol gzhan mi rtsol// rtsol ba'i mtha' spangs mnyam pa'i tshul// gdod nas rig pa rang gsal bas// 'khor ba'i ye shes snying por bltas// snying po rang byung ma yengs 
pas// ting 'dzin 'khor lo rgyun mi 'chad// lhun grub rig pa dbang bskur bas// rig pa rang dbang gdod nas thob// thig le bsrung mtshams bral 'dzin med// nyams pa med pas bskang du'ang med// ma 
grub grub par byar med klung// grub pa don du gnyer ba med// spyad yul kun bral ye shes mnyes// mchod pa ye zin bya dang bral// ma 'dres yongs rdzogs thig ler gsal// dkyil 'khor chen por gdod 
nas dag/ 'khor ba sangs rgyas ye grub pa// grub pa thob zin sgrub tu med// mdzad pa'i byin brlabs rang 'char bas// don du bya ba'i 'phrin las med// phyi nang skye 'gro'i spyod pa kun// rgyal ba'i 'dzad par ye 
nas shar// ye nas chos sku mchog gi lam// bdag nyid chen por lhun grub pas// lam lnga sa bcu sbyang du med// ma bcos mchog gi sa la gnas// sa bcu so sor phye ba yang// rang byung byang chub sems kyi 
cha// dman pa spro ba skyed pa'i phyir// gcig gi yon tan bgrang bar zad// gzhi gcig mthong tshul bsam mi khyab// mkha' mnyam klong gi don la 'dus// byang chub kyi sems mkha' mnyam klong gi rgyud chen po 
las/ bgrod cing btsal du med pa'i le'u ste bdun pa'o//// de nas gzhan yang bshad bya ba// rang byung theg pa'i rgyal po la// thams cad ye shes rang snang bas// dngos la che chung mi gnas shing// de 
bzhin nyid du dbyer med kyang// rtogs dang ma rtogs khyad par gyis// che chung khyad par so sor grags// gzhi lam mthar thug don nyid la// sgra mthun don spags khyad par gyis// mthun dang mi mthun so sor 
grags// rdzogs chen rtogs na gcig las med// gzhi dang gzhi yis gol sa yis/ khyad par 'phags pa'i che ba can// rnam smin bag chags sa bon ldan// cis kyang dgos ba bzhin du 'dod// dgur gnas </text>
</item>

<item><p>101</p><section>3</section>
<text>rgyud dang bcas pa ste// skad cig can dang gnas 'gyur dang// spros pa'i mtshan ma chad pa dang// sangs rgyas sems can rgyu 'bras can// rgyu dang bskyed pa'i gzhi zhes bstan// rnam smin bag 
chags cor btags kyang// mkha' mnyam klong la gnyis su med// rnam smin bag chags rnams bcad pas// 'khor ba sangs rgyas zhing du gsal// cis kyang ma gos pad+ma ltar// dus gsum ma bcos snying po 
bas// mi 'gyur chos nyid dag pa'i phyir// las kyi dbang du ga la 'gyur// gdod nas rang gsal chos sku las// byin rlabs 'bras bu kun gsal te// ye sangs rgyas las btsal med cing// rgyu dang 'bras 
bu'i chos mi gnas// rang byung mtha' bral ye shes la// rgyun dang rgyun bral rtog pa ni// nam mkha' yod med rtsol ba 'dra// gnyis ka'i mtha' bral skye 'gag med// rang byung ma skyes ye shes la// snga phyi 'gag 
pa'i chos med de// tshig gi mtha' la'ang mi gnas pa// bcos med de bzhin nyid kyi tshul// rtog pa ye shes lam 'gyur na// rdo las gser du 'gyur dang 'dra// gdod nas dag pas bsgyur med de// rtsol bral 
ye sangs rgyas pa'i klong// snying po rang byung 'od gsal la// sangs rgyas sems can gnyis med cing// lam gyis bcos shing bsgyur du med// chos sku ma bcos gdod nas gnas// rdo rje nyi ma'i snying po 
ltar// gdod nas rig pa 'od gsal la// gnyis pa'i chos dang bral bas na// bde ba chen por rang bzhin gnas// lam yang tshig lam don lam ste// de re gol sa ngo bo nyid// zhi gnas 'phags pa che ba 
yis// theg pa'i rgyal po yin par 'dod// tshig lam mtshon pa'i sgo mo yis// don lam brjod bral ye shes la// brjod bral ye shes nyid du gzigs// de ltar gsal na don gyi lam// gsal ba'i dkyil 
'khor dbus mtha' med// gang yang ma yin de bzhin nyid// sku gsum rang bzhin khyab gdal la// blo yi rang bzhin cir yang mi khyab bsam// brjod bral rang byung snying po la// snang rtags zhen pa'i chos med 
par// ma bcos rang gsal ma yengs par// gnas pa don gyi lam yin no// gsal dang mi gsal cha 'dzin cing// zhi gnas lhag mthong cha gzung nas// ye shes rim par 'char ba ni// ltos pa don gyi lam 
yin no// phyogs 'dzin theg pa rim brgyad kyis// rang rang rtog pa'i mnyam gzhag pas/ phyogs 'dzin zhen pa'i rnam rtog gis// bltas pa'i lam ni rnam rtog yin// gang zhig gnyis pa'i chos yod la// re dang 
dogs pa'i cha 'dzin la// gol dang sgrib pa de la yod// thams cad ye shes rang gsal la// gol dang sgrib pa'i chos med par// gdod nas dag pa'i don rtogs na// gol dang sgrib pa'i chos mi gnas// don </text>
</item>

<item><p>102</p><section>3</section>
<text>ni brda bral rig pa'i lam// rig pa khu chas sems kyis nyams// rig pa'i ye shes 'od du 'bar// gsal la dmigs 'jug mi gnas pa'o// nges pa mi slu bden pa'i tshig/ nges lung man ngag 
rig pa'i nyams// nges par mtshon pa'i sgra tshig gis// mtshon pas tshig gi lam du 'dod// brjod med chos dbyings rang gsal la// de brjod gol bas ji bzhin nyid// rang byung rig pa'i 'khor lo 
can// mtshon pas mtshon pa'i tshig gi lam// ma bcos mthong ba'i yul med la// ji ltar bltas pa phyin ci log/ phyogs kyi 'du shes zhen pa can// phyogs bral mnyam pa mthong mi 'gyur// rdzogs chen gdod 
nas rang gsal la// phyogs ris med par gsal bar bdal// gnyis med ye shes zhen bral bas// lta ba gdong nas dag pa che// ye nas chos dbyings kun bzang la// zhen pa'i spong len mi gnas 
shing// spong gegs spyong sogs mi gnas la// mtha' yi spyod pa de ltar brtags// gang ltar brtags kyang nor ba'i lam// ji ltar spyang pa 'khrul pa'i chos// ye nas gnyis med dgag bral la// ma chags byang 
chub yan du khye// ma chags dag pa'i don mkhyen pas// 'khor ba rang grol snying por spyod// gsung dang thugs sogs rtsol ba yis// dbus mtha' mtshan ma'i dkyil 'khor la// 'khrul pa'i zhen pas cir 
brtags kyang// yang sgoms yang bshig byis pa'i tshul// ma bcos rang byang dkyil 'khor ni// ma skyes gdod nas sku gsung thugs// rtsol bral rig pa'i dkyil 'khor la// mtha' dbus med pa khyad par 
'phags// ji ltar dam pa'i rigs can de// rgyal po dge slong sa ri sogs// tshig rdzas sngags kyi dbang bskur bas// rtsol ba'i chu bo'i 'dam du zin// brgyud pa chags pa'i las kyis khrid// 'khor ba gnas 
rab dgu ru brgyud// srid pa log pa 'khor ba'i lam// ye shes rang dbang rgyal po ni// ye nas 'gro ba kun la gnas// de dag tshig gi brda sprad pas// skad cig nyid la mngon sangs rgyas// 'khor ba ma spangs 
longs spyod la// rig pa gzungs kyi dbang thob pas// bcos med rang gsal dbang thob nas// bskur thob med pas gdod nas 'phags// dman pa'i khyad par gang dag gis// rig pa rang dbangagang dag 
la// de yi rtsal gyis brtags pas na// brtags pas 'khor ba'i 'dam du zin// gcig 'phags thig le gcig gis 'phags// kun 'dus theg pa'i yang rtses 'phags// rtsol bral lhun gyis grub pas 
'phags// tshe lnga ldan pas 'phags pa ste// phun sum tshogs pa nyid kyis 'phags// nyi ma'i snying po 'bar ba ltar// gdod nas sgrib med dag las 'phags// mkha' la khyung chen lding ba ltar// gang ltar spyod pa </text>
</item>

<item><p>103</p><section>3</section>
<text>de ltar bde// gcong rong ye shes snying por gsal// bde sdug longs spyod bde chen rgyan// ma 'phros nyi ma'i dkyil 'khor ltar// rang gsal byin rlabs phyogs bcur 'phro// gang tshe mkha' mnyam 
gsal ba'i dbyings// pra krid gsal bas bstan pa'i tshe// 'gyur med snying po rang gsal lung// ji bzhin rig pas gsal bar shes// 'do 'bar snying po mchog gi lung// rang rig nyi ma phyogs med 
gsal// 'khor ba dus gcig snying por gsal// kun kyang gnyis med rig par gsal// gnyis med ye shes rang byung ni// rig pa klong bdal cig car 'gyur// 'dod 'byung rin chen phung po la// rtsol 
bcas theg pa'i khyad par gyis// gang brtags de nyid rnam rtog ste// btsal med dbyig dang phrad mi 'gyur// che chung med pa'i klong bdal nas// che ba'i chen po rang bzhin gnas// che chung gnyis kyi khyad par 
la// rtsod pa chung du byis pa ste/ khyad par 'phags te don rtogs phyir// che chung bye brag dbye ba gces// rtsol bral ye shes 'bungs pa la// gnyis 'dzin khyad par mi gnas te/ khyad par 'phags dang de bstan
phyir// dgag dang bsgrub pa rab tu ces// brda don phrad tshe dgag bsgrub la// phral ba'i don la de dag med// gang zhig gnyis med rig pa ste// rtogs pa'i don phyir de bzhin no// nam mkha' rdo rje rnal 'byor 
pas// ye shes gsal ba nyams myong yang// rig pa brjod bral sems kyi ngang// rang snang gsal ba nyid du zad// rang byung 'od gsal brjod med la// zhen pa'i rtog pa rnam bcad de// rang gsal 'byung 
'jug med par gsal// gang yang ma yin de nyid yin// ma btsal rig pa mngon sum pa// ji bzhin lung la gnyis pa med// gsal bar shes te rgyu ba bcad// gnyis med ye shes gcig la rdzogs// gzhag 
gzhan med pa'i snying po'i lung// gsal bar shes pas the tsom med// rang byung sems kyi mi long ni// ji ltar bltas gsal rtogs 'jug bcang// ting 'dzin rig pa rang gsal lung// dga' ba med par 
gsal shes bya// mi g.yo rnal 'byor mchog gi lam// skyon bral rig pa 'khor lo'i gter// rig pa rang gsal mngon sum gsal// bde ba'i nyams myong rang las 'char// spyad med sgyu ma rang bzhin zhi// mi 
rtsol rig pa'i gdeng du gnas// rgyud lung man ngag gcig la rdzogs// gser gling dag par nyi shar ltar// gsal la brjod bral mnyam pa'i dbyings// kun rig rang gsal rdzogs pa'i lung// sems can ye 
nas sangs rgyas la// rnam rtog rtsol bas ji ste btsal// kun la ye shes rgyu ba can// 'phrul tshig sgra yi nges pa yis// rang rang nges pa'i don bstan la// bla ma'i zhal nas nges par shes// kun gsal ye shes </text>
</item>

<item><p>104</p><section>3</section>
<text>khyab gnas kyang// ji bzhin rlung du ma rtogs pas// 'phrul tshig rig pa'i lde mig ste// nges pa'i sgra tshig mchog tu gces// rtogs pa'i khyad par gang gang gis// don nyid gang gang de dag 
la// ma yengs goms pas gsal 'gyur te// de dang der ni rim par 'gyur// gang gis gang du phyogs tsam gyis// phyogs 'dzin drang ba'i 'du shes 'di// gang btsal ma grub ma btsal min// gang yang ma rnyed 
ngal ba'i rgyu// rang byung 'od gsal bde chen klong// gdod nas nyi ma'i snying po ltar// nam mkha' dang ni mnyam pa'i gnas// mtha' dbus che chung yongs kyis med// rgyu ba med pa'i ye shes kyis// rim pa ma 
yin dus gcig gsal// rgyu las ma byung rkyen mi dmigs// nam mkha'i mtha' bzhin khyab par bdal// mkha' la nyi ma stong shar ltar// sgrib med kun snang dus gcig gsal// dbus mtha' bral ba'i snying po 
la// rang gsal dus gcig 'od gsal bas// dus gcig kun mkhyen gsal bar 'char// ye gsal 'gyur med g.yung drung las// yon tan nyi ma'i 'od ltar 'byung// rtsol bral nor bu lta bu las// 'dod 
pa'i longs spyod char du 'bebs// yon tan lhun grub chen po las// thugs rje nam mkha' lta bur bdal// byin rlabs nyi ma stong ltar gsal// mdzad spyod phyogs med lhun gyi grub// ma bsgribs ye shes kun 
'dus pas// 'khor lo rang gsal 'od la zhugs// de nyid don gyi 'og min te// mngon par mtho bas dpag mi rigs// yang dag 'og min chos kyi dbyings// yang dag med pa'i dkyil 'khor te// dbus 
mtha' bral ba'i gzhal yas khang// ye shes 'bar ba'i rgyan dang ldan// dus gsum sangs rgyas bzhugs pa'i gnas// rig pa 'od gsal mchog tu bzhugs// byang chub kyi sems mkha' mnyam klong gi rgyud 
chen po las/ che ba bstan pa'i le'u ste brgyad pa'o//// de nas gzhan yang bshad bya ba// ye sangs rgyas pa'i klong yin te// de nyid nges par ma rtogs na// btsal ba don med ngal ba'i rgyu// rin chen gser 
gling dag pa ltar// byang chub sems kyi rang bzhin la// bsgrib bral ye sangs rgyas pa'i don// sems med pa yi don zhes bya// mkha' mnyam klong gi dkyil 'khor la// ye shes gsal ba mnyam sbyar 
pas// dngos dbang ji bzhin rig pa las// ye shes gsal pa'i sgron ma yis// mtshon pa'i rig pa 'od 'bar bas// rtogs pa nges pa nyid du 'char// rang byung 'od gsal dag pa la// sgro dang skur ba'i chos mi 
gnas// kun bral rang gsal dkyil 'khor te// ma bcos 'od gsal rig pa'i klungs// nyi ma'i snying po lta bu ste// kun 'byung nam mkha' lta bu yis// ye shes gsang ba'i tshul du gnas// gnyis med ye shes </text>
</item>

<item><p>105</p><section>3</section>
<text>gsang ba'i don// g.yo med rang gsal mchog gi ngang// nam mkha' gsal ba'i tshul bzhin du// mtha' dbus med par khyab par gnas// kun gyi snying po gcig pa ltar// kun kyang snying por 
rang gsal gcig/ ye shes rig pa 'od du 'bar// dngos po bzhi gzhag chos 'di la// ji bzhin rang gsal don du gnas// bsam pa'i rtog pas ma bslad pas// dngos po zhes pa'i ming du mtshon// bsam 
bral rig pa cir mi dgongs// yul med rgyu ba rnam par bcad// rig pa gsal ba'i ye shes te// bsam gyis mi khyab dus na gnas// dus gsum brtags pa tshig gi lam// ma bcos don la tha snyad 
bral// snying po bya bral gcig nyid la// btags pa'i tha snyad rnam par bcad// ngo bo gnas tshul ming nges pas// dus dang ldan pa'i tshul nyid la// bsam gyis mi khyab nyid du bstan// rang byung rdo rje 'di gsal 
la// shin tu rnal 'byor mchog gi lam// bgrod bral 'od gsal rtogs 'dod pas// don 'di nges par nyams su blang// man ngag rim bzhi'i tshul gyis ni// rang gsal don la mnyam sbyar nas// 'od gsal 
ji bzhin nyid la 'jug/ nges pa'i don la shes par bya// rang byung 'od gsal gcig pu la// rnam rtog dbye ba mi gnas na// nges pa'i don la ma nges pa'i// bkri ba'i don phyir de dag bstan// pra krid sgra yi don 
nyid ni// nges dang ma nges khyad par gyis// sems nyid ma bcos rang gsal la// ma bsgribs ji bzhin nyid du gsal// yin min dgag sgrub rtsol ba yis// rnam rtog blang dor theg pa brgyad// rang rang lta spyod 
sgor zhugs nas// rang sa'i 'bras bu thob 'dod pas// ma nges rim 'jug rtsol ba can// tshig don 'brel ba'i khyad par gyis// ji bzhin mi g.yo mchog nyid la// mi rtog ye shes lhun gyis grub// bskyod med 
rig pa ci bder gnas// 'phrul tshig pra nyid sgra yis ni// spyad bsam bral ba'i rang gsal la// ci rtogs kun rtog khyad par can// sgra don 'grel ba'i 'khor lo yis// rang gsal mchog gi don du 
bskor// yi ge gda' bral don 'di ni// brjod bral bstan pa'i sgra yis rtogs// sgra bral bstan pa'i rgya mtsho ni// kun kyang rang la 'khor zhing 'du// dman pa'i blo spangs khyad par gyis// ji bzhin 
sgra yis don la sbyor// dran rtogs rig pa'i 'khor lo yis// kun la bskor zhing dbyings la 'bibs// 'di ni mtshan pa'i sgo mo ste// pra krid sgra yi man ngag gis// nges pa'i drod tshad gang yin pa// bla ma'i zhal 
las shes par byin// tshig brda phrad pa'i rig pa ni// mi rtog brda 'jal go zhing rtogs// ye shes gsal ba kun dang 'brel// ye shes snying po don du nyams// rig kyang nges pa ma rnyed na// chu la ri mo ji lta </text>
</item>

<item><p>106</p><section>3</section>
<text>bar// stobs med nus gzhan de nyid ni// de ma thag tu med par 'gyur// ji ltar gser la gser mthong ba// nges rnyed the tsom bral ba ltar// don la nges pa'i blo yis ni// 'khrul med de ni nges 
pa'i don// brda 'jal gdeng ldan rgyu 'bras kyis// de med 'byung bar mi 'gyur te// de de slob pa'i tshul gyis bstan// de nyid ngang de de rim med// nges pa mi slu bden pa'i tshig/ mi g.yo bstan pa'i gdeng 
gi don// de nyid nges pa'i drod tshad ni// bla ma mnyes pas shes par bya// don rtogs ldan pa'i khyad par gyis// rang byung rig pa rgyu rkyen bral// gsal byed sgron ma ma yin la// rgyu rkyen gzhan gyi chos mi 
gnas// dgu ru gnas pa'i rang nyams ni// rang byung nyi ma 'char ba ltar// rten med rig pa rang gsal te// kun la mnyam par thal phyung ste// nges pa'i dus tshod ma shes te// mkha' la thibs kyis 'gags pa 
ltar// sbas pa'i don de gsal mi 'gyur// gyad kyi nor bu mi shes pas// dbul po bsgyur ba ji bzhin du// rang gsal klong la rtag gnas kyang// nges pa'i man ngag ma rnyed na// de yis nges pa'i don mi 
rnyed// bla ma mnyes pa'i thabs ldan pa// gang 'dod nges pa'i man ngag la// rna brgyud man ngag gnod par byed// de min long ba lam 'tshol bzhin// ye shes rten med 'od gsal skyes// ma 'gags rig pa'i 
klong na gsal// de nyid rig pa thal phyung ste// dus tshod bla mas bshad par bya// de ltar gsal bstan mi g.yo ba// dang po nas btsams lnga gsum par// 'phel dang mi 'phel cung zad med// ye shes me lce 'od 
'bar gsal// gang yang ma yin dus gcig pa// rang gsal snying po mchog gi lung// brjod med rig pa'i klong na gnas// dang po brtags pa'i ting nge 'dzin// gnyis pa phra men lta bu ste// gsum pa btang 
snyoms g.yo med lung// bzhi pa 'bab chu mi 'phro ltar// lnga pa nam mkha'i klong bdal 'dra// rig pa gcig gi khyad par las// snang tshul sgo nas so sor phye// nges par rtogs na gser gling ltar// rtogs pa'i 
'bras bu'i tshul yin no// ye shes klong brdal man ngag ni// nus pa'i mthar thug dgongs pa ste// nges pa'i nyams drod gang yin pa// nges par zhal las shes par bya// ji ltar bltas pas ye shes klong// rtsol 
bral rig pa mngon sum dbyings// 'byung 'jug dmigs pa'i yul dang bral// rgya phug mda' na ko sha glong// rin chen 'kha' 'gro rgyu ba'i phug/ ye shes rgya mtsho'i gnas mchog tu// rdo rje sems dpa' mngon 
bstan nas// yang sprul gang zag thugs sras la// rgyal thabs spyi blugs dbang bskur nas// thugs kyi rig pa mngon bstan te// bsrung med dam tshig la bkod nas// rnam grol sa la bde bar gshegs// wA </text>
</item>

<item><p>107</p><section>3</section>
<text>rA NA si'i gling phug tu// dgon phug bye ma 'dab sna tshogs// gyad yul mgo ma sa la'i yul// nai rany+dza na'i 'gram logs dang// in dra rgya lung brtsegs pa ru// klu yi rgyal po rgya mtsho dang// in 
dra bo d+hi la sogs pa// rim 'jug ye shes skye 'gag can// rdzas dang tshig gi dbang bskur te// 'khor bar dgu brgyud ltung par 'gyur// 'di yang mtshan ma log pa'i lam// brda don rig pa'i khyad par 
gyis// 'gro med rang sar don la sbyor// ye nas rag par ma 'jal na// nan brtags dbang bsgom rtog pa'i lam// bde chags rgyud pas khrid pa yis// mi thar 'khor ba'i gnas su ltung// gdung med skyabs 
ni mkha' ltar gnas// rang gsal 'od la rtag tu bzhugs// zab la brtag dka' rgya mtsho'i tshul// yon tan zad med gter ldan zhing// rna brgyud thugs kyi bcud 'dzin pas// 'khor ba rang gsal snying por 
mkhyen// shes rab rig pa'i 'khor lo yis// chos dbyings ye shes gsal bar bskor// 'phrul tshig rim pa'i 'khor lo yis// zla ba chu ltar 'pho mdzad cing// bdud rtsi bcud ldan gter sgo ni// rin chen phung 
po mnyes pas dbye// skal med gsang ba'i dam sri la// bskal pa bye ba phrag brgya ru// thugs kyi bde ba mi spro zhing// rang gsal 'od 'di dbyings su sba// g.yo byed ldan pa'i gter khang du// rin chen gsal 
ba'i 'od 'bar kyang// de ma thag tu 'od kyang nub// smag tu 'thibs pa nyid du 'gyur// de bzhin rna brgyud man ngag 'di// gang gis gang la bstan pa na// rin chen gsal ba'i 'od nub nas// 'khor ba'-i mun 
pa'i khams su ltung// pra krid tshig dang nges pa'i gdeng// rig pa thal byung ye shes klong// brdal ba'i man ngag bzhir bshad do// rin chen 'bar ba'i gzhal yas su// dag cig gtsang ma'i bum pa der// rin 
chen gsal ba'i 'od 'bar nas// gter khyim phung po gsal bar byed// bla ma slob ma brtag pa gnyis// gdams ngag phog pa rnam bzhi yis// mthar phyin rig pa'i 'bras bur gsal// rang bzhin gter 
khyim phung po la// gsal byed brgya yis snang ba ltar// lhun grub rang gsal ye shes te// 'bras bu btsal med 'char bar 'gyur// ma bcos brtags med rang gsal ni// spros med chos kyi sku ru 
'char// 'dod spyod bde ba'i rol pa nyid// rdzogs longs spyod pa'i sku ru gsal// rjes su snang bas don byed nus// 'gro 'dul sprul sku'i ngo bor bshad// gang ltar ma bcos sems nyid ni// chos sku nyid du 
gnas pa'i tshe// gnas ni chos dbyings chen po ste// spros bral 'bar ba'i gzhal yas so// mtha' dbus med par de la bshad// rang byung byang chub sems 'khor la// bstan pa phyi nang gsang ba gsum// rang </text>
</item>

<item><p>108</p><section>3</section>
<text>gsal byin gyis brlabs kyis bshad// sangs rgyas sems can thams cad dang// phyi nang snod bcud ma lus pa// kun kyang rang gsal rig pa'i zhing// nam mkha'i mtha' dang mnyam 
pa'o// longs spyod chen po thug pa med// bde chen rol par bzhugs pa'i tshe// gnas ni 'og min rig pa ste// 'khor ni sa mtha'i sems dpa' yin// bstan pa phyi yi theg pa gsum// brjod bral rig pa'i 
dgongs pas bshad// rang gsal ting 'dzin gdeng gis go/ rang gi ngo bos gsal bar bsgom// zhing khams bde bas khyab tshad do// 'dzam gling rdo rje gdan stengs su// drang don sangs rgyas tshul bstan nas/ 
lam gnyis thob dang 'gro drug la// bstan pa sna tshogs theg pa gsum// tshig dang yi ges mngon du bstan// gsang ba thugs kyi yang snying 'di// rgyal ba rigs 'dzin gang zag gsum// dgongs dang rigs dang 
rna brgyud de// thugs kyi rig pa mngon bstan pa// mdo don rnam pa lnga ru bshad// lo rgyus don dang rtsa ba dang// yo ga'i don dang dgos ched dang// tshig gi don du bshad pa'o// lo rgyus lo rgyus nyid du ste/ 
khungs dang bshad pa nyid du'o// rtsa ba 'du 'phrog gcig tu ste// spro bsdu gcig gi tshul du'o// yo ga bye brag 'byed pa'i tshul// dgag dang bsgrub pa'i tshul du'o// dgos ched btsal bral rtogs pa'i phyir// tshig 
don brjod pa'i tshul gyis ni// rang gsal rang lam mngon par gnas// byang chub kyi sems mkha' mnyam klong gi rgyud chen po las/ ye nas sangs rgyas pa la klong gi don phyung ba'i le'u ste dgu pa'o//// de 
nas gzhan yang bshad bya ba// sangs rgyas sems can gcig pa'i tshul// nges par yang dag bshad par bya// gcig dang snang tshul rtogs pa yis// de nyid shes par bya phyir bshad// phyi nang snod bcud thams 
cad kun// ngo bo spros bral snying por gnas// ji ltar nyi ma'i snying po ltar// 'khor ba ma spangs gdod nas dag/ rang byung mchog gi snying po ni// mig g.yo ba nyid sku yi rgya// brjod bral gsung gi phyag rgya ste// mi 
rtog rnam grol thugs kyi rgya// rang byung rig pa mchog la rdzogs// rang byung lnga dang yul lnga dang// phyi nang snod bcud ma lus pa// rang rig rang gsal nyid la rdzogs// bzang ngan bde sdug gcig la 
rdzogs// rang gsal mkhyen ldan snying por rdzogs// gcig rdzogs byang chub sems la rdzogs// gnyis rdzogs theg pa'i bye brag rdzogs// gsum rdzogs sku gsum gleng gzhi rdzogs// rang gsal rig pa gcig 
la rdzogs// ye shes rdzogs pa'i lung gis ni// ye shes gcig tu gsal bar bstan// rang gsal nyag gcig dri ma med// dang po rgyu rkyen med pas na// tha mar dgag cing 'phro ba med// kun 'du ye shes me </text>
</item>

<item><p>109</p><section>3</section>
<text>long la// gnyis pa'i chos dag gdod nas bral// ye shes dri med 'od du 'bar// gzung 'dzin mtshan ma rnam par bcad// yul med 'dzin bral rig pa'i ngang// ma rig rig pa gnyis med 
lung// brjod bral sgra yi 'khor lo can// sangs rgyas sems can gnyis med de// bde chen rang gsal gcig tu+u gnas// rang byung mchog gi dkyil 'khor la// yul shes snang btags chos mi gnas// kun 
'byung nam mkha' lta bu'i 'od// ma skyes ye shes dkyil 'khor las// rnam grol rig pa'i phyag rgya can// ye shes snying por rdzogs pa'i lung// 'od 'bar gsal ba'i ngang tshul can// rang byung rnam dag dkyil 
'khor ro// 'khor ba nyid na ye sangs rgyas// ma bcos ma sbyangs gdod nas dag/ rdzogs lung byang chub sems kyi lung// sems kyi lung la gnyis med pas// rnam grol nam mkha' lta bu'i tshul// gdod nas 
dag pa'i rang bzhin la// rang gsal 'od kyi nyi ma 'char// ye shes 'od gsal dkyil 'khor la// 'phel sgrib dag pa'i chos mi gnas// ma rtogs rtogs pa lam du gcig/ chu rlabs tha dad gcig pa 
ltar// ma 'dres yongs su rdzogs par gcig/ rdo rje mchog gi spyod yul las// bsgribs dang dag pa'i chos dbyings kyis// mtha' bral ye shes klong gi ngang// bdag nyid lhun grub chen po la// phyogs 'dzin 
rig pa gdod nas dag/ ye nas dag pas sgrib mi sbyong// lhun gyis grub pas tshogs mi sog/ rgyu dang rkyen la rag mi lus// sangs rgyas sems can la sogs pa// ye nas lhun grub chen por gcig/ rang byung 
rig pa phyogs med gsal// lam dang gnyen pos sbyang du med// gang yang ma yin rang gsal lung// mtha' dbus med de de bzhin nyid// brjod bral mtshan ma'i lung las 'das// kun kyang ye shes mchog tu 
gsal// gnyis pa'i spyod yul gdod nas stong// ye shes mchog gi dkyil 'khor la// kun snang rang byung lhun rdzogs pas// 'od gsal mchog tu lhun grub kyang// mig gis mig bzhin de ltar gyur// gdod 
nas dag pa'i rang bzhin la// rtogs dang ma rtogs khyad par gyis// bde sdug mtshan ma so sor snang// rang gsal mchog gi dkyil 'khor la// nges par snang rtags phral nas kyang// ji bzhin rig pa'i phyag 
rgya yis// 'khor ba ye shes rang gsal mkhyen// 'das dang ma 'das ji ltar snang// ye shes rang gsal rdzogs pa'i lung// 'di nyid ma bcos ji bzhin la// ma bcos ye shes snying por 
gzigs// 'khrul dang ma 'khrul tha snyad kyang// de bzhin nyid la gdags su med// gnyis med gcig gi rang bzhin la// dag dang ma dag khyad par gyis// bye brag rim par bsam mi khyab// dag pa ye shes </text>
</item>

<item><p>110</p><section>3</section>
<text>nyid du gzigs// 'khor ba'i shes pa blo bur ba// rang bzhin ma yin rkyen gyis snang// dngos la de ltar mi gnas kyang// rnam par rtog pa'i ngo la snang// rang byung gcig gi ngo bo la// rol ba'i 
bye brag ma rtogs par// zhen pa'i chos su phyin ci log/ gcig la gnyis su 'khrul pa'i mthus// 'gro drug zhen pas don mi mthong// zla ba gnyis su mthong ba dang// dung la ser por mthong ba dang// dngos la 
de ltar mi gnas kyang// zhen pa log pa'i bsam pas mthong// log pa'i gom pa'i nus mthu yis// 'khor ba'i gnas rab dgu ru brgyud// yang dag ma yin kun brtags kyis// mi gnas chos la gnas par 
mthong// med las yod par brtags pa yis// thag pa la ni sprul bzhin du// de la yod pa ma yin kyang// log pa'i shes pas de ltar mthong/ khams gsum log pa nyid du 'khrul// rang byung ye shes rnam lnga 
la// rang byung ma rtogs zhen pa ltar// brtags pas blo rtog zhen dbang gis// 'bras bu khams gsum 'khor bar snang// rang gsal rig pa'i mthu med par// log pa'i kun brtags bsam mi khyab// log 
pa'i 'du shes phyogs brgyad kyis// yang dag chos dbyings bslad gyur nas// rang 'dod 'bras bu mthar thug kyang// 'khor ba'i gnas rab brgyud de snang// sems kyi ye shes rab gsal la// ye shes klong gi 
'ong brdal nas// 'gro drug ye shes gsal bar gnas// snang ba ma bcos brtags pas dben// ma bslad ji bzhin mi g.yo la// rnam brtags mtshan ma'i chos mi gnas// 'gro med 'ong med dbyings kyi 
klong// bsam 'das brjod bral de bzhin nyid// byang chub sems su kun gsal bas// gnyis med ye shes gcig la rdzogs// dmyal ba'i ye shes kun gsal nas// bde sdug mtshan ma cir mi 
dgongs// snang ba ma bcos chos sku'i ngang// rig pa'i sgra tshig bsam mi khyab// ye shes rig pa'i klong du gsal// dngos po mkha' mnyam byang chub sems// 'di la mtha' dang dbus med de// phyi dang nang med 
de bzhin nyid// dbus med mtha' bral rang gi lung// ye shes rig pa sgro 'dogs gcod// rig pa'i 'khor lo rang la 'khor// rna brgyud rig pa'i 'phrul tshig 'di// dang po stong pa byang chub sems// kun 
bzang nyid la rang gsal lung// de nas rdo rje sems dpa' la// don gyi 'og min chen por ni// ma brjod byin gyis brlabs kyis bshad// de nas rang snang rgyal ba la// rig pa'i 'og min nyid du ni// ye shes 
rdzogs lung gtan la phab// phyin nang sems su gsal bar byas// ma bcos ngang la ji bzhin bzhugs// de bzhin ting 'dzin dam pas brgyud// lha gnas gtsang ma nyams dga' bar// ar mo lig ldan rin </text>
</item>

<item><p>111</p><section>3</section>
<text>chen gyi// rin chen phung po nyams dga' bar// de ba bzang skyong lha yi bu// sems dag can zhes bya bar bshad// kun dga' snying po bya ba yin// rtsol med sems kyi don sgom zhing// stong nyid 
seng ge'i sgra sgrogs pa// skal ldan rig pa ltas gsum shar// sprul pa brgya byin spyir thim zhing// tshangs pa lhor thim gyur ba'i mthus// phyogs bcu'i rgyal bas byin brlabs pas// sprul pas the tshom bcad nas 
ni// rtsol sems bral ba'i don la bzhugs// de nas brgya byin dbang po yis// phyogs bcu'i rgyal ba bskul ba'i mthus// sems dpa' dngos shar gsang bdag phyung// rin chen 'bar bas dbang bskur 
nas// zhing khams bgrod med the tsom bcad// de nas thugs rje'i byin rlabs kyis// rin chen 'bar ba'i mchod rten de// bang rim bzhin dang ldan pa'i dbus// gser gyi 'khor lo'i gdan stengs su// rin 
chen 'khor lo'i bsil bkab nas// dus mtha'i skad cig nyid la ni// klong dgu mkha' mnyam sems kyi rgyud// byin gyis brlabs kyis bshad pa yin// yang sprul sras la bstan pa'i phyir// de yi thugs rje'i 
byin rlabs kyis// d+ha na ko sha'i gling phug tu// rgyal gyi rigs can sku yi sras// thun mtha' dang po'i di 'char tshe// 'dab chags phra men lus ldan pas// byin brlabs dgyes par gyur nas ni// thugs mtshan ye 
shes lnga rtags gsal// de nyid gnyis med 'dres pas spangs// dpe byad mtshan ldan lha yi bu// stong nyid rtsol bral bstan pa'i sgrogs// dga' rab rdo rje ston pa'i mchog/ rdo rje sems dpa' nyid du 
gsungs// ya mtshan sprul ba'i phug de ru// yang sprul skal ldan gang zag la// rig pa 'od gsal dkyil 'khor du// byin rlabs ye shes sgo phye la// rdo rje gsang ba'i lam la bzhag/ bsrung med rig pa'i sdom pa 
phog/ ye shes mi rtog rig pa'i dor// skye shi med pa'i rang ngo bstan// rgyal thabs spyi blugs dbang bskur nas// bgrod med sangs rgyas sa la bzhag/ rnam brgyud thugs kyi nying khu blud// sems kyi gting du 
gsang ba bzhag/ zhing khams kun tu bde bar spyod// de nas rna brgyud rin chen ni// thugs rje 'dzam gling rgyas 'gyur nas// 'dzam gling dbus su skal med nub// skal ldan byang chub sems dpa'i 
rigs// rnam grol sa la 'gro bar 'gyur// yang gsang thugs kyi rgyud 'di ni// dri med rtogs dka'i bstan pa la// rna brgyud 'khrul tshig mi ldan par// spyad bas sgra dang don med tshig/ spyod cing yongs la spel 
byas na// mgyogs 'gro'i so mtshams 'das pa ltar// bar do srid pa'i chos med par// rdo rje'i gnas su ltung gyur nas// thar pa'i rigs dang kun tu bral// de nas brda don bstan pa'i phyir// yi ge med pa'i </text>
</item>

<item><p>112</p><section>3</section>
<text>rgyud mnyan nas// gser dang 'dra ba'i snod de'i sa// rna brgyud gdams ngag nod par bya// brda don dgrol ba'i rim pa yis// rang gi rin chen bstan byas nas// rig pa'i 'od gsal brda don 
sprad// pra krid gsal ba'i don ldan pas// 'khor ba ye sangs rgyas par gsal// bu mo byams pa'i rang bzhin la// dmigs pas lhun grub rnyed pa ltar// kun la yod par shes par gyis// rang gsal ye shes 
snying po la// rang byung sgra yis ngos bzung nas// ma spyad gyi nar bzhag pas 'grub// sgra yi rjes 'brengs ma log par// nges pa de yi mtshams su bzhag/ thams cad byang chub sems su gsal// rig pa kun 
nas 'khyil bar gnas// thig le 'od gsal gcig la gsan// de nyid sgra bral thugs la rdzogs/ 'od gsal rig pa gcig tu mnyam// dang po yul phrad rjes mi rtog/ kun kyang de dang 'dra ba 
ste// gzhag thabs mtshan nyid gang yin pa// rdo rje bla mas brjod par bya// sangs rgyas sems can gcig pa la// 'khrul pa'i blo yis so sor brtags// nges pa gcig las mi gnas te// ma btsal lhun gyis 
grub par rtogs// theg pa'i khyad par gang dag gis// rtsol med rin chen phung po la// gang dang gang du ci btsal ba// ltas pa'i rang 'bras thob par 'gyur// dper na gtsug gi nor bu ni// bdag po mnyes pa 
gang byas pa// de dag de yi yon tan cha// 'tshams pa nyid du thob par 'gyur// dbyig nyid nor bu'i bdag po la// cha shas ma yin lhun gyis grub// 'bad rtsol med pa'i thabs chen gyis// gang yang bdag nyid 
chen por rtogs// de rtogs rtsol bral 'khor lo bzhugs// nyi ma'i 'od ltar lhun gyis grub// rang sems ye shes mtha' bral la// mtha' yis 'du shes gang mi gnas// ye shes rig pa'i gdeng med na// dgra 
ru rdo rje sems dpa' 'byung// rig pa ma bcos bde mchog la// spong len gnyis po gdod nas dag/ mi g.yo rnal 'byor mchog gi thugs// spyad 'dzin med pa'i ngang la gnas// ma bsags ma spyad lhun gyis 
grub// rdo rje 'od gsal yangs pa med// byang chub kyi sems mkha' mnyam klong gi rgyud chen po las// sangs rgyas dang sems can rig pa gcig la rdzogs par bstan pa'i le'u ste bcu pa'o//// de 
nas gzhan yang bshad bya ba// rdo rje sems dpa' bcom ldan 'das// dgyes chen 'od gsal mkha' la bzhugs// mtha' dbus med dpa'i dkyil 'khoraspro// nam mkha'i mtha' dang rab mnyam pa// kun la 
gnas pa'i tshul nyid ni// snying po kun la khyab dang mtshungs// rang bzhin ngo bo nges pa dang// dpe dang tshad kyis btags pa yis// mkha' mnyam klong gi dkyil 'khor la// ye shes rig pa 'od gsal </text>
</item>

<item><p>113</p><section>3</section>
<text>mchog/ brtags dang ma bcos nges pa dang// mtshon pas nges par shes par bya// 'jig rten brtags pa'i rang bzhin dag/ kun la yod par brtags pa'i chos// nyi ma'i snying po dag pa 
la// mun pa'i gzhi mdo ma yin kyang// 'khrul pas mun pa'i tshogs su mthong// de bzhin byis pa'i rang bzhin gyis// 'gro drug zhen pa'i rang 'thad kyis// tha dad sdug tu zhen pas brtags// la las rtag 
chad byed par brtags// la las bden bzhi spong bar brtags// la las 'gegs pa'i tshul du brtags// la las bden gnyis tshul gzung nas// bskal pa grangs med gsum gyi bar// lam lnga sa bcu sbyangs 
byas nas// bgrod pas rnyed pa'i yul du brtags// la las spyod lam dag pa yis// mtho dman rim pa'i tshul gzung nas// skye ba kun tu bgrod pa yis// thob par 'dod pa'i tshul du brtags/ kho bo lta bu'i 
rnal 'byor pas// gcig la gnyis kyi khyad par gyis// bgrod pas nges med phra men gyis// rang gi 'bras bu grub par brtags// blang dor rim pa'i tshul gyis ni// yan lag dgu dang rigs byin rlabs// lhar 
snang gsal ba'i khyad par gyis// nges pa'i 'dod pa'i tshul gyis brtags// la las rim bskyed gsum skyed dang// 'dod chags chen po'i ting 'dzin gyis// skye bzhi lha yi dkyil 'khor du// rang rgyud dag pas 
grub par brtags// la las dbyings dang ye shes nyid// rgyu 'bras 'od kyi ting 'dzin gyis// grangs 'das 'od kyi dkyil 'khor nyid// sgom pas grub pa nyid du brtags// brtags phyir kun brtags nyid du 
rtog/ 'khor ba'i shes pa ma rabs la// ye shes rig pa 'od nub nas// 'khor ba'i tha mar mdud pas bcings// thar pa'i rig dang gtan du bral// ye shes rig pa khyad par can// nam mkha' mtha' ltar 
kun khyab pas// byang chub sems su mtshungs par gnas// mkha' mnyam rig pa klong du 'khyil// gsal khyab rig pa'i 'od mtha' yas// gsang ba'i rig pa gter dang ldan// kun kyang rang gsal rig pa'i 
sgo// bsam mi khyab la chos kyi dbyings// bsam med dran med mi g.yo ba// gnyis med ye shes chos kyi dbyings// nam mkha' rdo rje ma bcos pa// rang gsal ye shes gsang ba'i ngang// kun khyab zab mo 
mchog gi lung// rig pa rnal 'byor cir mi lta// dgongs pa mi g.yo rgyal ba'i dgongs// mi bsam mi spyad cir mi dgongs// spros med byin brlabs phyogs bcur brdal// bsam pa ma yin mi bsam 
min// gnyis ka ma yin gsang ba'i lung// gdod nas dag pa'i ye shes ni// rgyu rkyen gnyen po'i chos med de// brtags pa bsam gyis mi khyab pas// nam mkha'i dkyil 'khor 'gyur med klong/ khyab pa chen </text>
</item>

<item><p>114</p><section>3</section>
<text>po chos kyi sku// gnyis med ye shes gsang ba nyid// cir snang rig pa rang byung pas// rang rig ma bcos mi gnas pa// 'di la mtha' dbus med pa dang// phyogs ris nye ring 'dzin pa dang// mi 
rtog khyab par gnas pa dang// gsal la dmigs su med pa dang// 'di la tshad dang che chung sogs// gang yang yod pa ma yin na// gang gi gsang ba'i dbyings nyid la// phyogs kyi 'du shes gang bsam pa// de 
ni log pa'i grong khyer te// phyogs log rang bzhin log pa dang// gzhan rkyen log pa'i 'du shes kyis// rang byung rig pa'i 'od la bsgribs// 'khor ba nyid na mya ngan 'das// longs spyod bde ba'i ngang du 
gnas// 'di kun ye shes rol pa la// bde ba chen por gang spyod pa// rmad byung rol pa'i spyod pa yin// sangs rgyas sems can la sogs pa// brtags pas don 'di ma mthong ste// rang gsal ye shes snying po 
ni// thams cad brdal ba mchog gi ngang// de nyid mkha' mnyam klong gi ngang// ji bzhin pa dang brgyud pa yis// mtshon pa'i thabs kyi brda tshig gis// ji bzhin rig par gsal bstan nas// rigs chen rgyal
ba'i lung thob pas// ma bcos ji bzhin rang bzhag lung// rig pas ma spyad rjes mi 'brang// bsam spyad mi bya lhug par gnas// rang gsal rkyen bral ma yin par// brda sgo rtog pa'i rjes mi 'brang// gnyen 
pos mi bcos tshad mas min// brjod med tshig gi lde mig gis// brjod med brjod pas brjod bral rtogs// rang gzhag 'od gsal ting 'dzin te// mtshan ma bcos pa'i blos mi rtogs// ye shes gsang 
mchog ma yin par// rnam rtog zhen pa'i chos mi gnas// de nyid ma bcos dgongs pa la// cog bzhag rig pa'i sgra yis go/ de nyid mtshon pa'i thabs nyid ni// bla ma'i dgongs pa nyid las shes// chu la chu 
bzhag ji bzhin du// gnyis med rig pa gcig tu 'bar// nges pa'i drod tshad gang yin pa// bla ma gnyes byas thabs kyis rtogs// gtad med bzung med yul mi 'jog/ ma yengs gsal bar thag chod 
na// mnyam bzhag nges pa can gyi mtshan// gyin ma bcos pa nyid do// rgyud pa thabs kyi khyad par gyis// rtsol ba'i las can gang dag la// 'khrul gyi me long bltas pa bzhin// mngon sum ye shes chen po 
la// bcos pa'i thabs kyis gsal bar 'dzin// rna brgyud rdo rje lung gis ni// ma bcos bcos ma'i sgo nas ni// mtshon pa'i sgo mo bsam yas pa// gdul ba'i thabs su gsungs pa yin// rna brgyud man ngag 
brgyud ma chad// brgyud pa gsum gyi lugs kyis ni// 'khor ba'i chu bo bsgral ba'i phyir// rdo rje zab pa 'dra bar gnas// rgyal ba'i dgongs pa ji bzhin pa// sgro skur bral ba lung gi don// ye nas rgyal thabs </text>
</item>

<item><p>115</p><section>3</section>
<text>gnas pas na// rna brgyud lung gi rgyal po yin// thabs sbyor rig pa 'phrul gyi sgo// gang 'dod mos pa de la bstan// 'dod sbyor mos pa'i tshul gyis ni// mthar ni nam mkha' lta bur 
bzhugs// rgyal thabs spyi blugs tshangs pa'i dbang// ma brjod dgongs pa'i byin brlabs kyis// ji bzhin nyid du dbang bskur nas// dus mtha'i cha la rdzogs sangs rgyas// ngo bo bcos med snying po ni// ma 
btsal rig pa'i gdeng gis gnas// 'khor min mya ngan 'das pa'ang med// brjod med bsam bral rig pa'i klung// gang la'ang bsam shing spyad du med// rang gsal ye shes snying po la// brjod pa sgra yi tha 
snyad kyis// mtshon pa lam gyi rgyud dang bral// ci yang yin no gang yang rung// gzhi lam 'bras bu kun dang 'brel// brjod dang rang rig ye shes la// sgra yi 'khor lo rang bzhin 'char// lhun grub rang gsal 
dgongs pa la// bsam brjod 'dzin pa'i 'du shes med// 'dod pa'i blo yis gang sbyor ba// dman pa'i shes pa rim brgyad de// theg chen nam mkha' rdo rje de// btsal bas thob par ga la 'gyur// rna 
brgyud thugs kyi rin chen 'di// rna rgyud 'phrul tshig mi ldan par// rang rtags log pa'i 'du shes kyis// brtags pas mi grol ltung ba'i rgyud// rang gsal nges pa'i don bral nas// gzhan yang nges med 
gnyis ka ltung// de phyir bla ma mnyes byas nas// don la ji bzhin 'jug pa yis// sgra tshig mtshan ma la brten nas// rang gsal rig pa rtogs par 'gyur// nges pa rnyed na 'gyur ba med// 'khor ba'i 
'jigs bral g.yang sa med// de ni nges pa'i don zhes bya// nam mkha' lta bu'i chos nyid la// mtha' dbus spros ba rnam par bcad// nyi ma'i snying po ji bzhin du// 'khor ba ka dag ye sangs rgyas// snang srid 
gsal ba'i me long ltar// phyogs rigs med par gsal bar 'char// tag k+sha ka yi spyi gtsug ltar// btsal med 'bras bu lhun gyis grub// rgya mtsho lta bu'i rang bzhin pas// mi g.yo rlabs 'byung gcig gi 
ngang// nam mkha'i khyud chen ji bzhin du/ khobs 'og 'du zhing btsal 'jigs med// rtsal chen rdzogs pa'i seng ge ltar// zil gnon gcig pur lhun gyis rdzogs// rin chen dag pa'i gser gling ltar// tha 
dad rnam pa gcig tu gsal// dgongs pa nam mkha'i mtha' mnyam la// tshad dang dpag tu ga la yod// 'di la che chung tshad med la// 'di la mtha' dbus yod ma yin// 'di la dmigs pa'ang med pas 
na// byin rlabs nyid kyang de bzhin no// zhing khams sku gsung thugs nyid dang// yon tan 'phrin las thugs rje dang// phyogs rigs med pa de nyid do// byang chub kyi sems mkha' mnyam klong gi rgyud chen po </text>
</item>

<item><p>116</p><section>3</section>
<text>las// byang chub sems nam mkha' dang mnyam pa'i gnas tshul bstan pa'i le'u ste bcu gcig pa'o//// de nas gzhan yang bshad bya ba// de bzhin dpe dang tshad ma dang// bstan pa'i don du 
bzhag tshul lo// kun 'dus rang gsal de bzhin nyid// spro bsdu med pa'i dbyings la gsang// 'du 'brel med pas gcig la rdzogs// rang byung rmad grags dkyil 'khor ni// gang ltar bstan pas gcig tu 
gsal// rnam dag 'od gsal dkyil 'khor la// mtha' dbus che chung yongs kyi med// rang byung btsal bral lhun grub la// rnam rtog 'khor ba rnam par bcad// bcos pa med dang spros med dang// ye nas de 
ltar snang ba dang// zhen par brtags pa'i chos med par// de bzhin ny-id ces rnam par bsgrags// gsal la dbus mtha' med pa yi// de bzhin nyid de kun gyi ngang// kun gyi bdag nyid gsang 
ba'i thugs// ye shes che mchog spyod yul te// gzung 'dzin med pa'i chos med de// sangs rgyas dgongs ba thugs kyi mchog/ gsang ba'i yang gsang ye shes na// kun la gsal ba khyab par gnas// mi 
g.yo thig le chen po'i ngang// phyag rgya rig pa mchog la rdzogs// gsang ba mchog gi ye shes ni// ma skyes a yi don de go/ btsal bral rig pa'i ngo bo yang// phyogs dang phyogs bral gnyis ka med// brjod 
med brjod pa'i dngos gzhi can// brjod bral sgra yi ngo bo can// gang gis bstan pas de ltar go/ skye 'gro phyi nang snod bcud kun// chen po lngar 'dus de nyid ni// de nyid 'byung ba so sor yang// nam mkha'i 
ngang du 'dus pa ltar// 'das dang ma 'das cir gsal ba// rang rig rang gsal dbyings su brdal// sku gsum bye brag cir bstan pa// ma skyes stong pa'i ngang du gsal// 'ching grol med pa dbu ma'i 
lam// mtha' gsum bral ba'i ye sangs rgyas// yul bral rig pa cir mi dgongs// 'dzin bral spyod pa mtha' las 'das// rig pa'i ye shes bsam mi khyab// ma skyes ye shes don dang ldan// ci yang yid la 
nges pa med// ma brtags kun dang mnyam du skyes// brtags na ma brtags don dang bral// mi bsam mi dgongs spyod dang bral// mnyam nyid gsal ba'i ngang la bzhugs// de bzhin ma bcos ye shes 
la// dpe dang mtshon pa'i mtshan ma yis// bcos sam ma bcos don mi gsal// nam mkha'i dpe dang tshig gis gsal// mkha' la 'gyur 'jig mi mnga' ltar// ye gsal rdo rje 'gyur 'jig med// ma skyes 
khyab brdal nam mkha' ltar// bde chen ye shes dang 'dra ba// 'du 'bral 'gro 'ong mi gnas shing// mi gnas nam mkha'i dbyings la bzhugs// kun 'dus dbyings chen rtag pa'i tshul// 'od gsal de 'drar </text>
</item>

<item><p>117</p><section>3</section>
<text>cir mi dgongs// chu bo dag ni pad+ma dang// rin chen gl-ing dang khyung nyid dang// sa gzhi ri rab nyi zla ltar// nor bu lta bu'i mtshan nyid ni// mtshon pa dpe yi tshul du bshad// rang bzhin dag dang 
rgyun ma chad// rang gi mtshan nyid mi 'da' zhing// ma btsal bzhag pas skyon rnams zhi// de dag de yi tshul du bshad// rang bzhin dag pas ma chag dang// skyon dang mnyam du gnas pa dang// mthong ba dga' ba 
bskyed pa'i phyir// de dag de yi tshul du bshad// ma 'dres gcig tu gsal ba dang// ye nas dag dang sel med dang// de ming med dang ro gcig pas// de yang nges par mtshon pa'i lung// btsal med pa dang 
gcig par min// gza' med 'jigs bral nam mkha' spyod// zil gnon khobs 'od 'dus pa'i phyir// nges pa dpa' ba'i tshig tu bsgrags// bzang ngan med dang kun skyed dang// rten dang kun spyod 
rtogs spyod bral// chags sdang rnam rtog mi gnas pas// mtshon pa dpe yi tshig tu gsungs// mthong dang lhag par 'phags pa dang// mi bskyod pa dang rdzogs bral dang// mthong dang rtogs par dka' bas 
na// nges par rtogs pa'i tshul du gcig/ gsal dang khyad par ma btsal bar// 'od ldan mun pa gdod nas bral// phyogs med snang bas kun tu brdal// de dang 'dra bar dpe yi don// rang byung btsal med 
zad mi shes// 'phel 'grib phyogs ris med pa dang// kun gyi re skong bsam bral bas// de dag nye bar mtshon pa yin// gsang ba'i ye shes zab mo la// sgra dang tshad ma gtan tshigs dag/ shes rab rjes 
dpags lung nyid kyis// gtan la phebs pa ma yin te// nges par gsang ba'i mngon sum la// rjes dpags rig pa nor ba'i lam// nges don sangs rgyas dgongs pa la// drang don gang zag bsam pa 
yis// btsal med dang la rtsol bas 'jug/ 'di don log pas nges ma rnyed// gsang ba ye shes brjod bral la// mtshan ma'i tha snyad mi 'jug kyang// de nyid tshig gi lde mig gis// brjod par rig pa'i 'khor 
lor gsal// bya bral rdzogs lung ma bcos pa// rang gi nges pa'i don gyis mtshon// brgyud pa'i bya bral rdzogs lung la// ji bzhin nges pa'i gtan tshigs ni// 'bad rtsol bral bar don go bas// rin chen 
'bar ba'i ngo bo ston// ma bcos bya bral rdzogs lung ni// gnyis med ye shes gsang ba'i don// sgro skur med pa'i bka' lung gis// bcos med gsal ba'i don la sbyor// rig pa bya bral rdzogs lung ni// rang 
gsal rtsol bral ji bzhin pa// ma bcos 'od brdal ji bzhin du// rang gsal lung gis ji bzhin gnas// ma bcos nges pa'i gtan tshigs ni// nam mkha'i ngo bo stong pa la// thun mong tshad mas mi gzhal </text>
</item>

<item><p>118</p><section>3</section>
<text>gyi// rang bzhin nyid kyis gsal bar ston// chos sku snang ba'i rang bzhin ni// ye nas ma bcos ji bzhin pa// rang bzhin nyid kyis gtan la 'bebs// de rtogs sangs rgyas kun dang 
mnyam// nyi ma'i rang bzhin gsal ba ni// rang gi rang bzhin gsal bar 'gyur// de bzhin rang gsal ye shes kyang// bcom med rang gi rang bzhin snang// ma bcos rig pa'i don med na// bcos pa'i rnal 
'byor pa yi lam// bcos pa med dang rang bzhin gsal// rkyen bral rang gi rig pa ni// ma bcos gsang ba'i rig pa yin// de bzhin nyid la ji bzhin du// ma bcos don la mi 'jug par// sgra dang brda sgo 
rtog pa yis// rang gsal ye shes don dang bral// ye shes snying por kun 'dus pas// rang gsal ye shes ma yin pa// snang brtags zhen pa'i chos gnas na// 'khrul pas byang chub ji ltar rnyed// kun 
brtags goms pa'i rang nyams kyis// rang gsal brtags med snying po la// mnyan bshad brjod pa ci byas kyang// rgya mtsho rbas bsgribs tshul du mthong// ma mthong gang mthong cir mi mthong// gsal yang 
kun bral 'di dang bral// ma mthong ba nyid mthong ba'i mtha'// mthong ba nyid kyang ma mthong mtha'// mtha' bral dbu ma mtha' yi lam// nam mkha' rdo rje dkyil 'khor la// mtha' dbus yod med cir mi 
mthong// rang gsal rig pa mtha' dbus med// ye shes rig pa phyogs ris med// gsal ba'i rig pa sgrib byed med// ma bcos rnal ma bsam du med// rang byung rig pa thal byung ba// rim pas ma yin dus 
gcig gsal// bdag gzhan mi dmigs cir mi dgongs// gsal bral rig pa thams cad gsal// nyams myong rig pa rnam rtog bral// mngon sum gsal yang dmigs su med// rang byung ye shes rang gsal lung// 
gsal ba'i rig pa ting 'dzin mchog/ rdo rje nyi 'od 'bar ba ltar// gsal ba dmigs med 'du shes chod// ma bsams pa nyid bsam pa'i mtha'// ma rtogs pa nyid rtogs pa'i klong// rgyu ba 
med pa'i ye shes ni// mkha' ltar brdal ba'i tshul du gsal// gang yang ma bkag mngon sum gsal// mi ldog mi 'jug de bzhin nyid// btang snyoms bar ma'i tshul du gnas// mtshan ma sgra yi rjes 'brangs 
pas// ma bcos ngang la phyin ci log/ ma bcos rig pa dam bcas nas// mngon sum don la phyed yul bsgoms// ma bcos don la bsam pas bcos// dmigs med don la dmigs par gzung// btsal 
bral yul las gtan du gol// rna brgyud lung gi rjes 'brangs nas// de ma thag tu rig pa 'char// 'od 'bar ye shes mchog gi lam// snying po mchog las ma yengs pa'o// ji bzhin brjod pa thams cad </text>
</item>

<item><p>119</p><section>3</section>
<text>ni// ye shes rdzogs pa nyid kyi mtha'// gnyis med ye shes rdzogs pa la// mtha' dbus zhen pa rnam pa bcad// rang gsal don la gang zhen pa// bde ba'i yul la zhen chags pas// chags dang 
ma chags tshig gi mtha'// rang gsal don las mi 'da' 'o// brtag gnyis sbyang dang gsol ba gdab// gnang sbyin gdam ngag phog pa yis// nges pa'i don la bzhag pa'o// ma bcos ji bzhin dkyil 'khor 
la// ma btsal lhun grub tshul nyid du// gnyis med rig pa'i drod tshad kyis// ma yengs gyi nar gnas pa'o// ma btsal rig pa mngon sum la// yul med thug phrad rang gsal gyis// 'dzin bral dbu ma'i ting 
'dzin gyis// rgya mtsho 'jings dang 'dra bar gsal// gsal lam mi g.yo yul bral ba// rnam par mi rtog mchog gi lung// ma btsal rang byung yul gyi tshol// mtha' dbus mi bsam rig par gsal// skal 
ldan rig pa rab spyangs pa// lus dang srog la mi lta zhing// snying dag snying dung 'dres pa la// gnang sbyin gsang bar nan chags bya// gang gis gsang ba'i dam nyams na// de ma thag tu 'jig pa dang// 'jig 
rten bcas ka chen por 'gyur// de yi bsam pa brtag pa dang// snod ngan zhe bcad bskrad pa dang// gsang ba'i don dang mi 'gal dang// 'jig rten bka' chags spyang ba'i phyir// spyod lam tshig dang rdzas 
rnams kyis// spyang ba'i rim pa rab tu bya// nges dang ma nges brtag pa'i phyir// bsregs bcad brdar ba'i gser bzhin du// de dang de ru dbye ba'i phyir// 'di dag rab tu ces pa yin// dbang lung rdzogs pa'i 
bla ma la// legs par mnyes par byas nas ni// bdag nyid rab tu bsgral ba'i phyir// gdam ngag 'dod par gsol ba gdab// bral du gtong ba mi nus na// de la rna brgyud lung byin pas// bar chad chen po 
'byung ba dang// de ma thag tu brlags par 'gyur// rin chen 'bar ba'i gdan khri la// lung dang bla ma bzhag nas ni// 'dod pa'i longs spyod phul byas nas// rna brgyud man ngag nod par bya// lung bstan bla ma 
de yis kyang// rang rang rig pa'i rang brtags la// gang du gang du mthun spyor ba'i// so so rang rig man ngag spyin// ci yang don la mi rtogs pa'i// 'phrul gyi blo 'dra'i man ngag sbyin// lus ngag btsal med mi 
g.yo ba'i// steng chu lta bu'i man ngag sbyin// phyi nang 'du byed gang bstan la// rig pa gtod pa'i man ngag sbyin// dbang po tha mal stobs ldan la// dus gcig smin pa'i gdam ngag sbyin// snod ldan phra man ting 
'dzin la// spyod lam ting 'dzin bstan par bya// gzhan yang gang dang gang yin pa// de dang de yi man ngag sbyin// mnyes pa'i yo byad lus dang srog/ 'phangs med sems kyis mi gtong na// de la man ngag snod </text>
</item>

<item><p>120</p><section>3</section>
<text>med pas// tshig gcig tsam yang mi bstan no// byams dang snying rje'i bdag nyid can// dbang dang dam tshig ldan pa dang// thabs mkhas rdzu 'phrul byin rlabs che// zab la rkyen thub 'khrug pa 
med// rtsol bral rig pa klungs su son// yengs dang re dogs rnam par bcad// dam pa'i mdzod dang gter ldan zhing// rna brgyud lung la mchog tu goms// spyi blugs tshangs pa'i dbang la mkhas// 'di ni lung 
bstan slob dpon no// smra brjod don la gang goms kyang// rdo rje dam tshig mi ldan na// rdo rje slob dpon de nyid kyang// nges par ngan 'gro nyid du skye// rdo rje slob ma'i mtshan nyid la// dad dang dam tshig snying 
rjer ldan// ngang tshul bzang la khong mi khro// spyod thub ser sna spangs pa dang// gser ltar mi 'gyur brtan pa'i blo// nges pa gcig la 'di gtad do// gnyis las 'phel bar mi bya'o// dad med chags pa che ba 
dang// dad med khro gtum rang bzhin ngan// grags dang mtshan ma'i tshig la dga'// snying rje med pa'i gang zag la// spel zhing bstan par mi bya'o// byang chub kyi sems mkha' mnyam klong gi rgyud chen po 
las// dpe dang 'jug tshul bstan pa'i le'u ste bcu gnyis pa'o//// de nas bzhan yang bshad bya ba// rnam dag sems kyi dkyil 'khor la// mtshan ma'i rnam rtog ngo bo nyid// snang tshul lta ba mthar phyin 
pa'o// rang byung bsam pa'i yul 'dzin med// gnyis bral 'du med mnyam pa'i ngang// ci yang ma yin rig pa'i ngang// rig pa ma yin ma rig min// phyogs med byams snyoms rgyas pa'i blos// rang byung rig 
pa'i 'khor lo na// spong len med pa'i tshul du bzhugs// snying po mnyam nyid gsang ba'i mchog/ zab mo'i sbros bral mtha' dbus med// stong pa'i 'du shes rnam bral ba'i// sems dpa' mi bskyod pa yi 
klong// bsams pa rtogs pas cir mi bsam// thabs bral kun la rgyas btab pas// snying po'i snying po mchog gi sku// mkha' dbyings rnam dag ye shes la// zhen pa'i rnam par cir mi gnas// brtags pa ma 
yin de bzhin nyid// bya bral nam mkha' nyid kyi klong// btsal bral sems la ngo bo med// mtshan ma'i gzung 'dzin yul las 'das// gang yang ma bcos snying po la// spyad cing brtags pas gting mtha' 
med// gsang ba'i yang gsang yul med pa// rmad byung rab zab mtha' dbus med// gsang ba'i 'pho 'gyur med pa'i gter// rang byung rig pa don du rdzogs// dus gsum ye shes nyag gcig la// tha snyad 
gdags pa'i lam dang bral// rtog dang mi rtog kun bral bas// thams cad rang byung snying po mchog/ spros med byang chub snying po la// mtshan ma tshig gi sgro skur med// snang grags srid pa'i rang bzhin ni// rang byung sems nyid dag pa'i sku// rnam par rtog </text>
</item>

<item><p>121</p><section>3</section>
<text>pa'i sems nyid ni// gang ltar brtags pa de ltar snang// cir yang 'gyur lta snang mod kyis// ngo bo mi 'gyur snying po nyid// brtags pas brtags phyir don mi mthong// chu la rkyen gyis bskyod pa 
ltar// 'khrul pa'i shes pa mthong mod kyis// dngos la grub pa kun gyis stong// gdod nas stong pa'i rang bzhin ni// kun 'byung rig pa dbyings kyi klong// sprin dang nam mkha' ngo bo ltar// de lta bu yi tshul du 
mthong// de bzhin gsal ba'i ngo bo nyid// ma rtogs pa yi dbang gis bslad// de nyid gnyis med snying po rdzogs// sangs rgyas kun gyi snying po ste// sems can kun gyi dngos gzhi yin// ji bzhin g.yo med 
snying po ni// rang gsal lung la 'dzin pa med// rang gsal bcos med ye gnas la// bcos pa'i blo bur rnam rtog pas// mkha' la bsgribs shing 'thibs pa yang// de nyid snying po rang byung lung// 'dod sbyor 
blo yis gang btsal ba// chad du byas pa'i mdud pa yin// kun bzang rol pa cir yang 'char// mkha' la gza' skar bkram ltar gsal// kun 'byung nam mkha'i snying po ni// bya bral rdzogs chen rang bzhin 
gnas// rang byung rig pa'i ngo bo la// cir yang gsal la cir yang min// dung la ser po ji bzhin du// med la yod par brtags pa'i snang// dngos po mi gnas rang bzhin la// gnas par mdzin pas rim 
brgyad pa'o// byis pa lag pas 'drid pa ltar// log rtog drang ba'i don du bstan// 'khrul pa gzhi la yod med ces// gcod pa nam mkha'i mtha' 'tshol 'dra// log par brtags pa'i snang tshul dang// rang 
bzhin ma bcos snang tshul dang// rtog pa'i blo la snang ba med// bye brag ma phyed gti mug blo// dngos po ma bcos rang snang la// la las byed pa nyid du brtags// la las log pa drug tu brtags// la las rtag 
chad gnyis su brtags// ye nas gcig tu gnas pa las// spong dang len pa nyid du brtags// la las skye 'jig med pa la// rten 'brel dgag sgrub gnyis su brtags// la las bgrod med sbyong ba 
la// bgrod cing sbyong ba nyid du brtags// gzung 'dzin med pa'i dngos po la// gzung dang 'dzin pa nyid du brtags// blang dor med pa'i mnyam nyid la// blang dang dor ba nyid du brtags// gnyis med rig pa 
nyag gcig la// thabs dang shes rab gnyis su brtags// rgyu dang rkyen bral rig pa la// dbyings dang ye shes 'khrul pa'i lam// 'di ltar brtags pa'i snang tshul te// rtog 'dzin pa la rtog par snang// thag 
pa sprul du 'dzin pa bzhin// rnam par rtog pa'i ngo la snang// rdzogs pa'i sems kyi rang bzhin ni// rnam rtog 'dzin pa'i bla med de// kun bzang rol ba cir yang snang// 'od gsal ma bcos chen po </text>
</item>

<item><p>122</p><section>3</section>
<text>yin// gdod nas brtags pa'i dri med de// ma bcos rang byung rig pa yin// rin chen gser gling ji bzhin du// mi 'gyur sel med de ltar snang// ma skyes rang byung rol pa yis// rang la mi 
rtog gzhan mi rtog/ mi rtog mnyam pa'i ngo bor snang// ye nas ma bcos dag pa nyid// nam mkha' ma bcos dag pa ltar// ma bcos snang ba de ltar gnas// ji ltar nam mkha'i blo bzhin du// brtags pa'i blo 
kun zad 'gyur na// ye shes gsal ba mtha' dbus med// gsang ba'i rig pa bsam mi khyab// ma bcos blo la snang brtags med// ji bzhin pa la mi g.yo na// ma bcos gsang ba'i lung yin no// nam mkha' 
stong pa chen po ru// bsam zhing spyad pas mi thebs te// rang bzhin nyid du khungs kyis thebs// brtags na gang brtags rtog pa ste// ma brtags snang ba rol ba yin// bsam zhing spyad pa kun las grol// mi 
'dzin mi spyad de bzhin nyid// rang shar nyi ma'i snying po ltar// ma bcos rang gsal nyid du mkhyen// nam mkha' gsang ba'i rnal 'byor pas// ma bcos don gyi ngo bo mkhyen// cir snang sems kyi rang bzhin 
la// lta zhing spyad pa kun dang bral// dmigs dang bsam pa'i yul las 'das// rang gsal ngang la gnyis med pas// 'byung 'jug rig pa'i rjes mi 'jug/ ma bcos sems lung gsal pa la// ma bcos 
lung gi mkhyen dang bral// rang gsal rig pa mngon sum la// rtags dang tshig gi mtshon dang bral// ma brtags gsal ba spyan gyi mchog/ mthong med dmigs pa'i yul dang bral// kun kyang rang byung snying po 
la// chags pa ye shes ngo bor gsal// sangs rgyas sems can gnyis med pas// rang byung snying po nyid du mthong// mtha' dbus med pa'i rig pa la// gnyis med rig pa gcig tu mthong// la las log par 
brtags dbang gis// la las byed pa nod du mthong// la las rtag dang chad par mthong// la las tha dad don du mthong// la las dgag pa'i tshul du mthong// la las longs spyod yul du mthong// la las mi 
spong len par mthong// la las thabs las dbang byed mthong// la las rgyud dang 'bras bur mthong// 'di kun log par mthong ba ste// med las yod cing bden par mthong// brdzun pa yang dag bden par 
'dzin// zla ba gnyis par mi gnas kyang// gnyis su mthong ba log pa'i lam// rtogs pas ye shes don du mthong// rang las gzhan pa mi mthong zhing// ma mthong ba nyid snying por mthong// gsal la ma 'dres 
yongs rdzogs pas// nam mkha'i cho 'phrul nyid dang 'dra// ci yang ma bsam ma bcad pas/ rang gzhag rig pa dus gcig 'char// mthar phyin gsang ba'i rig pa yang// gdod nas mthar phyin rig pa </text>
</item>

<item><p>123</p><section>3</section>
<text>la// mthar phyin ye shes shugs kyis gsal// snang ba sems su mthar phyin la// ye shes gsal ba'i rang bzhin la// mun pa'i rtags pa gdod nas med// rang gzhag rig pa'i me long la// chos 
kun snang zhing ma 'dres gsal// mthar phyin gsang ba sems kyi lam// gdod nas 'bras bu mthar phyin pas// btsal dang bsgrub pa'i khar ma lus// byang chub sems kyi rang bzhin ni// 'od gsal rtog pa 
rnam par dag/ rgyu 'bras mthar phyin lhun rdzogs pas// 'dod pa'i yon tan rang bzhin tshang// ma bgrod sangs rgyas mthar phyin pas// lam dang sa bcu bgrang du med// rnam par rtog pas brtags pa 
ni// bgrod pas mthar phyin thob par 'dod// ma bcos ye shes mchog gi sa// btsal ba'i las kyis thob pa min// sbyangs med lhun gyis grub pa'i sa// sbyang zhing bgrod pa'i yul ma yin// dgongs pa gsang 
ba'i nges lung la// snying po kun 'dus gsang ba'i mchog/ chos kun 'dus pa'i lus pa med// dgongs pa mthar phyin man ngag ni// ma bcos gyi nar bzhag pas na// bsam med rig pa mthar phyin 
pas// dgongs pa mi 'gyur bde ba'i klung// nges par bsam zhing rtag tu med// sgom tshe dang du mi blang zhing// mi bsgom yengs pa rnam par bcad// mi g.yo brtan pa'i klung zhugs na// yengs ba med do ye 
sangs rgyas// rang gsal rig pa 'du shes med// bsam med rig pa klong du rdzogs// gang zhig gang la gnas pa la// bla mas de yi drod tshad bshad// de nas gang du'ang 'du shes bcad// phrag brgya dus 
gcig rdzogs pa'i lung// mkha' mnyam klong la rtag tu bzhugs// la las dge sdig med par brtags// gsang ba'i 'du 'phro mi dmigs shing// thug phrad rig pa gsal ba'i sems// mkha' ltar dag pas 
bcos pa med// bcos na brtags pa'i grong khyer ba// bsam bral rig pa dpangs dma' ba// btang snyoms sgrib pa 'phangs dmas pa// gling bzhi skye med bzhi dag dang// mun pa'i khams su lhung par 
'gyur// gal te bsgribs na 'ching 'gyur te// gsal bar klong na grol bar nges// de dag bar gyi gnas tshul ni// bla ma rdo rjes dgrol bar byas// tshig tu ma bstan rang gzhag lung// rtag tu gsal yang 
ngos gzung med// gsal byed bla mas ma mtshon na// rang gzhan lug de rig pa med// ched du byas dang btang snyoms dang// chags dang 'dzin pa de nyid ni// rnyog pa bzhi bral dang ma'i blo// 'byung 'jug med 
par ye shes gsal// cir yang gsal la ngo bzung med// rig pa ma bcos klung du son// mtshan 'dzin yul la rnam par bcad// gsang ba brjod bral rig pa ni// ma bstan rig pa thabs kyi go/ de nyid </text>
</item>

<item><p>124</p><section>3</section>
<text>mthar phyin sems kyi lam// ma bgrod rig pa cig car rdzogs// byang chub kyi sems mkha' mnyam klong gi rgyud chen po las/ rtog pa dang sgrib pa med par bstan pa'i le'u ste bcu gsum 
pa'o//// de nas gzhan yang bshad bya ba/ khyab pa chos sku tshad dpag med// nam mkha' chen po ji bzhin du/ khyab pa sems nyid de dang 'dra// tshad med sems kyi rang bzhin ni// bdag gzhan don 
gnyis mi mnga' ba// mkha' la nyi zla'i dkyil 'khor la// tshad med tshad bral phyogs su rdzogs// mtha' bral nam mkha' chen po ltar/ khyab par gsal yang dmigs dang bral// rdo rje sems dpa' nam mkha' 
che// gsang ba'i snying po mchog gi lung// ye shes mkha' mnyam sgra don med// sku gsum rig pa 'gyur med klong// bcos med snying po mkha' ltar yangs// rig pa rgya mtsho klung ltar zab// zab mo gsang ba'i 
rang bzhin ni// chos kun ma btsal rig par shar// de nyid thim 'gyur mi mngon zhing// gsal ba dmigs pa kun dang bral// dgongs 'du sems kyi me long la// rol pa phyogs ris med par 'char// kun 
khyab rig pa chos kyi dbyings// mtha' la thug pa mi gnas shing// dbyings la'ang bri ba yod ma yin// nam mkha' mi 'gyur rtag pa ltar// sems nyid dus gsum ma bcos gnas// gang 'dir mkha' mnyam 
klong gi don// rtag dka' rig pa'i snying po la// grags pa'i chos brgyad gtsor gzhag nas// gsang ba'i bstan pa 'phel 'gyur na// mthong yul 'di la brlag pa dang// bar ma srid pa'i chos med 
par// lta spyod sgra bzhir log spyod pas// gnam lcags lta bur yud kyis ltung// rdo rje dam tshig mi ldan par// rna brgyud gsang ba spyad byas na// gnyis ka sprel mar ltung gyur nas// de ni thar pa ga la 
'gyur// rang gsal rig pa'i don med par// bdag gzhan chags sdang nga rgyal gyis// mkhas 'dod dregs pa'i rlom sems kyis// mtho dman phyogs ris blo skye nas// de la skyob par nus sam ci// yang 
dag theg pa'i snying po la// man ngag nges pa'i don med pas// sgra la brtags nas don la spyod// nges par ltung 'gyur thar pa min// dmus long ngam grog snyeg pa la// gang zhig bkri bas mi 'jug na// de yi 
rjes 'brang mi ldog pas// de yang sdug bsngal 'dod dam ci// ma bcos rig pa'i rnal 'byor pas// rdzogs chen sems kyi rang bzhin ni// mtha' bral dbus la'ang mi gnas pas// tshad dang bral ba'i tshad 
yin no// gsang don rig pa bsam mi khyab// snying po 'byung ba'i dkyil 'khor ni// ma bcos gsang ba nyid kyi sgo// rig pa lde mig nyid kyi phye// man ngag rin chen 'bar ba nyid// btsal bral ji bzhin lhun </text>
</item>

<item><p>125</p><section>3</section>
<text>grub pas// ma btsal rig pa rang bzhin gzhag pas 'grub// ma bcos gsang ba'i blo med na// bcos pas gsang don 'di dang bral// rdzogs chen thugs kyi snying po la// ma bsgribs ye shes 
mkha' ltar dag/ ma btsal gdod nas ngo bos stong// mi dmigs brjod bral rig pa'i klong// tshegs med dus gcig sa non pas// che ba'i yon tan cig car gsal// brjod bral gsang ba'i chos nyid 
ni// 'di dang 'di zhes ngos gzung med// gsang ba'i man ngag gsang chen 'di// rang byung rig pa ma yin pa// de nyid rnyed pa ma yin la// rang byung gsal ba yul med pas// rig pa'i ye shes dmigs dang 
bral// ye shes dbyings las ma g.yos pas// bsam gyis mi khyab dus gcig mkhyen// snying po'i don las mi 'da' bas// rang gsal snying po mi g.yo'i lung// bsam bral dbyings las ma g.yos pas// rang 
byung g.yo med thugs rje yis// 'gro ba dbyings kyi thar lam ston// rtag pa mi 'gyur nam mkha' ni// gsang ba rang byung nam mkha' che// thogs med bsam pa kun dang bral// bsam bral 'du shes kun dang 
bral// rig pa kun gsal phyogs med snyoms// rnam rtog gtod 'dzin mi mnga' yang// ma btsal ma g.yos ji bzhin du// g.yo med rang byung gsang ba las// bsam pa'i 'du shes ma lus mkhyen// mkhan po 
nam mkha' rdul bral zhing// srid pa'i dra ba rnam par gcod// gzhan med rang byung dag pa'i dbyings// bsam pa'i dri ma kun bral bas// ye shes dben pa'i ngo bo nyid// 'dod 'byung cir gsal phyogs ris 
med// ma bcos snying po bsam pa zad// gang yin de nyid rnam dag pas// 'du shes bral ba'i dbyings mtha' thug/ ji ltar blo yis dran pa nyid// de dag kun bral rang gi blo// ye shes gsal ba mthar phyin 
pa// sems kyi lung la gnyis med pa// gnyis 'dzin rtog pa phyin ci log/ zhes bral rang byung ye shes la// bsam pa'i khyad par ci byung ba// rang byung gsal ba'i ngo bor lta// rig med mtha' bral don gyi 
gzhi// 'di dag byang chub sems nyid de// ma rtogs byed pas lhun gyis grub// zhen pa med pas de bzhin nyid// ye shes dbyings sbyor 'dzin pa med// kun khyab gsang ba'i thig le yis// ma khyab med pas dus 
gcig nyid// bdag med gzhan bral de bzhin nyid// lhun gyis grub pas yul las 'das// rang byung byin rlabs ngo mtshar che// kun 'dus rig pa'i gong zhes bya// bdag bkrol don mthong gsal mthar 
phyin// bsams pa'i 'du shes dus gcig zad// 'di dag ma lus sems nyid du// nges par rtogs na sems nyid mthong// thob pas rang bsam ma yin kyang// brda don dgrol ba'i khyad par gyis// gsal bya </text>
</item>

<item><p>126</p><section>3</section>
<text>gsal byed de bzhin du// mthong bas kun bral 'bras bu gnas// kun khyab gsal bar gnas mod kyang// gsal byed rkyen dang mi ldan na// rang byung don dang mi phrad cing// phyogs med nyi ma mi 
'char te// rgyal po long ba'i brgyan bzhin no// ye nas ma bcos chos sku la// 'khor ba kun rtog gnas pa bzhin// rang la rang gi rang mthar phyin// rang gi gdeng la rang dbang ltar// rang la rdzogs so gzhan 
ci dgos// gter khyim snang ba de bzhin te// de las yod pa ma yin no// rdo rje ngag dang mi ldan zhing// rim med dus gcig gdeng med par// mtshan ma sgra yi gtan tshigs kyis// ltung zhing nges pa rnyed mi 
'gyur// mnyes pa'i yo byad sngon song zhing// dbang lung bla ma'i pad+ma'i zhabs// rtag tu gzhibs pa'i rnal 'byor pas// gsang ba rdzogs ba'i don 'di shes/ bum pas bzhibs pas gsal bcud 'dus// de 
bzhin bla ma'i zhal shes pas// 'di don rtogs so 'di kun rtogs// dus gcig gsal ba nyid du mkhyen// de bzhin gsal ba'i rnal 'byor pas// brda don tshig mtshan mi mnga' bar// 'on kyang ji bzhin rig 
par ston// shes kyang rang byung gsal bar shes// ma mthong kun mthong rang bzhin mthong// yul bral rig pa nyag gcig la// rtog dang mi rtog mi gnas te// phyogs med gcig las mi 'da' 'o// bdag nyid 
yin pas gzhan mi tshol// lhun gyis grub pas yul ma tshol// rang byung nyid par rgyu rkyen bral// dus gcig gnas pas rim 'gro med// gsang ba'i rang bzhin rtogs par dka'// gdod nas thob pa'i dbang mi 
bskur// byin ldan ye shes byin mi rlob// spyan drangs med pas ye nas gnas// rang nyid dgyes pas mchod mi byed// gnyis med rig pa bstim dang bral// ji ltar de la de mthong ltar// bdag nyid lhun grub ye 
shes klong// ma lus rig pa gsal bar thim// 'di la gnyis med gcig tu 'bar// nyams myong rig pa ci yang med// rdo rje rin chen 'bar ba ltar// ci yang yin la ci yang 'byung// gsang ba rang byung rnam 
par dag/ thig le gcig tu rdzogs pa'i lung// ye shes rang 'bar ngo mtshar che// snying po rang byung don du mthong// bsam pa med pa'i chos dbyings la// bsam dang mi bsam gdod nas stong// gnyis 
med thig ler 'od gsal bas// rig pa'i snying po nyi mar shar// ma lus mtha' dag nyid kyi phyir// gcig tu 'dus so 'di ltar mthong// bde chen rol pa'i khyad par las// rang byung g.yo med thugs rje'i 
sa// ma 'dres mkha' la gza' skar bkram// ma 'dres snying por rdzogs par mthong// snying po'i don du dbye ba med// gdul bya'i dus na so sor spyod// gnyis ka rang byung snying por thim// rang gsal gnyis </text>
</item>

<item><p>127</p><section>3</section>
<text>med de bzhin nyid// rig pa don rnyed bsam mi khyab// rang byung rig pa gsal ba nyams// brjod pa blo yi dus gcig gsal/ khyab par gsal lo dmigs btug bcad// ting 'dzin stong pa ma 
rabs sems// rang gzhag rig pa bsam mi khyab// mi 'byung mi 'jug cir mi bsam// bde mchog rol pa gcig tu 'khyil// kun kyang rang byung rig pa'i 'od// phyogs ris med par khyab pa yis// dus 
gcig nyid du gsal bar 'char// mi 'gag mi skye yul mi tshol// rang gzhag dmigs bral rkyen med lung// ma btsal rang gzhag gshugs las 'byung// ma yengs brtson 'grus yu ba can// gcig gi rang
bzhin khyab pa'i ngang// gnyis med rig pa bsam mi khyab// bde ba rdzogs chen rang bzhin ngang// thig le bde mchog don du rdzogs// brjod bral rig pa'i 'khor lo la// bsam bral rig pas gsal par 
mthong// re dogs 'dzin pa rnam par bcad// thab sbyor gol thabs mtha' yas ba// rdo rje bla ma'i zhal gyis gsal// gdul bya tshe na skabs kyis spyod// nges pa'i dus na phyogs ris med// rang gzhan sems 
byung sems nyid lung// bya bral rdzogs lung sems gter gsum// dngos la khyad par mi gnas te// bsam pa'i ngo la mthun par snang// ting 'dzin bde ba rig pa'i gter// rim med dus gcig gsal ba'i 
nyams// rkyen med bar chad kun dang bral// tshul gsum don la mnyam gzhag pas// 'bad med bral bas lhun rdzogs pas// drod gsum rtags gsum shes pa drug/ ma btsalabyin gyis brlabs las 
byung// man ngag gzhi la gnas bcas pas// bzhi gsal ngo bo dmigs 'dzin med// gang yang yin no ci yang rung// thams cad gsal la ngos 'dzin med// kun bzangarig pa'i ye shes la// mtha' dbus 
med pa'i sems kyis 'jug/ rang byung rig pa 'od gsal ba// 'du shes med pa'i dbyings la gtugs// dngos bsam gnyis med mi gnas pa// rtogs mi rtogs kyi khyad par gyis// de lta nyid du so sor 
snang// rig pa'i don la phyogs ris med// mthar phyin byang chub sems kyi lam// btsal med rang bzhin lhun gyis grub// thig le gcig gi rang bzhin la// ma bcos lhun gyis grub pa yin// rin chen 'bar 
ba'i lhun grub ltar// ma btsal grub pa'i ye shes la// rtsol ba'i rnam grangs kun gyis ston// gdod nas dag pa mthar phyin pas// mtshan 'dzin rnam pa kun gyis dben// rang byung rig pa 'od gsal 
la// log rtog mtshan ma'i spros dang bral// kun bzang 'bar ba'i ye shes la// 'byung 'jug rig pa'i tshul gyis gnas// rig pa mthar phyin sems kyi nyams// dpe bzhi'i tshul gyis nyams myong pa// rang snang </text>
</item>

<item><p>128</p><section>3</section>
<text>rig pa'i nyams su zad// de dag rig pa'i don du 'dod// gsang ba mthar phyin kun gyi lam// thams cad ye nas lhun gyis grub// ye sangs rgyas pas btsal du med// lhun gyis grub pas gzhan 
mi tshol// smon du med pas yul dang bral// rang byung nyid las rgyu rkyen med// 'dus ma byas pas 'jig ba med// dmigs pa med pas yul mi tshol// re ba med pas rtsol mi byed// bsam spyod 'du shes mi 
gnas te// ye shes gsang bar kun rdzogs pas// gsang ba'i rig pa'i klong zhes bya// bcos med ngang du sangs rgyas pa// ldan pa de dag tsam du zad// shes rig dran rtogs snying por rdzogs// dus gsum snying 
po lhun rdzogs pas// mthar phyin sems las dbye ba med// de nyid rtogs pas mthar phyin la// bral dang ma bral la sogs pa// kun kyang rang byung rig pa yin// snying po rang byung dgongs pa la// rtag tu 
gsal nas lta ba yin// lhun gyis grub par 'bras bu yin// rtsol dang bral bas dngos grub yin// gdod nas dag pas sbyang mi dgos// ye nas mthar phyin sgom mi dgos// rang byung yul las mi rtog 
pas// bsam pa'i 'du shes kun gyis stong// ma yengs rig pa'i klung du zhugs// 'du 'bral med pa chos kyi dbyings// mar me lta bu lung thob nas// lhun gyis grub pas zhugs pa yin// nam mkha' mi 'gyur 
rtag pa ltar// ma bcos 'pho 'gyur med pa'i sku// mkha' mnyam ngang du kun 'dus ltar// rang sems ma bcos snying por 'dus// rgyu rkyen dag pa ji bzhin du/ khyab pa chen po rgyu rkyen med// ma 'dres nam mkha' 
cho 'phrul ltar// g.yo ba med cing byin rlabs 'byung// ye nas med pa ji bzhin du// ma bcos dag pa chen por gsal// ji bzhin gsang ba'i nam mkha' ltar// rang byung gsang ba'i snying po sku// gang yang ma 
spangs dag pa'i sku// dus gsum 'pho 'gyur med par gnas// rang gsang mtshon pa'i dpe nyid de// ma bcos rang bzhin dag pa la// bcos ma'i 'du shes phyin ci log/ bsam pa'i 'du shes ma lus zad// ye 
shes gsal ba'i dbyings mthar phyin// rang 'bar byin rlabs rmad po che// 'du 'bral med pas dbyings la 'khor// ma bcos gsang ba'i sgra tshig gis// ji bzhin nam mkha' rang snang ston// 'di la mtha' dang 
dbus med pas// nam mkha' dang ni mnyam pa'i rgyud// ji ltar nyi 'od 'bar ba ltar// ma bsags lhun gyis grub par gnas// thugs rje nam mkha'i mtha' ltar brdal// rang byung lhun grub dbyings nyid 
la// 'bad pa med pa'i byin rlabs nyid// rang bzhin shugs kyis 'byung ba yin// rang byung rig pa'i snying po las// ji ltar bsams pa de ltar snang// kun 'byung nam mkha' lta bu'i 'od// su yi rig pa ye </text>
</item>

<item><p>129</p><section>3</section>
<text>sangs rgyas// don ni rang rig sems kyi lung// rang rig de yang 'di mnyam bcad// nges par gzhan la bstan du med// dmigs dang bral lo mngon sum dbyings// dbyings las rig pa'i don 
la zhugs// nges pa'i don la de ma thag/ gsang ba rang byung dbyings la 'dus// ma bcos gsang ba mthar phyin pa'o// byang chub kyi sems mkha' mnyam klong gi rgyud chen po las/ khyab pa chen po'i tshad bstan 
pa'i le'u ste bcu bzhi pa'o//// de nas gzhan yang bshad bya ba// 'bras bu yod med bshad bya ba// lhun grub ye shes chen po la// bltos pa'i 'bras bu rim pa med// rgyu nyid 'bras bu mthar phyin 
pas// ma btsal gdod nas dag pa yin// phyogs ris can gyi 'bras bu min// lhun gyis grub pa'i 'bras bu yin// rang rig gdod nas lhun grub pas// btsal ba'i ngo bo kun gyis stong// bsgrubs pas grub 
pa'i 'bras bu min// nyi ma'i 'od ltar rang bzhin grub// rim par smin pa'i 'bras bu min// dus gcig smin pa'i 'bras bu yin// 'dab chags rgyal po ji bzhin du// dus gcig smon pas rim pa 
med// bsags pa ma yin 'dod nas rdzogs// spong len bcas pa'i 'bras bu min// spong len med pa'i 'bras bu yin// kun gyis myong ba'i 'bras bu min// lhun grub gsang ba'i 'bras bu yin// gzhan las 
byung ba'i 'bras bu min// rang las byung ba'i 'bras bu yin// btsal bas bsgrubs pa'i 'bras bu min// rang bzhin ye gnas 'bras bu yin// ma bcos ye nas 'bras bu yin// 'dab gshog nyi shu rtsa lnga 
yod// de dag dus gcig smin pa'i phyir// de bzhin rdzogs chen rnal 'byor pas// rtogs ba tsam gyi 'bras bu yin// bden bzhir rim par goms pa yis// mthong sgoms spong pa'i rim pa yis// 'gog pa'i 
'bras bu de nyid kyis// rim pa bzhi yi 'bras bur 'dod// phyi nang rten 'brel ting 'dzin gyis// de bkab stong pa bzab mo la// rang don gnyis med mthar phyin kyang// lhun gyis grub pa'i 'bras bu 
min// bde gnyis 'brel ba'i thabs chen gyis// pha rol phyin bcu spyad pa yis// bcu bgrod sa bcu sbyangs pa yis// thob pa lhun grub 'bras bu min// phyi nang dag pa'i tshul bzung nas// mtho dman rim pa'i 
'bras thob cing// blang dor che chung rim pa de// lhun gyis grub pa'i 'bras bu min// gnyis med don la gnyis brtags nas// lta spyod 'brel pa'i don byed pas// rang sa'i 'bras bu thob mod kyang// de yang 
lhun grub 'bras bu min// byin rlabs gnyis mthong sems dpa' yis// grogs mthong grub pas gzhan las len// blang dor sems dpa'i rnal 'byor pas// blang dor med pa'i 'bras bu min// bskyed </text>
</item>

<item><p>130</p><section>3</section>
<text>pa'i bskyed dang rdzogs pa dang// rdzogs pa'i bskyed dang rdzogs pa 'di// 'du 'phrod rig pa'i dkyil 'khor gsum// byin rlabs dbang dang ldan pa la// mchod bzlas spro bsdu thig le 
yis// ched spyangs grub pa gsum thob pas// gnas 'gyur chen byas rtogs 'dzin gyis// thob kyang lhun gyis grub pa yin// ye shes gsang ba'i dkyil 'khor bzhi// thabs dang shes rab kha sbyor gnyis// gong 
du 'khyil zhing 'og tu 'dzag/ bde ba 'dzag cing gsum rdzogs rgyas/ khas phub mi shigs haM dkar dbus// bcu drug gnyis ka ka li ldan// thabs kyis shes rab mchog la sbyor// 'phen dang sdud pa'i sbyor bas 
gsal// brgyad gnyis ldan pa'i 'dab ma la// gsung gi yi ge gyen 'byung dbus// a li 'phreng bas de bzhin bskor// g.yas g.yon bskor zhing dbus su 'khyil// spro zhing rang gi dbyings 
la thim// longs spyod 'byung zhing bde ba rgyas// mi shigs 'khor lo 'dab ma brgyad// chos nyid ye shes yon tan rtsa// rang rgyud bzhi la yan lag brgyad/ khams gsum 'khor ba'i sa bon drug/ sku 
gsung thugs kyi yi ge gsum// dngas ma 'byung ba'i snying po lnga/ kha dog dbyings dang snyigs ma dag/ thig le'i rang bzhin 'od du 'bar// 'khor ba'i sa bon kun spyangs nas// dwangs ma'i yi ge 'od du 
'bar// thig le rang bzhin med par thim// mi shigs hUM ldan cha lnga pa// rang byung rig pa bde ba'i dbyings// bde mchog ro mnyam chu kar rdzogs// ye shes snying po nyid du thim// a N+ri su tre pri du dza// hUM oM 
rang gi gnas su shes// rgyu ba bzhi yi tshul du gnas// kun kyang 'od du 'bar nas kyang// thig le byang chub sems su gnas// sprul pa dang po gnyis ldan pa// srid pa dang ma'i gnas na yod// thur du khyab byed 
dbus yin no// yi ge 'phreng ba'i bskor tshul dang// kA li 'phreng bas dbus 'dab nas// phrag gnyis khyab pas gnas pa yin// kun kyang sku gsung thugs su 'brel// thabs dang shes rab gnyis med 
'od// gsang ba mchog gi lam las byung// 'khor lo bzhin du 'khyil byas nas// 'byung dang 'bar ba steng 'og tu// gyen du 'bar zhing thur du 'phyo// thig le rim par mtshams sbyar nas// bde ba chen po'i 
'bem la phog/ 'pho ba brgyad dang bcu drug gis// sbyang bzung nges pa'i drod thob nas// 'dar dang rdul dang ba spu ldang// skad 'gags mdog gsal mdangs legs pas// rtsa bug nam mkha' ltar gsal 
na// ye shes khyab brdal kun tu bzang// mtha' dbus med pa'i don du mthong// snying po rang bzhin med par gsal// de nas ma bcos rang 'bar skye// thob bya rang yin grub pa yin// lhun gyis grub pa'i </text>
</item>

<item><p>131</p><section>3</section>
<text>'bras bu med// phyag rgya shes gsal che chung zhing// mdangs legs dri zhim kos ko phra// smad che so legs skad snyan pa// gzhan gyis ma spyad dag pa la// dbang bskur byin brlabs chos bshad 
cing// dbang bskur gdams ngag legs par bstim// bstan chos cha rdzogs rtags byung nas// phyag rgya bzhi ldan nges sbyar nas// rtags ldan 'byung 'jug dbugs goms pas// lhan cig skyes pa'i 'dod 
chags ro// rang byung bde ba thob 'dod pas// des kyang bde mchog mi rtogs te// rgyal dang de yi cha bzhin no// rang byung 'bras bu mi 'gyur te// bim pa ra yi 'bras bzhin no// de ltar mtshan mas rgyud sbyangs 
nas// gsal bar chos nyid don mthong nas// sa bgrod lam sbyangs mnyam sbyar te// thob pa rdo rje 'bras bur bcas// 'gro don ma lus lhun grub cing// lhun grub sku gsum ngang gnas pas// bdag gzhan 
don la rdzogs byed kyang// blang don med pa'i 'bras bu yin// dbyings dang ye shes rgyu 'bras kyis// byin brlabs 'od kyi ting 'dzin dang// grangs dang rim pa nges med pas// rol ba rang 'char bshad pa 
yang// gzung ba'i tshad byas rtogs pa yin// blang dor med pa'i 'bras bu min// sgro skur mtshan ma'i lam du ltung// ma grub ngang la grub par btags// gnyis med don la gnyis par gzung// rang byung sa 
la rgyu yis skyed// lhun grub ngang la rtsol bar bya// ma bcos ngang la gnyis 'dzin bcos// brjod bral ngang la tshig tu brjod// btsal med dang du ched du rtsol// bskyed nas rig pa'i dkyil 'khor la// cig par 
rim gyis bskyed bzhi 'khrul// gzhan na med pa'i spyan 'dren cing// rang las med bzhin gzhan du tshol// bgrod med don la rim par bgrod// spyad med don la spyad pa'i rgyun// phyi nang med las spro bsdu 
byas// gcig gi don la so sor gzung// grangs med ngang las grangs 'dzin 'khrul// gro skur 'das pa'i ye shes la// mtshan ma mtha' yi sgro skur 'dogs// blang dor bral ba'i ye shes la// blang dang dor ba 
gnyis su phye// ci rigs thabs kyi rim pa yis// 'dzin sems dag gi lcags bkrol yang// goms pa'i bag chags bcings dang 'dra// bcos ma'i bag chags sbyor ba yis// ma bcos gsang ba'i don mi 
rnyed// thob bya rang las ma yin na// rgyu dang 'bras bu'i mdud pas bcings// 'di kun 'bras bu nges pa min// lhun grub ye shes 'bras bu ni// ma bcos rig pa chos kyi sku// longs spyod rdzogs pa bde chen 
sku// thugs rje snang ba sprul pa nyid// tag k+sha ka yi nor bu ltar// ma bsags lhun gyis grub par gnas// rtsol ba'i chu bo mi gnas pas// btsal bas grub pa'i 'bras bu min// thams cad sems su lhun </text>
</item>

<item><p>132</p><section>3</section>
<text>rdzogs pas// gzhan las 'ongs ba'i 'bras bu min// bgrod med rang bzhag bcu gcig la// rim pas smin pa'i 'bras bu min// gcig dang du ma med pas na// grangs bcas 'bras bu+u ma yin 
no// bcu yi rim sogs sems nyid la// bgrod pas thob pa'i 'bras bu min// rgyu rkyen bral ba'i rang bzhin pas// bskyed bya skyed byed 'bras bu min// ma bcos lhun gyis grub pa'i phyir// bcos ma'i spyor 
bas thob pa min// sbyan drangs ma yin ye nas gnas// kun khyab nam mkha' lta bu bas// phyogs ris bcas pa'i 'bras bu min// thams cad ye shes rang gsal la// rnam par dbye ba mi gnas na// gdul 
bya'i dbang gis dbye bar snang// rnam par rtog pa'i dbang gis na// gang ltar brtags pa de ltar snang// btsal bas mi rnyed rang la thug/ rang byung nyid kyis gsal bar byas// ye shes lhun gyi grub par 
gsal// rmad byung rol ba'i sku gsung thugs// ma btsal lhun gyis grub par shar// 'dod pa'i don kun mthar phyin pas// cir snang lhun grub thig le rgyan// dus gcig gsal bas rim pa med// rang gsal 
rig pa'i khyad par gyis// sa bgrod sa rnams dus gcig mnan// ma btsal 'bras bu'i cir snang yang// nges par gsal la dngos gzhi med// 'od gsal gdod nas rnam dag pas// mtha' yi mun pa ye nas 
dag/ mtha' bral sems su lhun rdzogs pas// cig par 'gro don bya dang bral// zad med gter la longs spyod pas// yon tan nam mkha'i mtha' dang mnyam// dus gsum gcig ste khyad med pas// thug pa 
med par rang bzhin gnas// 'dod zhen rnam rtog mi mnga' yang// thugs rje nyi ma'i 'od ltar khyab// dngos la khyad par mi gnas kyang// bsam pa gdul bya'i re ba skong// byin brlabs rin chen 'dod dgur 
bsgyur// snang ba sems su mthar phyin pas// yul dang yul can gdod nas med// rnam par rol pa cir yang snang// rang byung nyid pas gzhan pa med// chos skur gdod nas kun gnas pas// bsgoms kyang 
dmigs pa ngal ba'i las// thig le gcig tu kun 'dus pas// 'bras bu ma rtsal grub par 'dus// rig pa 'od 'bar chen po las// 'gro 'dul thugs rje'i dkyil 'khor spro// bdag gzhan lhun grub mi g.yo 
ba// 'bras bu nyid las 'bras bu 'byung// rang la rdzogs par re dogs med// che chung med pas kun la snyoms// gtsang sme med par bdud rtsi'i mchog/ rnam par dag pas skyon yon bral// thams cad sgrol
bas thar pa'i gru// yangs pa'i ye shes phyogs bral rgyas// rang dbang thob pas dbang dang bral// sku gsum sems nyid lhun rdzogs pas// rnam par dbye ba'i tha snyad med// bdag nyid don la dbyer med </text>
</item>

<item><p>133</p><section>3</section>
<text>pas// gnyis ka theg chen sems kyi lung// 'bras bu rin chen lhun grub pas// gdod nas lhun grub chen po nyid// kun yin gang yang ma yin pas// ci yang yin no rnam kun bcad// rang byung 
lhun grub 'bras bu ni// kun la mthun par skabs kyis 'byung// kun 'byung ma btsal lhun grub pas// rang gzhan rig pa bsam mi khyab// phyogs ris med pa'i ye shes la// gzhan med rig pa rjes su 
dpags// mngon sum rig pa rdzogs lung la// mtshan bral mnyam pa'i stobs kyis gnas// shing tog smin pa'i 'bras bu ltar// chen byas ma yin shugs kyis 'grub// ji ltar nyi ma'i 'od bzhin no// gnyis 
med rig pa'i chos dbyings la// sangs rgyas sems can gnyis med pas// rgyu 'bras tha snyad kun gyis stong// dran dang dngos 'dzin rnam par dag/ mi skye mi 'gag bcos med klong// ma bsags gdod nas 
lhun rdzogs pas// rim pas thob pa'i 'bras bu min// spros bral ma yin lhun gyis grub// rang rgyud ma yin stobs chen po// kun kyang ye nas lhun grub pas// gnyis 'dzin rtog pa kun gyi stong// ma bcos 
sems kyi khyad par la// yon tan btsal med 'bras bur gsal// thams cad sems su lhun grub pas// bdag gzhan re ba kun gyis skong// rang byung smin pa'i 'bras bu ni// rtsol ba'i rnam grangs ji snyed 
kyang// ye shes 'od gsal ma yin pa// gang yang yod pa ma yin no// 'dod pas len dang lhun gyis grub// rtogs dang ma rtogs khyad par yin// gdod nas bdag nyid lhun grub la// 'phel 'grib med pa 
snying po yin// rtogs par dka' bas gsang ba yin// ma btsal gnas pas lhun grub yin// ma bcos gnas pa ye shes yin// dmigs 'dzin med pas stong lta yin// bems po men pas rig pa 
gsal// thams cad 'jug pa ma yin te// rang bzhin 'grub pas dngos grub yin// de nyid gsal bas lta ba yin// 'da' ba med pas dam tshig yin// blang dor med pas spyod pa yin// rang snang dbyer med 
dkyil 'khor yin// rang dbang thob pas dbang yin te// lhun gyis grub pas 'phrin las yin// yengs ba med pas ting 'dzin te// thams cad lhun gyis grub pa la// bzang ngan blang dor gang la yod// kun 
bzang 'bar ba'i ye shes la// gnyis 'dzin rtog par gol ba'i lam// mtha' rnams ma bsams lhun grub la// ltung dang 'jig pa'i 'du shes med// 'bras bu'i ngo bor rang shar bas// re dogs 'du shes 
kun gyis stong// dngos grub byin brlabs bsam mi khyab// lhun grub r-in chen 'bras bu'o// byang chub kyi sems mkha' mnyam klong gi rgyud chen po las/ 'bras bu yod med kyi khyad par bstan pa'i le'u ste bco </text>
</item>

<item><p>134</p><section>3</section>
<text>lnga pa'o// 13// de nas gzhan yang bshad bya ba// de yi mtshan nyid bshad bya ba// rang bzhag 'bras bu gnyis ka dang// gdul bya'i tshe dang snang tshul dang// mtshan nyid med pa'i mtshan 
nyid ni// nam mkha' lta bu'i sems dang bral// kun gyi mtshan nyid 'di yin pas// 'di yi mtshan nyid dmigs dang bral// kun gyi mtshan nyid kun 'dzin la// rang gi mtshan nyid rang gi 'dzin// byang chub 
sems kyi ngo bo yang// dmigs bral rig pa'i mtshan nyid 'dzin// spyi dang rang gi mtshan nyid ni// dbye ba med pa'i don yin yang// 'dul ba'i dbang gis snang ba yin// thams cad rang byung rig pa'i 
phyir// dus gcig mkhyen pa'i ye shes kyis// gnyis med rig par 'dod nas gsal// rang rig gsal ba'i mtshan nyid do// rang byung rig pa 'od gsal ba// phyogs med ye shes khyab par gdal// rgyu med rdo 
rje rkyen dang bral// rang byung rig pa'i mtshan nyid do// bdag gzhan rtsol med sems la lus// ye shes dbyings su gcig pa la// bya byed khyab par mi gnas pas// ma bcos sems kyi khyad par yin// mtshan 
med ngang la mtshan nyid med// me med tsha ba mi srid la// mtshan gzhi med pa'i chos dbyings la// mtshan nyid med pa'i rang bzhin yin// bdag gzhan med par dbyings gcig par// mtshan nyid yod med gang 
gis mtshon// ye sangs rgyas pa'i bdag nyid la// btsal ba med par rang bzhin gnas// gnyis med bdag nyid chen por grub// ma btsal sems la rang bzhin tshang// rang la mi gnas gzhan mi 
gnas// rang rig 'od gsal bsam mi khyab// bstan pa rgya mtsho rig pa'i klungs// ma bcos sems kyi mtshan nyid la// bcos ma'i 'du shes kun gyis stong// theg chen sems kyi mtshan nyid ni// gang yang 
yin no rnam kun bcas// ci yang yin no khyab par gnas// sems nyid ma bcos gsang bar gnas// mtha' dbus med pa'i gzhal yas la// rang byung chen po'i snying por bzhugs// rol ba ngos gzung ma yin 
te// ci yang med la cir yang 'byung// ye shes snying po nyi ma shar// ma lus thig le chen po nyid// ma bsams ma sbyangs ji bzhin nyid// ma bcos ma bslad gsang ba'i don// thams cad thig le'i bdag nyid 
las// nyid las spro zhing dbyings las bsdu// nyid las ma yin bdag nyid che// rang byung ma btsal de bzhin nyid// byang chub sems kyi klong brdal pas// klong dgu bstan pa gcig la rdzogs// 'dus shing 
'phel 'grib mi gnas pas// gsang ba kun 'dus rig pa'i gter// rdo rje kun 'dus chos kyi dbyings// dman pa'i khyad par gang dag gis/ rnams grangs khyad par ci bstan pa// de dag de yi khyad </text>
</item>

<item><p>135</p><section>3</section>
<text>par te// de dag de la bstan pa yis// rnam rtog sgro skur bral ba yis// nus pa'i khyad par ma 'dres par// de dag tsam du bden pa ste// de yang dngos grub yod ma yin// 'jig rten 'das dang 
'jig rten pa// gang dgas so so'i nus pa dag/ ma btsal rang bzhin lhun grub pas// gnyis med ngang du ye sangs rgyas// rnam rtog brtags pa'i mtshan nyid kyang// brtags pa'i mtshan ma rang 'dzin la// ma 
bcos don gyi ngo bo yang// de dag rang gi ngo bor 'dzin// bde sdug grol dang ma grol rtsol// kun kyang rang rang ngo bo 'dzin// sa chu me rlung nam mkha' yang// ye nas rang gi ngo bo 'dzin// rang gi lam 
sogs thabs ngo bo// rang bzhin ma 'dres so sor snang// de dag ma 'dres rang mtshan nyid// ma yin yin la cha las 'das// rol ba'i byin rlabs cir yang 'char// 'dzad pa'i byin rlabs phyogs ris 
med// thugs rje'i byin rlabs 'di ltar 'bro// gzhan pa med pa'i dang po ste// gnyis par gnyis ka med pa ste// gsum par de dag kun dang bral// bzhi par kun la ji bzhin pa// stong pa chen po rnam kun 
ldan// gang ltar bltas pa de bzhin snang// de yang dngos grub yod ma yin// rgya mtsho'i rlabs ltar ngo mtshar che// ci yang med las ci yang 'byung// rig pa'i byin rlabs cir yang gsal// rdzogs te rang bzhin 
lhun grub las// nyi ma'i 'od ltar rang bzhin snang// rol pa ma 'dres khyad par che// snang ba kun bzang rol ba la// dran pa'i rnam rtog cir mi lta// byung tshor g.yo 'gog ma lus la// rang byung rig pa dbyings 
la thim// rang 'bar gcig pa ma yin pa// kun gyi 'du shes rnam par bcad// rang gi mtshan nyid ma 'dres pa// sbyi yi rdzogs pa lhun gyis grub// gang zhig zhen pa rnam bcad pa// rang rig 'brel pa rjes su 
dpags// mngon sum rig pa mchog gi shes// rgyu ba med de gsal bar mthong// rjes 'breng rig pa'i 'du shes med// rang rig stong pa rnam kun ldan// btang gzung bral lo yengs pa med// rang bzhin ye 
nas lhun grub pas// ma btsal rig pa mngon sum la// rnam rtog 'dzin pa'i dra ba kun// rdo rje 'od gsal lung gis gcod// mtshan ma'i zhes pa'i sgro skur med// 'ching 'bral dus gcig rdzogs pa'i 
mchog/ snying po gsang ba'i don la rdzogs// bde chen ngang la bya bral med// gcig tu gnas so ye sangs rgyas// chos nyid rig pa bde chen po/ khyab pa'i thig le 'od kyi ngang// 'gyur ba med do nam mkha' 
ltar// brjod du med do dmigs dang bral// sku gsum gcig pas dbye ba med// bstan pa rang byung thugs kyi mchog/ sangs rgyas sems can gcig pa'i 'khor// kun 'dus rig pa chos kyi dbyings// rig </text>
</item>

<item><p>136</p><section>3</section>
<text>bral rig pa sgro skur med// chos rnams rang bzhin dag pas na// 'khor dang myang 'das ye nas med// rang bzhin lhun gyi grub pas na// bya bral mtshan ma kun las 'das// longs spyod chen por 
lhun grub par// rang byung bdag nyid chen por myong// rig pa'i ye shes 'od gsal sems// nyam myong rig pa'i 'du shes med// bsam spyod bral bas dgongs pa'i klong// gdod nas dag pas chos skur 
gnas// sgro dang skur pa dag pa yis// rang gi mtshan nyid bshad pa yin// gdod nas ma bsags rdzogs pas na// 'bras bu nyid la 'bras bu 'byung// gcig pas rgyu 'bras khyad par med// gnyis mthong 
mtshan ma gol ba'i lam// gang zhig rtsol ba'i khyad par gyis// lhun grub rang gsal bde chen po// mtshan 'dzin zhen pa ci btsal yang// nges par 'bras bu mi 'byung ngo// gcig la yon tan snang tshul 
gyis// so sor phye ba gcig las med// chos sku ma bcos sems nyid de// 'od gsal bde chen dag pa yin// zhing khams sangs rgyas sems can kun// lhun gyis grub pas rang bzhin yin// gnas ni yang 
dag 'og min te// dpag med 'bar ba'i gzhal yas so// sangs rgyas sems can gnyis med pas// chos sku lhun grub chen po'i 'khor// bstan par bya ba'i yul rnams kun// rang byung lhun grub theg par 
'chad// dus gsum gcig pa khyad med de// bsam gyis mi khyab dus na shes// longs spyod bde mchog sems nyid de// bde mchog lhun grub chen po yin// zhing khams stong gsum phrag brgya ste// nges pa'i don 
la bye brag med// gnas ni 'og min chen po ste// rin chen 'bar ba'i gzhal yas so// bzod 'das sa bcu dang po'o// gsang ba'i lam du zhugs pa la// bstan pa gsang ba'i rang bzhin gsum// brjod bral 
dgongs pa'i tshul gyis bshad// dus ni dus gsum mi 'gyur te// de dag snying po rdzogs par du// sprul ba sems 'byung rang bzhin te// thugs rje kun la mthun par snang// zhing khams 'dzam gling phrag brgya 
ste// nges pa'i don la che chung med// gnas ni 'dzam gling gdan la rdzogs// gdul dbang gar bzhugs de nyid de// de nyid rnam bzhi'i tshul du'o// bstan pa bkri drang theg pa gsum// tshig dbyings dag gis 
mchod par byed// dus ni lnga brgya'i dus nyid du// nges pa'i don la dbye ba med// 'di dag gcig tu lhun grub pas// rtsol ba'i re dogs kun gyi stong// lam med rim med gcig par 'jug/ mkha' ltar 
gnas so chos kyi dbyings// lhun gyis grub pa'i 'bras bu la// 'dod pa'i sems kyi re ba med// sku gsum mtshan ma cir brtags kyang// rang byung sems las gzhan med do// rang byung rig pa'i khyad par </text>
</item>

<item><p>137</p><section>3</section>
<text>las// cir gsal rig pa ci yang min// rang byung rig pa dbyings la thim// grangs dang rtogs pa'i mtha' las 'das// ma brtags ma zhen dri ma med// lhun gyis grub pas 'bras bu la// dgag 
dang bsgrub pa kun dang bral// ma btsal ma bsgrubs ye nas dag/ ma skyes rang byung ye nas grub// gdod nas rang byung snying po la// 'dzin brtags chos rnams kun gyi stong// chos nyid rang bzhin sems nyid 
de// sems nyid rdzogs chen rang nyid du// bcos ma'i thabs kyis ma yin te// ma bcos rdzogs pas gtan la 'bebs// de nyid nges pa'i 'bras bu ste// ma btsal lhun gyis grub par gnas// de dag 'bras 
bu'i mtshan nyid do// 'jigs pa dang ni 'das pa yi// chos rnams gcig tu lhun grub pas// gnyis pa'i gnas pa mi gnas te// bde ba chen por lhun gyis grub// spyi yi mtshan nyid bsam yas pa// bye brag 
khyad par ma 'dres kyang// gcig ste rnam pa yongs kyis med// rdzogs te rang bzhin lhun gyis grub// ma skyes pa dang ma byung dang// mi gnas nyams myong khyad par gsal// sems nyid snying por ye rdzogs 
pas// gnyis rdzogs khyad par phye ba med/ khyab pa chen po chos kyi sku// nam mkha' gsal ba'i ngo bo bzhin// gnyis med ye shes bde chen po// bsam bral dbu ma mi g.yo ba// mtha' gsum kun gyi snying por 
rdzogs// 'phel 'grib med pas gsal ba bzhin// rang rig rang byung rgyu rkyen med// dri med rang gsal bsam gtan ni// skye med rang gsal snying po la// dran med rgyu med rig pa yis// dus gsum rig pa'i 
gter la spyod// gsang ba gsang chen rang byung nyid// rang byung gdod nas rnam par dag/ bde chen rol par rang snang la// ma bcos legs par gnas pa yin// gnyis med sems la dbye ba med// 'byed pa 
med pas rang gi thugs// ma bcos thugs la gdod nas gnas// phyogs ris gnyis 'dzin mi mnga' bas// ye nas thugs rjes khyab par bdal// dbyings 'jug med pas 'gro 'ongs spaungs// don du gcig 
pas dbye ba med// gsal rig ye shes nyid du 'char// sku gsung rig pa thugs la rdzogs/ khyab bdag ro mnyam thig le che// kun 'dus rig pa sems kyi klong// cir snang lhun grub rdzogs pas ni// rang 
gsal nyag gcig dri ma med// gcig pas rnam par dbye ba med// rdzogs pa'i don la gnyis med na// rnam par rtogs pas brtags dbang gis// bsam pa'i khyad par ji lta bar// de dag ji lta bzhin du 
mthong// dngos la de ltar mi gnas kyang// thag pa la ni sbrul bzhin no// ji ltar 'khrul pa'i rang bzhin dag/ 'jam pa'i rang bzhin nyid dag la// grang ba'i rlung gis bskyod pa ltar// phyin ci log gis de ltar </text>
</item>

<item><p>138</p><section>3</section>
<text>mthong// gdul bya'i bsam pas de bzhin du// res 'ga' zhi la re 'ga' chags// res 'ga' drag la res 'ga' khro// 'dod la longs spyod mtshan nyid ni// dngos dag sems la khyad par 
med// dmyal ba'i tsha sregs rang bzhin dag/ des 'dul thabs la snang ba yang// de dag rang bzhin sems nyid pas// bde chen ngang las g.yos pa med// yi dgas gdung ba'i ye shes kyang// thugs rjes 
'khor ba bsgral ba'i phyir// de dag nyid la snang ba yang// byang chub sems las gzhan ma yin// dud 'gro ma rig gti mug pas// mi khom sdug bsngal nyams myong ba// thugs rje chen po'i byin rlabs te// bde 
chen nyid las gzhan ma yin// gling bzhi'i mi yi rang bzhin dag/ g.yeng dang 'gyur ba'i rang bzhin te// thugs rjes 'dod lngar byin brlabs nas// de dag sems nyid rang bzhin yin// gtum 'khrug phrag 
dog lha ma yin// 'thab rtsod sdug bsngal myong 'gyur yang// de dag byang chub sems yin pas// gdul bya'i ngo la snang ba yin// lha gnas bde ba ji snyed pa// le los ltung ba'i sdug bsngal snang// de dag 
sems nyid rang snang bas// gdul bya'i ngo la khyad par snang// thabs dang shes rab nyid snang bas// gdul bya nyid nas ye sangs rgyas// gdod nas dag pa'i don nyid la// gcig la gnyis par 'du shes 
par// kun brtags log par zhen par 'gyur// ji ltar snang ba de ltar min// gang ltar rtogs pa de ltar gsal// kun kyang bdag nyid chen po yin// rdo rje sems dpa' mkha' mnyam klong gi rgyud chen po 
las// de kho na nyid chos nyid bde ba chen po'i mtshan nyid bstan pa'i le'u ste bcu drug pa'o// 14// de nas gzhan yang bshad bya ba// zhen dang ma zhen khyad par gyis// snang tshul legs par bshad 
par bya// gnyis ka'i mtha' bral chos kyi dbyings// snang bzhi rig pa chos kyi dbyings// stong nyid bya bral gnyis su med// mi 'byed thig le kun nas zlum// ma btsal rig pa mngon sum la// zhen pa brtags 
pa'i dbang gis na// rtog pa rtog pa'i ngo bor snang// nyi ma la ni mun pa'am// zla ba gnyis su mthong ba'am// dung la ser por snang ba'am// thag pa la ni sprul bzhin no// dngos la yod pa ma yin kyang// rtog 
pas de ltar snang ba yin// med la yod pa'i tshul gyur pas// thog ma med pa'i dus nas nyams// rin chen 'bar ba'i dus nas nub// rtog pa'i dra ba'i mdud pas bcings// dam pas dgrol ba ma byas 
par// 'khor ba'i mun pa'i thibs kyis 'gags// de nyid sprad par ma byas pas// rang byung lhun grub stong par 'gyur// thams cad 'od gsal dag pa la// rin chen sems kyi rang bzhin dang// rnam rtog zhe </text>
</item>

<item><p>139</p><section>3</section>
<text>sdang brtags dbang gis// tsha grang myong ba'i sdug bsngal gyis// bde ba'i reg pa mi gnas kyang// rnam par rtog pa'i ngo bo las// dngos la rgyu 'bras grub pa med// chags sdang ser sna rnam dag 
pas// 'dzin bral 'jig pa'i rang bzhin la// med las yod par rnam brtags pas// ser sna 'dzin rtogs dbang gis na// mi gtsang rtsub bkres myong bar 'gyur// dngos la de ltar mi gnas pas// bsam 
rtog dbang gis snang ba yin// 'byed med ye shes chen po la// ma rtogs gti mug 'thibs pa yis// rin chen mthong ba'i lam dang bral// bkol spyad la sogs sdug bsngal myong// bya byed rmi lam gnod pa 
ltar// 'khrul pa'i snang ba ma rtogs pas// dngos la ma grub ye nas stong// ji ltar snang yang dngos la med// 'on kyang de ltar snang bar zad// chags dang g.yeng bral lhun grub pas// ma mthong log par 
rtogs pa yis// 'gyur dang rnam par g.yeng ba yis// gling bzhi mi yi sdug bsngal myong// ngo bo rang gsal lhun grub la// 'gyur sogs zhen pa mi gnas pas// med la yod pa'i tshul du mthong// dngos la mi 
gnas bsam spyod bral// thams cad rang byung snying po bas// yangs dog khyad par mi gnas pas// gnyis med ngang la gnyis par gsung// zhen bral don la log par zhen// 'thab rtsod phyogs ris gdug 
par mthong// de ltar rtsub drag sdug bsngal myong// rang byung rol ba'i khyad par las// dngos su ma grub stong par mthong// bya bral sems nyid rdzogs pa la// bya dang mi byed mi gnas te// ma rtogs log par 
zhen pa dang// le lo 'du byed g.yeng ba yis// ltung ba'i sdug bsngal dag myong yang// rang byung nyid las gzhan med pas// ltung dang mi ltung kun bral te// dngos la mi gnas ye nas stong// stong dang mi stong 
rnam rtog nyid// rab gsal gnyis med ye shes la// cir yang 'dzin pa'i bsam pas bcings// log par rtogs pa'i dbang gis na// gnyis med don la gnyis par gzung// kun kyang log pa'i lam du 
zhugs// ngo bo med par rang bzhin dag/ byas pa mi 'gyur mi shigs pas// ther zug rtag pa phyin ci log/ smig rgyu dag la zhen pa 'dra// shin tu stong pa rgyun chad kyis// mthar zad log pa'i grong khyer 
bas// rgyu 'bras log 'dod chad pa'i khams// sdig chen smyon pa'i 'du shes gnyis// thag pa la ni sprul bzhin du// 'khrul 'khor log pa'i 'du shes kyis// myur 'dzin 'di dag ltung ba'i rgyu// byas pas ngal ba 
don med yin// gnyis med don la gnyis gzung nas// nyon mongs ched du spangs pa yis// bzhi yi rim par thob lta zhing// rnam par 'gog pa'i ngo bo can// 'dus byas gong bu'i gzugs nyid la// tha dad cha </text>
</item>

<item><p>140</p><section>3</section>
<text>shas brtags pa yis// rang 'dod 'bras bu grub pa snang// mthar thug 'bras bu de la med// rang bzhin ma skyes rang bzhin la// skye 'gag rim pa'i tshul bzung nas// rgyu 'bras 'byung 'jug 
rim pa yis// 'dod pa'i 'bras bu mthar thug kyang// ma rtogs bden pa'i don las nyams// mthar thug 'bras bu de la med// bden gnyis mi gnas tshul rtogs shing// zhi gnas lhag mthong 'brel ba 
yis// pha rol phyin bcu'i rang bzhin gyis// sa bcu mthar phyin sangs rgyas la// rang sa thob kyang mthar mi phyin// bden par smras kyang log pa'i lam// bcos shing bslad pas 'khrul ba'i rgyu// rdzun pas 
bden bslus 'khor ba ltung// rang byung gnyis med rang bzhin la// shes pa gnyid 'dod gzung 'dzin snang// mi 'gyur brtan pa'i rtag lta can// dung la ser por zhen pa ltar// rang rig don med mdongs pa 
ltar// de nyid dam par yod pa yis// stong pa'i 'du shes ma rabs sems// rtag chad 'khor ba'i g.yang sa yin// gnyis med don la gnyis gzung nas// mthod man rim pa'i tshul gyis ni// grub pa rim 
'dod dag pa nyid// ma dag bas bsgrubs gol ba'i lam// gnyis 'dzin gdon gyis zin pa yis// gtsang ma'i dka' thub gang zag la// dbang bskur mtshan ma'i lam bstan yang// byis ba 'khor ba'i g.yang 
sar ltung// gnyis pas gnyis med don dang bral// brdzun pas bden pa'i don mi rnyed// lta spyod rang bzhin sems nyid la// gnyis 'dzin goms pa'i ting 'dzin gyis// bzlas bsgoms ched byas rtogs pa 
yis// rdo rje 'dzin pa'i sa thob pa// rang sa mthar phyin yin mod kyang// mthar thug 'bras bu de la'ang med// zhen pas ma bcad don mi mthong// btsal bas lhun grub don mi rnyed// lhun gyis grub pa'i rang 
bzhin la// rig pa'i cho 'phrul snang zhes nas// ched byas rtogs pa'i long rtags te// gtsang sme blang dor gnyis 'dzin cing// mtshan ma don la spyod pa ni// mching bus gser la mtshon dang 'dra// bya med 
rdzogs pa'i rang bzhin la// ched byas rnam rtog log pa'i lam// rnam rtog don gyis gzung ba yin// rtsol bas 'khor ba'i 'dam du zin// rang 'dod 'bras bu mthar phyin kyang// lhun gyis grub pa'i 'bras bu 
min// ma bcos rdzogs chen gnyis med la// thabs dang shes rab rang bzhin gyis// gnyis med don la gnyis par gzung// gdod nas zin la bzod bsgrub med// grangs med don la grangs su 
gzung// rang byung don la rgyu yis bskyed// lhun grub don la rtsol bar byed// dmigs med don la dmigs par gzung// mtshan med don la mtshan mar bsgoms// bdag gzhan med la der 'dzin </text>
</item>

<item><p>141</p><section>3</section>
<text>rtogs// thob pa rang las ma yin na// 'bras bu grangs bcas gzhan gsol zhing// re dogs bcas pa'i ting 'dzin gyis// ma btsal lhun grub don dang 'gal// sa bgrod mthar thug ngal ba'i 
rgyu// lhun gyis grub ba'i don dang 'gal// rang 'dod 'bras bu mthar thug kyang// lhun gyis grub pa'i 'bras bu min// dbyings nyid dag pa'i rang bzhin la// ye shes dag pa'i rang bzhin gsal// rgyu 'bras 
dag pa'i rang bzhin gyis// grangs 'das pa yi lhar snang ba// rig pa rang gsal 'od du 'bar// rim pas ma yin dus gcig gsal// 'di dag 'od kyi ting 'dzin te// rgyu 'bras dus gcig skyed snang ba// rgyu 
'bras khyad par med pa dang// blo bur 'dra ba'i tshul gyur pas// gang gzung ba de log pa'i lam// rang gis thob bya mngon gyur kyang// gdod nas lhun grub 'bras bu min// 'di dag log pa'i grong 
khyer ba// med las yod pa'i tshul du snang// dung la ser por snang ba bzhin// 'khrul pas gnyis med don mi mthong// bim pa ra yi 'brus bzhin du// smin kyang 'bras bu mi 'byungs pas// rang sems gnyis 
med rtogs par gyis// ma bcos sems kyi rang bzhin la// rol ba'i byin rlabs cir snang ba// ma bkag bde chen ngang du 'dus// bkag pa med do de ltar yin// ma bcos sems kyi rang bzhin ni// rang rig 
'od gsal phyogs ris med// ma btsal rig pa lhun gyis grub// rang gzhag rig pa phyogs med gsal// snang ba ma bcos dbyings na gnas// dran pa dbang sgyur zhi ba'i ngang// 'du 'bral med pa'i ngang la 
gnas/ khyab par gsal la dngos gzhi med// phyogs med rig pa 'od ltar 'char// btsal med bde gshegs lhun gyis grub// ye shes gsal ba'i rang bzhin ni// brtag par dka' la brjod du med// ma 
bcos snang ba brtags pa min// ting 'dzin log pa'i lam pa yin// rol ba'i dus na cir yang rung// thugs rje'i yul la phyogs ris med// mdzad pa'i dus na lhun gyis grub// lta ba rang byung rdzogs 
pa'i lung// re dogs 'du shes rnam par bcad// 'du shes med pa'i rang bzhin gyis// yengs pa med do ci bde zhog/ spyod pa'i dus na blang dor med// dkyil 'khor lhun grub bskyed du med// dbang bskur 
rang byung lhun gyis rdzogs// rang bzhin lhun grub dam tshig la// bsrung dang mi bsrung 'du shes med// lhun gyis grub pa'i 'bras bu la// btsal zhing bsgrub pa kun dang bral// rang byung rol pa'i yo byad 
kyis// gdod nas rang byung mchod par gnas// bgrod med lam gyi rang bzhin ni// don gcig rtogs pas dus gcig phyin// dmigs pa med pa'i ting 'dzin ni// gsal la dmigs pa kun dang </text>
</item>

<item><p>142</p><section>3</section>
<text>bral// btsal med 'phrin las rang bzhin ni// gdod nas rdzogs pas bya ba zin// ma bcos sems la bya btsal med// rang bzhin phyogs med khyab par bdal// chu+u la rkyen gyis bsgyur ba 
ltar// ma yengs yin no lhun gyis grub// bkag pa med do rang las gsal// rtsol bas don 'dod gang zag la// btsal bas 'dod pa grub par ston// lhun gyis grub pa'i rnal 'byor la// ji bzhin ma bcos 
grol bar ston// 'dod dang zhen pas bcings pa la// thugs rje byin rlabs de ltar ston// mtshan ma'i grangs la dga' ba la// sku gsum grangs dang mtshan ma ston// shes rab chen po'i gang zag la// bsam 
gyis mi khyab tshig tu ston// log rtog 'khrul pas 'dul ba la// log rtog zhen pa nyid du ston// rang bzhin lhun grub byin rlabs la// phyogs dang grangs la nges pa med// ji ltar bltas pas de ltar 
snang// gnyis med rig pa bsam mi khyab// mthong thos rtog pa kun dang bral// gdul bya'i don la phyogs ris med// dngos la rang gsal rnal ma lung// ma bcos gsang ba'i rang bzhin ni// gdod nas 
rdzogs pa chen por gnas// snang grags zhen brtags rang bzhin ni// bde chen lhun gyis grub par gnas// lhun grub ma bcos rdzogs chen la// btsal ba'i rnam pa ci snang yang// rang byung rdzogs chen rjes 
'brangs nas// yangs dog bral ba'i don la rdzogs// gnyis pa med do bdag nyid lung// ngo bo bde mchog snying por gsal// snying po gdod nas rang byung sems// 'phel 'grib med pas gcig gi 
ngang// bcos pa med pas ci bder zhog khyung chen nam mkha' rtsal rdzogs ltar// g.yang sa med par lam du bde// bde mchog rol pa'i snang tshul ni// nam mkha' dang ni mnyam pa'i gnas// lhun grub rol pa 
cir yang snang// byang chub kyi sems mkha' mnyam klong gi rgyud chen po las// byang chub sems kyi snang tshul bstan pa'i le'u ste bcu bdun pa'o// 15// de nas gzhan yang bshad bya ba// dpal ldan nam 
mkha' rgyas pa yi// 'gro ba yang dag skyob pa'i tshul// 'di dag yang dag bshad par bya// rang gsal nyag gcig dri med las// thugs rje skyob pa'i yul dang bral// ma rtogs log pa'i sems can la// ji ltar 
mthun pa de ltar snang// rtogs ma rtogs kyi khyad par gyis// mthong tshul khyad par bsam mi khyab// thams cad rang byung snying po mchog/ bde mchog gsang ba'i dbyings su gnas// rang byung thig le dri ma 
spangs// thig le rdzogs pa gnyis su med// ma bcos gsang ba rig pa'i rten// 'du 'bral med par lhun gyis rdzogs// gsang ba'i rig pa mtha' dbus med// kun rdzogs 'od gsal chen po nyid// zhen </text>
</item>

<item><p>143</p><section>3</section>
<text>rtags dri ma kun gyis dben// gsang ba'i yang gsang thig le'i ngang// spros bsdu med par gcig par gsal// kun kyang thig ler rdzogs pa'i ngang// thugs rje 'gro ba'i don mi byed// 'gro drug 
rang byung snying po la// rnam rtog mtshan 'dzin mi mnga' bas// rang byung gsang ba'i don la rdzogs// thogs med rig pa 'od gsal la// rang byung thugs rje phyogs ris med/ khyab par gnas so ye sangs 
rgyas// gsang ba'i thig le dbyings kyis brgyan// ye shes rdzogs pa mchog la bzhugs/ khyab bya yul can yul med pas// rang byung rdzogs pa nyid kyi sku// sdug bsngal zad pas bde klong 'khyil// sems su 
mnyam pas phyogs ris med// lhun gyis grub pas ma bsams rdzogs// ye shes gsang ba'i rang bzhin la// sangs rgyas sems can gnyis med pas// thugs rje khyab pa'i yul dang bral// rang byung snying po dri ma 
med// bsam dang sgrub pa ga la yod// thams cad rang byung dbyings la thug/ rang byung nyid pas gzhan dang bral// rang gsal nyid pas yul dang bral// rang gsal ye shes rgyu rkyen med// thig le nyid pas spro 
bsdu med// thams cad chos skur rdzogs pa'i phyin// mtshan ma tshig gi lam las 'das// chos nyid ngang la gnyis med pas// spros med thig le chen po'i ngang// rang rig 'od gsal thams cad mkhyen// thugs 
rje khyab pa'i yul las 'das// mtha' dbus mi mnga' cir mi dgongs// dran dang rig pa'i 'du shes med// chos sku ngang las 'gyur med pas// ma bcos thig le'i rdo rje yin// rang byung ngang las spros med 
pas// ye shes sku las spros med gsal// rang byung rig pa dngos med par// thams cad gcig pa'i chos kyi dbyings// 'byung 'jug mi mnga' gsang ba'i lam// sku dang gsung thugs rang bzhin dang// lus 
ngag yid gsum rang bzhin nyid// gdod nas byang chub chen por gcig/ spros bral chos dbyings mu mtha' med// rnam pa lhun grub byang chub sems// gzung 'dzin spros pa rnam par bcad// rang byung thogs med 
khyab par bdal// sgrib med dag pa'i nam mkha' ltar// 'gyur med klong du ye sangs rgyas// nyi ma'i snying po dag pa ltar// 'khor ba nyid na ye sangs rgyas// ma bcos rang byung rgyal po yis/ khyab par brdal la 
dngos po med// thams cad rang byung ye shes la// mtha' bral dbyings kyi 'du shes med// ye shes thig le nyi ma shar// chos sku snying po don la rdzogs/ khams gsum rang byung snying po la// thugs rje 'byung ba'i 
yul dang bral// rang byung thabs kyi spyod pa ni// ma zin pa yi chos rnams med// rang byung thugs rje kun la khyab// bskyab cing skye ba ga la yod// kun kyang bde chen zab mo bas// bde mchog mu mtha' med </text>
</item>

<item><p>144</p><section>3</section>
<text>pa'i dbyings// rang byung bstan pa rgyun mi 'chad// ma byung bstan pa gcig la rdzogs// tshig dang yi ge kun bral yang// mtshan ma rtogs pa'i lam dang 'brel// sangs rgyas sems can gcig 
pa'i phyir// brtag cing mthong ba log pa'i lam// dus gsum sangs rgyas dgongs pa ni// rang byung thig le nyi ma shar// bdag 'dzin zhen pa mi mnga' yang// thugs rje byin rlabs 'dod dgur bsgyur// ye 
shes mu mtha' med par 'jug/ ye shes khyab brdal kun tu bzang// rang byung thugs rje'i byin rlabs la// phyogs 'dzin log pa'i 'du shes kyis// thams cad rang byung snying po la// bdag dang byed pa dus su 
brtags// gnyis med bde mchog 'od gsal la// tha dad rdzas mthong 'khrul ba'i lam// rgyu rkyen bral ba'i rang byung la// rgyu rkyen skye 'gag dgag sgrub pa// sgro skur mtshan ma'i lam 'di dag/ bde mchog myu gu 
sreg par byed// rang rig dus gsum brtag 'dod cing// yul nyid 'khrul ba'i rmi lam 'dod// yul nyid logs na grub pa med// shes pa 'khrul pa nyid yin pas// ye shes nyid kyang de bzhin te// rtag pa'i 
mtha' nyid grub pa yin// gang zhig byis pa'i phyogs 'dzin pas// yod par smra zhing med par 'dod// sa rdo gser btub ma yin ltar// [}]snga phyi rang gi tshig gis gsal// cir yang ma yin stong chen po// mtha' 
bral gtan tshigs bzhis gshigs pas// ma grub mi gnas gzhig stong pa// chad pa dbu ma gnyis kyang mtha'// gnyis med don la gnyis par mthong// bzang ngan med la bzang ngan byas// gtsang sme med 
las gtsang smer bzung// zin pa'i ngang las rtsol ba med// ma nges pa yi don gnyis kyis// gnyis kyi nges pa gcig la sgrub// 'phra men nges med nges par gzung// brdzun pa'i don la bden par 
mthong// rang sems lhun grub chen po la// byin rlabs nges pa'i cha 'dzin cing// blang dor med pa'i rang bzhin la// blang dor rtog 'dzin gnyis su mthong// gnyis med ye shes chen po la// thabs dang shes 
rab gnyis 'byed cing/ ched byas rnam rtog de nyid kyang// rang gis byas pa'i rtog pa las// mthong ba sgyu mkhan ri mo bzhin// rgyu 'bras dag pa'i chos dbyings la// dbyings ni dag pa rgyur lta la// ye shes dag 
pa 'bras bur lte// rgyu 'bras 'khrul ba'i lta ba mthong// la las gdug rtsub sreg pa mthong// la las sregs dang sgribs pa mthong// la las mi gtsang klung du mthong// la las bkol spyad gyen thur 
mthong// la las sa chu rgyu 'bras mthong// la las 'thab rtsod gdug par mthong// la las yid 'ong 'bar ba yi// rin chen 'bar ba nyid du mthong// dngos la ther zug ma yin kyang// thag pa la ni sprul </text>
</item>

<item><p>145</p><section>3</section>
<text>bzhin no// dag pa dag la dag par snang// thams cad rang byung rig pa'i phyir// snying po rang byung rdzogs pa'i lung// snang srid sems su gtan la 'bebs// rnam rtog zhen pa mi mnga' 
bar// rang byung gsang ba'i lung du shes// ye shes 'od gsal rnam par dag/ bdag 'dzin zhen pa kun gyis stong// sems nyid rdzogs pa'i khyad par las// rol pa'i khyad par cir snang ba// rang las sprul 
zhing rang las 'du// thig le rig pa gcig la rdzogs// nges pa'i don la de ma thag/ ma bcos rig pa mchog gis rtogs// rnam rtog 'od gsal mkhyen pa'i thugs// ma bcos ji bzhin nyid kyis 
gsal// zab mo'i thig le gcig gi ngang// lhun gyis rdzogs pas dbye ba med// tshig tu ma yin don la rdzogs// tha ma zhen pa dag pa'i phyir// ye shes tshig spangs bde ba'i klong// snang srid mtshan ma ma lus 
pa// phyi nang med par sems su rtogs// tha dad ma yin gcig tu gnas// snang ba ma bkag dbyings la gsal// de dag tha dad ma yin te// rang byung rang gsal don las med// ma bcos bde mchog gsang 
ba'i lam// bdag gzhan med par nyid kyis rtogs// kun 'dus b+ha ga'i thig le'i klong// gzhan min bdag min rdzogs pa'i klong// gzhan med don kun bdag la rdzogs// rang byung 'khor lo rdzogs pa'i 
lam// spros med snying po don nyid du// dus gcig rtogs pas khyad par med// 'gro drug zhen pa'i sdug bsngal yang// rang byung rdzogs par shes pa'i phyir// zhen dang nyam nga'i 'du shes med// sangs rgyas 
sems can gcig pa la// log par mthong ba'i tshul gnyis kyis// thogs med dus nas rin chen bral// bdag 'dzin zhen pa'i lcags kyis bsdams// las dang nyon mongs gdos kyis gzung// gsal byed 
'bar bas snang byas kyang// long bas ci yang mi mthong ltar// gdod nas gnyis med ye shes la// zhen rtogs log pas don mi mthong// 'dzin chags zhen pas 'khor lo yis// sdug bsngal 'bras bu rgyun mi 
'chad// dngos med sems kyi khyad par la// log pa'i 'du shes bsam dbang gis// gang ltar brtag pa bzhin du snang// dngos la gnas pa ma yin pas// zhen pa stug la gnas pa yis// de dag ngo la snang ba 
yin// log pa'i dra ba sprin phung gis// rang gsal rig pa'i 'od la bsgribs// ye shes rdzogs lung dgongs pa la// rna brgyud gdams pa'i lung med na// rjes dpags lung dang gtan tshigs dang// zhen pa 
dman pa'i sgra tshig gis// rang brtags log pa'i 'du shes dang// bla ma rdo rje'i lung med par// gsang ba spros shing gsal byed cing// rang gsal rig pa'i 'od kyang nub// rdzogs chen theg pa'i don ma </text>
</item>

<item><p>146</p><section>3</section>
<text>rtogs// mtshan ma sgra yi tshig la gnas// rang byung snying po'i don dang bral// rdo la gser du zhen pa ltar// 'khor ba'i mun pa'i khams su 'khyams// ma bcos gsang ba'i lam dang bral// long ba 
ngam grog snyoms dang mtshungs// 'di la bla ma gang bltos pa// gsang ba'i gdams ngag nub gyur nas// mun pa'i khams su 'khyam par 'gyur// dus ngan tha ma 'jig rten du// mos chung nyon mongs stobs drag 
pas// de tshe gang zag ma lus pa// 'khor ba'i rgya mtsho bsgrul ba'i phyir// rna brgyud sems nyid rdzogs pa'i lung// bde mchog gdams ngag thob pa yis// ma bskyod bde bar bzhag pas ni// rnam grol sa la 
'gro bar 'gyur// skal med gdams ngag bral ba rnams// ngan 'gro log par 'khyam par 'gyur// byang chub kyi sems mkha' mnyam klong gi rgyud chen po las/ thugs rje 'gro ba skyabs tu med pa'i le'u ste bco 
brgyad pa'o// 16// de nas gzhan yang bshad bya ba// gang zag khyad par nyid ni bshad// rdo rje bla ma'i mtshan nyid ni// nges par yang dag brjod bar bya// brda don sprod pa'i slob dpon ni// rna 
brgyud dbang gis rgyud thob cing// dul dang gus dang snying rjer ldan// shes rab dam tshig lung ldan zhing// gdams ngag thob cing snod rig pa// gter 'chang snod kun gsal shes pa// bskal pa grangs med 
sngon rol nas// rdzogs chen don la sbyor sbyong ba// theg pa'i bye brag 'byed la mkhas// thugs rje 'gro ba sgrol la brtson/ khe dang grags pa mi gnyer zhing// gsang thub man ngag 'tsho mkhas pa// rna brgyud spyi 
blugs tshangs dbang thob// 'di ni bla ma'i rgyal po yin// bla ma ngan pa'i mtshan nyid ni// ngang thung dad dang dam tshig med// le lo gsang ba'i lung med cing/ khe dang grags pa gtsor 'jog cing// dregs dang 
phrag dog nga rgyal che// don med bslad pas 'chal ba'i tshig/ dbang dang gdams ngag mi ldan zhing// theg pa'i bye brag mi phyed dang// sbyangs pa'i shes rab med pa dang// rna brgyud gdams ngag mi ldan 
zhing// rang rtag log pa zhen pa yis// sgra dang tshad ma gtan tshigs dang// mtshan mar zhen pa'i sgra tshig gis// rdzogs chen sems kyi lung la spyod// log par zhen pa'i sgra tshig gis// gang ltar brjod pa log 
pa'i tshig/ bdag nyid rtogs pa'i gdeng med par// gzhan bsgral gnyis ka ltung bar 'gyur// lung ldan bla ma des kyang ni// dus gsum rgyal ba'i gter lung la// rin chen mig dang mi ldan pas// mi chos 
'brel ba gtsor gzung nas/ khe dang grags pas spel byas nas// rdo rje khab tu lhung gyur nas// thar ba'i rigs dang gtan du bral// rang sems bla ma kun gyi bdag/ rang byung sems nyid rdzogs pa la// ma </text>
</item>

<item><p>147</p><section>3</section>
<text>rten grub pa'i sangs rgyas med// dus gsum bla ma sems kyi ngang// de nyid ye shes rgyal po la// 'dod pa'i don kun re ba med// 'dod pa kun 'byung rin chen gter// sems nyid pa yi rang 
bzhin ni// rig pa sgra tshig mi mnga' bas// ji bzhin mnyam pa'i ngo bor ston// ji ltar chu la chu bzhin du// rang bzhag rig pa'i khyad par min// chos nyid rig pa mi 'gyur ba// rang byung rdzogs pa'i sems nyid 
ni// yon tan kun rdzogs rang bzhin ldan// ma bcos rig pa'i gdeng med na// tshig gi bla mas ci brjod kyang// rang rig ye shes mi ldan na// rnam par grol ba'i don mi 'byung// 'dod pa'i don kun lhun 
rdzogs pa'i// rin chen rdzogs pa'i rang bzhin dag/ rgyu las ma byung gdod nas dag/ rkyen gyis mi shigs 'gyur ba med// ye shes gnyis med rdzogs lung la// ma lus kun 'dus rnam par dag/ bcos pa med 
do ye sangs rgyas// bdag nyid yin no gzhan kun bcad// rin chen bla ma 'dod pa rdzogs// kun 'byung rin chen lta bu'i ngang// long ba u lu spra sha kas// dmigs su bral bas lam stor ltar// rang gsal 
rdzogs pa'i lung med na// thar pa'i lam dang kun tu bral// kun rdzogs dbyings la bcos pa med// rang bzhag rig pa'i sems rang bzhin// byang chub sems kyi rang bzhin ni/ khyad par gsal la dngos bzhi 
med// rang sems rgyal ba kun gyi dngos// gsang ba rang gi sems kyi lung// rig pa rang bzhag rdzogs lung ni// bsam gyis mi khyab dus na shes// slob ma ngan pa'i mtshan nyid ni// dad dang dam tshig mi ldan 
zhing// rdzas la chags sems che ba dang// blo chung gsar du zhugs pa dang// mos gus don du mi gnyer dang/ khe dang grags pa'i don byed dang// gus sems gdung med nga rgyal can/ khengs dang dregs 
pa'i spyod yul can// gsang ba spel bar byed pa dang// gdeng med spyod pa gnyer ba dang// chags ldang log pa'i nga rgyal can// 'di la gsang ba gtong pa dang// dam bca' gsang ba'i rgya ral na// na rag rdo 
rje gtan zhing ste// thar pa'i rigs ni ga la yod// rnam smin skye ba 'di la 'byung// dam can rdo rje mkha' 'gro'i tshogs// 'dus nas srog la 'bebs par 'gyur// slob ma rin chen sems rang bzhin// dad 
dang dam tshig ldan pa dang// rdzogs chen don la mos pa dang// shes rab 'byed pa'i don la brtson// gdams ngag don nyid thob gyur na// lus dang srog kyang mi 'phangs na// longs spyod 'du 'dzin smos ci 
dgos// rdo rje dam pa'i sems ldan zhing// mtsho chen gser gyi 'og gzhi ltar// mi 'gyur brtan pa'i sems kyis gzung// 'du 'bral med pa'i sems kyis brtan// yangs shing rgya che zab cing 'phra// snying rje che </text>
</item>

<item><p>148</p><section>3</section>
<text>la 'phangs pa med// bsgo ba nyan cing gsang ba thub// rigs nges spyod dam dgon par sdod// mi chos 'brel ba'i ched mi byed// 'di la gsang ba bstan gyur na// rigs nges theg pa'i sras su 
'gyur// gsang ba'i rig pa gter ldan yang// dam tshig ma ldan rdo rje ni// sprel ma g.yang du ltung ba zhin// bdag gzhan rdo rje khab tu 'gro// mgyogs 'gro so mtshams 'das pa'am// skyes bu thabs kyi brkyang 
bskum ltar// bar ma srid pa'i chos med par// ngan 'grau log par 'khyams par 'gyur// gsang ba phyal par gtong ba dang// sgro dang skur pas 'chad pa dang// rna brgyud gdams ngag bral ba dang// lta spyod 
'brel ba'i don med par// rdo rje bla ma de dag ni// na rag rdo rje'i khams su lhung// gang zhig gsang ba nyams ldan pa// rang gsal rig pa'i don ldan zhing// lta spyod 'brel ba'i gdeng ldan pa// rnam grol sa 
la 'gro bar 'gyur// rigs nges skyes bu skal ldan bu// rgya sras gcig las ma gtogs pa// mang yang gsum las 'di mi gtad// nges par rig pa gcig la'o// skal ldan 'bad ba med par grol// sgo nga'i 
nang gi khyung phrug ltar// 'khor ba nyid na sangs rgyas sa// gcong rong sdug bsngal bde mchog lam// bde chen rtsol bral lhun rdzogs pa// ma bgrod rim med dus gcig gnan// dman pa'i blo spangs khyad par 
blo// kun grol 'bad med bde mchog dbyings// bdag nyid ma bcos thabs kyi lam// rdo rje dus dang tshig gi sprad// bde mchog gsang ba ngo mtshar che// rgyal thabs spyi blugs tshangs pa'i dbang// rim pa med 
par dus gcig smin// thig le rgyu rkyen med par gsal// ma bslad bzhag pa'i thabs kyis go/ 'di ni thabs rgyal rin chen te// rtsol dang bral ba'i dngos grub ste// rdo rje gdams pa'i lung gis shes/ rdo rje 
gang zag mtshan nyid yin// byang chub kyi sems mkha' mnyam klong gi rgyud chen po las// skal ldan 'bad pa med par grol bar bstan pa'i le'u ste bcu dgu pa'o// 17// de nas gzhan yang 
bshad bya ba// 'jug pa'i tshul dag khyad par dag/ nges par yang dag bshad par bya// 'byung 'jug med pa'i mtshan nyid dang// ci yang yin no gang yang rung// thams cad lhun gyis grub par gnas// thams 
cad ye shes mchog gi ngang// rang byung ma bcos gsang ba'i lam// brjod med tshig gi yul mi 'jug/ 'byung 'jug mi mda' thig ler gcig/ rang byung mchog gi dkyil 'khor la// zhen pa'i brtsol bas 
'jug tu med// chos kyi dbyings la yul med pas// rtog spyod bsam yul kun las 'das// ye shes phyogs dang yul med pas// bsam pa'i ting 'dzin 'jug tu med// byang chub sems la bgrod med </text>
</item>

<item><p>149</p><section>3</section>
<text>pas// sa bgrod lam la 'jug tu med// nam mkha' lta bu'i chos nyid la// bgrod pas phyin par ga la 'gyur// rtsol bral lhun gyis grub pa la// rtsol med shes pa ci mi 'jug/ lta ba yul med 
rang gsal la// lta ba'i 'du shes 'jug tu med// spyod yul sems su lhun grub pas// spyod yul spyad pas 'jug tu med// bsrung bral rig pa'i dam tshig la// bsrung ba'i 'du shes kun dang bral// dbang 
bskur bral ba'i klong nyid la// dbang bskur rtsol ba kun dang bral// rang gsal rang byung dkyil 'khor la// rtsol ba'i rnam grangs 'jug tu med// lhun gyis grub pa'i rang bzhin la// ched bsgrub mtshan rtog 
yul las 'das// lhun gyis grub pa'i 'phrin las la// ched du byas pa'i 'phrin las med// rang bzhin lhun gyis grub pa la// rnam grangs mang po rtsol ba yis// ji ltar btsal kyang log pa'i lam// srin bu dar 
gyis bcings bzhin no// 'gro drug khams gsum sems can la// rang byung 'od kyis khyab par gnas// ji ltar rang bzhin gcig pa la// nus pa'i stob kyis so sor snang// ji ltar 'dul ba'i khyad par 
gyis// rig pa'i brda don so sor sprad// ji ltar mos pa bzhin du bstan// don la gcig tu mnyam par gnas// gcig ste rnam pa yongs su med// 'di ltar rtogs pa'i rang bzhin gyis// ji ltar spyod pa de ltar 
yin// bsgom med rig pa'i chos dbyings la// sgom pa'i 'du shes rtag tu med// byang chub sems su kun mnyam pas/ khyad med rang gsal nyag gcig la// ji ltar snang yang nyam nga med// bsam bral rig 
pa'i dbyings la gnas// su zhig thugs kyi khyad par las// gang ltar gsal yang dbyings la 'jug/ ji ltar spyad kyang nges par stong// rang byung gnyis med dgongs pa la// ma yengs mnyam pa'i sems kyis 
gnas// dus gsum chos dbyings bde chen la// ji ltar snang ba rtog dbang bskur// thig le cig tu bzlums pa na// gcig don shes pas kun don shes// goms pas 'byung 'jug khyad par med// nyams myong 
re dogs bsam pa bcad// rgyu ba med pas bags kyis bzhag/ mtha' bral 'du shes kun gyis dben// byar med byas zin lhun grub pas// bkag pa med do bag yangs yin// theg pa'i rnam grangs gral 
bsnyams pa// sems nyid rdzogs pa'i theg par 'dus// ci yang yin no gang yang rung// bsam pa'i dbang la ngais pa med// dngos la kun yin gang yang min// ji ltar snang ba'i ngo bo la// ma tsal rang bzhin 
gzhag na bde// lhun grub gsum la goms pa yis// glang chen ma bskyod bzhin bzhag na// ye shes klong gsal dbyings su thim// rtsol med lhun rdzogs bde ba'i ngang// gdod nas lhun rdzogs bde ba che// ma </text>
</item>

<item><p>150</p><section>3</section>
<text>bcos rang bzhin rdzogs pa'i phyir// ma btsal rang bzhin gzhag pas rtogs// du ma rigs kyi rtog pa dag/ sgo rnams kun tu rgyu ba ste// ma bkag rig pa dbyings la rdzogs// gnyid med gsal 
bar bar chad med// mtha' dbus kun bral de bzhin nyid// rang byung ye shes rdzogs pa'i klong// thig le gcig gi khyad par gnas// byang chub sems kyi ngo bo ni// dmigs med bsam pa'i rgyu ba bcad// rang 
bzhag dgongs pa gnas par bya// tha mal zhen pa ma ldog na// rang gsal rig pas kun khyab kyang// bag chags sgrib pa'i ngo bo yin// ma mthong 'khor bar 'khyams pa yin// ye shes snying po rang rdzogs 
la// rdo rje gsang ba'i tshig gis mtshon// nges pa rnyed nas rang gzhag blos// zhen pa'i dri ma rnam par bcad// byang chub kyi sems mkha' mnyam klong gi rgyud chen po las// bde mchog 'jug pa'i lam gyi khyad 
par bstan pa'i le'u ste nyi shu pa'o// 18// de nas gzhan yang bshad bya ba// dgag sgrub rig pa tha dad nyid// thams cad rang byung rdzogs pa'i phyir// thig le gcig las g.yos pa med// dgag pa med 
cing sgrub pa med// zhen pa med cing brtags pa med// snang ba med cing bsam pa med// bdag gzhan 'du shes kun bral bas// ye shes rang byung dgongs pas gnas// sgo drug mtshan ma ci byung yang// rang 
bzhin rig pa'i sems kyis gzhag/ mtshan ma'i byung tsho'i bde mchog sems// ngo mtshar rang rig byang chub sems// gnyis med ye shes klong du 'khyil// thig le rdzogs pa'i rang bzhin gyis// rang byung g.yo 
med sems kyis blta// rang byung snying po rdzogs pa'i lung// snying po'i don ni de ma thag/ byed pa med pa'i man ngag ste// dgag sgrub dbye ba kun dang bral// bsam gzhag mi bya rang bzhin gzhag/ lus sems 
ngag gi bya btsal med// dga' brod chags sdang kun bral bas// rang byung don la ji bzhin du// g.yo bral rig pa mngon sum la// bcos med snying po don la gsal// sangs rgyas sems// can gnyis med 
cing// nyon mongs ye shes dgag sgrub med// thugs rje byin rlabs rmad po che// gsang ba'i thig le 'du 'phro med// sems dang sems las byung ba kun// rang byung rig pa 'od du 'bar// drod dang 
rtags la mi rten te// rang byung rdzogs pa'i cho 'phrul yin// ma bcos rang bzhin ngang la 'byung// ma byung ma btsal 'gog pa med// thogs med bsam pa kun dang bral// rnam par mi rtog cir mi 
bsam// stong 'dzin rig pa ma rabs sems ma btsal rig pa'i bsam pa zad// de dag byang chub sems nyid la// bsam pa'i 'du shes kun gyis stong// mi spong mi 'gegs mi spyong zhing// dgag sgrub btsal </text>
</item>

<item><p>151</p><section>3</section>
<text>ba kun gyis stong// ji ltar snang ba de ltar yin// dran 'byung 'du shes mi mnga' bas// ma btsal ma bsgrubs ji bzhin nyid// snying po'i klong la gnyis med pas// dgag sgrub lta ba log pa'i 
lam// mtshan ma'i 'du shes cir yang snang// kun gyi snying por rdzogs pa yin// thig le dbyings la g.yo ba med// nyon mongs rang byung snying por gsal// de la phyogs bral dgag tu med// ye shes rang byung 
rdzogs pa'i lam// ma bsgrubs rang bzhin lhun gyis grub// 'byed ba med pa'i ngo bo las// ji ltar snang yang ngo bo stong// gleng bral rang byung rdzogs pa las// 'byed med thabs dang ldan pa yis// rig pa rang 
bzhin gzhag pas na// skyon yon rig pa lhun rdzogs pas// ma btsal rig bzhin thabs dang ldan// rang byung yin pas dgag tu'ang med// lhun gyis rdzogs pas sgrub tu'ang med// ma btsal ma bsgrubs phyogs 
med khyab// rig pa rdzogs pa'i dkyil 'khor ni// yengs pa med par re dogs bcad// rang byung rig pa'i rgyu ba kun// ma yengs mnyam pa'i sems kyis blta// stong nyid kun ldan nga rgyal gyis// ma bsgribs 
rang bzhin gsal bar gnas// bying rgod 'gags 'brangs tshol mi tshol// spro bsdu re dogs g.yeng chags 'dzin// ched bya shugs 'byung la sogs pa// rang byung rdzogs par gcig par blta// thig le gcig 
par kun rdzogs pas// spong len bsam pa rang bzhin zhing// gang tshe byis pa'i rang bzhin gyis// gang de nga la spong ba dang// rang byung nyid la dgag pa dang// rdzogs chen ngang la che chung dang// gcig gi ngang 
la gnyis su spyod// bde chen ngang las blang dor byas// gnyis med smra zhing gnyis su 'dod// dbyings gcig ngang la rgyu 'bras 'dod// de dag spong len dgag sgrub pa// bde ba chen po'i srog dang bral// rang 
byung bde mchog don las nyams// rtsol ba'i chu bo 'dam du zin// 'khor ba'i chu bo brgyud byas nas// btsal med lhun grub don dang 'gal// dmigs med mtshan ma'i log pas bsgribs// drang don 'jig 
rten 'khor bar ltung// rang gsal nyag gcig dri med la// dngos 'dzin bsam pa zhen dbang gis/ khams gsum 'khor ba gcong rong du// 'du byed bsam pa'i mtha' yis ltung// bya byed g.yeng ba mi gnas 
pas// bde mchog rig pa'i ngang du gsal// rtsol ba'i rnam grangs ci skyes pa// rang byung g.yo med bsam pa yis// zhen med bya bral 'du shes med// dgongs pa ma mthong thig le'i klong// rjes dpags rig 
pa ci yang min// thogs med shes rab rang rig lung// rang rig 'brel bas rjes su dpags// ma bcos gsang ba rang rig sems// thig le gcig la rdzogs par gnas// ye nas rdzogs so rang bzhin </text>
</item>

<item><p>152</p><section>3</section>
<text>med// snying po rang byung gsang ba ni// dgongs pas rang bzhag rnal ma'i ngang// ji bzhin ma bcos rang bzhag na// rang bzhag 'khor lo ye gnas pas// btsal med rang bzhin bsam mthar 
phyin// rang gzhag grub pa'i 'bras bu 'byung// gdul bya'i mos pa tha dad la// ji ltar 'dul ba de ltar snang// brgyud pa'i thabs kyis khyad par du// rang bzhin ma mthong me long ltar// drang ba'i thabs su
bstan par zad// rang byung rig pa'i brda phrad nas// mtshan ma'i sgra tshig rjes mi 'brang// rang bzhag 'khor lo ye gnas pas// btsal med rang bzhin bsam mthar phyin// rtsa ba sems nyid rdzogs pa'i 
phyir// thig le'i lung la dbye ba med// sku gsum rig par lhun rdzogs pas// gzhan du rtsol ba'i 'du shes spangs// rang byung rdzogs pa'i snying po la// brtags pa'i mun pa ye dag pas// rang byung rig pa'i yon 
tan la// nyon mongs rnam rtog dgag tu'ang med// byang chub kyi sems mkha' mnyam klong gi rgyud chen po las/ rdzogs pa chen po la dgag sgrub med par bstan pa'i le'u ste nyi shu gcig pa'o//
19// de nas gzhan yang bshad bya ba// spyod pa bde mchog btsal bral ba// rnam rtog rtsol bas ci btsal ba// rang byung rig pa'i don las nyams// brkam chags rang gi sreg ma spongs// rang byung bde chen 
don dang 'gal// stong nyid nam mkha'i ngo bo la// lus ngag sems kyi bya btsal gyis// brkam chags 'dod pa skye zhes nas// spangs pas bde chen don dang 'gal// a ti yo ga bde chen ni// spang du med pa 
byang chub sems// rdzogs chen spong bar byed pa ni// nyan thos dag tu gol bar bshad// skye 'gag med pa'i chos nyid la// rgyu rkyen rten 'brel rim pa yis// rang byung chos la dgag sgrub med// a ti yo ga bde 
chen ni// dgag sgrub bral ba'i byang chub sems// rdzogs chen dgag sgrub byed pa ni// rang rgyal dag tu gol bar bshad// ma bcos rang byung sems nyid la// sa dang phal rol phyin bcu+u la// grangs med bskal
pa gsum gyi bar// sbyangs pas 'bras bu 'grub par 'dod// a ti yo ga bde chen ni// spangs thob med pa'i byung chub sems// rdzogs chen sbyongs par byed pa ni// mdo sde dag tu gol bar bshad// phyi nang med 
pa'i dbyings gcig la// dam tshig ye shes phyi nang gis// gzung 'dzin dag pa rnam gsum gyis// bsgrubs pas 'bras bu thob pa ltar// a ti yo ga bde chen ni// gzung 'dzin dag pa'i byang chub 
sems// rdzogs chen gzung 'dzin byed pa ni// bya ba'i rgyud du gol bar bshad// gnyis su med pa'i ngo bo la// gnyis 'dzin lta spyod khyad par gyis// kri yar spyod cing yo gar sgrub// rang gi 'bras bu grub par </text>
</item>

<item><p>153</p><section>3</section>
<text>'dod// a ti yo ga bde chen ni// gnyis su med pa'i byang chub sems// rdzogs chen gnyis su 'byed pa ni// u pa ya ru gol bar bshad// chos sku kun bzangs bde chen ni// byin rlabs ting 
'dzin gtsor byas nas// blang dor bcas pa'i rang bzhin gyis// stug po bkod pa thob par 'dod// a ti yo ga bde chen ni// blang dor med pa'i byang chub sems// rdzogs chen blang dor byed pa ni// rnal 'byor 
rgyud du gol bar bshad// rtsol bral lhun gyis grub pa la// ye nas yin la bzod bsgrubs rtsol// thabs dang shes rab rang bzhin gyis// rigs lnga'i 'bras bu thob par 'dod// a ti yo ga bde chen 
ni// rtsol sgrub 'das pa'i byang chub sems// rdzogs chen rtsol sgrub byed pa ni// ma hA yo gar gol bar bshad// rang byung rgyu rkyen bral ba la// dbyings dang ye shes rgyu 'bras gyis// lha dag grangs med der snang 
nas// 'bras bu bla med thob par 'dod// a ti yo ga bde chen ni// rgyu 'bras 'das pa'i byang chub sems// rdzogs chen rgyu 'bras 'byed pa ni// a nu yo gar gol bar bshad// rtsol sgrub 'das pa'i bde chen 
ni// rang rig nyid pas yul dang bral// rang las byung bas spang du med// bdag nyid snang bas dgag sgrub med// gdod nas dag pas sbyang mi dgos// dbyings su gcig pas gzung 'dzin med// sems su 
gcig pas gnyis snang bral// kun bzang rol pas blang dor med// lhun gyis grub pas rtsol sgrub med// rang byung ngang la rgyu 'bras 'das// rang byung rdzogs pa'i snying po la// gdod nas rdzogs pas rang bzhin 
med// yon tan mtsho rlabs tshul du snang// thugs rjes 'gro 'ong med par brdal// tshad las 'das pa'i sku gsung thugs// rig pa'i gter chen tshang ba'i zhal// ma btsal lhun gyis grub par gnas// ma byas 
rang byung rdzogs pa'i gter// ma btsal ji bzhin nyid du gnas// 'dod pa'i sems la gang mthong tshor// rang byung rig pa'i 'od du thim// rang byung sems las mi g.yo na// spyod pa ci la'ang thogs pa 
med// rang byung rdzogs pa'i spyod pa ni// nam mkha' la bcos sems ldan pas// ji ltar spyad kyang nges par stong// mkha' la khyung 'phur ji bzhin no// byang chub kyi sems mkha' mnyam klong gi rgyud chen po 
las// spyod pa'i khyad par bstan pa'i le'u ste nyi shu gnyis pa'o// 10// de nas gzhan yang bshad bya ba// rdo rje bsrung bral dam tshig ni// mkha' mnyam rang byung chen po ltar// 'da' med rang bzhin rig
 pa'i klong// 'da' med dam tshig chen po las// 'das na rdo rjer ltung par 'gyur// thams cad rang sems rdzogs pa'i phyir// bsrung bral phyogs med cing yang min// 'da' ba med pas bsrung ba'ang </text>
</item>

<item><p>154</p><section>3</section>
<text>med// phyogs gcig bral bas phyogs kun bral// gang zhig bsrung ba'i mtshams gzung nas// bsrung bral don la srung bar byed// rang byung rig pa'i dam tshig ni// 'da' ba med cing bsrung 
ba'ang med// ma bcos 'gyur med dam tshig la// bcos pa'i dam tshig phyin ci log/ rang byung rdzogs pa'i dam tshig ni// 'dul ba'i dbang gis tshul khrims dang// dam tshig sdom pa mtha' yas pa// 'dul ba'i 
dbang gis don la rdzogs// gcig la gnyis su bsrung ba dang// gzung 'dzin nyid du bsrung ba dang// grangs med pa la grangs su bsrung// phyogs med don la phyogs 'dzin byed// mi mkhas log pa'i 'jig 
rten pas// gang ltar bsrung ba rtog pa'i grangs// ma bsrungs don la nyams pa med// gdod nas rdzogs pas bsrung ba med// gang yang bsrung dang mi bsrung zhes// phyogs med rang byung rdzogs pa'i 
klong// thams cad dor ba med pa'i phyir// kun kyang bde chen mchog tu bsrung// ched byas 'dzin rtog goms pa'i nad// btsal zhing spyad cing goms pa'i nad// bsrung bral rig pa'i dam tshig la// phyogs dang 
rgya yongs ma chad pa'i// nam mkha' lta bur khyab bdal te// bsrung dang mi bsrung tha snyad bcad// rang gsal gnyan bral snying po lung// ma brjod go bas rgyal ba'i gsung// ma bsrungs thub pa'i ngo mtshar can/ 
khams gsum sku gsum rig pa la// phyogs ris nges pa'i chos ma yin// gang ltar ci yang ma yin pas// bsam spyad bral ba'i dam pa la// rtsol bas 'das pas tshig par 'gyur// 'di dag phyogs med dam 
tshig ste// phyogs bcas rnams kyi yul ma yin// ma bcos rtsol bral dam tshig ni// bcos ma'i rtsol ba'i yul ma yin// gcig ste snying po rdzogs pa'i lung// rnam pa'i khyad par ji lta ba// ma 'dres snying po'i 
don la rdzogs// don du ye shes rdzogs par gsal// rang byung rgyu bral thig le'i klong// snying po gcig la kun rdzogs pas// bsrung sdom dam tshig rang bzhin tshang// tha dad dbye ba mi gnas kyang// rtsol bral 
rig pa'i khyad par las// bsrung ba'i rnam rtog kun gyis stong// gdod nas 'da' med rang bzhin la// ma yengs gnas pas bsrungs ba zin// gdod nas dam par ye gnas pas// nyon mongs rtog pa gdod 
nas tshig/ lhun grub ngang la rtsol ba med// zin pas bsrung ba bya mi dgos// lhun grub ngang las 'da' med pas// lhun gyis grub pa'i dam tshig yin// byang chub kyi sems mkha' mnyam klong gi rgyud chen po 
las/ bsrung med dam tshig gi khyad par bstan pa'i le'u ste nyi shu gsum pa'o// 11// de nas gzhan yang bshad bya ba// thos bsam bsgom pa'i shes rab kyis// rang byung rig pa sbyang med </text>
</item>

<item><p>155</p><section>3</section>
<text>kyang// yongs rdzogs gsal bas ngo mtshar 'byung// brjod bral gsang ba'i chos nyid dag/ sgra dang gtan tshigs yul yin te// rtog spyod yul du ma gyur pas// tshig dang yi ge'i yul las 
'das// brjod bral rang rig gsang ba'i nyams// thos med brjod bral rig pa'i gter// 'jig rten log par gol ba dang// mtshan ma sgra la zhugs pa dang// rna brgyud gdams ngag mi ldan la// bshad dang 
nyan pa gnyis ka ltung// brjod bral chos kyi dbyings nyid dag/ brjod med mtshon ba'i yul nyid min// 'khor ba'i gzeb kyis bcings gyur ba// brjod med brjod pas don de rtogs// rang byung sems nyid 
gsal ba la// brjod dang brjod bral tha dad min// rang byung rdzogs pa'i klong ldan na// gang ltar brjod pa brjod bral yin// tha dad rig pa mi gnas kyang// de ltar rtogs pa'i gang zag la// gnyis med 
gtan la phab pa yis// rang byung thig le gsal bar 'gyur// bsam du med pa'i chos nyid la// bsam pa'i rtog pa gol ba'i lam// spyad med ye shes rdzogs pa la// dus gsum rgyal ba'ang spyad mi 
mdzad// dus gsum rgyal ba'i dgongs pa yang// rtog spyod 'du shes bral las byung// brtags cing spyad pa'i yul med de// rang byung gsang ba'i klong yin pas// bsam spyod rtog pa mtha' yi lam// mtha' 
spangs dbus ma'ang de bzhin no// rang byung rdzogs pa'i sgra ldan la// lung rigs man ngag gtan tshigs kyis/ khyad par 'phags pa'i don go na// mi 'gyur gdeng la klong du rtogs// rtogs pa'i ngo la gnyis 
med na// gnyis su 'dzin pa log pa'i chos// ma bshad ma brtags rang zhi ba// bsam pa'i 'du shes mi gnas pa// bsam pa'i rang bzhin gsal ba'i sems// rang la spyod cing rang la sems// don gcig 
rtogs pas kun rtogs te// gcig mthong kun mthong thams cad gsal// rang byung rdzogs par ngo shes nas// de min gnyis pa'i chos mi gnas// thun mong theg pa ma lus pa// bsam spyad skar ma lta bu 
la// med kyang log par shes pa'i mthus// gcong rong mun pa'i khams su ltung// bsgom du med pa'i sems nyid la// bsgom pas rnyed par ga la 'gyur// ma bskyod rang gzhag rig pa'i sems// ma btsal nyid 
kyis gsal ba yin// snang med lhun grub sems nyid ni// gsal bar bzhag pas lhun grub 'byung// 'du shes bsams pas ma bzung zhing// nyams myong rjes 'brangs rnam rtog bcad// bsam pa med cing mi 
bsam med// spros med thig le chen po la// goms pas g.yeng ba rnam par bcad// bsgom du med pa'i chos dbyings la// bsgoms kyang skyon med nam mkha' 'dra// dri med rang byung bsam gtan ni// rang byung </text>
</item>

<item><p>156</p><section>3</section>
<text>ci dgar gzhag pas 'grub// rang byung rdzogs pa'i sgom pa la// sna tshogs rtog pa'i sems byung na// rdzogs pa sems kyi ngo bor blta// 'byung 'jug rig pa cir mi bsam// de ni sgom pa nyid du 
bshad// byang chub kyi sems mkha' mnyam klong gi rgyud chen po las// shes rab kyis sbyang du med pa'i le'u ste nyi shu bzhi pa'o// 12// de nas gzhan yang bshad bya ba// mthar phyin gsang ba'i 
man ngag ni// rgyu mthar phyin te bsgrub tu med// man ngag mthar phyin btsal du med// 'bras bu mthar phyin gdod nas rdzogs// yongs rdzogs gsang ba'i rgyud nyid ni// gdod nas mthar phyin btsal du 
med// rgyu 'bras gdod nas lhun rdzogs pas// yongs rdzogs rgyu ni lhun grub nyid// ma bcos yongs su rdzogs pa la// gsal byed rgyu yis mnyam sbyar nas// gter khyim phung po snang byed ltar// lhun gyis grub 
pa'i yon tan ltar// 'khor ba ma bcos lhun grub la// brtags pa'i bag chags blo bur ba// sdug bsngal bde la log 'khrul te// dung la ser por mthong ba bzhin// 'di la skye 'gag gnas pa med// rang 
byung sems nyid khyad par las// 'dod pa'i don kun re ba med// btsal med gnag pas mngon sangs rgyas// rang rig mthong las gzhan min no// gzhan rtog skyes pa'i rgyu 'bras kyis// mtha' bral nam 
mkha' lta bu la// rtsol chags zhen pa'i 'du shes kyis// bgrod pas thob par ga la 'gyur// sgra bral ma bcos gsang ba'i don// sgra nyid kyis ni gsal bar bstan// gang la dga' ba nyid kyis de// gzhan du 
bstan par ma bsrungs so// lteng chung gsal ba'i rnal 'byor pas// mi 'gro rang bzhag gnas pa'i lung// mi g.yo mchog gi rnal 'byor pas// bla mas nges par bstan par bya// tha ma'i dus dang thog ma'i 
dus// dus gsum rig pa mnyam du blta// dus gsum bzhi 'dzin man ngag ste// bla ma nyid la 'dud par bya// brda don sprad pa'i dus su ni// btsal med gnas pa'i man ngag sbyin// ye shes rol ba'i rang snang 
la// bla ma'i zhal las shes par bya// ji bzhin chu ltar gzhag pa yis// de ma thag tu gnas par 'gyur// rin chen sprad pa'i cho ga ste// rna brgyud gdams ngag nod par bya// dus tshod rnam pa 'du shes 
kun// 'bab chu lta bur dbang sgyur na// rang byung thug phrad nyid du 'gyur// nges pa'i drod tshad zhal nas 'byung// 'phrul gyi me long lta ba 'am// shel gyi tshon rkyen phrad pa ltar// gnas skabs gang dang mthun pa 
yi// man ngag lung gis gtan la dbab// ji ltar gnas pa de bltas la// gang la dmigs pa bzhin la gzhag/ de yi drod tshad gang yin pa// nges pa nyid du bstan par bya// nges pa'i don la mi 'gyur </text>
</item>

<item><p>157</p><section>3</section>
<text>na// gdeng du 'gyur ba'i drod yin te// dang po chu drag 'bab pa'am// cang shes shugs kyis dkrugs pa lam// mkha' la gnam lcags 'byings ba bzhin// gnyis pa dal ba'i chu bzhin te// rkyen 
gyis ji ltar bsgyur ba ltar// gsum pa la ni mi g.yo ba// rgya mtsho gting ltar gnas pa'o// bzhi pa nam mkha' klong yangs 'dra// drod tshad gang yang mi 'phro ba'o// dmigs pa yan lag mi 'jug pa'o// byung tshor 
ma bkag rang zhi ba'o// mdor na ma yengs mi 'jug pa'o// ma bsags gdod nas lhun grub pas// btsal zhing bsgrubs pa'i 'bras bu yin// rgyu rkyen med par rang byung bas// bskyed cing smin pa'i 'bras bu 
min// 'dod 'byung nor bu rin chen ltar// lhun gyis grub pa'i 'bras bu min// ma btsal lhun grub 'bras bu yin// ma bcos gdod nas dag pa yin// byang chub kyi sems mkha' mnyam klong gi rgyud chen po 
las// mthar phyin pa'i man ngag bstan pa'i le'u ste nyi shu lnga pa'o//// de nas bcom ldan 'das kyis 'khor mang po la bstan pa dam pa 'di gtad pa'i phyir// 'di skad ces bka' stsal to// kye ma ho 
'dus pa'i ngo mtshar rnams// rdzogs chen bstan pa bstan pa'i mdzod// rang byung rig pa gcig pa'i lung// tshig gcig don kun rdzogs pa'i mdzod// sems nyid rdzogs pa'i rang bzhin la// dgu lung brgyud 
pa'i sems kyi gter// rang la rdzogs pas gzhan gyis gsal// 'phrul gyi me longs dgu bskor ltar// gang du gsal yang dbyings la rdzogs// rang la chad cing rang la ston// ston pa gnas dus 'khor bstan 
pa// rang byung sems nyid rdzogs pa'i klong// gsang mdzod rig pa thugs la gsal// brgyud pa bya bral logs pa'i lung// rdo rje sems dpa' dgongs pa'i mdzod// sgro 'dogs skur 'debs rnam par 
gcod// rdo rje sems dpa' de bzhin gshegs// mkha' mnyam klong la mnyam sbyor bas// 'gro ba rang byung snying po'i mdzod// thugs rjes mdzad pa 'dod dgur bsgyur// bstan pa'i me long sems kyi 
gter// theg pa'i yang rtse lung gi bcud// nam mkha' dang ni mnyam pa'i rgyud// gsang ba kun 'dus rig pa'i klong// ye shes 'od gsal chen po 'di// dad dang dam tshig ldan pa yis// grags pa'i chos 
brgyad rnam spangs pa// lus dang srog la mi blta ba'i// rgyal tshab nges pa gcig la gtad// ces gsungs so// byang chub kyi sems mkha' mnyam klong gi rgyud chen po las/ rgyud gtad pa'i le'u ste nyi shu drug 
pa'o//// byang chub kyi sems rdzogs pa chen po/ rdo rje sems dpa' mkha' mnyam klong gi rgyud ces bya ba rdzogs so//// 'da' he na yi 'du khang du// sprul pa'i sku shri sing ha dang// dge slong be ro tsa </text>
</item>

<item><p>158</p><section>3</section>
<text>na yis// rgyud 'di legs par bsgyur byas pas// mtha' yas sems can thams cad kun// rang grol bde ba thob par shog/ rgyud kyi rgyal po chen po mkha' mnyam klong gi rgyud 'di/ rgyud kyi man 
ngag yin te/ kun la med pas gsang bar bya'o// sa brgyad pa'i byang chub sems dpa' las 'phro skal bar ldan la gnas so// i ti//// rgya gar skad du// dz+nyA na ma hA ko Sha e d+harmA/ bod skad du/ ye 
shes mdzod chen chos kyi dbyings// dpal rdo rje sems dpa' la phyag 'tshal lo// skye med rnam par dag pa'i skabs// gdod nas ma skyes snying po a// sgro skur lta ba kun dang bral// thams cad gcig gi rang 
bzhin la// spong 'gegs byis pas bslad pa med// dbyer med ye shes lnga ldan la// sbyong bgrod gnyis lta rang sar grol// skye 'gag gnyis su med pa la// sgyur dang spyod lnga rnam par dag/ mtha' bral lhun 
gyis grub pa'i skabs// 'di ni thams cad mtshungs pa'i lam// 'gro ba kun la rang bzhin gnas// thams cad rang rig byang chub sems// 'di ni lung gi tshad ma'o// rnam dag sems kyi rang bzhin ni// nam 
mkha' bzhin du spros dang bral// 'gyur ba ma yin drang por gsal// ma skyes pas na 'gag pa med// de btags yod dang med pa'i chos// med de med pa'i snying po can// yod de rtag pa'i mtha' las 
'das// mtha' bral don gyi snying po 'di// yod dam byas pa'i dngos dang bral// med dam byas pas rig cing gsal// dngos bral rig gsal lta ba'i dbyings// yod med gnyis med phyogs ma ltung// spang bya 
blang bya gnyis med rdzong// btang snyom mngon gyur med pa nyid// brjod bral dri med dag pa'i glong/ khyab brdal ma bcos lhun gyis grub// don dam rnal 'byor spyod yul 'di// tshig la zhen pa'i spyod 
yul min// mdun rgyab phyogs rnams gang mthong ba// bde chen kho na nyid du gsal// thams cad lhun grub thig le'i ngang// mtshan ma'i spyod yul rtog las 'das// dus gsum gcig ste khyad par med// yang 
dag don la gnas pa'i phyir// a ti yo ga bde chen ni// 'du 'bral gnyis med kun tu bzang// rnam par rtog med lhun gyis grub// bya med blo las 'das pa'i skabs// 'khor ba ma bkag gnas su 
dag/ mtshan ma ma spangs rang sar grol// 'khrul pa ma bsal rtsad nas chod// dug lnga ma bsgyur chos nyid klong// rtsol sgrub med par ye sangs rgyas// yin pa'i don la yin par shes// nges pa'i don chen zab 
mo 'di// rgyal po rat+na'i mdzod bzhin du// dgos pa'i don rnams 'byung bar nges// don gyi mdzod chen snying po 'di// kun la til mar bzhin du gnas/ khyab bdal don 'di sus rtogs pa// rgyal sras bzhin </text>
</item>

<item><p>159</p><section>3</section>
<text>du dbul ba sangs// rtsol bral yongs su rdzogs pa'i skabs// mkha' klong rnam dag chos kyi dbyings// kun bzang yangs pa skye med klong// ye shes lnga sogs 'od zer 'phro// rdo rje sems dpa' 
'dus ma byas// dag pa'i klong na bsrung mtshams med// mnyam pas rim pa bkod pa med// rtogs pas lta ba'i yul las 'das// gsal bas bsam gtan spros dang bral// yul las 'das pas spyad du 
med// lhun gyis gnas pas bsgrub tu med// ma yengs dran pas rang sar grol// sngags dang phyag rgya rnam par dag/ stong nyid ngang la mchod bshags med// 'khor 'das khyab bdal chen po la// 'phrin las 
rnam bzhi gdod nas rdzogs// rdzogs chen dbyings su thams cad rdzogs// lam lnga pha rol phyin bcu rdzogs// 'gro ba mu stegs rim dgu rdzogs// snang srid thig le gcig tu rdzogs// 'khor 'das byang chub 
sems su rdzogs so//// gsal khyab shes bya tshig chod skabs// ngang dang rang bzhin bdag nyid gsum// dbyings dang klong dang rdzong chen no// gzhi dang lam dang 'bras bu gsum// ma skyes ma 
'gags lhun gyis grub// lhun grub ma nor dag pa'i rdzong// phyogs med rang grol dong sprugs dbyings// gsal khyab gnyis med bde chen klong// sku gsum lhun grub snying po a// rgyas 'debs phyag rgya dag 
pa'i skabs// mi 'gyur ba yi lta ba la// g.yos pa med pa'i rtsi yi bzung// g.yos pa med pa'i ting 'dzin la// ma 'gags pa yi rtsi yis zung// ma 'gags pa yi spyod pa la// lhun gyis grub pa'i rtsi yis 
zung// don gyis rtsi yis gang gnas pa// lta ba'i don la gnas pa yin// des na srid gsum rnam par dag/ des na 'byung ba ye sangs rgyas// des na dug lnga sku lngar thim// des na 'dod yon ye shes 
lnga// thams cad rdzogs pa'i chos chen po// mi 'gyur yangs pas don dam rdzong// lta ba 'di la gang gnas pa// sangs ma rgyas pa gcig kyang med// brjod bral gnyis su med pa'i skabs// lta ba'i dgos don 
zab mo 'di// thams cad 'byung ba'i mi zad gter// za ma tog gi nor bu bzhin// lhun gyis grub cing tshang ba'o// mi 'gyur kun rdzogs nam mkha' che/ khyab bdal lhun grub thig le gcig/ brjod bral rang 
grol gnas su dag/ rdo rje sems dpas mtshon du med// gnyis su med pa'i don mdzod de// yang dag bden pa'i snying po a// thugs rje rang byung gdam pa'i skabs// rtogs ldan 'ga' yi spyod yul 
'di// rmongs pa rnams ni skrag par 'gyur// bum pa nang gi mar me bzhin// skal ldan rnams kyis sba bar bya// blun por mi go nyon re mongs// nges pa'i don chen ma rtogs par/ kha lta rnam shes phyur po </text>
</item>

<item><p>160</p><section>3</section>
<text>can// tshig 'ga' shes pa'i po rtse ba// gzhan gyi chos la smod byed de// rgyal ba'i bkas kyang mi skyobs te// rgya mtshor ltung ba'i pha bong bzhin// thugs rje zhags pas bskyang thag yas// e ma nges 
pa'i don la 'thud// ye shes mdzod chen chos kyi dbyings// rdo rje sems dpas gsungs pa'o// rdzogs so// // rgya gar skad du/ dz+nyA na pra ka sa e d+harmA/ bod skad du/ ye shes gsal ba chos kyi 
dbyings// dpal rdo rje sems dpa' la phyag 'tshal lo// skye med don dam gsal ba'i skabs// gdod nas gsal bas snying po a// bying rgod gnyis kyi skyon dang bral// bsgom bya chos nyid gud na med// 'di 
ni don dam bde chen ngang// ma bcos ma yengs rang sar grol// dran pa rang grol don dam dbyings// so ma lhug pa gyi na tsam// ming tsam bsgom zhes de la bya// dran rig shes pa ma 'gags la// 'dzin rig 
yul las rnam par grol// ma byung ma skyes g.yos pa med// spros bral bsam 'das brjod med ngang// dus bzhi mnyam par sbyor ba'i skabs// srong la dran pa'i gzung thag gzung// nam phyed shes bya bum par 
gzhug/ tho rangs dbang po rang yan gzhag/ nyi phyed mtshan ma rang sar grol// dus bzhi don dam snying po la// dran pa shes bzhin rtsi yis bzung// dper na glang chen lcags kyu bzhin// ma yengs dran pas rang 
sar grol// gser bum til gyi sgron me bzhin// 'gyur med rig pa nang na gsal// gser gling brdal ba'i klong chen bzhin// gang ltas rdzogs pa chen po'i klong// dug sprul 'bar ba'i mdud pa bzhin// rtsol 
sgrub med par rang sar grol// bying rgod skyon rnams sel ba'i skabs// grol ba nyid la grol bar shes// dper na gser la gser mthong bzhin// ji bzhin ma nor gzhag thabs la// ma goms ngal dub thun 
ches pas// bying rmugs rab tu 'thibs pa dang// lci zhing don rnams mi gsal te// sgo lnga yul la 'phro ba dang// yid 'khrul dran rtog bag chags ldang// rnam rtog rkun bur 'dzags pa rnams// bying rgod skyon 
du gtang mi bya// bying ba'i skyon rnams gseng ba ni// sa mtho ser bu bsil ba'i sar/ khrus bya lus bcag rgyang mig blta// glu blang gar bya sgra rnams bsgrags// rgod pa rnams kyi bsdu ba ni// gtad 
dang gzung dang rang sar grol// rang byung rang zhi nam mkha'i dpe// lta ba dran pas mtha' bral ngang// nyams myong rgyun chad med pa'i skabs// de tshe nyams ni g.yo dang goms// thob dang brtan pa'i nyams bzhi skye// nam 
mkha' dngas pa'i zla ba bzhin// kun la snyoms la rtog sgrib med/ kha skom zas dang bral byas kyang// mdangs dang dbang po gting nas gsal// bzod thob chos brgyad spong len med// 'dod yon lnga las rnam </text>
</item>

<item><p>161</p><section>3</section>
<text>par grol// nyon mongs zher 'dzin rtog pa zad// lus yang shing bal dbugs mi tshor// rtags mtshan lung byung dga' brod med// med kyang de la ji mi sems// gnyis su med pa'i don chen 
'di// gsal khyab yangs pas nam mkha'i klong/ khyung chen nam mkhar lding ba zhin// spro bsdu med par ye sangs rgyas// lta ba rdzong chen drug gi skabs// kun gzhi skye med snying po la// 'khrul dang ma 'khrul rtog 
las 'das// rtog 'das don gyi snying po la// bsgom bya chos nyid gud na med// bsgom bya ming du btags pas nor// ci phyir brjod pa kun dang bral// rnam rtog gnyen por mi rtog bsgom// de ka rtog pa chen po 
yin// rtog pa'i mtshan ma ci skyes kyang// de nyid chos nyid yin shes na// dug la sman du shes pa bzhin// chos sku gzhan nas btsal mi dgos// snang ba med pa'i chos nyid ni// ma btsal bzhag na bsgom pa 
yin// de dang der ni rnam btsal kyang// de las de bzhin de mi 'byung// gnyis med bde ba chen po'i skabs// gsal la rtog med ting 'dzin las// bsgom bya blo yi rtog pa yin// sgom byed skur 'debs lta ba 
ste// bsgom bya sgom byed gnyis med ngang// de phyir gnyis med bde chen la// rtag chad gzung 'dzin gnyis su med// kun rdzob don dam gnyis su med// blang dor spyod 'bad gnyis su med// dbyings dang ye 
shes gnyis su med// thams cad gnyis su med pa'i klong// gnyis su med par thams cad rdzogs// rgya chad phyogs lhung med pa'i rdzong// lhun grub ye shes rang shar skabs// 'gyur ba ma yin drang por 
gsal// lhun gyis gnas pas bde ba che// rang byung ye shes rgyu rkyen bral// rang gi mthu yis rig pa las// chos ni gzhan nas 'byung mi 'gyur// tshig tsam gzhan la brten 'dra yang// dngos su bde chen rang 
las shar// thugs rjes gsang ba gdam pa'i skabs// bde chen rang shar ting 'dzin 'di// rkun po'i nor bzhin gsang bar bya// 'dod pa ma phrel bar du ni/ kha 'jam sri zhu ngo bstod zer// 'dod pa'i don de 
'phrel nas su// rgyab kyis phyogs nas slob dpon gsang// rang gi ngo bo smra byed pa// tshag pa mo yi 'du shes skye// de 'dra'i don du gsang bar bya// ye shes gsal ba chos kyi dbyings// rdo rje sems dpas 
gsungs pa'o// rdzogs so//// rgya gar skad du/ dz+nyA na dz+wa la e d+harmA d+hA tu// bod skad du// ye shes 'bar ba chos kyi dbyings// dpal rdo rje sems dpa' la phyag 'tshal lo// skye med spros dang bral ba'i 
skabs// gdod nas gnyis med snying po a// blang dor rtog pa kun dang bral// skye med don dam chos nyid klong// spyod pa'i dam pa kho na'o// 'gro 'chag nyal dang 'dug pa rnams// ci spyod don las ma </text>
</item>

<item><p>162</p><section>3</section>
<text>g.yos shing// don dam bde ba'i rtsis zin na// spyod pa zhes ni de la bya// phyi nang gsang ba kho na nyid// phyi rtog nang du sdu ba dang// nang rtog gsang bar bstim pa ste// gsang rtog kho na nyid du 
grol// sgo gsum ye shes rol ba'i skabs//// lus ngag yid gsum spyod pa ni// lus ni 'byung lnga 'dus pa'i lus// sku lnga ye shes rol ba yis// rtog med brtul zhugs chen por spyad// nyam nga med pa'i 
seng ge bzhin// 'bar ba chen po sprul ba'i sku// 'gag med rol ba cir yang snang// snang ba rang rig gnyis med rdzogs// ngag ni sngags dang sgra dbyangs bsgrags// 'jig rten 'chal tshig sna tshogs 
kyang// dper na bin da'i skad bzhin du// 'gag med grag stong rdzogs pa'i sku// sems ni ye nas rnam par dag/ nyon mongs lnga yi skyon dang bral// e ma rang la gnas bzhin du// spyad pas thob 'dod e ma 
'khrul// gnyis med don dam mchog gi skabs//// spyod byed bral ba'i ye shes la// sangs rgyas sems can gnyis med de// lam gyis spyad du ga la yod// ci ste dgag bsgrub med pa la// rtsa la sprugs 
smon chags yul las 'das// zab mo bdud rtsi tshig gsum skabs//// dge sdig rdzogs pa'i chos chen po// rtogs ldan 'ga' yi spyod yul yin// blun po rnams ni skrag par 'gyur// dper na dug gi 
rang bzhin la// rma bya dag la rgyan gyis mdzes// gzhan rnams la ni dug gis 'jigs// sangs rgyas dgongs pa nyid kyi skabs//// thams cad rdzogs pa'i chos chen po// skye 'gag med par lhun gyis 
grub/ khyab brdal ma bcos ye sangs rgyas// mtha' bral gnyis med kho na'o// don 'di nges par rtogs na ni// rgyal ba nyid dang mnyam pa yin// bya btsal thams cad bral ba'i skabs//// sems nyid 
don gyi ye shes la// spyad par bya ba'i gnas dang bral// bya bral ngang la rnam par rol// ming tsam spyod ces de la bya// rtogs ldan rnal 'byor mchog gi skabs//// 'bar ba chen po'i spyod pa ni// cir 
snang byang chub sems su spyad// sems nyid chos kyi skur ru spyad// sku nyid spyad bya spyod byed bral// bya bral ngang la rnam par gnas// skye med don gyi rnal 'byor ro// thugs rje rol pa gdams pa'i 
skabs//// ye shes 'bar ba rnal ma'i chos// yang dag don la mi spyod par// tshig la zhen gyin grags phyir slob// nga mkhas smra zhing don ma rtogs// shes tshul 'chos pa'i khong zog can// rang rig rang 
bslus snying re rje// de bas snying po'i don la spyod// ye shes 'bar ba chos kyi dbyings// rdo rje sems dpas gsungs pa'o// rdzogs so//// rgya gar skad du/ dz+nyA na d+harba e d+harmA// bod skad du// ye shes sa </text>
</item>

<item><p>163</p><section>3</section>
<text>gcig chos kyi dbyings// dpal rdo rje sems dpa' la phyag 'tshal lo// skye med blo las 'das pa'i skabs// gdod nas skye med don gyi a// thob bsgrub kun gyi yul las 'das// re dogs blo 
las rnam par grol// skye med brjod med de kho na nyid// mtha' bral gnyis med don dam klong// dgag bya bsgrub bya rnam par dag/ ma skyes rdo rje gnyis med ngang// yid la mi byed bya btsal bral// bya med rtsol 
ba bral ba'i skabs// ma bcos spros med chos nyid klong// cir yang mi dmigs rang bzhin dag/ 'di ni khyab brdal chen po'i sa// bgrod du med par lhun gyis grub// skye med gnyis med spros dang bral// sku 
lnga ye shes lnga yi ngang// mtha' bral mi 'gyur bde ba che// dmigs med ye shes rang snang ngang/ khyab brdal yangs pas nam mkha'i klong// spros med byang chub snying po'i dbyings// sku bzhi tshig chos chen po'i 
skabs//// rtog med mnyam nyid chos kyi sku// cir yang ma 'gag sprul ba'i sku// gnyis su med pas rdzogs pa'i sku// sku gsum rdzogs pas thig ler gcig/ bsam 'das brjod med rang sar 
grol// kun bzang dbyer med skye med sogs// bgrod med ye shes rdzogs pa'i skabs//// thob sgrub med par thams cad rdzogs// snang srid byang chub sems su rdzogs// 'khor 'das chos kyi dbyings su 
rdzogs// sku gsung thig le gcig tu rdzogs// lhag ma med par yongs su rdzogs// mi 'gyur mnyam nyid dpe dang bral// dpe bral ye shes mtshon du med// ci phyir bsam brjod dmigs pa med// dmigs 
med ye shes rang gsal klong// mi skye mi 'gag cir mi dgongs// go ba'i yul na bgrod du med// bgrod du med pas sa lam rdzogs// rtogs ldan chen po mchog gi skabs//// gnyis med rdzogs pas 
mtha' bral rdzong// dmigs med ma skyes de nyid ngang// 'gag med A li kA lir rol// dbyer med ma btsal lhun gyis grub// smra bsam brjod med tshig las 'das// mngon sum mi snang kun la khyab/ khyab 
brdal ma bcos ye sangs rgyas// rang bzhin 'od gsal rnam par dag/ de nyid shes kyin rtogs na grol// rgyal sras bzhin du re dogs med// dgag sgrub med pa'i ye shes ni// rgyu yis ma bskyed rkyen dang 
bral// stong gsal dbyer med ye shes can// skye 'gag med par rnam par dag khyab brdal dri med rang bzhin dbyings// gnyis med mi 'gyur chos sku'i rdzong// ye brdal byang chub sems kyi klong// kun rdzogs 
mtha' bral gnyis med chos// gnyis med yang dag bla na med// theg pa kun gyi gtso bo ste// sa rnams kun gyi ngo bo'o// de nyid dpe don tshig gsum skabs// khyab brdal chen po'i sa chen 'di// nam </text>
</item>

<item><p>164</p><section>3</section>
<text>mkha' chen po'i klong chen bzhin/ khyab brdal mi 'gyur yangs pa'i klong// ma ki ta yi rgya mtsho bzhin// bde chen gnyis med kun rdzogs grol// nyi ma sprin med snying po bzhin// dus gsum 'grib 
med de bzhin nyid// brgya byin gtsug gi nor bu bzhin// 'dod dgu 'byung la 'gran zla med// skye med rtog med lhun gyis grub// 'gyur med rang gsal rnam par dag/ mtha' bral rang grol mtshon du 
med// gdul bya drang ba don gyi skabs//// tshig gsum don gyi 'bras bu la// lta ba'i rgyal pos rgyab sha bcad// bsgoms pas nang gi dras thag bcad// ro snyoms spyod pas gtan la dbab// rang snang 
mi dgag thabs su shar// gnyug ma'i dbang po lam las grol/ khyab brdal sa chen non pa'o// rgyal po btson du bzung ba dang// bdud rtsi thigs pa lce la gzhag/ gangs ri rtse nas bsnyil ba ste// shing rta'i 
gzer mgo gcad par bya// thugs rje ye shes gdams pa'i skabs//// ye shes sa gcig chos kyi dbyings// 'di yi don la mi 'dud par// mi chos g.yeng ba'i las byed cing// snang ba rang ka tha mal 
lus// bka' la ras chod yig sna 'tshong// gsang ba'i chos rnams phyi ru smra// 'khrul ba'i chos la yang dag 'dzin// don dang mthun par ngas ma bshad// e ma nges pa'i don la 'thud// ye shes sa gcig chos 
kyi dbyings// rdo rje sems dpas gsungs pa'o// rdzogs so//// rgya gar gyi mkhan po shrI sing ha dang// bod kyi lo tsa ba bai ro tsa nas bsgyur ba'o// a haM/ rgya rgya rgya/ rgya rgya rgya/ shu b+haM//// rgya gar 
skad du/ bo d+hi tsit+ta a lang ka ra a man ta b+ha ba nA ma/ bod skad du/ byang chub kyi sems kyi rgya mtsho klong dgu'i rgyud ces bya ba// bcom ldan 'das rtsol bral dad la phyag 'tshal lo// 'di skad bshad pa'i dus 
gcig na/ de bzhin gshegs pa rang byung gsal ba'i sangs rgyas// thams cad rang rig gsal ba'i ngo bo// ye shes 'od gsal bde ba chen por rdzogs pa nyid/ rig pa mtha' dbus med pa'i gzhal yas khang/ 
rang rig gsal ba'i dkyil 'khor ye shes chen po'i klong gi gnas na/ rang bzhin gyi 'khor dang/ rang bzhin lta ba dang/ rang bzhin rtogs pa dang/ dus gsum gyi sangs rgyas ril rig pa'i klong du thabs cig 
pa'i tshul du bzhugs so// de nas bcom ldan 'das de bzhin gshegs pa rdo rje sems dpa' la/ phyag na rdo rjes thams cad kyi rang bzhin 'di skad ces gsol to// tshogs chen byang chub sems nyid 
ni// bstan pa thams cad kun 'dus pa// rig pa bstan pa kun gyi klong// bya bral rdzogs lung bshad du gsol// zhes zhus so// de nas bcom ldan 'das ye shes klong gi ting nge 'dzin la snyoms par zhugs </text>
</item>

<item><p>165</p><section>3</section>
<text>te// thams cad ye shes chen po'i klong du gcig par gyur te bka' stsal ba// byang chub sems kyi rang bzhin ni// rang byung rig pa mchog gi klong// gsang ba rang byung snying por rdzogs// 'od 
gsal rig pa kun la khyab// rang bzhin ngo bos zhi ba'i phyir// mtshan ma dag pa'i chos nyid ni// ma bcos gsang ba thugs kyi klong// gsang ba rang byung snying por rdzogs// 'od gsal rig pa kun la 
khyab// rang bzhin ngo bos zhi ba'i phyir// mtshan ma dag pa'i chos nyid ni// ma bcos gsang ba thugs kyi klong// rig pa'i dbyings las gzhan min pas// tshig dang yi ge kun las 'das// 'byung 'jug med 
pa'i rig pa la// gnyis pa mi gnas gcig mos kyang// brjod pa sgra yi tshul gyis bstan// zhes gsungs so// de nas yang sems dpa' rdo rje des 'di skad ces zhus so// rang byung rig pa'i dbyings kyi 
klong// thams cad gsal ba'i snying po ltar// rkyen bral yon tan mthar phyin yang// rgyal po'i phrug gu 'khyams ba ltar// spyi yi rang mtshan ma rtogs pas// rang rtags log pa'i lta ba yis// gnyis med don la 
gnyis par gzung// brjod bral don la brjod pas nor// dmigs med don la dmigs 'dzin byas// phyogs bral don la phyogs su bltas/ khams gsum 'khor ba'i ngo bor smin// 'on kyang rin chen gling 
bzhin du// gnyis pa'i tshul de mi gnas na// skal ldan rnams kyi don slad du// klong chen bstan pa bshad du gsol// zhes zhus so// de nas yang de bzhin gshegs pa rdo rje sems dpas bka' stsal pa// sel med gsang ba rgya 
mtsho'i klong// dbyer med ye 'byam rmad du grags// thams cad sangs rgyas mthar phyin pas// rang byung byang chub sems kyi lung// sgrib med 'od gsal snying po ltar// rgyu rkyen bral ba'i dbyings la rdzogs// dung la ser por 'dzin pa 
ltar// rang rtog log pa'i 'du shes kyis// brtags kyang dngos la mi gnas ltar// gdod nas rang byung snying po mchog/ sbyangs bsags med par lhun gyis grub// sangs rgyas sems can gcig pa'i lung// sems nyid rig pa'i klong 
gi don// gsang ba'i yang gsang rig pa'i nyams// brjod bral bshad pa kun las 'das// mtha' dbus bsam pa kun dang bral// ye shes snying po gsang ba'i dbyings// thams cad rang byung klong rdzogs 
pas// bya ba'i mtshan ma kun las grol// snying po mi phyed yul las bral// byams pas nam mkha'i mtha' ltar brdal// dga' ba rang byung gsal ba'i nyams// btang snyoms 'dzin bral yengs pa med// klong 
chen bya bral rdzogs lung la// gdod nas rgyu 'bras mthar phyin pas// btsal med lhun gyis grub par gnas// sems nyid ye shes gsang ba ni// phyogs 'dzin zhen pa'i yul min pas// skal ldan rdzogs pa'i </text>
</item>

<item><p>166</p><section>3</section>
<text>rnal 'byor pas// spong 'gegs med pa'i tshul gyis gnas// klong chen gsang ba'i thig le ni// thams cad yin pas dgag sgrub med// rang byung yin pas rgyu rkyen bral// lhun gyis grub pas 
btsal du med// gdod nas dag pas sbyang du med// gnyis med ye shes gsal ba la// phyogs 'dzin 'khrul 'khor log pa'i lam// skal ldan rgyal sras dam pa nyid// ma bsgrod dus gcig rdzogs bya'i 
phyir// gsang ba'i rig pa klong dgu'i rgyud// dus mtha'i skad cig tsam la gsungs// zhes gsungs so// rin chen klong dgu'i rgyud las// gleng gzhi gsang ba'i le'u ste dang po'o//// de nas sems dpa' 
rdo rjes// bcom ldan 'das rdo rje sems dpa' la 'di skad ces zhus so// dus gsum sangs rgyas thams cad kyi// rang bzhin gsang ba klong gi bdag/ rin chen 'bar ba lhun grub ltar// 'phel 'grib med 
pa'i rang bzhin khyod// rin chen sems kyi rang bzhin gang// rgya mtsho klong gi yon tan ltar// phyogs ris mi mnga' gcig gi ngang// skal ldan gsal ba'i don du gsungs// zhes zhus so// de nas de bzhin 
gshegs pas bka' stsal pa/ rin chen rgya mtsho gsang ba'i rgyud// gsang ba sems kyi rang bzhin te// kun gyi snying po gsang ba'i don// rin chen klong dgu thugs la rdzogs// gsang ba'i lam dgu nyi mar 
'char// 'bras bu rin chen phung po ltar// btsal sgrub med par rang la 'char// yon tan rol pa bsam mi khyab// dngos gcig chos tshul bsam pas phye// don du ye shes rdzogs par gnas// 'od gsal rig 
pa'i me long la// rol pa'i gzugs brnyan 'char ba ltar// ma bcos gsang ba'i me long ni/ khyab par gsal la rang bzhin med// rang byung gsal ba'i me long ni// rang gsal rig pa'i dbyings la 
gsal// mtshan ma thabs kyi me long ni// rang la rdzogs pa'i gnyen po med// 'du 'bral med pa'i me long ni// gnyis med 'dres pas gcig tu gsal// snang srid 'phrul gyi me long ni// ma 'dres rig pa'i 
don du rdzogs// rang bzhag rig pa'i me long ni// gang yin ba de de ltar yin// kun 'dus rdzogs pa'i me long gis// brgyad po sems la gsal bar rdzogs// dgu bskor rig pa dbyings la sdud// thams 
cad sems nyid rdzogs pa la// gnyis med rig par don du gsal// mkha' ltar gsal ba'i rang bzhin la// snying po rang gsal don du mthong// snang srid rgyal ba'i spyod pa la// rang byung klong du ye shar 
bas// rang byung klong gi spyod pa ni// rang byung rig pa'i ngang na spyod// byang chub sems kyi dkyil 'khor la// 'khor lo mtshan ma'i ming bral ba// sku gsum lhun grub sems nyid klong// rang byung gsang ba'i </text>
</item>

<item><p>167</p><section>3</section>
<text>dkyil 'khor ro// rang byung rang gsal gdod nas rdzogs// ma btsal rig pa lhun rdzogs pas// gnyis pa med par ye rdzogs pas// rang dbang sems nyid rdzogs pa'i lung// thams cad 
sems las gzhan med do// phyogs ris med pa'i ye shes nyid// rang gsal sems nyid gcig pur 'dus// 'da' med ma bcos lhun grub po// bya bral rig pa lhun rdzogs la// gnyis med dus gcig lhun 
rdzogs pas// las mthar phyon pa'i sems nyid la// bya bral rdzogs pa'i 'phrin las nyid// btsal bral 'od kyi snying po ltar// ye shes dus gcig khyab par gsal// gsang ba'i ye shes ma bcos sems// ma 
bcos ye shes gsang ba'i klong// mtha' bral bgrod med sems nyid la// yon tan lhun rdzogs bgraud med de// rang byung gsang ba dbyings kyi lam// 'byung 'jug bral ba'i bgrod med sa// rdzogs chen lhun 
grub sems nyid la// 'bad rtsol med par kun 'char bas// 'bras bu nyid las 'bras bu 'byung// rin chen lhun grub lta bur gsal// zab mo gsang ba'i rang bzhin ni// kun 'byung gcig 'dus rgya mtsho'i 
klong// rang byung rol pa bsam mi khyab// thams cad 'dus pa'i snying po yin// yon tan lhun grub phyogs ris med// mkha' gsal 'od kyi rang bzhin ltar// rang bzhin byin rlabs mchog tu shar// thams cad 
rang byung snying po bas// 'du 'bral med par gcig la rdzogs// yon tan dus na phyogs rigs med// lhun grub dus na gcig tu gsal// brjod med rig pa'i snying po la// rig pa'i cho 'phrul yongs kyis 
'byung// sel med ye shes gsal ba'i klong// nam mkha' gsal ba'i klong yangs ltar// 'byung 'jug med pas sgro skur bral// yangs pas dgag sgrub kun bral rgyan// mtha' dbus med pa'i de bzhin nyid/ 
khyab pas kun la snyoms par gnas// rgyu rkyen bral bas skye 'jig med// ma spangs dang du cir ma blangs// kun gyi 'byung gnas sems nyid ni// rang byung dgongs pa rgya mtsho'i klong// rgyal ba'i dgongs pa'i 
phugs yin no// mkha' mnyam rig pa'i klong 'di la// sangs rgyas sems can gnyis med pas// gnyis med rig pa'i klong zhes bya// 'khor dang mya ngan 'das med pas// byang chub snying po nyid kyi klong// bde 
dang sdug bsngal dbyer med pas// bde chen gsang ba'i klong zhes bya// 'dod 'byung btsal bral lhun grub pas// rin chen rig pa dbyings kyi klong// yon tan nam mkha'i mtha' ltar 'byung// man ngag klong gi 
rang bzhin ni// gang yang mi mkhyen rang gsal mkhyen// snying po mtha' dbus las 'das pas// sgra tshad brjod pa'i yul las 'das// dmigs pa'i don du mi 'gyur bas// bsam dpyad mtshon pa'i yul dang </text>
</item>

<item><p>168</p><section>3</section>
<text>bral// kun gsal rig pa gcig la rdzogs// 'do gsal lhun grub chen po la// zhen pa'i rtags pa gdod nas med// kun gsal ye shes gsang ba'o// phyogs med ye shes lhun grub 
ni// btsal ba ma yin bsgrubs pa min// dmigs pas ma yin bsam pa min// rang gsal ma yin gzhan pa min// rang byung rig pa cir mi dgongs// chos nyid ma bcos gsang ba'i mchog/ 'khor ba ye 
sangs rgyas pas na// mya ngan 'das la re ba med// sku gsum brtags pas mtshan ma pas// sangs rgyas rnam rtog 'khrul pa'i lam// thams cad byang chub sems su gsal// sems nyid ma bcos klong gi 
don// ma bsgribs gsal la rang bzhin 'char// 'gro drug ye shes snying po bas// byang chub sems kyi klong du bdal// cir snang sems nyid rdzogs pa'i klong// yin pas gnyis pa rnam par bcad// ma btsal 
ma bsgrubs rang bzhin gnas// ma bcos mkha' ltar dag pa'o// rin chen klong dgu'i rgyud las/ rang bzhin klong gi le'u ste gnyis pa'o//// de nas yang sems dpa' rdo rje dam pa des/ de bzhin 
gshegs pa rdo rje sems dpa' la 'di skad ces gsol to// dus gsum sangs rgyas thams cad kyi// ye shes byang chub sems su gsal// rang byung dag pa'i snying po la// klong dgu'i bstan pa ji ltar 
'char// zhes zhus so// de nas de bzhin gshegs pas bka' stsal pa/ rang byung rig pa nyag gcig la// yon tan cha dgur gzhi la rdzogs// de nyid gsal bar mtshon pa'i lung// bstan pa klong dgu thugs 
las shar// rig pa byang chub sems kyi klong// 'phro 'du rig pa dbyings la gsal// bstan pa rgya mtsho sems kyi lung// nges pa gcig tu gsal ba yin// rin chen klong gi rang bzhin ni// ma bcos sems kyi 
rang bzhin yin// de nyid mtshon pa thabs kyi sgo// ma bcos thabs kyi klong dgu nyid// brjod bral rtogs pa bya phyir bstan// ma bcos gsang ba'i klong dgu la// lam gyi klong dgus mnyam sbyar nas// 'bras bu 
lhun rdzogs gcig tu snang// lta ba gza' bral rig pa'i klong// mtha' dbus bral ba'i dkyil 'khor nyid// ye shes rang gsal 'gag med klong// blang dor med pa kun tu bzang// bsam bral ma yengs 
dgongs pa'i klong// bskur thob med par rdzogs pa'i dbang// ma bgrod mthar phyin gsang ba'i lam// ma bcos bsrung bral dam tshig klong// rang snang lhun grub 'bras bu'o// rang byung klong gi don rtogs 
pas// kun kyang byang chub sems su gsal// rang byung mchog gi snying po la// chos kun 'dus pas lus pa med// gsang ba'i dkyil 'khor grangs med pa// 'dus pa'i thabs la bstan pa yin// gcig 'dus </text>
</item>

<item><p>169</p><section>3</section>
<text>rdzogs pa'i rang bzhin la// tha dad rtags pa kun gyis stong// gcig po kun gyi snying po nyid// ma zin pa yi chos rnams med// rdzogs pa'i ye shes ma bcos pa// rang gsal snying po don du 
mthong// gcig ste rnam pa mi gnas pas// dag pa'i ye shes gti mug pas// rang byung gsang ba'i snying po la// rnam par dbye ba'i chos mi gnas// bsam bral rig pa'i dkyil 'khor la// ma bcos rig pa'i 
stobs kyis gsal// ma bcos rang byung rol pa la// rnam rtog mtha' yi zhen pa med// rang gsal dri med dag pa la// mtha' yi sgrib pa kun dang bral// bya bsam gnyen po kun bral ba// 'dzin bral snying po 
rang byung yin// ye shes gsal ba'i rang bzhin ni// gnyis med sems las gzhan pa med// rang byung mtha' gsal thig ler dag/ mtha' dbus med pa'i de bzhin nyid// bcos pa ma yin rang bzhin 
gsal// sbyangs pa ma yin gdod nas dag/ kun 'dus rdzogs pa'i sems nyid klong// gdod nas spros med snying por gnas// rang gsal sgrib med chos kyi dbyings// gnyis pa med do ye sangs rgyas// ma 
bcos gsang ba'i rang bzhin 'di// phyogs bral mkha' ltar khyab par bdal// tshig dang yi ge las 'das pas// mtshon bral chos dbyings gsang ba la// ji ltar brtags pa phyin ci log/ rang gsal snying po
dag pa la// gzhan byung rgyu rkyen nor ba'i lam// kun gyi mnyam nyid gsang ba la// sgro skur phyogs bltas mthong ba med// gsang ba rgyu 'bras dag pa la// de dag mtshan ma 'khor ba'i lam// phyogs 'dzin zhen 
pa'i sgra tshig gis// zhen pa'i ngag sogs gtan tshigs kyis// byis pas mtha' bral lta ba ltar// de dag rig pa'i gtan tshigs min// gnyis med gsang ba'i rang bzhin la// zhen pa'i tha snyad brjod du 
med// gsang ba'i yang gsang dgongs pa ni// bya bral rig pa brdzogs lung la// rang thad blo yis yul ma yin// rgyud dag rig pas mi mthong zhing// rang byung rdzogs pa mchog gis shes// 'di ltar gsang 
ba'i rang bzhin 'di// lung dang man ngag nyams kyis ni// brjod bral gsang ba'i don yin kyang// brjod pa'am gsang ba'i tshul gyis bshad// rang rig gsang ba'i nyams kyis go/ rdo rje gsang ba'i lung gis 
shes// nges pa'i rig pa the tsom bral// gsang ba'i me long rang gsal la// bcos med rang bzhag tshul gyis blta// rang gsal rdzogs pa'i lta ba ni// ci yang yin no gang yang rung// sems nyid gsang bar 
lhun gyis rdzogs// ma bcos rig pa lhun rdzogs la// ma spyad rang gzhag dgongs pas gzhag/ rang byung rdzogs pa'i lta ba la// mtshan ma'i gza' gtad kun dang bral// yul med rig pa rang gsal </text>
</item>

<item><p>170</p><section>3</section>
<text>la// 'dzin dang zhen pa kun gyis stong// rang byung dag pa'i dbyings la gsal// 'byung 'jug yul dang dbang pos stong// gsang ba'i rang byung shes pa nyid// rang byung rig pa mchog gis 
shes// gsang ba'i thig le nyi ma shar// rang gsang snying po don la dgongs// rig pa 'od 'bar mchog la gnas// gsang ba rig pa gter la goms// rdo rje gsang ba lung gis shes// rdo rje snying po byang chub 
lung// rig pa'i don la de ma thag/ ma btsal rig pa'i ye shes nyid// rgyu rkyen bral bas rang bzhin gsal// rtogs te rang byung gsal ba shes// dmigs gsal bral ba'i dbyings la 'jug/ gsang ba rang 
rig lung gis rtogs// gnyis med rig pa gcig tu 'bar// rgyu ba rig pa'i mngon sum lung// dran rtog ma yin snying por rdzogs// rang byung rig pa'i thig ler 'brel// rtsa bral snying por de ma thag/ byang chub 
mchog gi snying por 'byung// rang byung rig pa ma yin pa// gang yang mi gnas dran rtog spangs// bsam bral rig pa'i sgra tshig gis// brjod bral chos kyi dbyings nyid bshad// ci yang rung ba'i mtshan nyid 
ni// rang gi rang bzhin gsal bar shes// ji ltar gnas pa'i rnal 'byor pas// mtshan ma'i brda bral mngon sum rig/ rgyu mtshan rnam rtog kun dang bral// mi gnas khyab pa'i rang bzhin ni// gdod nas rnam 
grol rdzogs pa la// ma btsal lhun gyis grub par gnas// rang byung gsang ba'i me long la// phyogs med gsal ba'i gzugs brnyan 'char// ma bsgribs rig pa 'od gsal la// rang bzhag snying por rang 
bzhin rtogs// rang byung gsang ba'i snying po la// gsal bar shes shing goms par rtogs// rang rig mchog gi slob dpon gyis// ma bslabs mkhyen pa dus gcig rdzogs// mkha' gsal rig pa'i rjes mi 
'brang// bsam spyod dgongs pa kun gyi lung// rgyal ba'i dgongs pa ye shes nyid// 'byung 'jug spangs pa'i tshul gyis ni// rang byung gsang ba'i tshul gyis gsal// rang byung rig pa rang shar ba// ye shes snang 
ba'i mtshan nyid ni// rang byung klong gi dgongs pa yin// gsal ba rang byung rdzogs pa la// gnyis med rig pa'i thig ler gsal// spros pa'i mtshan ma kun gyis gsal// rtsol ba'i rnam grangs gang snang 
yang// rang byung sems las gzhan ma yin ces gsungs so// rin chen klong dgu'i rgyud las// lta ba'i klong gi le'u ste gsum pa'o//// de nas sems dpa' rdo rje des/ de bzhin gshegs pa rdo rje 
sems dpa' la 'di skad ces gsol to// dus gsum sangs rgyas thams cad kyi// gsang ba'i 'khor lo bsam mi khyab// sku gsung thugs kyi rang bzhin ni// bdag la gsal bar gsung du gsol// zhes zhus </text>
</item>

<item><p>171</p><section>3</section>
<text>so// de nas de bzhin gshegs pas bka' stsal pa/ dus gsum rgyal ba thams cad kyi// dkyil 'khor gsal ba'i rang bzhin ni// nam mkha' bzhin du khyab par bdal// rang byung rdzogs pa'i 
dkyil 'khor du// ma rdzogs pa yi chos mi gnas// snying po 'od 'bar thig le la// sku gsung thugs kyi dkyil 'khor rdzogs// kun 'byung rig pa'i dkyil 'khor la// mtha' dbus zhen pa'i brtags pa 
med// rang rig gsang ba mchog gi nyams// brjod bral rig pa'i don la rdzogs// rang byung mchog gi snying po ni// 'du shes bral la rig pas gnas// chos rnams kun gyi ngo bor shar// rang byung rdzogs pa'i 
dkyil 'khor du// ma rdzogs pa yi chos mi gnas// snying po 'od 'bar thig le la// sku gsung thugs kyi dkyil 'khor rdzogs// kun 'byung rig pa'i dkyil 'khor la// mtha' dbus zhen pa'i rtags pa 
med// rang rig gsang ba mchog gi nyams// brjod bral rig pa'i don la rdzogs// rang byung mchog gi snying po ni// 'du shes bral la rig pas gnas// chos rnams kun gyi ngo bo shar// mtshan ma rig pas 
mtshon du med// ma skyes rig pa'i dkyil 'khor la// mtha' dbus bral ba'i rtsol ba med// sku gsung rig pa'i 'khor lo can// bsam sbyor blo yis rjes su dpags// ma 'phros nyi zla'i dkyil 'khor 
ltar// rang byung rig pa mchog tu gsal// ma bskyed dkyil 'khor ye nas rdzogs// 'jug pa gsang par mnyam sbyor ba// 'du 'bral med pa'i dbyings la gsal// rang byung gsang ba'i dgongs pas 
gnas// spyan drangs ma yin ye nas gnas// rang byung g.yo med dkyil 'khor las// thugs rje'i byin rlabs 'od ltar 'phro// thugs rje'i byin rlabs 'gro 'ong med// 'gro lnga ma bsgral ye shes klong// ye shes 
klong rdzogs dkyil 'khor ni// thig le klong rdzogs brdal ba yi// snying po rang byung thig le bas// thig le nyid la thig le rdzogs// bsam bral rig pa'i dkyil 'khor la// rang bzhag ma bcos dgongs pas 
gnas// skal ldan rig pas khyad par du// dgongs pa klong brdal thugs su gsal// cir snang sems su lhun rdzogs pas// rang rig gsang ba'i dkyil 'khor yin// de dag goms rtags mtshan nyid ni// ma 
btsal klungs su zhugs pas rtogs// rang rig gsang ba'i nyams myong yang// rjes 'dzin rnam rtog kun dang bral// rang gsal blo la ye gnas pa// 'jug dang 'byung ba'i rtsol ba med// mnyam nyid gsang ba'i 
dkyil 'khor ni// rdo rje gsang ba'i dus kyis shes// rkyen bral rig pa rang gsal la// dwangs ma yin pas rnyog ma med// rang bzhin ched du byas pa dang// btang snyoms bral ba'i dngas ma ni// mkha' gsal </text>
</item>

<item><p>172</p><section>3</section>
<text>dri med ji bzhin te/ khyad par nyams myong gsal 'dzin med// gzhon nu'i bde ba'i nyams myong ltar/ khyab par gsal la dmigs dang bral// rang byung brjod bral gsang ba'i nyams// brjod 
pas ma yin goms pas shes// dper na myong ba'i rang bzhin ltar// tshig tu ma yin don la rdzogs// btang bzhag bral ba'i rig pa ni// bsam bral rig pa'i dkyil 'khor yin// de bzhin nyid dbyings 
gsang ba yis// bde mchog ye shes dkyil 'khor bas// mtha' dbus che chung yongs kyi med// bskyed bral gsang ba'i dkyil 'khor la// ye nas sku gsum lhun gyis rdzogs// nam mkha' mi 'gyur rtag pa 
ltar// bde mchog rtag chen mchog gi sku// gsang ba ngos gzung mi mnga' yang// bsam dbang 'dul thabs mtshon dgos pas// thun mong khyad par sna tshogs pas// ye shes ngos gzung man ngag 
bshad// gsang sngags rdo rje thabs kyi lung// ye shes gsang ba mtshon pa'i thabs// ma yin de dag yod ma yin// phyogs med rang gsal dkyil 'khor la// yengs ba med pa'i sems kyis 'jug/ rang byung 
rig pa'i lta ba ni// mtha' bral dbu ma drang po'i lam// mtshan bral dbyings nyid gsang ba la// rang rtags log pa'i bsam pa yis// bskyed bsgrub dkyil 'khor log pa'i chos// phyogs 'dzin log pa'i rtsol 
ba yis// gang ltar brtags pa log pa'i lam// 'dod pa'i dngos po gang mthong tshor// 'od gsal dkyil 'khor nyid du shes// kun 'byung mtha' dbus kun bral la// blo yi 'jug tshul cir ma brtags// rdo 
rje nam mkha' gsang ba'i sems// rang rig 'od gsal rnam par dag/ chos rnams kun gyi rang bzhin du// rang byung rig pa'i rgyal po shar// chos dbyings 'gyur med dbyings kyi lung// dngos bsam ji bzhin 
bzhag pas rtogs// rnam rtog dkyil 'khor grangs med pas// 'thun 'jug ngo la de ltar gsal// rang gsal rig par shugs kyis gcig/ chos kun gsang ba'i rang bzhin pas// kun gyis mthong thos yul 
dang bral// gnyis med rig pa cig la thim// gsal 'gyur mi dmigs don gyis shes// ma yengs bsam bral rig pa'i klong// mi bsam mi bshad chos kyi dbyings// shes rig ye shes nyid du 'char// dran pa 
kun spangs ye shes nyid// mi 'byed blo nyid gsang ba'i sems// chos can ma yin chos nyid min// ci yang ma yin 'od gsal yin// mtha' yi 'du shes kun bral te// ting 'dzin rig pa gsal ba'i 
nyams// gsal la 'byung 'jug med pa ni// de bzhin nyid kyi rnal 'byor ro// rin chen gsang ba'i dkyil 'khor 'di// kun la khyab pa'i tshul gyis gnas// zhes gsungs so// rin chen klong dgu gsang ba'i </text>
</item>

<item><p>173</p><section>3</section>
<text>rgyud las/ dkyil 'khor chen po'i klong gi le'u ste bzhi pa'o//// de nas sems dpa' rdo rje la// de bzhin gshegs pa rdo rje sems dpas ye shes sgrib pa med pa'i klong 'di gsungs 
so// ye shes gsang ba'i rang bzhin ni// ma rig ye shes gnyis med gcig/ rang gsal rig pa'i thugs su gcig/ gnyis med sems kyi ye shes la// grangs dang rnam pa bgrang du med// bgrang na mtha' yas 
brjod mi lang// gdod nas rang byung ye shes pas// rgyu dang rkyen las rag ma las// rang rig nyid pas gzhan dang bral// rang gsal nyid pas yul dang bral// ye nas shes pas ye shes yin// rang gsal 
rig pa'i ngo bo la// gnyis dang tha dad mi gnas te// rnam par brtags pa'i dbang gis na// ji ltar brtags pa bzhin du mthong// ye nas dmigs 'dzin zhes pa'i phyir// gang dang gang du ci byung ba// de yi 
rnam grangs nyid yin pas// de las gzhan pa rnam par bcad// ma skyes 'khor lo mnyam du gsal// rang gsal rig pa ma yin pa// mtshan ma dmigs pa kun dang bral// phyogs ris med pa'i ye brdal 
bas// mtshan bral dbu ma'i lam po che// dpe ni nam mkha' lta bu ste// mtha' dang dbus med de bzhin nyid// ma btsal rang byung rgyal po la// shes dang mi shes kun dang bral// lhun grub ye shes phyogs ris 
med// mnyam nyid ye shes che chung med// me long gsal la rtog pa med// so sor rtog pa ma 'dres pa// bya ba grub pa mthar phyin pa// mkhyen pa'i ye shes nyag gcig la// yon tan cha re grangs su bstan// snang 
srid snod bcud rang bzhin ni// byang chub sems su mngon sangs rgyas// kun gyi rang bzhin bdag yin pas// thams cad byang chub sems su gsal// mi rtog brda 'jal gsang ba'i thugs// ldan pa de nyid 
tsam du zad// rdzogs pa'i ye shes dus gcig go/ ye gsal rig pa phyogs med gsal// 'dzin bral rig pa dbyings la bzhugs// snang srid chos rnams mi shes pas// snang ba ma bcos rang bzhin yin// de 
dag ma yin thams cad yin// phyogs bral gsal ba'i ye shes yin// bsam zhing mi spyad legs pa yin// 'dzin chags med par rang snang ba// rol pa nyid du shes par bya// ye shes rgyu ba'i dus nyid 
dang// rnam rtog rgyu ba'i dus nyid dang// btang snyoms dus dang rang bzhin dus// nges par brtags te shes par bya// de dag legs par shes pa las// gsang ba'i ye shes rang bzhin 'char// dgongs pa 
gsang ba rang byung ba// rdo rje rig pa'i klong la gsal// rdo rje nyi ma phyogs med gsal// brda sprad dus dang phrad pa'i dus// phral dang klung zhugs du nyid kyis// gang la de ltar mtshan pa yi// spyod pa legs </text>
</item>

<item><p>174</p><section>3</section>
<text>par spyad par bya// sgom dang goms dang btang snyoms kyis// rang nyams gsang ba'i rig pa sbyar// de dag goms zin mngon gyur pas// lhun grub gsum du rdzogs pa yin// byang chub sems kyi 
ngo bo ni// bsam pa 'dul ba'i khyad par du// ye shes grangs su mthun par bstan// kun kyang rang byung gsang ba'i dbyings// rang byung rol pa dus gcig gsal// rim pa ma yin gdod nas rdzogs// nyi ma 
shar ba'i 'od dang mtshungs// grangs med gsang ba'i ye shes ni// mtha' dbus grangs kyi chos dang bral// gsang ba khu byug klong dgu'i rgyud// dus gcig bstan pa nyid kyi lung// sgro skur bral ba'i bstan pa 
rdzogs// rang rig gsal ba rig pa'i nyams// rig pa 'pho 'gyur med pa'i gter// kun 'dus snying po mchog gi lung// ma brjod go bar rig pa'i gsung// bstan pa'i me long thugs la gsal// rang byung 
gsang ba'i brda don ma sprad na// bde chen rang gsal don dang shin tu 'gal// chos sku ma bcos snying po ni// ye shes gsang ba 'du 'bral med par brjod// rang rig gsang ba lhun grub pas// mtho dman che 
chung yongs kyi med// rang rig bdag gzhan mi gnas pas// 'dzin bral ye shes kun bdag nyid// nam mkha' lta bu'i chos nyid ni// snang srid byang chub sems su gcig/ zhen brtags 'jig rten chos dang 
bral// 'gyur med rang byung ye shes la// bden brdzun mi mnga' dbyings nyid gcig/ gang snang mi gnas dbyings nyid lung// chos sems gnyis med ye shes gsal// kun mkhyen rig pa mnyam du 
shes// 'dzin bral rig pa 'od gsal bas// stong chen 'od gsal ye shes yin// ji ltar snang grags chos kun ni// gnyis med gdod nas dag pa la// ye shes mos pa ma 'dres gsal// spros bral rang byung 
rig pa las// rol ba'i 'khor lo yongs kyi 'byung// 'od 'bar ye shes rmad po che// rang gsal rig pa'i don du mthong// ma 'dres rang gsal ye shes so// snying po spros bral thig le drug/ mi 'gyur snying po 
don du gnas// ma bcos rang gsal kun tu bzang// gnyis med rang rig dmigs yul grol// ma 'gags mi bsam cir mi dgongs// zhes gsungs so// rin chen klong dgu'i rgyud las/ ye shes sgrib pa 
med pa'i le'u ste lnga pa'o//// de nas sems dpa' rdo rje des// de bzhin gshegs pa rdo rje sems dpa' la 'di skad ces gsol ba btab bo// dus gsum sangs rgyas thams cad kyi// blang dor med pa'i 
rang bzhin dag/ rnam rtog spong len mi mnga' ba// 'dus pa'i tshogs la gsal bar gsungs// zhes zhus so// de nas de bzhin gshegs pas spyod ba blang dor med pa'i klong 'di gsungs so// sgo gsum rdo rje </text>
</item>

<item><p>175</p><section>3</section>
<text>ma bcos pa// nam mkha' rdo rje gsang ba lung// 'gro 'dul thabs kyi spyod pa yis// ma nges de lta nyid du blta// lus kyi rdo rje ma bcos pa// ched du spyad pa gang mi byed// phyag dang bskor ba'i 
las mi byed// phyag rgyas bcing ba'i las mi bya'o// gang ltar bzhag pa de ltar bde// ma bcings grol ba gsang ba'i lus// ma bcos yal ba nyid du bde// thogs med gsang ba'i spyod pa ni// ma bcos gsang 
ba'i ngang la spyod// rang byung lus kyi spyod pa la// yengs ba med pas ma bcos spyod// zhen pa'i ngag sogs gang yang med// bzlas dang kha ton la sogs ba// bcos ma yin phyir de nyid min// zhen pa'i ngag 
brtags dag rtogs na// kun kyang bzlas pa'i ngo bor gnas// zin dang ma zin sgra kun ni// rang byung gsang ba'i gsung du gnas// rang byung gsang ba'i mtshan nyid ni// rdo rje sgra tshig rnam par spangs// ma 
bcos gsang ba gsung gi spyod par bshad// bsam bral spyod pa'i 'du shes spangs// tha dad spyod pa'i shes pa ni// ye shes khyab brdal kun tu bzang// ma bcos gsang ba'i sems kyis gnas// rgya mtsho chen 
po'i rang bzhin ltar// 'du 'phro dbyings gcig ngo mtshar che// gsang ba'i thig le ma bcos sems// rang gsal nyams myong gcig tu zad// rang rig gsal ba bde ba'i nyams// ma btsal rang gzhag rig 
pas rnyed// ma btsal lhun grub spyod pa yis// thams cad ma bcos gsang ba yis// 'du 'phro bde gnas chos kyi dbyings// ma lus thig le chen po nyid// ye shes 'od gsal spyod pa la// zhen pa'i rtog pa rnam 
par bcad// rnam rtog rgyu ba'i yu ba bcad// ma bcos nam mkha' rdo rje la// sgo gsum spyod med snying por spyod// rang bzhin thabs mkhas spyod pa ni// gang yang dgag sgrub kun dang bral// dran rtog rgyu ba'i 
bsam pa mtha' yas pa// rtsol bral rnam par blta bar bya// rang byung klong la ye gnas pas// dgongs pa de dag nyid du bzhag/ ma bcos lhun grub spyod pa la// spyod ba'i spyod pa phyin ci log/ ma btsal rig 
pa lhun grub la// rtsol ba'i spyod pa log pa'i chos// bsam gyis mi khyab spyod pa la// rang bzhin mnyam pa'i sems kyis lta// ji ltar gnas pa'i sems nyid la// yengs pa med do thams cad yin// 'gro 
'dul mdzad pa'i khyad par gyis// ji ltar 'dul ba de ltar bstan// rang rig dbyings las ma g.yos kyang// 'gro 'dul thugs rje'i dkyil 'khor ston// thams cad rang byung thabs kyi lam// bkag med thabs mkhas g.yo 
med kyis// 'gro drug thugs rjes sa la sbyor// grol thar gsang ba sems kyi dbyings// 'gro drug rang thad spyod pa yang// thabs mkhas ye shes spyod pa yin// thabs ldan rig pa'i </text>
</item>

<item><p>176</p><section>3</section>
<text>gdeng ldan na// dge sdig khyad par mi gnas pas// 'dul thabs de lta nyid du bshad// thabs la mkhas pa'i spyod pa yin// gsang sbyor rig pa'i don med na// chags sdang zhen pa'i las mi 
byed// gsang ba thabs mkhas spyod pa yis// rdzogs chen thugs kyi rna brgyud 'di// gu lang gung gi gser gzo ru// legs par brtags pa'i tshul gyis bstan// thams cad rang rig yul med pas// rang la 
rang gi bye brag bstan// 'od gsal thugs la gnyis med kyang// rnam rtog brtags pa 'dul dbang gis// thugs rje'i byin rlabs 'ong ltar 'phro// kun kyang rang gsal dbyings la thug/ su zhig thugs kyi rang 
bzhin las// 'dul ba'i sku gsung grangs med pa// 'dul ba'i thabs la bstan pa yin// rang gsang byang chub sems kyi long// rtogs pa'i blo la gnyis su med// rin chen rtogs pa'i gdeng med par// rnam 
rtog rtsol bas ci btsal yang// rang gsal rig pa'i 'od nub pas// don med log pa'i lam du ltung// rin chen gsang ba'i sems nyid ni// gang ltar brtags pa bzhin du mthong// de dag thams cad ma 
bcos pas// btang bzhag mi gnas mnyam par mthong// thogs med thabs mkhas rnal 'byor bas// rtsol med gsang ba'i don goms nas// rnam grol sa la 'gro bar 'gyur// skal ldan rdzogs pa'i rnal 
'byor pas// rim pa med par dus gcig smin// rnam grol nges pa'i gdeng med par// spyod pa chags sdang mngon 'chil ba// ngan 'gro'i gnas su 'khyams par 'gyur// zhes gsungs so// rin chen klong 
dgu'i rgyud las/ spyod pa gsang ba klong gi le'u ste drug pa'o//// de nas sems dpa' rdo rjes// de bzhin gshegs pa rdo rje sems dpa' la 'di skad ces gsol to// dus gsum sangs rgyas thams cad 
kyi// rang gzhag rig pa dgongs ba'i klong// ma yengs dran gsal rig pa'i thugs// 'dus pa'i tshogs la bshad du gsol// zhes zhus pa las/ de nas de bzhin gshegs pa rdo rje sems dpas rang bzhag 
dgongs pa'i klong 'di gsungs so// dus gsum rgyal ba thugs kyi thugs// ma bcos thig le yengs ba med// gsang ba mi g.yo rnam par dag/ ji bzhin rang bzhin rig pa las// de ma thag tu gsal bar 
'char// rna brgyud thugs brtol bdud rtsi yis// rig pa mngon sum gsal bar bstan// mi 'byed rang rig mchog gi lung// gsal la mi g.yo mchog gis shes// 'byung 'jug mi gnas dbyings la 
gsal// rang gsal ji bzhin rnal 'byor la// mtshan ma'i sgro skur kun dang bral// tshig dang yi ge las 'das shing// snying po 'byed pa gang yang med// 'dzin pa'i rnam rtog gang yang min// mi gnas gsal </text>
</item>

<item><p>177</p><section>3</section>
<text>bar goms pa yis// shar bas 'od gsal chen po yin// gdod nas lhun grub phyogs med la// bcos pas rnam rtog 'khor ba'i lam// btsal med mi g.yo bde mchog 'di// ma btsal rang 
bzhin gzhag pas go/ sems nyid drag dal gang sgo nas// de ltar mthun pa'i thabs kyis bstan// thug phrad shes pas 'du 'bral med// gsang ba'i rig pa nyams myong med// ji ltar chu la chu bzhin 
no// gsang ba lam gyi dpe bzhi ltar// goms pas lhun grub ngo mtshar 'byung// ma btsal nyi ma'i 'od bzhin 'char// zhes gsungs pa las// sems dpa' rdo rjes zhus pa// gsang ba rang byung rig pa'i 
nyams// brjod bral rig pa'i chos dbyings la// ma yengs rig pa rang gzhag pas// dus gcig rig pa 'od 'bar la// ye shes gsang ba ji ltar blta// rang byung rig pa ji ltar mthong// zhes zhus so// de 
nas bcom ldan 'das kyis bka' stsal pa/ ma lus dgongs pa gsang ba'i nyams// mtha' dbus med pa'i snying po 'di// ma btsal gsang ba nyams kyis shes// ye shes rdzogs par gsal ldan pas// shes pa 
g.yo ba kun dang bral// btsal bral ye sangs rgyas pa ni// shes pa rnam grangs gang skyes pa// de dag gsang bar mnyam par gsal// rnam byang shes pa rang gnas pa// ye nas ma btsal grub pa yin// yul gyi 
khyad par ci snang la// rang bzhag rig par gnas par bya// mi g.yo gsang ba'i nyams ldan pas// don kun lhun gyis grub par byed// rig pa gnas pa lhun rdzogs la// bcos med brtags pas mngon sangs 
rgyas// mi spro mi bsdu btang bzhag bral// dmigs bral bsam pa'i 'du shes med// lhun grub zhen pa'i chos med pas// de nyid tsam yang bral ba yin// thams cad rang rig gsang ba'i lung// ye shes mtshan 
ma rnam par dag/ rgyal ba'i dgongs pa ma bcos pa// mkhyen pa thams cad bcig tu gsal// dus gsum gcig ste khyad par med// ye shes brtags bral chen po la// rtog dang mi rtog ci zhig nad// zhen pa'i 
rtag pa ma lus pa// rdo rje rang rig lung gis gcod// gzer chen rang byung gsang ba'i don// thams cad phebs pas g.yo ba med// dgongs pa rang byung gsang ba'i thugs// 'di dag rang rig ye shes 
te// bsam bral dgongs pa nyid la gnas// ma bcos sems nyid gsang ba ni// gsang ba rig pa mnyam du skyes// 'od gsal rig pa mchog tu dag/ dri med rang bzhag gsang ba'i don// tshig tu ma yin don 
la rdzogs// 'di ni rang bzhin mchog gi nyams// rnam rtog ma yin mi rtog min// mi g.yo rnam dag kun tu bzang// brjod bral mnyam pa'i don la sbyor// nyams myong rig pas gsal bar shes// shes 'jug </text>
</item>

<item><p>178</p><section>3</section>
<text>ye shes bsam mi khyab// rna brgyud thugs kyi lung byin pas// snying po rang byung bla na med// ma bcos gsang ba thugs nyid ni// kun dang mthun pa nyid du 'byung// de ltar rig pa gdod nas 
dag/ ma bcos rig pa cig car 'byung// ye nas rig pa bsam bral lung// 'dzin pa'i dri ma kun dang bral// chos nyid gsang ba'i don nyid ni// mtshan ma kun bral gsang ba'i nyams// 'di dag rig pa'i ye 
shes so// dgongs pa'i rang byung don 'di la// sgra dang rjes dpags gtan tshigs kyis// mi rtog zab mo rang gsal 'di// bla ma'i zhal las blang bar bya// de ltar gang rung thob nas ni// de yi don la goms 
par bya// nges pa'i don la de ma thag/ yid ches rang byung rig pa skye// mtshan ma brdal bral don gyi lung// de kho na nyid gsang bar bshad// rang gsal klong la ye gnas pas// gzhan la mi rtsol rang bzhin 
dag/ sems nyid klong la gnas bcas pas// rig pa'i thig le 'od du 'bar// gsang ba'i thig le gcig gi ngang// mi g.yo rang la gnas par bya// zhes gsungs so// rin chen klong dgu'i rgyud 
las// dgongs pa gsang ba'i klong gi le'u ste bdun pa'o//// de nas rdo rje sems dpa' des// de bzhin gshegs pa rdo rje sems dpa' la 'di skad ces zhus so// dus gsum sangs rgyas thams cad 
kyi// rang byung ye shes chen po la// rgyal thabs rig pa dbang gi klong// 'dus pa'i tshogs la bshad du gsol// zhes zhus so// de nas de bzhin gshegs pas bka' stsal pa// dus gsum sangs rgyas thams 
cad kyi// rang byung gsang ba rgya mtsho'i klong// rang byung rig pa mu mtha' med/ khyab par gsal la dngos po med// rgyal thabs gsang ba dbang gi klong// ma bskur rig pa rang bzhin gsal// gdod nas 
rang byung rig pa'i dbang// bskur thob mi gnas ye nas 'phags// gsang bar rang byung rig pa'i lung// dus mtha' gsal ba'i ngang bzhin la// ye nas khyab pas bskur thob bral// zhes gsungs so// de 
nas sems dpa' rdo rjes slar zhus pa/ dus gsum rgyal ba thams cad kyi// rdo rje dbang gi rang bzhin la// bskur thob khyad par mi gnas na// grol zhing thar pa med pa dang// yang na 'khor ba stong pa 
dang// 'dul thabs med par mi 'gyur ram// zhes zhus so// de nas de bzhin gshegs pas bka' stsal pa/ brda don sprad pa'i khyad par gyis// thig le chen po'i dbang bskur la// 'gyur ba med pa'i man 
ngag sbyin// mi 'gyur brtan pa'i dbang bskur la// spyod lam rig pa'i man ngag spyin// sgra tshig rig pa'i dbang bskur la// ye shes ngos 'dzin man ngag sbyin// sku gsum lhun grub dbang bskur la// lhun grub </text>
</item>

<item><p>179</p><section>3</section>
<text>gsum gyi man ngag sbyin// gnyis med 'brel ba'i dbang bskur la// phyag rgya chen po'i man ngag sbyin// rdo rje lung gi dbang bskur la// rgyal tshab gtad pa'i man ngag sbyin// rin chen gter kha phye 
nas kyang// rdo rje gsang ba'i bcud kyi sgo// man ngag bcud 'dzin bla ma yis// nga dang dad pa dam tshig can// bsnyen bkur dul ba snying rje can// lus dang srog la mi blta zhing// zang zing mi chags 'brel mi 
don mi byed// grags pa'i chos brgyad rnams spangs dam pa'i sras// gsang ba mi 'phel thugs rigs gsang ba'i snod// gsang ba mi 'phel rig pa'i gter du bzhag/ dngos la khyad par mi gnas na// gang 
zag bsam pa'i dbang gis na// brda don dgrol ba'i man ngag ces// ma bcos rig pa'i thugs sras la// brda don dgrol ba'i dbang bskur nas// gter khyim gsal byed rkyen bzhin du// rig pa 'dzin pa'i 
sa la bzhag/ ces gsungs so// de nas sems dpa' rdo rjes zhus// rgyal thabs gsang ba'i khyad par gyis// snod ldan rig pa'i rgyal sras la// pra krid sems kyi dbang bskur na// yon tan 'bras bu ji ltar 
'char// zhes zhus so// de nas de bzhin gshegs pa rdo rje sems dpas bka' stsal pa/ rgyal thabs gsang ba'i khyad par gyis// skal ldan rnal 'byor chen po la// phra krid sems kyi ngo bstan la// gnyis med 
ye shes drod tshad bstan// dus tshod gsal ba'i ngos gzung la// rnyog pa bsal ba'i thabs chen bstan// dang por sprad nas bstan pa'i rim// 'phel ba'i rim pa rjes su bstan// dngos la 'phel 'grib mi 
gnas kyang// gang zag blo la bstan mi bstan// nus pa gnas phyir bstan pa yin// dka' thub mi bya bde bar spyad// ma bcos rgyal thabs gsang ba'i dbang// rig pa sprad pas rdzogs pa yin// rang byung 
gsang ba'i bstan pa 'di// rnam pa kun tu rang bzhin gnas// gnyis med ye shes rang byung lung// rgyu rkyen bral ba'i rig pas rtogs// cis kyang mi shigs snying po can// rdo rje 'od gsal rnam par dag/ 'byung 
'jug mtshan ma'i rjes mi 'breng// rang gsal rig pa lhun gyis rdzogs// rang rig gnyug ma rnam par dag/ brjod dang brjod bya'i du shes med// ma bsgoms rig pa gsal bar 'byung// drod dang rtags la mi 
rten te// mngon sum ye shes chen po la// sred dang zhen pa'i chos med pas// thams cad 'od gsal bde chen po/ zhen rtags chos kun mi gnas pas// ye shes klong chen gsang ba'i lung// srid gsum thig 
ler rdzogs pa'i phyir// ye shes phyag rgya 'da' ba med// ye nas rtsol bral lhun grub la// grub bsgrub khyad par kun dang bral// thams cad chos skur rdzogs pas na// gzugs sku ma bsgoms rang bzhin </text>
</item>

<item><p>180</p><section>3</section>
<text>tshang// rig pa gcig la kun rdzogs pas// bdag gzhan dbye bsring kun dang bral// rang gsal klong las ma nyams pas// rnam bzhi gang spyad bde ba'i klong// chos kyi sku yang tha dad 
pas// mtshan 'dzin rtags pa rnam par grol// skal ldan gang dang gang dag gis// gang dang gang la mngon brtags pas// dus der tshang dbang mchog yin par// rgyal ba kun gyis mthun par gsungs// rin 
chen klong dgu thugs kyi mdzod// bstan pa kun gyi rtsa bar bshad// rin chen klong dgu'i rgyud las/ rgyal thabs tshangs pa dbang gi le'u ste brgyad pa'o//// de nas yang sems dpa' rdo rje dam pa des/ 
de bzhin gshegs pa rdo rje sems dpa' la 'di skad ces zhus so// dus gsum rgyal ba thams cad la// lam med rim med cig char 'jug/ dam pa rnams kyis rtogs pa bzhin// skal ldan rnams la bstan du 
gsol// zhes zhus so// de bzhin gshegs pa rdo rje sems dpas bka' stsal ba// de bzhin gshegs pa kun gyi gsang// rdzogs chen gsang ba'i rang bzhin la// 'jug pa'i lam ni gnyis yod do// tshig gi 
lam dang don gyi lam mo// tshig lam rkyen dang mi ldan par// don lam rin chen don mi rtogs// yi ge tshig dang sgra don gyis// de dag nges par mtshon pa yis// gter dang sgron ma ji bzhin du// de dag nyid 
kyis mngon sangs rgyas// skal ldan 'dus pa chen po'i tshogs// rang byung gsang ba nyid kyi nyams// shes rab nyam myong chen po de// bar ched med par nyams myong bas// de nyid 'jug pa'i lam yin no// don 
lam gsang ba rig pa'i gter// tshig don ma lus 'dzin pa'i gnas// tshig med rig pas mnyam par rtogs// skal ldan sgra la brten pa yis// brjod pas brjod med gsal bar rtogs// pra krid thabs kyi 
khyad par gyis// shes rab chen po'i thob pa yis// rtags pa'i bum pa rnam bcag na// ye shes snang ba mched par 'gyur// 'byung 'jug med pa'i don lam 'di// gang ltar gsal ba de lam yin// rnam par rtog pa 
kun gyis stong// lam lnga sbyor ba 'phrul ba'i nad// ye nas dag pas sbyang du med// lhun gyis grub pas btsal du med// rang la rdzogs pas bdag gzhan med// sa bcu bgrod pa rtogs ba'i grangs// bgrang 
med nam mkha'i ngo bo la// mthar 'dzin grangs kyi ci rtsol ba// nam mkha'i mtha' la spyod pa 'dra// ma bgrod ma sbyongs yul ma tshol// sgo gsum ma bcos yal bar gnas// dam pa'i 'du shes nyer zhi ba// sgro 
'dogs skur 'debs rnam par gcod// dmigs 'dzin rtsol ba kun gyis stong// bsam pa ma yin mi bsam yin// gnyis kar 'dzin pa'i sems bral bas// brtags pa'i 'du shes kun gyis dben// shes yul </text>
</item>

<item><p>181</p><section>3</section>
<text>brtags pa kun bral ba// nam mkha' dri med shin tu gsal// brtag tu med cing spyad du med// bsam med brjod pa kun las 'das// 'jug dang mi 'jug gnyis bral bas// rig pa'i ye shes 
chen po la// ma bcos ngang la lhun gyis rdzogs// ma bcos gsang ba dbyings kyi lam// 'byung 'jug med pa'i tshul gyis shes// rtse sprad ma sprod dbyings la 'dus// rtsis las 'das pa'i byang chub sku// 'du 'phro 
mi mnga' dbyings la gsal// 'byung 'jug rig pa'i rjes mi 'breng// gza' bral yul dang dbang pos stong// ma bcings ma grol ji bzhin gnas// phyogs 'dzin rtsol ba'i lam brgyud kyis// rang rig bde 
chen don dang 'gal// rtsol ba'i chu bo rab 'bogs pas// btsal med lhun grub don mi mthong// ci yang yin no gang yang rung// dgag sgrub med par rang gsal zhing// rang bzhin ma bcos zhi ba yin// lus 
ngag sems kyi bya btsal med// 'di nas rang byung rig pa'i lam// don la sbyor zhing tshig tu min// zhes gsungs so// rin chen klong dgu'i rgyud las// bgrod du med pa sa dang lam gyis klong gi le'u ste dgu 
pa'o//// de nas yang sems dpa' rdo rje dam pa des// de bzhin gshegs pa rdo rje sems dpa' la 'di skad ces gsol to// dus gsum rgyal ba thams cad ky-is// sku gsung thugs kyi dam tshig 
dang// bsrung dang mi bsrung gnyis med pa'i// rig pa'i dam tshig legs par bsrungs// zhes zhus so// de nas yang de bzhin gshegs pa nyid kyis bsrung bral rig pa'i dam tshig gi don gsungs ba// dus 
gsum sangs rgyas thams cad kyi// sku gsung thugs su bdag gnas pas// 'da' ba med pa'i dam tshig gsum// rang bzhag yid kyis legs par zung// dran pa rkyen gyis ma shor te// de nyid tshod du 
lhugs par zhog/ ma bcos gsang ba'i dam tshig gsum// nam mkha' rgyas pa'i mtha' bzhin du// thob dang ma thob med par gnas// bsrung bral rig pa'i dam tshig la// bsrung ba'i shes pa phyin ci log/ de 
nas khyab pa'i dam tshig la// da bzod rtsom pa log pa'i lam// nam mkha' sa dang chu dang rlung// rang rang don las mi 'da' bzhin// snang grags chos rnams ma lus pa// bde chen ngang las 'da' mi 
srid// bde chen gsang ba dam pa ste// de las 'das na 'tshig par 'gyur// gang zhig gnas pa tsam gyis ni// dri ma ngan pa tshig pa yin// sa ma ya yis gang bsgrubs pa// rgyal po bka' brtags ji bzhin 
du// rang byung gsang ba'i don rtogs pas// kun kyang de las 'da' mi 'gyur// ma bcos lhun grub dam pa yis// bcos pa'i spyod la rnam par bcad// zhin rtags 'dzin pa'i chos dag pas// lhun grub rang </text>
</item>

<item><p>182</p><section>3</section>
<text>rig chen po nyid// 'dus pa'i rgyu rkyen rnam dag pas// 'od gsal ye shes skye 'gag med// brjod bral rig pa'i dam tshig la// lhag pa'i dam tshig rnam bzhi po// ma btsal lhun gyis grub par 
gnas// ma byung ma skyes ji bzhin nyid// rgyu 'bras bral ba'i dam tshig go/ mtha' bral nam mkha'i dam tshig la// mtha' dbus rnam rtog gang 'jug pa// de bzhin nyid kyi dam las 'das// bde chen gsang ba'i 
lam dang bral// gzung 'dzin chags pa'i gzeb kyis bcings// rgyud drug 'khor ba'i lam dang 'brel// rang byung ye shes don las gol// bsam 'das brjod med chos kyi dbyings// ji bzhin rang bzhin rnam 
par dag/ rig pa ma bcos rlung du 'jug/ brgya phrag bsam gyis mi khyab pa// snying po gcig ste rdzogs pa'i lung// rang gsal rig pa rjes su 'jug/ theg pa'i snying po rdzogs pa'i lung// rgyud dang bya bral 
rdzogs pa dang// mkha' khyab rig pa sems lung gis// bsam gyis mi khyab dus gcig mkhyen// rgyal ba kun gyi thug rig pa// rgyal ba kun gyi thugs kyi mchog/ sems can kun gyi sems chen po// gdod 
nas dag pas dri ma med// kun la snang zhing ther zug min// rang snang chos nyid dam tshig la// ci yang min la cir yang 'byung// bsam spyod mtshan 'dzin rtog las 'das// ye shes rdzogs lung rnam par 
dag/ rig pa'i thugs te thugs kyi mchog/ ma bcos ji bzhin nyid la gnas// chos kun ma bcos rgyud 'changs ba// gsang ba'i gsang ba rig pa'i nyams// 'da' bar dka' ste rig pa'i gnas// theg pa'i 
snying po gcig la 'dus// 'da' dka' rig pa'i dam tshig la// kun tu khyab par gnas par bya'o// zhes gsungs so// rin chen klong dgu'i rgyud las// bsrung med dam tshig klong gi le'u ste bcu 
pa'o//// de nas yang sems dpa' rdo rje de nyid kyis/ de bzhin gshegs pa rdo rje sems dpa' la 'di skad ces zhus so// dus gsum ma btsal lhun grub pas// ma bsags gdod nas rdzogs pa 
yis// byang chub sems kyi rang bzhin las// lhun grub 'bras bu ji ltar 'char// zhes zhus so// de nas de bzhin gshegs pa dgyes pa chen pos gsungs pa// tak+sha ka yi snying po bzhin// ma bsags gdod 
nas rdzogs pa'i phyir// ji ltar nyi ma'i 'od zer bzhin// kun la ji ltar mthun pa 'byung// sa dang chu dang me dang rlung// 'dod lnga kun tu sbyor ba yang// sangs rgyas thugs rje rol pa shar// thugs rje nam 
mkha'i mtha' ltar bdal// gang dang gang dag de dag la// thugs rje chen po mi snang na// skyob pa'i thugs rje yal lam ci// sems can khyad par ci zhig yod// dngos la thugs rje'i yul med pas// skye dang mi </text>
</item>

<item><p>183</p><section>3</section>
<text>skye mi gnas kyang// phyogs ris du shes mi mnga' bas// bsam pa'i khyad par so sor snang// dmyal ba yi dwags byol song dang// lha dang lha min srin po mi// bde sdug khyad par cir snang ba// de 
dag thugs rje chen po yin// nad dang mu ge mtshon nyid dang// me chu rlung dang nam mkha' stongs// de dag rim pa cir bstan pa// thugs rje rmad byung rol pa yin// ji lta ji ltar de dag tu// 'dul ba'i thabs su 
bstan pa yin// rgyal ba gang dang gang dag gis// 'dul ba'i thabs su gang bstan pa// phyogs mthong log pa'i 'du shes kyis// sdang sems gnod sbyor nyid du mthong// gnod sbyor phan pa'i gzi brjid 
kyis// grol ba'i lam la dgod par bya// thugs rje chen pos ma khyab na// las dang thugs rje 'brel ba med// de dag med par gyur na ni// grol thar med pa'i skyon du 'gyur// lhun grub rin chen phung po 
la// rtsol bral rig par mnyam sbyar zhing// nges par brda don phrad pa yis// 'bras bu rin chen lhun gyis rdzogs// rtsol ba ma yin lhun gyis grub// spyan drangs ma yin ye nas gnas// sbyangs ba ma yin gdod 
nas dag/ rim pa ma yin dus gcig rdzogs// phyogs ris ma yin khyab par bdal// mdzad pa phyogs med dus gcig grub// gdod nas 'bras bur lhun grub la// mthong dang ma mthong khyad par gyis// sangs 
rgyas sems can gnyis su byung// dngos po nyid la gcig tu mnyam// sku dang dpe byad 'od 'bar ba// 'dul ba'i ngo la bstan pa yang// drang don 'jig rten sangs rgyas te// 'dul dbang dngos po gnas pa 
min// rang byung rig pa 'od 'bar ba// kun kyang de nyid mtshungs par ldan// de nyid chos sku chen por bshad// rang la bstan cing rang la 'grel// rang byung gsang ba rang la 'chad// rang byung 'khor lo rang la 
bskor// gzhan du bya ba'i yul med pas// de bzhin nyid la rtag tu bzhugs// ston pa yid bzhin nor bu bzhin// las dang rkyen las mi snang bas// de yi sku gsung rdo rje ni// byin rlabs bsam gyis mi khyab 
'dod// gang dang gang snang de dang de// mthun 'jug 'tsham pa'i thabs su bstan// de nyid rgyal ba'i thugs su 'dus// rang byung lhun rdzogs snying po ni// ji ltar snang ba de ltar yin// zhes gsungs so// rin 
chen klong dgu'i rgyud las/ 'bras bu rin po che lhun gyis grub pa'i klong gi le'u ste bcu gcig pa'o//// de nas sems dpa' rdo rjes 'di skad ces zhus so// dus gsum rgyal pa'i thug kyi 
mdzod// gsang ba klong dgu'i bstan pa 'di// gang zag gang gis bstan pa bzung// mgon po dpa' bos bshad du gsol// zhes zhus pa las// de bzhin gshegs pas 'di skad ces gsungs so// dus </text>
</item>

<item><p>184</p><section>3</section>
<text>gsum rgyal ba thams cad kyi// gsang mdzod rig pa'i klong dgu 'di// gsungs gi bdud rtsi kun gyi bcud// theg pa'i yang rtse don gyi mchog/ phyogs kun gsal 'brel nges pa'i mdo// rin chen 
snying po 'phrul gyi sgo// skal ldan rab kyi don du bstan// gzhan gyi don du ma gsungs so// rin chen gter gyi snying po 'di// theg pa'am bstan pa ma lus pa// klong dgu'i nang du ma 'dus med// de nyid byang 
chub sems nyid klong// thabs chen rig pa'i sgron ma 'di// dad dang dam tshig snying rje che// bla ma la gus brtson 'grus can// bskal par sbyangs pa'i shes rab can// skye ba bdun pa'i gang zag de// skal ldan 
mchog gi rnal 'byor pa// rgyal tshab nges pa gcig la gtad// chos la dad pa chung ba dang// dam tshig phyal bar gtong ba dang// snying rjes sems can mi skyob dang// theg pa'i rigs su ma nges dang// brtson 
'grus myur ba'i stobs med cing// 'jig rten grags pa gtsor bzhag nas// rdo rje bla ma mi bkur dang// shes rab 'byed pa med pa dang// zang zing gus par mi 'bul ba'i// 'jig rten 'chal pa gang dag 
la// gsang ba'i gter 'di gang gtod pa// mkha' 'gro 'dus nas zos pa dang// rdo rje khab tu ltung bar 'gyur// gang yang gsum la mi bstan cing// rgyal tshab nges pa gcig la gtad// ces gsungs 
so// rin chen klong dgu'i rgyud las/ rgyud gzung zhing gtad pa'i le'u ste bcu gnyis pa'o//// slob dpon chen po shrI sing ha dang/ dge slong bai ro tsa nas bsgyur ba'o// rdzogs pa chen po rin chen klong 
dgu'i rgyud gsang ba rdzogs so//// rgyud 'di'i snod mdo byang bdun par ltos shig/// 
rgya gar skad du/ bo d+hi tsit+ta bin d+ha pra b+ha ni tan tra nA ma/ bod skad du/ byang chub kyi sems kun 'dus 'od kyi rgyud ces bya ba/ sems nyid rdzogs pa chen po la phyag 'tshal lo// de nas sangs rgyas thams 
cad rab tu brgyal/ dngangs pa dang// skrag par gyur te cang mi smra bar 'khod do// de nas de bzhin gshegs pa thugs rje ye shes kun tu khyab pa zhes bya ba'i 'od kyi 'phreng ba rnam par snang mdzad de rab tu 
bskul bar gyur to// de nas sangs rgyas thams cad kyis mgrin gcig tu 'di skad ces gsol to// e ma ho sangs rgyas kun kyi thugs// rab tu gsang zhing dri ma med// 'di dag the tsom skye ba'i rgyu// gsang 
sngags lta spyod ngo mtshar che// zhes gsol to// de nas bcom ldan 'das dpal kun tu bzang po de bzhin gshegs pa kun gyi rang bzhin des/ gsang sngags kyi che ba bstan pa'i phyir 'di skad ces gsungs </text>
</item>

<item><p>185</p><section>3</section>
<text>so// rab tu mi gnas gsang ba'i lung// dbyer med gsang ba'i don rtogs pas// dge sdig blang dor dbyer med pas// sdig pa spyad pas dam pa'i mchog/ theg chen gsang bar zhugs pa 
yis// mtshams med lnga po rdzogs byed cing// rnal 'byor gnas la bkur ba dang// dam rdzas zas su spyod pa dang// lha khang mdo sde bsreg pa dang// ye shes rnam grol rdzogs pa'i klong// theg pa 'di la gnas 
pa yis// de ma thag par grub par 'gyur// zhes gsungs pa dang// sangs rgyas thams cad brgyal bar gyur to// de nas de ma thag rgyal bas byin gyis brlabs te// gsang ba shin tu rnal 'byor dri ma med 
pa thugs su chud de/ dran pa slar rnyed nas ngo mtshar zhing zhus pa'i tshul gyis 'di skad ces gsol to// e ma ho sangs rgyas thams cad kyi// mi 'byed blang dor med pa'i thugs// theg pa'i snying po rtogs dka' 
ba// gnyis med goms pa'i stobs kyis grub// de nyid kun gyi yul min te// thugs rje dgongs pas rig pa bstan// las dang bag chags mi dgos pas// gang yang 'gag pa med par spyod// ces gsol 
to// de nas de bzhin gshegs pa thams cad kyi rang bzhin des// de dag la 'di skad ces gsungs so// rdzogs pa kun 'dus 'od kyi rgyud// snga ma dag tu ma gsungs pa'i// phyi ma zab mo bsdus pa'i 
rgyud// 'di yi rang bzhin rtogs par dka'// 'on kyang khyed rnams grol ba'i phyir// snying po'i rnal 'byor bshad par bya// thog ma med pa'i dus kyi dbyings// chos rnams kun gyi gnas yin pas// kun 'byung 
dngos po yongs kyi lam// dus gsum rdzogs pa'i ngo bor gnas// gsang ba kun 'dus sems kyi lung// gdod nas dag pas nam mkha'i klong// sgro skur dag pas chos kyi dbyings// gdod nas kun gyi ngo bo 
bshad// chos sku gnyis med rdzogs pa'i klong// dgongs pa'i klong la phyogs ris med/ khyab pa chen po nam mkha'i 'od// brdal khyab mkha' ltar mu mtha' med// 'du 'bral med pa dran pas bstan// rgyu rkyen 
ma tshangs kun bral bas// skye 'jig med par 'dus ma byas// gdod nas rig pa gnyis med pas// sna tshogs rang bzhin kun tu bzang// thig le chen por ye bstan pas// gang ltar snang yang chos kyi 
dbyings// ma bsags lhun grub ngo bo'i phyir// cir yang snang la dngos bzhi med// rang bzhin gang du'ang ma nges te// brtag cing spyad pa kun las 'das// brdal khyab chen po kun chub pas// rnam pa tha dad 
yul las 'das// mtha' dang dbus su mi 'byed pas// gol dang sgrib pa'i chos mi gnas// phyag rgya chen por ye gnas pas// sgom dang mi sgom yul las 'das// rig pa'i 'khor lo rab bskor bas// mtha' </text>
</item>

<item><p>186</p><section>3</section>
<text>med bar ni rab tu 'khyil// gdod nas lhun gyis grub pa la// rgyu rkyen rtsol la rag ma lus// bde chen rol pas bdag gnas pas// mtshan ma'i bde la rten mi 'cha'// sku gsum mtshan mar lo 
brtags pas// mtshan ma'i 'bras la rag ma lus// gcig dang tha dad bcos su med// theg chen sems nyid rdzogs pa la// ma bcos thabs kyis der bzhag na// bsam dang bsam bya kun bral nas// rnam 
grol rdzogs pa'i sa la sbyor// stong pa'i mtha' la zhen pa dang// bde ba'i 'dod la chags pa dang// btang snyoms don la gang zhen pa// log pa'i grong khyer chen po yin// gang yang zhen pa med pa ni// gang yang 
byang chub snying po'i lam// bar chad med pa'i thams chen ni// sems nyid rdzogs pa'i lam yin no// rang sems byang chub snying po las// gzhan med thig ler gcig pa'i phyir// gnyis med gsang ba'i rang 
bzhin dag khyab pa chen po'i tshul du bzhugs// kun 'dus rig pa sems kyi gter// ma btsal thabs kyis grub pa yin// dbang bskur ye shes rgyal po la// ma chags thabs kyi sbyor ba yis// gang ltar gnas 
pa de ltar gnas// ma bcos rang gzhag thabs kyis go/ phyag rgya chen por kun gnas pas// bskyed cing sgom la rag ma lus// brjod bral snying po mthar phyin pas// sngags dang kha ton bya las 'das// dus 
gsum mi 'gyur bstan pa'i phyir// cha shas dben pa'i ngo bos stong// sku mchog 'od dpag med pa'i klong// mtshan dang dpe byad cha las 'das// mtshan ma'i sgro skur kun zhi yang// ye shes 'bar ba'i 'od kyis 
mdzes// rgyal po thabs kyis mdzes pa ltar// ma byas thabs kyis don rnams rdzogs// zhes gsungs so// kun 'dus 'od kyi tan tra las// sgro skur med pa'i le'u ste dang po'o//// de nas de bzhin 
gshegs pa kun tu bzang pos/ kho na nyid kyi ting nge 'dzin la snyoms par zhugs pas/ lta dgongs mthar phyin gyi don 'di gsungs so// chos kun gdod nas mtshan nyid med// ye shes nam mkha'i rgyal po 
las// bde chen gsal ba'i nyi shar bas// rnam par rtog pa'i sgro skur gcod// ye shes 'khor lo 'od po che// phyogs med kun la gsal bar 'char// rig pa'i rgyal po kun 'dus pas// bde sdug rtog pa'i 
mtha' las 'das// zhen pa'i 'du shes kun bral bas// bsam gyis mi khyab chos kyi dbyings// sangs rgyas sems can gnyis med pas// bsgrub cing sgrib pa gsal du med// ma lus sgro skur kun zhi 
bas// chos kun ye shes dgongs pa'i klong// snang srid bla ma'i phyag rgya bas// ma brjod ngo bos chos tshur ston// skye med phyag rgya kun thebs pas// 'dus byas mtshan ma med pa'i lam// bdag nyid ngang las ma </text>
</item>

<item><p>187</p><section>3</section>
<text>yengs pas// ji ltar mdzad kyang g.yo ba med// btsal zhing spyad pa'i chos med pas// spyod lam ma bcos de bzhin nyid// phra zhing shes par dka' ba'i phyir// brtag cing nyan pa'i yul las 
'das// dam pa'i dgongs pas kun gsal bas// nyes pa'i skyon gyis gos pa med// sku gsum rdzogs pa'i klong brdal bas// 'gro don snying rje bya dang bral// dus gsum chos nyid snying po la// thun dang bcos 
tshad khar ma lus// rig pa'i ye shes lhun rdzogs la// drod dang rtags la rten mi 'tshal// ma bzhag rang gsal mi g.yo bas// lta zhing sgom du'ang yod ma yin// ye shes srog gis kun zin pas// skye shi tha snyad 
yul las 'das// theg chen snying po'i lam rtogs pas// brgyud pa'i lam la 'jug mi byed// ma byas don kun lhun rdzogs pas// sgo gsum btsal ba'i 'du shes bcad// ting 'dzin rig pa'i 'khor lo 
la// sgro skur mtshan ma'i chos mi gnas// mi bskyod bde chen rgyal po la// gang ltar gnas kyang nyam mi nga// dngos po phyi nang chos kun ni// gdod nas dri med dag pa la// de yang dngos grub ma yin pas// gang 
ltar ma bcos yin par dbye// byas kyang sgrib par mi 'gyur la// ma byas gol bar mi 'gyur gyis// rdo rje snying po bstan pa can// nges pa'i don las ma yengs na// chos nyid don las ma 'das pas// gang yang 
ma bcos gzhag par bya// mthong dang ma nges bar mtshams su// bde ba chen po'i don 'char zhing// 'bad rtsol med par lhun gyis grub// gang dgar bzhag kyang g.yo mi 'gyur// lta dgongs dbyer med gang 
rtogs pas// dus gcig rnam grol lhun grub pa'o// zhes gsungs so// kun 'dus 'od kyi tan tra las/ lta dgongs dbye ba'i le'u ste gnyis pa'o//// de nas bcom ldan 'das de bzhin gshegs pa kun 
tu bzang po rang byung ye shes bstan pa'i ting nge 'dzin la snyoms par zhugs nas/ 'di skad ces gsungs so// chos rnam ma lus ji snyed pa// rgyu la mi ltos snying po'i snying// rkyen la mi ltos 'bras bu'i 
'bras// gsang ba'i gsang ba mkha' ltar dag/ theg pa'i snying po rdzogs pa'i lung// ma lus gcig dang tha dad med// ye shes mkha' dra khyab pa'i klong// bstan pa'i rtsa ba chos kyi dbyings// dur khrod bdal 
ba'i snying po mchog/ yul sems bral ba'i rang bzhin gyis// de bzhin nyid de sgro skur med// theg chen sems nyid mkha' ltar dag/ ma 'dres gsal bar snang ba'i phyir// lhun grub rol pa cir yang snang// snying 
po gcig tu kun rdzogs pas// rdzogs khyab brdal ba chos kyi sku// rgyu dang rkyen las mi ltos pas// mi 'jig rdo rje 'gyur ba med// ma bsgribs gsal bar kun mkhyen pas// ye shes kun gsal mchog gi </text>
</item>

<item><p>188</p><section>3</section>
<text>ngang// thams cad sems su lhun grub pas// sangs rgyas sems can gnyis su med// ma bcos bsam spyod kun bral bas// chos nyid sems nyid gnyis su med// bde chen rigs par 'od 
gsal bas// btang snyoms stong pa rnam par bcad// rig pa 'khor lo gter gyi mchog/ ma bskor zhi ba dbyings su 'khyil// 'khor lo 'od 'bar snying po can// mtshan dang dpe byad kun las 'das// che ba'i 
che mchog chos kyi sku// dus gsum 'du 'bral med par gnas// rdzogs pa kun 'byung lam gyi phugs// zhen pa dus gcig bcad pa'i phyir// mngon sum rdzogs pa'i rang la gnas// nges pa rnyed pa de 
ma thag/ 'byung med ye shes mkha' ltar dag/ snying po rdzogs lam bar chad med// gang yang dam par mi len pas// dman pas gzhan du dor ba med// ye shes lnga rdzogs snying po nyid// ma 'dres dbyings la 
rdzogs pas brgyan// zab mo kun 'dus sems kyi gter// rdo rje bla ma'i lung thob cing// nges pa'i blo dang ldan pas na// dbul po gter dang phrad pa ltar// mthong ba tsam gyis chog pa yin// nges pa'i blo dang 
ldan med cing// theg chen rdzogs pa'i rigs min na// long ba gter dang phrad pa ltar// bstan kyang shes par ga la 'gyur// mi skye mi 'gag snying po la// rang byung ye shes gsal bas gnas// yid bzhin nor 
bu'i snying po ltar// 'phel dang 'grib pa ga la yin// zhes gsungs so// kun 'dus 'od kyi tan tra las/ rang byung ye shes bstan pa'i le'u ste gsum pa'o//// de nas de bzhin gshegs pa kun tu bzang 
pos// don gyi snying po zhes bya ba'i ting nge 'dzin la snyoms par zhugs nas/ 'di skad ces gsungs so// thog mtha' med pa'i ngo bo ni// kun tu bzang po'i 'khor lo ste// dus gsum stong par gnas pa'i 
phyir// stong dang mi stong yul las 'das// sangs rgyas sems can dbyer med de// de bzhin nyid du gcig pa'i mtshan// theg pa mkha' 'dra lto bo che// stong pa nyid du'ang mi gnas pas// sku gsum mtshan mar 
rtags pa'i lam// thob par bya ba'i yul med pas// gang yang mi byed snying por rdzogs// ma lus kun dang dbyer med pas// gsal dang sgrub pa ga la yod// 'khor dang mya ngan 'das pa med// mtha' dbus 
rtogs pa'i rgyun las 'das// dri med mkha' ltar rab zhi bas// rang byung 'du shes kun dang bral// thig le chen po rgyas thebs pas// cha shas med de snying por mtshungs// lhun grub rig pa kun rdzogs 
pas// sgrub cing rtsol ba bya mi dgos// gdod nas dag pa'i rang bzhin pas// sgrib byang gnyen po brten dang bral// snying por thams cad rtogs pa'i phyir// tshad mar gtan la dbab mi dgos// rin chen 'od </text>
</item>

<item><p>189</p><section>3</section>
<text>ltar lhun rdzogs pas// tshogs bsags dngos grub blang du med// ye shes rang byung dri med pas// dge sdig mtshan ma sel mi byed// bde chen klong la kun gnas pas// rtsol ba'i bde la rag ma 
lus// snying po bar che mi gnas pas// sgom zhing dmigs dang bral bar gnas// dus gsum theg pa'i snying po las// ma yengs dgongs par gnas pa yin// dus gsum rgyal ba rnams kyis kyang// 'di 
med rgyal ba 'byung mi srid// theg pa'i snying por kun rdzogs pas// lam gcig bsgrod pas thams cad rdzogs// ma bcos dgongs pa'i don rtogs na// lung sogs tshad ma rnams mi dgos// ma bcings 
bcings par mthong bas na// mtshon pas bcings pa dus gcig gcad// dbang po ye shes gsal ba yi// bde mchog ro myong ngo mtshar che// bstan pa'i snying po ma rtogs na// btsal bas nam mkha'i mtha' 
'tshol 'dra// ye shes 'khor lo rang dbang na// mtshan ma'i dbang thob thig le'i rgyu// bag chags dag pa'i me long la// rnam grol dbang po rang bzhin gsal// cir snang ye shes dag pa la// bltas shing rig 
pa mngon par 'char// mkha' la 'od kyis brdal ba ltar// phyogs med rgyas par gsal ba bya// snying po kun 'dus 'khor lo can// ma lus rdzogs pa chen por gnas// zhes gsungs so// kun 'dus 'od 
kyis tan tra las// snying po rdzogs pa'i le'u ste bzhi pa'o//// de nas de bzhin gshegs pa kun tu bzang pos dgongs pa de kho na nyid bstan pa'i ting nge 'dzin la snyoms par zhugs nas/ 'di skad ces 
gsungs so// snang srid phyi nang snod bcud kun// rang byung thig ler rgyas thebs pas// ye shes chen po'i klong du 'khyil// thim 'gyur gsal yang mi mngon pa'o// rnyog pa'i rgyu bzhi bral gyur na// de med 'bras 
bu mi 'byung bas// mi dmigs snying po rdzogs pa'i lam// ma bcos bzhi bzhag snying por gnas// ye shes 'od kyis kun khyab pas// thams cad rang byung nyi mar gsal// mkha' la thugs rje ji bzhin du// ye 
shes tshad med de bzhin te// sgro 'dogs skur 'debs kun bcad pas// de bzhin nyid du rnam par bdal// snying po'i snying po rdzogs pa'i lam// bar chad med par gsal gyur na// phyi nang snod bcud ma lus 
pa// skyes bu mig nad bral ba yis// 'khrul pa'i bag chags sad pa ltar// ye shes gzhan las mi 'byung ngo// gang zhig 'di ltar rtogs gyur na// 'jigs pa'i skal ba'i rdzas bzhin du// thams cad stobs 
'gyur ma yin pa// nyes stobs bag chags mi gnas so// thams cad ye shes rgyas btab pas// ma lus kun dang gnyis med pa// dam pa 'ga' yis rtog pa las// dman pas de ltar mi rtogs so// rang byung </text>
</item>

<item><p>190</p><section>3</section>
<text>snying po gnyis med pa// thogs med rig pa shar ba bzhin// gdod nas bde chen rgyal po la// ma bcos rig pa yan du khye// lhun grub phyogs bral chen po la// zhen pa'i 'du shes bral ba 
yis// ye shes gsal bas mdangs phyung nas// rig pa'i snying po dus gcig 'jug/ spros med lhun rdzogs snying po'i klong// nam mkha' yangs ba'i snying po ltar// ma 'dres yongs rdzogs snying po la// rig pa 
glong ba tsam la gnas// ye shes klong chen kun gnas pas// rmongs pa'i 'khor ba'i 'dam las grol// mtshan nyid 'di zhes rtag par dka'// ma rig ye shes 'od gsal bas// sgrib byang ye shes bskyed du 
med// sgrib dang rnyog pa kun dag pas// gnyen pos bcos shing dgag tu med// gsang ba'i thig le rang bzhin dag/ ma tsal rang dgar gnas mod kyang// gang yang ma yin mi gnas pas// phyogs kyi rkyen 
gyis mi gos so// ji ltar rdzun pas du ma dag/ bden tshig gcig gis sel ba ltar// don dang 'brel ba'i tshig gcig gis// brtags pa'i grong khyer bcas bcom pa'o// ji ltar tha dad du ma'i gzugs// mi 
'gag ro myong gcig pa ltar// rnam pa'i khyad par ma bkag par// bde chen gsang ba rdzogs par gsal// don gyi khyad par rgya chen las// gcig gis de don rtogs pa ltar// rig pa rdzogs pa'i khyad par 
gyis// gcig don rtogs pas kun don rtogs// 'jig pa'i dus kyi me bzhin du// ye shes rtogs pa'i khyad par la// ji ltar snang ba'i chos rnams kun// ye shes stongs su gyur pa yin// ye shes ma gyur 
med pas na// sgrib pa'i khyad par gcig mi gnas// gang zhig rtogs pa'i stobs med na// gang ltar spyad kyang brtags pa kun// long ba mig bral lam zhugs ltar// gang ltar spyad pa g.yang sar 
'gyur// dngos 'di gcig las ma g.yos kyang// phan gnod nus pa'i khyad par gyis// sman gyi rgyal po ga bur ltar// bcings dang grol bar snang ba yin// rdzogs chen theg pa'i snying po 'di// rang byung thig le 
rdzogs pa'i lung// bsam gyis mi khyab chos rnams kun// bsam med yongs su rdzogs par brtag/ rnam pa'i khyad par gang dag las// ma btsal de dang mnyam par skye// btsal nas khyad par gang dag 
kun// bcings ba'i mdud par snang ba yin// ma bcos sems nyid rdzogs pa'i lam// de nyid rdzogs la gnas par bya// rten dang bgrod dang rim par 'byung// 'jig rten log pa'i las la bslad// bya bral 
rdzogs pa'i lam las grol// bskyed pa mtshan ma'i lam la gnas// 'jig rten rtsol ba'i lam pa yis// rang sems rdzogs pa mthong mi 'gyur// zhes gsungs so// kun 'dus 'od kyi tan tra las/ rig pa </text>
</item>

<item><p>191</p><section>3</section>
<text>dbyer med par bstan pa'i le'u ste lnga pa'o//// de nas de bzhin gshegs pa kun tu bzang pos/ ye shes sgro skur med pa'i ting nge 'dzin la snyoms par zhugs nas// 'id skad ces gsungs 
so// rig pa'i rgyal po bstan pa'i bdag/ bstan pa'i theg pa yongs kyi klong// bstan pa'i rtsa ba klong dgu'i gter// gcig la rdzogs te tha dad med// snying po'i snying po rdzogs pa 'di/ khyad par gnas pa 
bstan pas gsal// theg pa'i khyad par ci bstan pa// 'dul thabs drang ba'i khyad par nyid// kun la mthun par snang mod kyang// mdo don ye shes rdzogs pa gcig/ sangs rgyas kun gyi gter gyi dbyig/ rin 
chen phung po phyogs med klong// btsal bsgrub med de gdod nas rdzogs// yon tan chen po dpag mi rig/ dus gsum sangs rgyas yon tan kun// snying po gcig la rdzogs par blta// de ni gsang ba'i thabs 
dag gis// tshig gi don gyis mtshon par bya// rgyud dang khyad par mngon sum ma lus pa// lhun grub rtogs la khyad par med par gnas// ma rtogs skal med don la bzhugs pa'i phyir// de dag bstan pas tha 
ma thob pa yin// rang byung brdal ba chen po khyab gnas pa// skal med dman pas rtogs par ga la 'gyur// snying po 'od 'bar kun la khyab gnas kyang// dmigs pa med la mi snang de bzhin no// 'on kyang 
blun po'i 'khrul pa gsal ba ltar// skad cig ma la don kun rdzogs pa yin// lhun gyis grub pas rang nyid don byar med// gcig tu gnas pas gzhan don bya dang bral// ji bzhin bzhag pas yengs med ngang 
du snang// 'khrul dang ma 'khrul khyad par gyis// zla sprul dung la zhen bzhin no// bya bral rdzogs pa'i thig le la// rang gzhag pa yi gtan tshigs kyis// rang byung sems nyid rdzogs pa'i lung// de ma thag par 
yongs su shes// ma bcos kun 'dus thugs kyi rgyud// gsang ba'i zhi ba zab mo'i lam// ji bzhin ma btsal bzhag pa yis// rgyu ba ma lus dus gcig gcad// byis pa ma rabs 'du shes kyis// rdzogs pa'i 
klong la cir shar yang// ye shes rtogs pa'i khyad par 'phags// ye shes srog gsum 'khor lo bskor// thig le chen po gdod nas gnas// nam mkha'i mkha' la longs spyod pas// bde dang sdug bsngal blang 
dor med// ces gsungs so// kun 'dus 'od kyi tan tra las/ sems kyi rang bzhin bstan pa'i le'u ste drug pa'o//// de nas de bzhin gshegs pa kun tu bzang pos// 'khrul ba ngos bzung ba zhes bya ba
 'di gsungs so// sangs rgyas sems can gnyis med la// ma rtogs 'dzin pa'i khyad par gyis// gcig la rkyen dang phrad pa yis// nus pa'i khyad par so sor snang// rmongs 'khrul rkyen gyi khyad par gyis// snang </text>
</item>

<item><p>192</p><section>3</section>
<text>ba gcig la gnyis par mthong// tha dad gdod nas mi gnas pas// de dag tsam gyis grol ba yin// snang ba'i phyogs med kun khyab phyogs med kyang// ldongs la mun pa'i tshogs su 
snang// bsgrubs pas grub par ma gyur kyang// mthong bas mun pa bsal mi dgos// rgyal bu long ba'i mtshan dpe ltar// 'gro kun ye shes ngo bor gnas// gzhan la rnyed par mi 'gyur te// mthong ba tsam la 
rag las pa'o// ji ltar gcig gis gcig btsal bas// phrad kyang ma shes kun tu stor// bden pa'i tshig gis 'akrol 'gyur bas// ma shes de nyid bstan par zad// bden pa'i ngag de ma thob pas// gang ltar 
btsal zhing lam bkrol kyang// bskal ba bye phrag brgyad bcu ru// de dag shes rtogs mi 'gyur ro// bden pa'i ngag dang phrad pa'i tshe// gang phrad dus de der nges 'gyur// ji ltar snang ba'i sbyor ba yis// shin tu 
sgribs la yun ring ba'i// mun pa 'thibs po ma lus pa// skad cig tsam la 'joms par byed// gang du shes pa mun pa'i tshogs// de ma thag pa rnam par bcad// bzhi gcig stobs kyis 'phags pa'i 
phyir// spyod pa'i 'khor lo rgyun mi bcad// ma lus ye shes 'od gsal la// blang dor dmigs 'dzin kun las 'das// mtshan ma'i sgro skur kun zhi bas// rang gzhag ye shes bsam mi khyab// ye shes 'od kyis 
kun khyab pas// gsal dang mi gsal chos mi gnas// kun 'byung snying po zhi ba'i lam// ye shes 'khor lo rgyun mi 'chad// gnas skabs khyad par ma 'dres kyang// ye shes chen po gcig tu 'khyil// kun 
'dus 'od kyi dkyil 'khor la// ma lus rdzogs pa'i tshul du gnas// chu yi khyad par bsam yas ba// ma 'dres lhun gyis rdzogs pa ltar// gnyis med gsal ba bsam mi khyab// de bzhin nyid kyang de 
lta'o// rin chen sems la dbyer med kyang// yon tan khyad par bsam mi khyab// gang dag nyid la dbyer med kyang// yon tan khyad par snang ba ltar// lhun grub nyid las mi g.yo yang// rnam pa lhun grub 
phyogs ris med// rten med mkha' mnyam ye shes la// rten bcas skye 'gag nor ba'i lam// dus gcig rdzogs pa'i ye shes la// rim skye rtag 'dod nor ba'i lam// rdzogs chen phra men rnal 'byor 
pas// rnam grol 'bras bu gang la thob// kun 'byung theg pa'i snying po la// mkha' ltar gnas pas dgag tu 'ang med// lhun gyis grub pas sgrub tu'ang med// ma yengs gnas pas sgom du'ang med// bdag 
yin nyes pas bgrod du'ang med// mkha' ltar dag pa'i rang bzhin la// ye shes gsal ba mdzes pas brgyan// gnyis med bde chen lhun gyis grub// rgya gsum 'debs pas 'gyur mi srid// ces gsungs </text>
</item>

<item><p>193</p><section>3</section>
<text>so// kun 'dus 'od kyi tan tra las/ 'khrul pa dang ma 'khrul pa'i khyad par gyi le'u ste bdun pa'o//// de nas de bzhin gshegs pa kun tu bzang pos dbyer med pa'i ting nge 'dzin la 
snyoms par zhugs nas// ched du 'di skad ces gsungs so// thams cad rnam dag chos kyi dbyings// rnyog bral ye shes bde chen la// gnyis 'dzin log pa'i stobs kyis bsgyur// rnam rtog 'khor ba'i g.yang 
sar lhung// mi g.yo dang po'i rang bzhin la// rkyen gyis brlabs snang ji bzhin no// rin chen dag pa'i rang bzhin la// gang dag phrad par der gyur kyang// de dag yin pas snang 'gyur te// min pas gang gi ngo 
bo min// de bzhin ma bcos lhun grub pa// yon tan lhun grub rdzogs pa'o// rdzogs pa chen por 'gal 'gyur bas// phyin chad ma btsal rang dgar gnas// bya dang mi bya med pas na// blang dor ma lus 'khor 
ba'i lam// zhes gsungs so// kun 'dus 'od kyi tan tra las/ de kho na nyid snying po'i le'u ste brgyad pa'o//// de nas bcom ldan 'das dpal kun tu bzang pos// lhun gyis grub pa'i ting nge 'dzin la 
snyoms par zhugs nas// 'di skad ces gsungs so// gdod nas rdzogs pa'i snying po la// 'bad rtsol zhen pa mi gnas kyang// lhun grub bsam mi khyab sbyor bas// bdag gzhan don kun skad cig 
rdzogs// ma bcos ji bzhin phra ba yis// rtogs spyod 'du shes phyogs dang bral/ khyab pa chen po mkha' ltar dag/ de bzhin nyid de chos kyi sku// longs spyod nam mkha'i mthar thug ste// ji snyed pa yi rnam par 
dag/ bde chen ye shes ro myong bas// longs spyod rdzogs pa chen po nyid/ khyab pa nam mkha'i mthar thug pas// sprul ba chen po rgyun mi 'chad// ma lus sprul par rgyud 'chang ba// gzhan pa cung zad yod ma 
yin// 'di dag sems nyid rdzogs pa la// gdul bya bsam pa'i khyad par du// rgya mtsho rlabs dang rin chen ltar// skal ldan rnams kyis shes par bya// thams cad lhun grub chos dbyings pas// thugs rje yul 
yod ma yin kyang// gdul bya'i dus na rin chen ltar// ma lus kun la snang ba yin// sgra skad che chung ma lus ba// ye shes rdzogs pa'i gsung gis ni/ khyab pa chen por byin brlabs kyis// bstan pa'i chos nyid 
ston pa yin// mkhyen pa'i ye shes skad cig la// ma rdzogs khyad par mi gnas pas// ji lta ba las ma g.yos kyang// ji snyed ma bkag rdzogs par mkhyen// bya bral rdzogs pa'i 'phrin las kyis// ma lus 
mdzad pa phyogs ris med// thams cad mdzad par gnas gyur pas// ye nas rdzogs pa'i mdzad pa yin// ma lus lhun grub chos kyi dbyings// dbye ba'i khyad par yod min yang// nyi ma'i 'od dang snying po </text>
</item>

<item><p>194</p><section>3</section>
<text>ltar// rang gzhag tsam la rdzogs pa yin// 'dus byas ma yin rdo rje yin// rang byung nyid pas rgyu rkyen bral// rim pa med pas dus gcig rdzogs// lhun gyis grub pas gzhan mi rtsol// ji ltar 
'od kyi gzhal yas la// dus gsum gsal bar 'char ba'am// rin chen sprin gyi snying po las// drag po rlung gi sgras mtshon nas// bdud rtsi char ba'i snying po'i mthus// ma lus bsam pa rdzogs par 
gnas// snying po rdzogs pa'i rang bzhin las// mos pa'i khyad par snang ba dang// phyogs med rang gis byin brlabs kyis// ji ltar 'dod pa sor sor snang// zhes gsungs so// kun 'dus 'od kyi tan tra las/ 
lhun gyi grub pa'i le'u ste dgu pa'o//// de nas de bzhin gshegs pa thams cad kyi rang bzhin des// 'khor gyi tshogs la 'di skad ces bka' sgrags bar mdzad do// de bzhin gshegs pa thams cad 
kyi// ye shes snying po thugs kyi rgyud// ma bcos ji bzhin thams cad kyi// nyon mongs zhen pa'i 'phreng thag chod// mun pa'i dri ma kun gsal nas// mkha' ltar dag pa dus gcig snang// rig pa'i snying po kun 
'dus 'od// phyogs mtshams med par rgyas par gnas// gsang ba phyi ma'i man ngag ste// rdzogs chen rtsa ba yang snying 'di// dus gsum sangs rgyas thams cad kyi// gsang mdzod thugs kyi rgya mtsho yin// rnam 
grol 'bras bu rdzogs 'dod pas// thams cad la ni me long bzhin// bltas kyang gzungs brnyan mi snang ngo// bstan pa rgya mtsho thugs kyi mdzod// skal ldan rig pa 'ga' tsam la// 'phrul tshig brda yis bstan 
pa snang// 'on kyang rin chen bstan pa ltar// rtogs pa tsam gyis chog pa yin// yang gsang thugs kyi nyi ma 'di// grags pa'i chos brgyad ma chags shing// rnyed dang bkur sti de bzhin pas// rin chen dbyig 
dang lus srog dag/ 'phangs med gser gyi rang bzhin ltar// bla ma dam pa srog 'dzin cing// ting 'dzin shes rab rtsal rdzogs pas// bla ma rin chen dbyig ltar bkur// man ngag snying ltar 'tsho ba 
dang// mched la gus sems dad par ldan// rin chen 'phrul gyi thabs ldan na// zang zing ser snas bcings pa med// 'di la gsang ba gter du gtad// 'di dag rang bzhin mi ldan par// g.yo rgyus man 
ngag 'dod pa dag/ bskal pa bye ba phrag brgyar yang// thugs kyi gter chen spro mi bya// zhes gsungs so// kun 'dus 'od kyi tan tra las/ gsang ba'i gter gtad pa'i le'u ste bcu pa'o//// byang chub kyi
sems kun 'dus 'od kyi tan tra rdzogs so// // rgya gar skad du/ dz+nyA na pra b+ha rat+na tan tra nA ma/ bod skad du/ ye shes rin chen 'od kyi rgyud ces bya ba// ye shes rin po che gang yin pa de la phyag 'tshal </text>
</item>

<item><p>195</p><section>3</section>
<text>lo// 'di skad bshad pa'i dus gcig na/ rin po che'i gnas ye shes kyi klong// mtha' dbus med pa'i gzhal yas khang na// bcom ldan 'das mngon rdzogs rgyal po bzhugs te// rang 
bzhin gyi 'khor dang// don gyi 'khor dang/ 'dod pa'i 'khor ro// rgyu'i byang chub sems dpa' dang// lam gyi byang chub sems dpa' dang/ 'bras bu'i byang chub sems dpa' dang thabs gcig tu bzhugs 
so// de nas lha'i bu sems lhag can gyis/ mngon rdzogs rgyal po la 'di skad ces gsol to// gsung gi sangs rgyas thams cad kyis// rgyu yi don rnams mthar phyung nas// rgyu med don ni mi gsung ba// thugs 
rje'i mkhyen pa mi mnga' 'am// ngo bo'i sangs rgyas thams cad kyis// lam gyi don rnams mthar phyung nas// 'bras bu'i don ni mi gsung ba// thugs rje'i yon tan mi mnga' 'am// rin chen lta bu'i skal ldan 
la// rgyu med 'bras bu gsung du gsol// ces gsol pa dang// de nas mngon rdzogs rgyal pos// sems lhag can la bka' stsal pa// gsung gi sangs rgyas thams cad kyi// ye shes rang bzhin khyod yin 
pas// ye shes kun gyi mdzad par sher// sku yi sangs rgyas thams cad kyi// ye shes rin chen khyod yin pas// chos rnams byang chub sems la snang// thugs kyi sangs rgyas thams cad kyi// ma g.yos ye shes 
dang ldan pas// ye shes rmad byung nyid du shar// don gcig yon tan kun gyi bdag/ rin chen 'bar ba thabs kyi sgo/ ye shes mkhyen pa'i thabs ldan pas// rtsol med ye shes ngo sprad kyis// ye 
shes stong pa'i ngo bo la// tha snyad brjod pa'i tshig bral yang// ma rtogs pa la mtshon pa'i phyir// gsung gi brjod pa gsal ba yis// mun khung gser sgron lta bur bshad// rang bzhin ngo bo thugs rje ni// ston 
pa phun sum tshogs par bshad// 'das dang ma byon da ltar ni// dus ni phun sum tshogs par bshad// thams cad sdud dang khyad par 'phags/ khang bzangs sprul ba bzhugs pa ni// gnas ni phun sum tshogs 
par bshad// rang rgyud 'brel dang don gyis cig/ 'dod pas bsdus pa'i 'khor rnams ni// 'khor ni phun sum tshogs par bshad// gcig dang 'bral dang gtan la 'bebs// ma tshang med dang dgos pa 
tshang// rgyud ni phun sum tshogs par bshad// ci yang ma yin byang chub sems// rtsis gdab blo dang bral ba ni// lta ba phun sum tshogs par bshad// ye shes rgyun la bar ma chad// don las bzhan du ma bkol 
ba// ting 'dzin phun sum tshogs par bshad// bya ba'i spyod pa rnam dag cing// blang dang dor ba rnam dag ni// spyod pa phun sum tshogs par bshad// ye shes dri ma med pa la// re dogs blo dang bral ba </text>
</item>

<item><p>196</p><section>3</section>
<text>ni// 'bras bu phun sum tshogs par bshad// ye shes gang du rgya ma chad// thams cad 'byung ba'i gzhir gyur ba// gzhi ni phun sum tshogs par bshad// thams cad kun du ma bsgribs shing// ye 
shes rang du snang ba ni// ye shes phun sum tshogs par bshad// rtogs pa gzhan gyis g.yog tu med// snying po phun sum tshogs par bshad// rtogs pa gzhan las rag las med// sgom med phun sum tshogs 
par bshad// 'dod pa'i don 'byung rin po che// yon tan phun sum tshogs par bshad// 'khor ba brdar bcad ye shes ni// 'khor 'das phun sum tshogs par bshad// sangs rgyas thugs kyi snying po'i 
bcud// ye shes rang bzhin rtogs par gyis// zhes gsungs pa dang// sems lhag can gyis 'di skad ces gsol to// sku gsung rig pa'i byin brlabs te// skal ldan don du ji ltar 'char// zhes gsol pa 
dang/ bcom ldan 'das mngon rdzogs rgyal pos bka' stsal ba/ yid bzhin nor bu'i dgos 'dod bzhin// thugs rje'i byin rlabs rim rgyud pas// ston pa'i gsung dang byin brlabs kyis// rang snang nyi ma lta 
bur gsal// gsal byed rin chen snang ba 'di// mtha' yas sems can thams cad la// mnyam pa'i tshul gyis gnas mod kyang// skal ldan snod ldan rnal 'byor pa// thugs rje'i byin rlabs shugs kyi 
shar// rin chen snang ba rang 'bar 'di// 'gro ba'i bla ma 'das gyur yang// 'gro ba mos pa la gnas nas// mos ba'i rnal 'byor yang rab la// snying po sgom du med par bshad// gting ltar mi gsal rin po 
che// skal ldan rnal 'byor mos 'jug gis// rtog med mthong ba'i lam rtogs dang// bgrod med 'bras bu rang snang yin// snang ba gsum gyi dkyil 'khor las// bde gshegs gsum gyi sku ldan pas// rnam 
grol 'bras bu rang bzhag yin// gzhi nas ma g.yos rang bzhin grub// bsam med rang gzhag med pa'i ngang// bde chen mi rtog rgyu ba bral// yid la mi byed snang ba dag/ rig pa ma 'gags ye shes 
gsal// dbang po rang snang rgyal ba'i sems// 'gro ba kun la rang bzhin gnas// mthong ba log pa gzhan yod kyang// sangs rgyas dang po gzhan las min// chos nyid sku la 'gyur ba med// rang rig bde ba 
chen po'i ngang// rgyu la mi gnas mthar thug pa// theg chen rdzogs pa'i 'bras bu yin// rin chen gsung gis shes 'gyur te// bsam med brjod bya'i snying po'i don// kun gyi brjod bya'i sems kyi 
dbyings// rang rang mos pa'i sems kyis rtogs// lam gyi rtsol bas 'bras bu 'tshol// rang rang mos pa'i sa la gnas// smon pa'i 'dod pa re ba zhig/ snying po'i lam la 'dod pas bral// yid la mi byed rang </text>
</item>

<item><p>197</p><section>3</section>
<text>bzhin gnas// rig pa'i zer gyis 'da' ba med// ces gsungs so// ye shes rin po che'i 'od las/ gleng gzhi phun sum tshogs pa'i le'u ste dang po'o//// de nas yang sems lhag can 
gyis// mngon rdzogs rgyal po la gsol pa/ sems kyi gzhi ni gang/ 'khor 'das kyi chos kyi byed pa po ni gang gis byas pa yin// gang nas byung/ mngon rdzogs rang la byed pa'i mkhan po yod dam med byas na 
ji ltar gnas/ zhes gsol pa dang// mngon rdzogs rgyal pos chos thams cad gtan la 'bebs pa'i ting nge 'dzin la bzhugs nas 'di skad ces bka' stsal to// thams cad nga yis byas pa yin// nga'i rang 
bzhin sus kyang ma byas// thams cad nga las byung ba yin// nga'i rang bzhin su las kyang ma byung// thams cad nga las shar ba ste// nga'i rang bzhin su+u la'ang ma shar ro// thams cad nga las snang ba ste// nga las 
sus yang snang ba med// thams cad nga yis phye ba ste// nga ni sus kyang phye ba min// thams cad nga yis bsdus ba ste// nga ni sus kyang bsdus pa min// thams cad nga yis brtags pa ste// nga ni sus kyang brtags pa 
yin// thams cad nga yis rtogs pa ste// nga ni sus kyang rtogs pa med// thams cad nga yis sgoms pa ste// nga ni sus kyang ma sgoms pa'o// thams cad nga yis mthong ba ste// nga ni sus kyang ma mthong 
ba'o// thams cad nga ni yin pa ste// nga ni ci yang ma yin pa'o// thams cad nga yis bltas pa ste// nga ni sus kyang ma bltas pa'o// thams cad nga yis sgom pa ste// nga ni sus kyang sgom ma btug/ thams cad nga 
yis spyad yin te// nga ni sus kyang spyad ma yin// thams cad nga yis bzung ba ste// nga ni sus kyang ma bzung pa'o// mngon rdzogs nga yi ye shes ni// 'di shar 'di 'byung thams cad gsal// thams cad gtan la 
'bebs pa'i phyir// bstan pa yongs kyi snying po yin// nga yi ye shes rang bzhin ni// kun gsal sgrib pa med pas ni// ye shes sgrib med 'od du shar// kun 'byung zad pa med pas ni// yid bzhin nor bu rin 
po che// kun gsal yid bzhin 'od dang chas// 'dod pa'i re ba skong ba yi// ye shes yid bzhin rin po che// 'phel 'grib med pa'i chos nyid ni// 'byung gnas rgya mtsho'i dbyings dang mnyam// stong zhing gang 
yang rgya ma chad// ye shes nam mkha'i mtha' dang mnyam// ma chad rgyun du rang byung bas// ye shes ye nas chu bo'i rgyun// gsal la bar mtshams med pa yis// rig pa rang gsal sgron ma'i 'od// gzhan skyon 
sel ma zhugs pa ni// rin chen gser gling gling du phyin// gang zhig lung ni ma myong la// bo zhing zad pa'ang ma myong bas// 'dod cing zhen pa ma myong pa'o// ye shes rin po che'i 'od las/ gzhi'i gnas lugs </text>
</item>

<item><p>198</p><section>3</section>
<text>bstan pa'i le'u ste gnyis pa'o//// de nas yang sems lhag can gyis// mngon rdzogs rgyal po la 'di skad ces gsol to// ting 'dzin nyams su ma blangs pa'i// ma bsgoms ye shes 
'char ba'i don// 'dus pa'i 'khor la bstan du gsol// ces gsol pa dang// mngon rdzogs rgyal pos sgom du med pa'i ting nge 'dzin la snyoms par zhugs nas 'di skad ces bka' stsal to// sgom med don 
la bya ba bral// sgom du med pa'i snying po 'di// rang bzhag sems kyi rigs pas shes// rdo rje bka' ni rtogs pa'i lam// byed pa bral la gnyer ba'i sems// tshul bzangs rtsol la gang gnas pa// byed pa'i 
don dang phrad gyur nas// bya ba'i rang bzhin shes par bya// rgyal ba'i dgongs pa rigs pa nyid// gsum dbye byed pa'i 'od kyis mthong// gsum gyi 'od gsal bzhi yi lam// byed dang bral ba nyid la 
gnas// lam gyi lam gyi 'bras bu mthong// 'bras bu'i dgongs pa rgyal ba'i thugs// bsam med rang gzhag rig pa'i ngang// bde chen mi rtog rgyu ba bral// yid la mi byed snang ba dag/ rig pa ma 'gags ye 
shes gsal// 'gro ba kun la rang bzhin gnas// sprul sku dang po gzhan las min// kun bzang rgyal ba'i dgongs pa nyid// ye shes ngo bos bzung byas la// dran ba'i tshul gyis nyams su blangs// 'phen pa 
dang po'i dus na'o// rin chen gsum gyi brtag pa las// thabs kyi bye brag shes gyur na// thog ma'i ye shes ji bzhin no// dkyil 'khor lnga yi ye shes 'phro// de ldan rgyal ba'i gral du gnas// thugs rje kun 
ldan rnyog ma med// dngos po dus gsum 'gyur ba med// gsang ba'i ye shes sgom du med// spyad pa bral ba'i dus na shes// gtang bzhag rang bzhin bya ba bral// 'khor ba'i rnam par mi sems te// mya ngan 
'das pa'i rgyu ba bral// rdzogs pa'i dgongs pa bya ba med// dus gsum ma yengs srog tu sems// blang dor mi mnga' lta ba med// rang bzhin lta ba'i rgyal po yin// mi rtsol grangs med drang po'i lam// gang 
gis ma bcos lugs kyi lam// snying po ye shes rin chen 'od// 'od gsal rig pa'i dkyil 'khor lnga// chags pa la sogs nyon mongs lnga// mthar thug mtha' ma'i dus na mthong// gang skyes dus na yul 
mi spyad// mi 'gag ngo bo nyid la bzhag/ rin chen gsang ba'i chos kyi sku// ma bcos rang bzhin gzung 'dzin bral// rdzogs pa longs spyod ngo bo'i sku// sprul sku gang la ngos gzung med// dbyer med rig pa 
gcig la gnas// 'dzin dang bral ba'i mngon sum pa// chags dang bral ba'i bde ba che// tha snyad bral ba'i thabs kyis mtshon// rtsol dang bral pa'i spyod pas blang// spro bsdu med pa'i dgongs par </text>
</item>

<item><p>199</p><section>3</section>
<text>gnas// snang ba rgya mtsho chen po bzhin// rang bzhag rig pa de bzhin no// yon tan sna tshogs nam mkha' bzhin// dus gsum 'gyur med kun tu bzang// sangs rgyas sems can gnyis su 
med// 'khor ba nyid na rang bzhin dag/ rin chen dag pa ji bzhin no// ji ltar bcos kyang 'gyur ba med// rang bzhin chos nyid ngo bo la// sgro skur 'debs pa nged kyis med// 'dzin pa'i spyod pas log par 
bslad// rang byung kun mkhyen rig pa'i thugs// 'gyur med 'gro ba kun la gnas// mkha' 'dra ye shes lhun gyi grub// grub med chos sku chen po la// bsrung med dam tshig rang gzhag na// mtha' med dbus 
med rig par gsal// rgyal ba kun gyi ngo bo la// sems can kun gyi rang bzhin yin// ye shes rig pa rtogs gyur nas// thugs rje mdzad pa'i lam yang ston// sems kyi 'bras bu rang bzhag ste// 'dod pa'i 
rtsol bas grub mi byed// byang chub sems kyi lam chen ni// rnam dag ye shes dgongs pa'i lam// thun mongs 'gro ba yongs la gnas// dus gsum sangs rgyas sems las byung// bgrod med rang rig ye shes 
lam// rang 'dod bltas pas grub pa med// rdzogs pa'i lam la gang gnas pa// bsam gyis mi khyab rang gzhag pa// yid la mi byed yengs pa med// rnal 'byor rdzogs pa bcos med la// 'dod rtsol thig le 
spro bsdu med// ye nas rdzogs pa rnam dag la// bsam gtan yan lag kun dang bral// rnam rtog 'dzin pa rang bzhin zhi// ye shes btsal med bde ba la// sgom med snying po bde ba gnas// gang spyod thabs la 
ma bstan yang// rin chen snang ba'i thabs kyis shes// brda don tshig la gnas gyur yang// thig le bde ldan nyid la 'char// rtog spyod yan lag the rtsom bral// sems kyi dga' bde rtsol ba med// bde ba'i 
mtshan nyid chos skur gsal// ye shes gsang ba'i thabs kyis shes// sems kyi bag chags ka nas dag/ 'gyur med rin chen gling bzhin gnas// sems kyi ye shes gter kha phye// zhes gsungs so// ye shes 
rin po che 'od kyi rgyud las/ sgom du med pa'i le'u ste gsum pa'o//// de nas yang sems lhag can gyis/ mngon rdzogs rgyal po la gsol ba/ yang dag pa'i lta ba ni gang// de gtan la ji ltar 
dbab// 'dus pa'i 'khor la bstan du gsol// ces gsol pa dang// mngon rdzogs rgyal pos ltar ru med pa'i ting nge 'dzin la bzhugs nas 'di skad ces bka' stsal to// rang byung rig pa 'od gsal 
la// lta med rig pa gdod nas gnas// ye shes rang gnas bde ba che// kun mkhyen me long lta bu nyid// ma lus snang ba'i rang bzhin dag/ sems kyi chos nyid bde bar gnas// kun bzang nyag cig cer </text>
</item>

<item><p>200</p><section>3</section>
<text>ma mthong// mthong med gsal ba'i me long nyid// dngos po med pa'i rig pa nyid// 'dra 'am mi 'dra'i rgyu gang nyid/ bdag gam gzhan nam de nyid gang// grub bam ma grub ji ltar bskyed// de 
ltar grub na thug pa med// de ltar med na gang zhig ni// gnyis po de bzhin ri bong rwa// gang gzhan rgyu las grub pas na// gcig gam du ma gang du grub// 'jig rten rgyu 'bras chos bzhin na// yang dag ye shes 
brdzun nam ci// de ltar bdag lta log pa bzhin// spang bya nyid 'gyur yang dag min// mi mthun gnas pa'i chos yin pas// lta ba nyid 'gyur de nyid rig/ de ltar min na gang zhig 'thad// bskyed pa'i rim pa 
gang gnas nas// rdzogs pa'i lam la gang 'jug pa// gang gis gang la gang zhig gnas// rtsol bas bskyed pa de nyid dam// ye shes rig pa'i don la 'jug/ de nyid yin na de lta mod// de ltar min na gang 
zhig 'thad// thams cad thams cad grub pa'am// ma yin de la 'thad pa gang// rjes mthun rgyu'i sa mi gnas na// de bzhin rjes mthun nyid du 'gyur// des na seng ge phrug gu bzhin// sku gsum lhun grub bde 
ba'i lam// rtsol ba'i 'bras bu mthar phyung nas// 'jig rten chos la de bzhin no// spang bya'i 'bras bu yin pas na/ khyod la dag pa'i ye shes gang// de ltar nyid na rtag par 'gyur// des na rang byung rdzogs 
pa'i lam// rgyu la mi gnas rtsol ba med// rang gnas ye shes gdod nas grub// grub pa'i rang bzhin bskyed mi dgos// zhes gsungs so// ye shes rin po che 'od kyi rgyud las/ lta ba bstan pa'i le'u ste 
bzhi pa'o//// de nas yang sems lhag can gyis/ mngon rdzogs rgyal po la gsol pa/ rgyu 'bras gnyis la ma bsgrubs pa'i// ma bsgrubs mthar thug 'bras bu ni// 'dus pa'i 'khor la bstan du 
gsol// de nas mngon rdzogs rgyal pos ma bsgrubs lhun gyis grub pa'i ting nge 'dzin la bzhugs nas 'di skad ces bka' stsal to// ye gsal nam mkha'i rang bzhin las// zla ba'i gzugs 'dra ngang gis 
'byung// dbyings kyi 'bras bu bsam mi khyab// mi rtogs par ba'i dkyil 'khor nas// che ba'i sku gsum mu mtha' med// chos sku rang rig ye nas dag/ longs spyod rang rig bde ba nyid// sprul ba chu zla lta 
bur snang// dbyer med rig pa gcig gi ngang// ye shes rig pa thugs phrad du// rin chen snang bas gzhag par bya// brjod bral rig pa mthong ba nyid// ma btsal rang byung bde ba nyid// yi ge med pa'i gsung 
mchog ste// kun bzang rgyal ba'i dgongs pa ston// mi rtog don 'jal goms shing rtogs// yi ge med dang rig pa'i gsung// don gyi chos nyid 'jal bas ston// gsang sngags gter gyi mdzod 'dzin </text>
</item>

<item><p>201</p><section>3</section>
<text>pa// rgyal ba'i drag sngags tha snyad bral// sngags kyi go bral nus mthu ldan// las bzhi med pa'i don gyis bsgrubs// rgyu med 'bras bu mthar thug yin// zhes gsungs so// ye shes rin po che 
'od kyi rgyud las/ 'bras bu bstan pa'i le'u ste lnga pa'o//// de nas yang sems lhag can gyis/ mngon rdzogs rgyal po la gsol ba/ ye shes ji ltar rtogs pa la// ting 'dzin nyams su ji ltar 
blang// 'dus pa'i 'khor la bstan du gsol// ces gsol ba dang// mngon rdzogs rgyal pos rtogs pa las ting nge 'dzin bkol du med pa'i ngang la bzhugs nas bka' stsal pa/ rig pa mtha' bral dkyil 
'khor 'dir// zhain med tshul gyis 'jug na bde// dang po rang sems tshul la brtag/ gnyis pa bla ma'i gdam pa sbyin// gsum pa brda don ngo bo sprad// dkyil 'khor drug gi ye shes la// sgra yi mtha' 
la gzhag par bya// myang ba med pa'i rnam pa yin// tshor ba bral ba'i rig bya'o// phyi rol tshul bzhin nges par 'gyur// tha mar dran bsam rgyu ba bral// dpa' brtul za byed sems lta bu// shes pa dang bzhag ma 
dul ba// stag mo lta bu'i sems la ni// ye shes rol pa ma 'gags pas// rtsol med ye shes rig pa'i ngang/ de nas rang bzhin cog bzhag go/ dngos po ci ltar snang ba yang// rtsi gdab med pa nyid du 
mthong// dus gsum sangs rgyas ma lus pa'i// thugs la 'jog pa'i man ngag bcud// ye shes shar bas rang la rdzogs// rtsol bral rig pa mi rtog pa// ma bcos rang snang bde ba'i klong// ye shes lhun grub 
klong du shar// rang byung nam mkha' lta bur khyab// rang rig gsal ba'i ngang la gnas// spros bral ye shes theg pa che// rnam rtog bral ba'i rig pa gsal// rang rig ci yang mi rtog pa// ye shes rang gi gnas 
su gsal// ci yang mi rtog sems su smin// ci yang ma yin dmigs su med// rnam rtog sems kyi rgyu ba bral// rig pa'i ye shes 'dzin pa bral// rang snang rol pa'i byang chub sems// rgyu ma ye shes bde ba'i 
klong// rang rig ye shes 'dzin pa yin// rang byung sgyu ma mngon sum gsal// lhun grub sgyu ma bcos pa med// bde ba'i sgyu ma rang rig nyid// thams cad ye shes sems su shar// rig pa'i ye shes don gsal 
bas// thams cad ye shes nyid du mthong// ye shes ma yin gang yang med/ khams gsum dngos po ye shes nyid// ye shes rig pa'i thabs kyis shes// 'khrul ba'i sa nas bkol byas la// ye shes rgyal ba'i 
gral du bzhag/ ma bcos sku gsung thugs su gnas// rang rig sems kyi 'bar ba nyid// ye shes sems kyi phur ba 'debs// rnam rtog bzhon pa rlung dang bral// dngos grub bde ba rang byung nyid// thar ba'i </text>
</item>

<item><p>202</p><section>3</section>
<text>lam mchog byang chub sems// 'bras bu mthar phyin rig pa nyid// rang byung sems kyi ji bzhin la// rnam par rig pa thabs kyis gnas// bcos med dgongs pa bde chen 'di// mngon sum 
mthong la ngos gzung med// rang shar dngos por grub pa med// bde chen rig pa ma mthong ste// 'di dang bral na rtogs pa nyid// bka' yi don dang de mi ldan// dmus long mdun na gzugs snang 
bzhin// 'bras bu mthar phyin yongs ma yin// kun bzang rgyal ba'i don dang 'gal// rang gsal dgongs pa'i thugs ma reg/ 'dzin pa'i cha la gang gnas kyang// 'khor ba'i 'bras bu nyid du 
'gyur// rang 'dod don gyi mthar mi phyin// ye shes gsang ba bde ba'i sa// 'dod pas mi 'grub mthong ba med// 'dod med rang bzhin nyid la 'grub// shes pa rang lugs so ma nyid// kun bzang rgyal ba'i 
dgongs pa'o// tha mal shes pa 'di nyid la// bsam pa'i sems med rang bzhag yin// nges pa'i gzhi ni don la gnas// zhes gsungs so// rin po che 'od kyi rgyud las/ ting nge 'dzin bkol ba med pa'i le'u 
ste drug pa'o//// de nas yang sems lhag can gyis/ mngon rdzogs rgyal po la 'di skad ces gsol to// snying po de kho na nyid la 'khor 'das kyi bye brag mchis sam// zhes gsol ba dang/ mngon 
rdzogs rgyal pos bye brag med pa'i ting nge 'dzin la bzhugs nas bka' stsal pa/ yid ches bla ma nyid la gus// rin chen gdams ngag gter du 'chang// lung gi dgongs pa'i don gsal te// rig pa rang 
gsal gtan la 'bebs// mi 'gyur rdo rje sems la 'chang// ston pa rang rig nyid yin pas// rig pa'i don la sems mi 'jug/ phyi rol 'di rtsol sems dang bral// rdzogs pa'i bka' la yid mi 
'gyur// bla ma rin chen srog tu 'dzin// mos pas rang gi 'dod pa btang// rin chen gter gyi ngo bo 'di// srog dang bral ba'i kha bzhin bsdam// rang sems byang chub sems 'di la// ye shes ma rig tha dad 
med// 'khrul dang ma 'khrul sems su gcig/ zhen rtogs brtags pa sna tshogs dang// ye shes 'di gsal ngo bo nyid// 'di gsal rang byung sems su gcig/ byang chub sems la ngo bo bral// don ldan ye shes 
nyid du mthong// bsams pas brtags pa sna tshogs pa// bag chags log pa'i rkyen gyis mthong// rang rig ye shes 'jug pa dang// brtags pa'i bag chags dang po ni// sgrib pa ma lus bzhin grub 
cing// byang chub sems kyi mtshan nyid la// thog ma dang bral tha ma med// thog med 'khor ba'i rang bzhin 'di// byang chub sems la ye nas dag/ sems nyid nam mkha' lta bu la// blo bur gzugs brnyan sprin </text>
</item>

<item><p>203</p><section>3</section>
<text>gyis bsgribs// ngo bo ma yin rkyen gyis snang// dpe don de yi rang bzhin 'dra// rang bzhin bral ba ma yin te// dus gsum ma yin nam mkha' bzhin// blang dor gnyis med mnyam pa nyid// byang 
chub sems kyi ye shes la// snying po mnyam nyid ye sangs rgyas// snying po don la sgom du med// don gyi rang bzhin gnyis su med// sems kyi rang bzhin rtog pa nyid// rtog pa ye shes nyid du 'char// rtsol med 
'bras bu mthar thug nyid// bka' yi bcud bsdus snying po nyid// rgya mtsho bzhin du bdud rtsi 'dus// snying po'i don 'di gsang ba'i bcud// gsal ba'i sgron ma snying po 'di// ma 'dus 'dus pa'i dgongs pa 
yin// snying po gsung gis rtogs bya ba// sems nyid rang byung snying po nyid// phyi nang gsang ba'i dkyil 'khor 'dus// mtha' dbus mi mnga' snying por gsal// rang byung rdzogs pa'i dgongs par 
gnas// ye shes snying po mkha' 'dra ba// mtha' dbus mi mnga' blang dor med// mi len snying po'i bdag nyid gsal// bka' yi bcud 'dus snying po 'di// rang bzhin snying po sman chen rtogs// 'khor ba'i 
zug rngu 'byin pa'i mchog/ byang chub sems kyi sman med na// rtsol ba'i 'jug pa'i mtho ris rgyu// sman chen rang la gnas bzhin du// mi rtog gzhan nas tshol bar byed// rnyed pas rang sems sman du 
mthong// rtog pa gzhan nas ma 'ongs te// rang byung mthong ba thog ma med// spros bral nam mkha' lta bur gnas// rgyal ba'i sku dang rang bzhin ldan// gzung 'dzin bral ba'i ngang la bzhugs// bde ba'i don la 
ma chags rol// snang ba ye shes rig par gnas// byang chub sems kyi sman chen 'di// ye shes rgyal ba'i dgongs pa ste// dus gsum sangs rgyas lam du bde// bsam gyis mi khyab dgongs pa ni// shes pa rang 
bzhag so ma nyid// snying po'i don rtogs bya ba bral// rang gsal rig pa'i ngang la bzhugs// bcos med 'dzin bral spro bsdu med// byang chub rgyu bral snying po med// kun 'byung rig pa 'pho 'gyur med// thugs 
rje rang byung ye shes nyid// rtsol bral rang snang byin rlabs 'byung// phyogs ris mi mnga' kun la khyab// snying po nyid du kun sgrol mdzad// byams pas chos nyid drung du skyabs// dge bas rang rig mi 'bral 
ba// blang dor gnyis med btang snyoms che// rang byung snying po 'khor lo la// rtog bral 'khor ba rang bzhin dag/ thugs rje sems can don mi mdzad// dngos po mi mnga' rang byung sems// 'od gsal snying po 
rdzogs pa 'di// rin chen gsung gis brtags pas shes// 'gro drug sems can thams cad la// rang gnas ye shes ye ldan pas// rtag pa gsum gyis shes par 'gyur// ming gis mtshon la sems la ye shes </text>
</item>

<item><p>204</p><section>3</section>
<text>tshol// dngos po gang yang rung ba la// brtags pas rang log shes par 'gyur// rin chen bzhin du 'gyur ba med// lce mnan nang yig sgra la sogs// de bzhin gnas skyabs bzhin du 
yang// snying po ye shes gsung bar bya// snying po'i gsung gi don dang 'brel// skal ldan rin chen lta bu yis// grub mtha' ngan la gnas dus su// 'di yis don kun rig par gyis// 'di yis rang sems ma 
rig na// sgra 'am tshad ma gang gis kyang// gzhi nyid rang byung 'gyur ba med// rtogs pas rang byung sems kyi lam// ma yengs byang chub sems su gsal// rang byung 'bras bu mthar phyin pa// 'gro don mdzad la 
rtogs pa grol// 'od gsal dbyer med gcig gi ngang// zhes gsungs so// ye shes rin po che 'od kyi rgyud las// snying po de kho na nyid bstan pa'i le'u ste bdun pa'o//// de nas yang sems lhag can 
gyis// mngon rdzogs rgyal po la 'di skad ces gsol to// snying po rtogs pa'i yon tan ji ltar 'byung/ zhes gsol pas/ mngon rdzogs rgyal pos yon tan ji ltar 'char ba'i ting nge 'dzin la bzhugs nas 
bka' stsal ba/ byang chub sems kyi rang bzhin bde// bag chags 'khrul ba'i dbang gis 'di// brtags pas sna tshogs med bzhin 'gyur// sems kyi bag chags cir yang snang// rig pa 'od gsal 'gyur ba 
med// sna tshogs snang ba'i rang bzhin 'di// snying po gsum gyis brjod bya ste// 'khrul pa ma yin log snang bas// rang rig byang chub sems su gsal// rtog pa'i rtsa ba byang chub sems// rang rig sems la 
rtog par 'khrul// thog ma med dus bag chags dang// rin chen gdam ngag rkyen med pas// rtog med snying po sems la goms// thag pa sbrul min snang ba bzhin// sna tshogs snang ba'i rang bzhin 'di// chos 
nyid yin pas dbyer med pas// dgongs pa gsal ba'i sems nyid 'di// chos nyid ma yin bag mi snang// thams cad snang ba'i ngo bo 'di// ye shes snying po nyid du mthang// ngo bo nyid la brjod pa bral// rang 
bzhin rnam dag rig pa la// brjod med don la ma brjod na// rig pa'i don la 'jal ba med// brjod pa'i sgra la sems drangs nas// ma bcos rang bzhin chos nyid mthong// rang rig sems la don rtogs 
nas// 'jug thabs mi gnyis tshul gyis gnas// cir yang rdzogs pa bde ba che// phyogs su ma lhung gzung ba'i sems// rdzogs pa'i ye shes snying po la// rig pa'i lam med mthar phyin pa// rang byung 'jug pa 
rtogs pa la// de nyid snying po'i don ldan pas// 'dod pa'i tshogs la yid mi 'jug/ de bzhin pha rol phyin pa drug/ rang byung rdzogs pa'i sems la gnas// bsam bral mi rtog dgongs pa la// de nyid pha rol </text>
</item>

<item><p>205</p><section>3</section>
<text>phyin drug ldan// mi rtog 'dzin med tshul la gnas// mi sgom rig pa rgyun mi 'chad// dmigs med ye shes pha rol phyin// sems nyid stong pa dngos med la// chos dang chos can mi gnas 
pas// dbyer med bstan pa'i snying po'i don// dngos med ye shes 'gag ma yin// bden rdzun gnyis kyi mtha' mi 'dzin// snying po'i don la 'dod pa bral// kun bzang ye shes 'od gsal ba// bsam bral ye 
shes rdzogs pa yis// ye shes ma bcos byang chub sems// mi 'gyur chos nyid dbyings kyi thugs// mi 'gag ye shes rig pa'i gsung// dbyer med chos sku gzung 'dzin bral// sku gsung thugs bral 
sku gsung thugs// phyi nang mi mnga' rang gsal nyid// 'byung 'jug mi mnga' rang bzhin gnas// dbang po ngo la snang ba rnams// chos nyid byang chub sems su mthong// nyon mongs lnga po ye shes lam// thams 
cad byang chub sems kyi zhing// sangs rgyas nyid las gzhan ma yin// zhes gsungs so// ye shes rin po che 'od kyi rgyud las// snying po rtogs pa'i yon tan bstan pa'i le'u ste brgyad pa'o//// de nas 
yang sems lhag can gyis// mngon rdzogs rgyal po la gsol pa// ye shes snying po rang bzhin la// rnam dag spyod pa ji ltar 'char// ces gsol pa dang// mngon rdzogs rgyal pos spyad du med pa'i ting nge 'dzin 
la bzhugs nas bka' stsal ba/ dag pa'i sems la btsal med de// btsal ba'i kun rdzob grub ma yin// dam pa'i don la gang 'jug pas// gsang ba rdzogs pa'i don nyid la// rin chen gsang ba nyid mi 
dmigs// ngais pa'i gdams ngag zab mo yis// btsal med rang bzhag rtsal ba dang// mi sgom rang lugs sgom pa dang// mi gnas tshul la 'dug pa dang// bzhag med mnyam par bzhag pa dang// sgom med 
don la gyi na ba// dge dang mi dge'i rnam rtog bral// byang chub sems kyi mtshan nyid do// rang byung byang chub btsal ba min// byang chub 'dod na byang chub med// de dag don gyi snying po 'di// btsal zhing rnyed par 
mi 'gyur te// zhen sems nyid na 'byung mi 'gyur// bya ba mthong ba'i ye shes ni// nyal ba'i bsam gtan 'khor lo bde// ma lus byang chub sems kyi ngang// chos nyid byang chub sems bzhag na// dngos med 
byang chub rang byung dang// 'dus ma byas pa bde ba'i klong// sems nyid bsam med brjod las 'das// ye nas ma dag bsam las 'das// rdzogs pa'i rnal 'byor rig pa yis// de la ma brtsal gnas nas 
bsgoms// rig pa dbyings la yan bzhag na// rtsol ba'i nad bral sgom pa yin// de bas snying po dri ma med// rig pa rang gsal nyid du sgom// 'od gsal sems la gnas gyur na// rnam rtog mtshan ma rang </text>
</item>

<item><p>206</p><section>3</section>
<text>bzhin zhi// skye ba med pa'i phyag rgya yis// rang snang spyod pa kun bzang 'grub// dngos med dngos la mi dmigs shing// dbu ma'i sems bral rgyu ba bral// sems kyi rgyu ba med pas na// thams 
cad rang byung stong pa nyid// sems nyid rig pa rang byung ba// 'gyur med sgom med gsal bas na// yi ge med pa'i snying po snang// dam pa byang chub sems la gnas// rgyal ba'i dam tshig ma bcos pa// bsrung 
ba med pa'i tshul gyis bsrungs// 'gyur ba med pa'i phyag rgya la// 'gyur ba med pa'i don gyis 'debs// mtha' dbus med pa'i dkyil 'khor la// ye shes 'phro 'du med par gsal// bsam bral rang bzhag 
rgyal ba'i thugs// byang chub sems las 'da' ba med// gzhan nas rnyed par mi 'gyur te// brtags na rang sems nyid la thug/ gzhi la rang 'dod gzhan 'dod bral// rang sems rig pa 'gyur ba med// ji 
bzhin mi rtog chos kyi sku// bya bral lhun grub ji bzhin gnas// rang byung 'od gsal ye nas dag/ cir yang mi dgongs bsam mi khyab// shes rab klong du gyur pas grub// snying po byang chub rang bzhin la// sgom 
med rang bzhag thugs su bde// rig dang 'khor lo bde ba dang// byin rlabs gnyis 'dod dag pa dang// bden gnyis rig pa phra mo yis// rang gnas rig pa tshol ba nyid// rnam rtog yin te don la 
med// chags pas blos bzung dag gis gol// nges pa spros bral rang byung sems// chags pas lam gyi don mi mthong// blang dor med pa'i spyod pa yang// nges par gzung nas blang dor nyid// rang rig bsam 
bral bzhag pa ste// don dngos 'dzin pa zhen pa gnas// rang byung 'od gsal snying po 'di// mtshan ma med pa'i rang bzhin pas// rtsol ba 'dod pa'i chags pa bral// thig le 'dod rtsol spro bsdu med// rang 
rig rtsol bral bde ba'i sems// sgom du med par snyoms 'jug pas// bde ba'i bsam gtan chen po yin// bsam gtan rol la ma chags pas// chags med ye shes rdzogs pa'i lam// byang chub sems kyi 
rang bzhin 'di// sgom med shes rab chen pos 'grub// rang gsal ye shes rig pa 'di// ngo bo ma grub med shel 'dra// dngos med ye shes song bas grol// gzugs sogs snang ba brtags pa yin// dngos 
po rang bzhin thams cad ni// chos nyid byang chub sems kyis grol// de nyid bsgrubs pa'i thabs su ni// snying po rig pa nyid shar bas// mtha' yi mun pa ngang gis dag/ sgrub med rang byung bsgrub pa 'di/ 
khams gsum 'od gsal thugs su grub// rang sems rig pa'i spyod par bde// ye shes spyod pa rang bzhag nyid// gsal na 'dod pa'i mtha' mi 'gegs// thugs rje tshogs kyis bsod nams 'di// rang byung </text>
</item>

<item><p>207</p><section>3</section>
<text>rig pa rtogs gyur na// 'gro ba drang phyir rgyun mi gcad// snying po don gyi sems rig na// ye shes mtha' phyin 'bras bu gnas// mtshan dang dpe byad rang bzhin grub// sprul pa rang 'dod cir yang 
'byung// chu gsal ri mo can bzhin no// yi ge lus can de bzhin gshegs// me long gzugs snang 'gro ba grol// ye shes rang byung de bzhin gshegs// ye shes mthar phyin de bzhin gshegs// yan lag med 
pa'i rtsis las 'das// zhes gsungs so// ye shes rin po che 'od kyi rgyud las// spyod pa ye shes kyi le'u ste dgu pa'o//// de nas yang sems lhag can gyis gsol pa// 'khor 'das kyi chos thams cad 
ni gcig dang tha dad pa gang lags// zhes gsol pas// mngon rdzogs rgyal pos bye brag med pa'i ting nge 'dzin la bzhugs nas bka' stsal pa/ mthar phyin dgongs pa ye shes gsal// dgongs pa rang bzhag 
ye sangs rgyas// rig pa rang gsal chos rnams la// gang du'ang bsam du med par gnas// de ltar byang chub sems nyid la// ma rig med pas 'khor ba med// sems can skye ba'i rgyu mi gnas// rang byung 
sems la rtog par bzhugs// srid pa'i chos la rgyu med pas// mya ngan 'das pa'i lam dang bral// ma skyes pa yi chaus rnams la// nam yang skye bar mi 'gyur te// sangs rgyas sems can rang bzhin 
gcig/ sems kyi rang bzhin gsal ba 'di// snying po'i don la rmad du byung// rang byung che ba'i bdag nyid sku// rang rig bde ba rdzogs pa che// thugs rje snang ba sprul pa'i sku// ngo bo ma grub gsang ba'i 
sems// snang dang mi snang dbyer med do// yod dang med pa byang chub sems// don dang rtags la sogs pa rnams// rnam pa tha dad bag chags snang// yang dag ma yin 'khrul ba'i sems// bsam pa'i dbang 
gis der 'gyur ro// bde gshegs ye shes gsang ba 'dis// ma mthong rnam rtog spros 'tshol bas// stong nyid rig pa'i man ngag sbyin// dran rtog rlung gi rgyu ba bral// mtha' ru ma skyes bsam gtan bya// chos 
dang chos nyid gang yang min// nam mkha' lta bur bdag med pa// ye shes stong pa'i ngo bo'o// rang bzhin stong pa mtshan ma med// rnam par gsum ldan bde ba che// sgom med bzhi yi lam du 'jug/ sgom med 
lam la gnas pas na// mi sgom 'bras bu ngang gis 'char// yon tan nam mkha'i mtha' dang mnyam// rang rig ye shes snang ba la// 'bar ba'i dkyil 'khor rang bzhin gnas// rgyun gyi 'khor lo sku yi 
ngang// bag chags grags pa gang dag go/ dran rin gsang ba ting 'dzin nyid// mi zad 'khor lo bsam du med// sgro bral stong nyid gzhi gnas la// 'du shes med 'jug mnyam bzhag la// sgom med zhig </text>
</item>

<item><p>208</p><section>3</section>
<text>gnas lhag mthong 'brel// mos 'jug lam la gang gnas dang// mi rtog gsal ba don gyis go/ bsam dang bral ba'i ye shes ni// snying po don la rtogs bzhin 'jug/ thabs bral rig pa'i 
rtsol bas tshol// ra gan gser 'dod ji bzhin no// 'dod ba'i sems dang ma bral na// snying po'i don la bdag 'dzin byed// bde ba'i sems la re ba na// rtog pa'i rjes 'jug zhi gnas yin// rang lus 
sems su ma rtogs na// 'dra 'bag lha yi rnam pa'i gzugs// lus kyi dben pas chos nyid tshol// rang lus sems su shes pas na// gang na gnas kyang sems nyid bden// snang srid sems kyis shes pas 
na// dbang po rang bzhin yan ye shes gsal// snying po don gyi rang bzhin la// ci yang ma sgom gang yang men/ khyu mchog sems ltar ma bcos pa// rang bzhin rig pa'i 'khor lo nyid// dus gsum du yang 
mnyam gzhag med// gang yang mi 'dzin bdag po med// snying po don kyi rang bzhin la// skyon dang yon tan gnyis med pas// rdzogs chen lta ba blang dor med// 'jug min ting 'dzin ma yengs pa// 'od gsal 
sgom med sems nyid yin// rang byung thugs kyis ma bcos pa// rnam dag rgyal ba'i sku gsung thugs// btsal med snying po'i don las 'byung// byang chub sems kyi don nyid la// nges pa'i theg gcig snying po'i 
don// bsam pa'i theg pa sna tshogs pa// drang ba nyid 'gyur nges pa min// ngo bo nyid la mtho dman med// mos 'jug bsam pas rtogs par zad// sems nyid nyag gcig phyogs bral ba// du ma'i 'bras med 
lam du med// ma bcos rnal 'byor rdzogs pa'i lam// mi gnas rang bzhin sems su gcig/ ma bgrod mthar phyin 'bras bu yin// rgyu rkyen bral bas skye 'jig med// gdod nas rang byung snying por 
gsal// rigs drug ji ltar snang ba dang// mya ngan 'das pa'i rang bzhin gnyis// dbyer med rang bzhin sems su gcig/ rigs drug sems kyi rtog pa dang// ye shes rang gsal rig pa ni/ khyad par med de 
snying po gcig khams gsum 'khor ba'i rnam pa dang// mya ngan 'das pa'i ye shes gnyis// rtogs ma rtogs kyis gnyis su byung// rtog pas rang sems nyid la thug/ ces gsungs so// ye shes rin po che 'od 
kyi rgyud las/ chos thams cad gnyis su med pa'i le'u ste bcu pa'o//// de nas yang sems lhag can gyis/ mngon rdzogs rgyal po la gsol ba// byang chub sems kyi rang bzhin la// mthar thug la bzla ji 
ltar lags// zhes gsol ba dang// mngon rdzogs rgyal pos ye shes mthar thug pa'i ting nge 'dzin la bzhugs nas bka' stsal ba/ gzhan 'dod re ba'i rtsol ba bral// rang sems rnam dag ye sangs </text>
</item>

<item><p>209</p><section>3</section>
<text>rgyas// kun bzang rgyal ba'i sems nyid bde// mtha' yas sems can thams cad la// rgyal ba'i ye shes rang chas ldan// bsam bral rang lugs cir mi dgongs// ye nas nam mkha'i mtha' 
dang mnyam// yid la mi byed bya ba btang// 'khor ba mya ngan 'das pa yi// rnam rtog phra rags cir snang yang// rang bzhag bsam bral nyid du bde// chu yi snang ba ji bzhin du// phra rags rnam rtog ye shes 
nyid// rang rig gnyug ma pad+ma ltar// 'khor bar gnas kyang gdod nas dag/ mtshan ma'i rnam pa ci byung yang// chu shing lta bur snying po med// rang rig 'thibs pa'i 'khor ba na// rig pa mar me lta bur 
gsal// rnam par rtog pa cir 'gyur yang// ye shes gnyug ma rgyun mi 'chad// nam langs sems dang mun pa bzhin// ye shes 'od gsal de bzhin no// ma bsgrubs 'od gsal shugs kyis 'byung// skal 
ldan ma bcos rnal 'byor pas// sems nyid seng dkar ltar gnas pa// lus ngag rtsol ba ngang gis zhi// sgom med ye shes mi rtog pa// shes rab gsal ba'i snying por phyin// mthar phyin sgom med rang byung 
ba// dri med rgyal ba'i ye shes gsal// rang gnas 'gro ba yongs la khyab// nam mkha' lta bur dbyer med pa// 'gro ba yongs la gzhan pa med// rtog med ngang la rang shar ba'i// ye shes bde ba'i mtshan nyid 
can// 'dzin pa dag byed ye shes ni// ma bcos ngang gis sgom med gsal// bde ba'i rang bzhin rtog pa bral// rang gnas ye shes 'od gsal sems// mthong bas the tsom rgyu ba bral// ye shes rang gnas 
sgrib pa med// thams cad ye shes gsal mthong bas// snying po don la gol sa med// rnam dag rig pa'i 'khor lo 'di// rtsol bral rang byung ye shes yin// rang byung ye shes kun gyi bdag/ lus dang bral bas 
yan lag med// sgro skur bral bas dngos gzhi can// snying po kun bral kun gyi bdag/ ma bcos rig pa'i ting 'dzin gsal// bya ba med bzhin don kun rdzogs// rang byung gnyug ma kun gyi gzhi// bgrod med 
rnam grol lhun grub lam// ji bzhin kun rdzogs 'bras bu nyid// thig le dbyer med gcig gi ngang// sems nyid bya bral rdzogs pa'i gter// bde ba'i ye shes mi rtog thugs// skal ldan dang po nyid na 
rdzogs// 'gro drug 'khor ba'i rtog lta dang// rgyal ba'i ye shes mya ngan 'das// bde chen rig pa gcig gi ngang// rang byung ji bzhin ma bcos pa// lhun rdzogs spros pa med pa'i ngang// bsam du med pa'i ye 
shes 'di// rnam par rtog pa'i rgyu ba bral// dus gsum mi mnga' rgyun mi chad// sems nyid sgrib pa'i lam mchog 'di// dbyer med kun la ldan bzhin du// snang ba'i lam med 'khor bar 'khyams// sdug </text>
</item>

<item><p>210</p><section>3</section>
<text>bsngal rtsol ba'i nad kyis gdungs// des na ston pa'i sgron ma 'di// snang ba'i ye shes gsal bar gyis// kun la mi bstan gsang ba'o// snod ldan 'ga' la gdams shing gtad// ces gsungs 
so// ye shes rin po che 'od kyi rgyud las/ snying po la bzla ba'i le'u ste bcu gcig pa'o//// rin po che 'od kyi rgyud ces bya ba rdzogs so//// rgya gar gyi mkhan po shrI sing+ha dang// lo tsa ba bai ro tsa nas d+ha 
he na'i 'du khang du bsgyur ba'o//// rgya gar skad du/ b+ho d+hi tsit+ta ping ta ki tsa kra tan tra/ bod skad du/ byang chub sems nya mo 'khor lo'i rgyud/ dpal kun tu bzang po la 
phyag 'tshal lo// 'di skad bshad pa'i dus gcig na/ de bzhin gshegs pa thams cad kyis bcom ldan 'das la/ rdzogs pa chen po byang chub sems thig le chen po/ gang yang ma yin kun gyi bdag nyid/ lhun 
gyis grub pa'i ye shes dges pa'i rol pa las mnga' mdzad pa chen po des/ rang bzhin chos nyid kyi gzhal yas/ rig pa mtha' dbus med pa'i dkyil 'khor/ gsang ba chen po'i ngang/ 'gyur ba med pa byang 
chub kyi ngo bo la/ rdo rje snying po'i 'khor la sogs pa mtha' yas pa dang// 'byed pa mi mnga' ba gcig pa'i tshul gyis bzhugs so// de'i tshe'i bcom ldan 'das dpal kun tu bzang pos/ gser gyi nya mo 'khor 
lo'i 'od 'byung ba zhes bya ba'i ting nge 'dzin la snyoms par zhugs so// de nas byang chub sems dpa' sems dpa' chen po rdo rje snying pos de ltar mkhyen nas/ bcom ldan 'das la 'di skad ces gsol to// kye 
ma dus gsum sangs rgyas kyis// rdzogs chen rang byung dri ma med// byang chub sems nyid gsal ba'i ngang// 'dus pa'i tshogs la bshad du gsol// zhes zhus so// de nas yang bcom ldan 'das dpal kun tu 
bzang po 'gyur ba med pas 'di skad ces bka' stsal to// rang byung rig pa mchog gi sku// tshig tu ma yin don du rdzogs// brjod bral gsang ba'i chos nyid la// sgra yi 'khor los mtshon dang bral// zhes 
gsungs so// de nas yang byang chub sems dpa' rdo rje snying po des 'di skad ces bka' stsal to// nam mkha'i rang bzhin brjod bral du// rang byung rig pas gsal 'gyur yang// ma rtogs byis pa'i 'gro ba 
la// brjod med brjod pas go ba ltar// brjod bral chos sems gnyis med la// brjod med mkhas pas rtogs gyur na// ma rig rmongs pa'i theg pa yis// brjod pas de nyid rtogs bya'i phyir// rang byung 
gsal bar bshad du gsol// zhes zhus so// de nas bcom ldan 'das dpal kun tu bzang pos brjod bral rig pa'i 'khor lo zhes bya ba'i ting nge 'dzin la snyoms par zhugs nas gsungs pa/ bstan zhing </text>
</item>

<item><p>211</p><section>3</section>
<text>rtog dka'i spyod yul ni/ sangs rgyas sems can dbyer med de// mtha' dbus bral ba'i snying po la// brjod cing bstan du ye nas med// gsang ba'i nang nas rab tu gsang// dman pa'i spyod 
yul ma yin pa// sgro 'dogs skur pa rab zhi ba// thog ma tha ma med rang bzhin// rang gi rig pa mchog gi yul// brjod bral sgra dang tshig bral bas// dbyings dang ye shes 'khrul ba'i lam// brjod med brjod 
pa nor ba'i lam// mtshon cing bshad pa kun las 'das// gzhi rtsa med pa'i kun gzhi la// rgyu 'bras 'dzin pa'i 'khrul pa'i lam// 'bras bu nyid las 'bras bur 'byung// bskyed bya skyed byed rgyu 'bras
bral// mun khung rdzas dang gsal byed ltar// bla ma'i ngag gis mtshon par bya// sgra bral bstan pa rgya mtsho'i mdzod// gnyis med ye shes gsal ba ni// kun bral rig pa gcig tu bstan// brjod bral chos kun 
rgyu yi dbyings// gang zhig yin pa de nyid yin// dus gsum snga phyi khyad par yang// bsam bral nyid kyi dus su bstan// skye med gzhig pa kun bral bas// rtag pa chen po mchog gi sku// sku gsum nam 
mkha'i 'khor lo can// brjod med btsal bral ye sangs rgyas// gang yang ma yin de nyid yin// dge sdig che chung med pa yis// zhi ba chen po'i ngang la gnas// 'di la ci yang bya mi dgos// mi btsal nam 
mkha'i bya lam gnas// 'khor ba ye nyid rdo rjer gcig/ gzugs med gzugs te gzugs kyi mchog/ bcom ldan sangs rgyas lhun grub sku// nam mkha'i mtha' ltar khyab bdal bas// sku gsum dbye ba kun 
dang bral// mi dgos mi bstan byas zin pas// rig pa gsal ba'i 'od la thug/ sems las byung ba'i mtshan nyid kyang/ yan lag 'bum phrag bsam mi khyab// ting 'dzin bsam med 'khor lo gsal// cir 
snang rig pa'i khyad par las// che chung rnam pa yongs kyis med// kun kyang de dag nyid du gnas// rgya mtsho gting gi nya mo ltar// bag tsha'i rnam pa zhi ba'i sku// rang byung rig pa'i 'khor lo gsal// cir snang 
rig pa'i khyad par las// che chung rnam pa yongs kyi med// kun kyang de dag nyid du gnas// rgya mtsho gting gi nya mo ltar// bag tsha'i rnam pa zhi ba'i sku// rang byung rig pa'i 'khor lo ltar// bskor bral rig pa'i 
dbyings la thug/ brjod med rang byung don yin yang// brjod bral rig pa brjod pa yis// tshig tu ma yin don la sbyor// 'byor bas zhi ba ma nyams bde// de nyid don la de yis mtshon// gnyis med rig pa'i 
don du mnyam// nya mo 'khor lo'i rgyud las/ gling gzhi bstan pa'i le'u ste dang po'o//// de nas bcom ldan 'das la/ rdo rje snying pos 'di skad ces gsol to// rdzogs chen sems kyi rang bzhin la// chos </text>
</item>

<item><p>212</p><section>3</section>
<text>kun ye shes gcig pa'i phy-ir// blta zhing brtag pa ma yin yang// lta ba'i khyad par bshad du gsol// de nas bcom ldan 'das dpal kun tu bzang pos ye shes 'khor lo'i ting nge 'dzin la 
snyoms par zhugs nas gsungs pa/ rang bzhin gcig la rtogs tshul gyis// bde dang sdug bsngal khyad par gyis// theg pa'i khyad par gnyis su grags// rtogs pas rig pa gcig las med// bden bzhi ye
shes bcu drug gis// mthong dang sgom pa'i spang tshul gyis// rang don grub pa'i mya ngan 'das// spong ba mun pa log pa'i lam// chos dang gang zag khyad par la// gcig dang cha phyed ma rtogs pa// bkag pas 
rang 'dod mthar phyin kyang// 'di yang rang don gzhan med pa'o// sbyang med rang byung rig pa la// bden gnyis pha rol phyin bcu yis// sbyangs pa'i lam lnga sa bcu yis// sbyong bar 'dod pa byas tshi 
chad// dbyer med dag pa'i chos sku la// dag dang ma dag tshul 'dzin cing// mtho dman rim pa grub 'dod pas// gnyis med don la gnyis kyi nyams// gnyis 'dzin tshul gyis gcig la bsgrub// nges med 
tshul gyis nyes pa 'dod// rang gis 'gal ba nyid kyi tshul// rang gsal don las nyams par 'gyur// rang bzhin dag par ma rtogs par// lnga bzhi rim par skur gsal te// gtsang sme'i tshul gyis grub 'dod 
pa// spong len med pa'i don dang 'gal// dbyings dang ye shes rgyu 'bras kyis// rang byung don la gnyis bzung bas// 'jig rten 'khor ba'i gnas su ltung// gcig la gnyis su bzung bas 'khrul// rnam rtog 
'khor lo rgyun mi 'chad// ye shes 'khor lo mu mtha' yas// ting 'dzin 'khor lo bsam mi khyab// rang byung 'khor lo rgyu rkyen bral// bsam bral rig pa'i ye shes la// bsam pa'i 'du shes rtog pa'i rgyun// sgro 
skur mtshan ma 'khrul ba'i lam// gang brtags phyogs 'dzin rig pa 'khrul// rang byung don la rgyu yis bskyed// rang gsal ngang la gzhan gyis bslad// gsal ba'i sgron ma mun pas bsgribs// bgrod med don 
la bgrod mtha' ring// bsrung med don la bsrungs mtshams 'dzin// ye nas byas zin byed spyod 'phrul// gnyis med don la gnyis su 'dzin// btsal bral ngang la rtsol sgrub byed// brjod bral ngang la brjod 
par rtogs// bskyod med ngang la rim par bskyed// lhun grub 'bras bu yul du byed// 'bras bu grangs med grangs su gzung// bskur med rig pa'i rgyal thabs la// ma rtogs rtog pa'i dbang gis 
bslad// 'dzin bral ngang la 'dzin pas nyams// phyogs bral ngang la phyogs su bzung// 'di kun rang byung don las grol// grang yang ji ltar zhen pa de// srid pa log pa'i lam yin te// 'khor ba mun pa'i nang </text>
</item>

<item><p>213</p><section>3</section>
<text>du ltung// sku yi 'khor lo mtshon dang bral// gsung gi 'khor lo brjod dang bral// thugs kyi 'khor lo bsam mi khyab// ye shes dkyil 'khor lhun gyis grub// rang byung dkyil 'khor rgyu rkyen 
med// phyogs med lhun grub 'dzin dang bral// rdzogs chen lhun grub dbye ba med// bya med 'phrin las cir snang yang// bgrod bral rig pa'i lam gcig pa// mi lta mi rtsol ci yang med// ma byas pa nyid byas pa 
yin// ma grol ye nas bcings dang bral// ma skyes mi 'gag mnyam nyid klong// ma btsal mi spyad dgongs pa'i klung// ma bgrod rig pa cig car smin// 'phur skyes lta bu'i rim pa med// lam lnga sa bcu'i rtog 
pa'i nad// bskyed rdzogs ting 'dzin don gyi nad// blang dor mi skyed chad pa'i nad// mtshan 'dzin rnam rtog 'dam gyi tshul// blta med bsam med sgom du'ang med// dmigs med btsal ba'i yul las 
'das// rang byung rig pa gcig la rdzogs// ma lta yul med rang gi dbyings// ma mthong rig pa dbyings kyi rgyan// bsam med ye shes gsal ba'i ngang// mtshan med mtha' dbus kun dang bral// ma mthong 
yul med lta ba'i klong// sems de gcig dang tha dad min// ye shes rig pa'i 'khor lo la// rtag chad dmigs pa kun dang bral// mtshan 'dzin zhen 'dzin mnyam pa'i zhing du thim// mi mngon rig pa dbyings 
la gsal// zhes gsungs so// nya mo 'khor lo'i rgyud las/ sems yul gcig par bstan pa'i le'u ste gnyis pa'o//// de nas yang byang chub sems dpa' sems dpa' chen po rdo rje snying pos 'di skad ces 
gsol to// kye/ rig pa'i rgyal po gsal ba'i ngang// phyogs med khyab pa'i ngo bo la// gnyis par 'dzin pa mi gnas kyang// spyod pa'i khyad par bshad du gsol// zhes zhus so// de nas bcom ldan 'das 
dpal kun tu bzang pos spyod pa sna tshogs kun bzang 'khor lo zhes bya ba la snyoms par zhugs nas 'di skad ces gsungs so// rang byung thabs kyi spyod pa ni// ji ltar spyad pa de ltar bde// rgya mtsho'i gting gi 
nya mo ltar// gang ltar byas pa de ltar bde// gang yang bkag pa med par gsal// chags med thabs kyis ma zin na// ci spyad mi grol 'ching ba'i rgyu// rang gsal gzhan med rig pa'i klong// bdag med dbu 
ma gsal ba'i dbyings// rang bzhin 'gag dang len med pas// spyod pa'i khyad par ci yang gsal// rtsol bral dbu ma'i lam du gnas// pad+ma la ni 'dam bzhin du// ma gos de dang mnyam du gnas// ji ltar 
ma g.yos gcig tu 'dus// thabs kyi spyod pa mkha' ltar bdal// dge sdig bcos med snying po la// bcos pa'i spyod pa nor pa'i lam// sgo gsum spyod pa bzhi yis ni// gser gyi nya mo lding ba bzhin// dogs </text>
</item>

<item><p>214</p><section>3</section>
<text>med de lta nyid du bde// 'di ltar ye shes spyod pa'o// phyag dang bskor ba'i las mi bya// dkyil 'khor bsnyen pa'i mchod pa dang// mchod dang lus kyi phyag rgya dang// byas pas 'khor ba'i g.yang 
sar ltung// sngags dang glegs bam bklag pa dang// dbyangs dang tshig bshad brjod pa dang// ngag gi bya ba thams cad ni// mtshan mas bde ba'i don mi 'byung// mtshan ma'i sku yi sbyor ba dang// rlung dang rdo rje 
bzlas pa dang/ thig le yid kyi sbyor ba dag/ ma byas byas pas 'ching grol 'khrul// ci yang mi bya bya mi dgos// mi bsam de bzhin nyid du gzhag/ skyil krung mi bya langs kyang rung// ye nas zin pas btsal mi 
dgos// mi mchod bdag nyid shes pa yis// kun grol rdzogs chen lam du nye// nya mo 'khor lo byang chub sems// bskor zhing rang byung sems la gtugs// ring du btsal bas don mi rnyed// don gyi don btsal 
sems las byung// gzhi rtsa med pa'i snying po la// 'khrul pa'i bag chags kun tu stong// rig pa sbyor bas gnyis mi stong// ma skyes mi 'gag rgyu rkyen med// gnyen po la sogs de dang 'dra// bsgrims pas 
'ching zhing glod na grol// kun la gnas pas sbas pa'i ngang// ma spyad pa nyid spyad pa ste// sna rtser lta ba'ang spang byas te// ma skyes 'khor lo mnyam du gsal// nyi ma stong gi dkyil 'khor ltar// ma btsal lhun 
grub gdod nas dag/ bcings pa kun tu rtsol bar 'gyur// grol na mi g.yo brtan par gnas// 'di don rtog pa'i skyes bu yis// rig sbyor blo ni bsam mi khyab// rdo rje nyi ma'i snying po ltar// lo lta zil mnan 
ye sangs rgyas// gang zhig rim pas mnyam sbyar nas// ma sbyar pha bsgral ri lung bsregs/ khams gsum 'gul ba kun bsad nas// rig pa 'od gsal zhing du skye// byas pa zin pas ci ma byed// ye nas grol 
bas bcings dang bral// ma bstan rig pa klung du go/ ci yang mi bya rang dgar zhog/ dge sdig med pa'i don rtogs na// ji ltar byas kyang gos pa med// gser gyi 'khor lo 'bar ba ltar// gang ltar bskor 
yang dbyings las med// 'di ltar gsang ba'i rdzogs chen la// gnyis med rig pa bsam mi khyab// gnyis med de nyid ma rtogs par// gang ltar btsal ba log pa'i lam// btsal bral phyogs med lhun grub 
la// btsal ba'i spyod pa phyin ci log/ mngon sum ye shes gsal ba la// brgyud pa'i shes pas rtogs pa med// gnyis med rang gsal nyag gcig la// gnyis 'dzin rig pas gcig dang 'gal// sgom med 
ma yengs yul bral la// lta sgom yul gyi lcags kyis bcings// spyad med yal ba'i thabs chen la// spong len spyod pa log 'khrul spyod// dman pa'i blo brgyad phyogs tsam gyis// rang rang zhen pa'i blo khyad </text>
</item>

<item><p>215</p><section>3</section>
<text>kyis// phyogs bral nam mkha'i mtshan nyid la// btsal zhing bcings pas dam du bcings// gang zhig rang byung ye shes la// rgyu 'bras rtog pa'i khyad par gyis// 'jig rten rtsol ba'i lam zhugs 
pas// gsang ba'i rdzogs mchog don dang bral// ma skyes rang byung ye shes la// skye 'gag mthong ba nor pa'i lam// thams cad gcig tu gsal ba yis// ma bsam mi 'jug cir mi dgongs// rang gsal klong 
la rtag par bzhugs// rang byung rig pa cir mi bsam// rig pa mtshan ma'i rjes mi 'brang// rdo rje'i rig pa 'od gsal lung// yengs pa med par rang bzhin gnas// kun kyang mnyam par rig pas 
gsal// 'khor ba chos sku'i ngang du gsal// 'ching ba nyid kyang grol ba'i lam// mar me'i tshul ltar gos pa ni// g.yo med rig pa mchog gi lung// ma bcos gsang ba'i spyod pa la// byas dang ma byas gnyis 
ka nad// ci spyad rtogs pas ye shes gsal// ma rtogs pa yi rlung du 'gyur// gsang ba nya mo 'khor lo 'di// 'gro kun rang byung dbyings la gnas// 'di ni rang byung byang chub sems// ma bskyed rdzogs pa'i ye 
shes la// grol ba'i dkyil 'khor yongs rdzogs pas// rang byung dkyil 'khor rmad rdzogs gsal// zhes gsungs so// nya mo 'khor lo'i rgyud las/ spyod pa bde ba chen po bstan pa'i le'u ste gsum 
pa'o//// de nas yang byang chub sems dpa' rdo rje snying po de nyid kyis 'di skad ces gsol to// rang byung rig pa bsam mi khyab// de nyid bcom med snying po'i don// 'khor lo mi 'gyur gser dang 
'dra// de nyid nges par bshad du gsol// zhes zhus so// de nas dpal kun tu bzang po nyid bsam gyis mi khyab pa'i 'khor lo la snyoms par zhugs te/ 'di skad ces gsungs so// rang byung 'khor lo bsam 
mi khyab// chos nyid 'khor lo sgro skur bral// sku gsum 'khor lo grangs dang bral// 'od gsal 'khor lo dbyings la 'dus// dpe med sgra tshig brjod mtha' med// rgyu med rkyen med 'jig pa med// sku med 
kun snang rig pa'i ngang// mtshon med brjod du tshig dang bral// gsang ba sgra bral rig pa'i mchog khyab par gsal la rtag tu med// rnal 'byor nges pa'i lung nyid ni// ma bcos bcos pa nor ba'i lam// dag 
dang ma dag tshig mtha' bral// kun gyi snying po gcig gi sku// nam mkha'i 'khor lo mtshon dang bral// theg pa'i rtsa ba sems nyid dang// 'gro drug khyab pa'i sems nyid ni// rig pa'i 'khor lo kun la 
sgyur// snying po bya bral rdzogs pa'i lung// 'dzin pa'i tha snyad kun las 'das// sgra bral bstan pa rgya mtsho'i mdzod// dgongs pa gsang ba spyi yi lung// zab mo dgongs pa gsang ba 'di// mi rtog spyod pa'i yul </text>
</item>

<item><p>216</p><section>3</section>
<text>med de// dgongs pa kun 'dus gsang ba'o// zhes gsungs so// de nas yang byang chub sems dpa' rdo rje snying pos 'di skad ces gsol to// kye dus gsum rgyal ba kun gyi yang mes po// kun 
bzang nyag gcig dgongs pa'i lung 'di la// sangs rgyas sems can chos rnams ma lus pa// ye shes 'od gsal mchog tu ji ltar 'dus// zhes zhus so// de nas bcom ldan 'das dpal kun tu bzang po 
rig pa 'khor lo bsam gyis mi khyab pa zhes bya ba la snyoms pa zhugs nas 'di skad ces gsungs so// rgyu med rkyen bral rang byung dbyings// rang byung rig pa dbyings kyi don// 'byung 'jug med pa'i dbyings la 
gsal// gsang ba dam pa nyid du bshad// chos rnams kun gyi rang bzhin ni// rang byung rig pa mu mtha' med// rtsol ba'i yul bral dmigs pa med// bya btsal med pas cir mi dgongs// kun gyi rang bzhin 
nyag gcig la// 'dod sbyor blo yis goms ltar snang// de ni rig pa mu+u mtha' med// sangs rgyas sems can gnyis med de// gsangs ba'i dbyings la 'khrul pas brtags// ye shes rdzogs pa'i lung nyid 
kyis// snang srid sems su gtan la phab// 'gro drug zhen pa'i brtags pa yang// spro bsdu dbyings nyid gsal ba'i ngang// btsal cing spyad pa cir brtags kyang// snying po rang byung dbyings la thug/ lta dgu rang 
byung nyag gcig la// gang ltar bltas pa'i tshul snang yang// de nyid bsam med ngang du gsal// spyod pa'i bsam pas ci spyad pa// rnam rtog so so'i bag chags kyis// de lta de lta nyid du snang// ma skyes 'khor lo 
mnyam du gsal// sum brgya drug cu la sogs pa// dbang po bye brag khyad par gyis// bsrung dang mi bsrung kun bral la// gcig pas bsrung dang mi bsrung med// rang byung rig pa'i rgyal po la// rdzas dang mtshan
ma sngags rtsol pas// cha gnyis rig pas rtsal bskur yang// rgyal thabs rig pa rang 'char lung// sgrub dang mi sgrub cha 'dzin cing// dngos grub nam mkha'i mtha' bzhin du// btsal yang rang byung dbyings 
la thug/ pha rol phyin dang bsdu ba bzhi// lam dang sa yi rang bzhin la// ci btsal ci sgrib ci bgrod kyang// rang byung rig pa gcig la rdzogs// ma bsgribs gsal ba'i rang bzhin la// sgrib dang mi sgrib mnyam 
pa la// gnyis 'dzin phyal bar mi dmigs pas// ye shes gsal ba'i rang bzhin yin// rang byung rig pa'i dkyil 'khor la// phyogs dang mtha' dbus chos mi gnas// grangs med rgyal ba'i dkyil 'khor 
yang// rig pa'i 'khor lo nyid la 'dus// rang byung rig pa ma shes na// me tog bdug spos lha bshos nyid// phul kyang rgyal ba ga la bzhes// rang byung ye shes mchod pas khyab// grangs 'das zhing khams sku </text>
</item>

<item><p>217</p><section>3</section>
<text>gsung thugs// ma bskyed rang byung 'bras bu la// smin med nyi ma'i 'od ltar rdzogs// bskyed pa med par ye nas gnas// kye sems dpa' chen po de legs par nyon cig/ nga la ma lta yul med 
kyis// spyad dang mi spyad med pas na// phyag rgya mi 'ching sngags mi zlaus// smra ba'i tshig dang dag mi 'chol// sa la ma bgrod lam dang bral// ye dbang thob pas dbang ma bskur// btsal med nyid la da ma 
rtsol// mi gsal med pas ye shes nyid// dkyil 'khor mi bskyed sems mi bsgom// mchod pa mi bya sbyin mi gtang// gang yang mi bya byas pa nad// 'ching ba ci yang ma byed cig/ bsams pas mi bya de bzhin 
gnas// ma rtsol gyis na nyid du gnas// nyi ma 'od 'bar dbyings la gnas// ma skyes rig pa'i 'khor lo la// ma skyes 'jigs pa med pa'i don// nya mo gsang ba'i dkyil 'khor la// mtha' dag dbus dag 
gdod nas dag/ nya yi spyod yul ji bzhin du// gang ltar gnas pa de ltar bde// rang 'byung ye shes skye 'jig med// lhun grub phyogs ris med par grub// gsang ba'i 'khor lo rig par 'brel// spros bral 
sems kyi rang bzhin ni// ma skyes rig pa cir mi dgongs// thams cad gcig gi rang bzhin las// g.yo ba med cing cho 'phrul 'byung// rang byung thugs rje g.yo med kyis// ji ltar 'dod pa char du 
'bebs// ston pa kun bzang rang bzhin ni// phyi nang snod bcud kun la khyab// sems dbyings byang chub sems kyi ngang// 'bras bu nyid kyi 'bras bur gsal// sems kyi rang bzhin bstan pa ni// mi gnas 
bsam pa'i yul las 'das// dmigs dang mi dmigs yul dang bral// mtshan med skye 'jig kun dang bral// kun la nya mo 'khor lo la// 'pho 'gyur med pa'i rang bzhin gnas// sems kyis sems btsal 
sems mi rnyed// sems bskyed sangs rgyas rdzogs pa'i lung// rang sems snying po skye ba med// gdod nas snying po byang chub la// mi btsal rang bzhin kun tu gnas// zhes gsungs so// nya mo 'khor lo'i rgyud 
las/ sems rang bzhin bstan pa'i le'u ste bzhi pa'o//// de nas yang byang chub sems dpa' rdo rje snying pos 'di skad ces gsol to// spyad med gsang ba'i rig pa la// spyod pa bsam gyis mi khyab 
na// gang ltar spyad pa bde ba'i thabs// bdag cag rnams la bstan du gsol// zhes zhus so// de nas bcom ldan 'das dpal kun tu bzang pos spyad med rig pa'i don bka' stsal ba/ byang chub sems 
kyi rang bzhin ni// sus kyang shes par mi rung ste// ye shes 'khor lo gsang ba'i ngang// zab cing thig le yongs kyi zlum// gang yang mtshon du med pas na// kun bzangs rgyal bar rtags dang bral// shes dang </text>
</item>

<item><p>218</p><section>3</section>
<text>shes bya'i yul spangs pas// thig le chen po gcig gi ngang// ye shes 'khor lo kun la gsal// 'dzin rtog med pa nyid kyi ngang// sa bon rgyu dang len med pas// rang 'byung 'du 'bral med pa'i 
dbyings// drug gi dngos po dang bral bas// thig le ma bcos dkyil 'khor de// gzhan med bdag nyid gsang ba'i dbyings// drug gi spyod yul med pas na// so so'i skye bo'i shes yul min// dbyings dang ye 
shes tha snyad pas// rang byung rig pa'i don dang 'gal// ye shes kun kyang 'dus byas pas// rgyu med rang byung don mi mthong// sku gsum mtshan ma'i tshig yin pas// sku gsum grangs kyi rnam pa med// mtha' 
dbus med las kyang 'das pas// ma skyes de bzhin nyid las 'das// sangs rgyas rtags pa'ang tha snyad na// gnyis 'dzin tha snyad smos ci dgos// sgom zhing btsal ba kun stong pas// blo yi 'du shes bsam 
du'ang med// byang chub nyid kyang tshig yin te// mtshon pa'i khyad par ma rtogs pa// cir rtags mtshan ma tshig gi lam// snying po'i don la mtshan ma med// rnam bral mchog dang bar mtha' med// rnam grangs med 
pas dbyings nyid klong// thams cad gcig tu rdzogs pa na// rdo rje snying po rdzogs pa'i lung// kun 'dus snying po thig le la// 'phros shing 'dus pas kun dang bral// rang byung thabs kyi spyod pa ni// gang ltar 
yin pa de ltar yin// de kho na nyid gsang ba'i lam// mi 'byung mi 'jug yang dag yul// rang byung rig pa yul med de// gal te 'jug na bslad pa yin// ji bzhin rang byung 'od gsal la// dus gsum rtags 
pa'i spyod pa med// snying po rig pa'i thig le la// gzung 'dzin spros pa rnam par bcad// phyogs bral phyogs med ye shes gsal// gzugs sogs dbang po spyod yul ba// btags dbang gis ni de ltar 
snang// blo bur rtog pa'i dbang gis na// rang gsal mun pa'i bags kyis bsgribs// mtshan bral chos kyi dbyings nyid la// rnam rtog mtshon pa'i chos mi gnas// dbang sgyur rig pa smra bsam 'das// mtshan 
bral kun tu bzang po ni// kun khyab kun gzhi rnam gsal bas// drug sogs ngo bo kun gyi gzhi// kun kyang rig pa gcig la rdzogs// 'gro don thabs kyi spyod pa yang// 'khrul pa yin phyir bya ba med// gang 
na'ang btsal med snying po la// chos sku nyid kyang tshig gi lam// phra zhing dbang po yul med pas// rtog spyod mtshan ma'i yul las 'das// ma skyes pa nyid skye ba'i mtha'// de nyid don la de dag med// sangs 
rgyas snying po dag pa las// dbus mtha' mi dmigs rtogs las 'das// gang zag chos la bdag med pa// stong nyid ye shes lhun grub pa// yid kyi spyod yul rnam par zhi// thog ma tha ma spros med pa// de </text>
</item>

<item><p>219</p><section>3</section>
<text>bzhin nyid du 'dus pa nyid// ma skyes don mthong snying po'i lam// ma bcos rig pa'i rlung la gnas// btsal ba med par lhun gyis grub// mchog gsum rig pa gcig gi ngang// mtha' dbus 
gzhi rtsa kun bral bas// snying po gsang ba thog ma'i lam// rang bzhin gnas pa'i don zhes bya// ma btsal lhun gyis grub pa'i phyir// rtsol spyod bral ba'i dbyings la 'jug/ chos kun rang bzhin rnam par 
dag/ ma mthong ma skyes skye 'jig med// stong nyid rdo rje snying po la// sgyu ma yin dang ma yin zhes// mtha' bral don la mtha' yin rtsod// de don bstan du rung ma yin// byang chub bdag med de bzhin nyid// mi 
gnas mi dmigs bsam yul bral// ma skyes snying po gang mthong ba/ ma mthong ba nyid mthong ba'i lam// mthong bas btsal med lhun gyis rdzogs// zhes gsungs so// nya mo 'khor lo'i rgyud las// rig pa spyod 
yul dang bral bar bstan pa'i le'u ste drug pa'o//// de nas byang chub sems dpa' rdo rje snying po la chos kun 'dus pa'i 'khor lo'i don zhu ba 'di skad zhus so// chos kun 'dus pa'i snying po la// 'khor 
lo'i rnam pa mi gnas na// 'khor lo zhes ni ji ltar mtshon/ khyed kyis nges par bshad du gsol// zhes zhus so// de nas dpal kun tu bzang pos 'khor lo rnam pa med pa zhes bya ba 'di gsungs so// chos 
kun gang yang mi dmigs pa// de nyid don gyi snying po ste// ma skyes tshig bral don la bzhugs// 'khor lo de bzhin nyid gnas pa// mi 'gag mtshon pa'i 'khor lo can// skye med rang byung dkyil 'khor de// ma 
mthong rig pa dbyings la gsal// mi gnas sems kyi rang bzhin ni// ma bcos gsang ba'i dkyil 'khor yin// mi bskyed 'khor lo dbus gnas pa// sku gsum gyi'ang rnam pa med// dus gsum sangs rgyas 
snying po nyid// dkyil dang 'khor gyi tha snyad bral/ khams gsum snod bcud mtha' yas pa// byang chub sems kyi dkyil 'khor yin// 'dod chags zhe sdang gti mug dang// nga rgyal phrag dog chen po yang// rang 
byung sems nyid ngo bo bas// snying po mchog gi dkyil 'khor ro// chos sku nyid du'ang mi lta na// gzugs sku dkyil 'khor 'khrul pa'i lam// ye nas ting 'dzin gsal ba la// sku gsum mtshan ma kun dang 
bral// ye nas mtshan bral chos nyid la// zhi dang khro bo nor ba'i lam// zhi ba mchog gi dkyil 'khor la// mtshan ma'i zug rngu gsal du med// ye sangs rgyas pa'i chos nyid la// da ltas rgyas byar ga la 
yod// ma bskyed lhun grub dkyil 'khor la// rim bskyed dkyil 'khor byed pa la// yum bzang yum gyi dkyil 'khor la// snod dang gzhal yas bya dang bral// sgril med rang byung rig pa la// ting 'dzin dkyil </text>
</item>

<item><p>220</p><section>3</section>
<text>'khor cir mi bsam// ma bskyed rig pa'i dkyil 'khor la// sku gsung dkyil 'khor dbye ba med// gnyis med thig le 'od dpag med// bden dang brdzun med chos dbyings la// gnyis mthong 
'khrul ba tha snyad chad// ci yang bskyed pa mi mnga' bas// rtsol ba'i chu bo kun las brgal// rims kyis ma yin cig char gsal// rnam par mi rtog grol ba'i lam// mi sbyong mi sbyor rig par gsal// mi rtog 
ting 'dzin dga' dang bral// 'dzin pa'i dra ba rnam par bcad// gser gyi 'khor lo 'bar ba ltar// kun tu bskor yang dbyings la 'dus// lhun gyis grub pas mi rtsol te// yul med rig pa lta dang 
bral// bgrod med rig pa gcig la rdzogs// rang gsal lung la sgom mi byed// ye nas dag pas sgrib mi sbyong// rang yin rig pa yul mi tshol// spang med rig pa'i sems nyid la// dgag dang sgrub pa'i chos 
mi gnas// rdzogs pa chen po'i dkyil 'khor la// 'jug dang mi 'jug gnyis med cing// sbyang zhing sgrub pa'i chos med pas// ti ni 'khor lo rig pa sbyor// sangs rgyas sems can gnyis med pas// spyan 
drangs ma yin gdod nas gnas// bgrod med spyod bzhin ma chags pas// pad+ma spyan gyi sa zhes bya// chos rnam kun gyi rang bzhin nyid// rnam pa kun ldan ngo bos stong// chos rnams ma lus thams cad 
kun// gnyis med rig par sbyor ba'i tshe// go bar gyur pas ma yengs don// ye nyid byang chub sems nyid la// rgyu 'bras dbyer med gcig tu 'dus// tshig dang yi ge las 'das pas// snang srid thams cad ye 
sangs rgyas// btsal med thig le ngang la gnas// rang bzhin gyis ni rnam dag cing// mkha' ltar dag pa'i dkyil 'khor la// mi dmigs mi gnas chos kyi dbyings// 'gro 'ong mi dmigs cir mi 
gnas// 'khor dang mya ngan 'das pa'i chos// ma bcos pa ni ji bzhin nyid// rang rig rig pa yul la bral/ khyad par ji bzhin pa zhes bya// snang med rig pa'i dbyings nyid ni// ye nas dmigs pa'i yul 
las 'das// spyod las 'das pas spyad du med// sgra dang ming tshig 'das pas na// brjod pa'i tha snyad kun las 'das// ye shes rtags bral chos kyi dbyings// gang yang mi gnas mthar mi gnas// rdo rje 'od 
gsal dkyil 'khor ni// sku gsung mtshan ma'i tshig las 'das// skye med rang byung dkyil 'khor ni// rang byung 'khor lo mtshon dang bral// zhes gsungs so// nya mo 'khor lo'i rgyud las/ ye shes 'khor lo 
mtshan ma med pa'i le'u ste bdun pa'o//// de nas yang byang chub sems dpa' rdo rje snying pos/ dpal kun tu bzang po la 'di skad ces zhus so// rang byung rig pa'i khyad par la// bskur thob bya ba mi </text>
</item>

<item><p>221</p><section>3</section>
<text>gnas na// rim pa'i dbang ni ji lta bu// 'dus pa'i tshogs la legs par gsungs// zhes zhus so// de nas dpal kun tu bzang pos rig pa thal phyungs ye shes 'khor lo zhes bya ba la bzhugs 
nas 'di skad ces gsungs so// 'khrul pa'i rgyu bral mi gnas pas// 'khor dang mya ngan 'das pa med// rnam rtog mtshan ma mi gnas pas// 'khor ba ye sangs rgyas pa'i sa// sangs rgyas sems can gnyis 
med pas// rdo rje 'gro don bya dang bral// rig pa'i rtsal gyis kun khyab pas// bskur rtsol thob pa'i dbang mi dgos// rig pa'i rgyal po ye dbang la// brda don sprad pa'i khyad par gyis// rin chen gsal byed 
ji bzhin du// rna brgyud rgyal thabs tshangs ba'i dbang// bskur thob med par rang bzhin gsal// rang bzhag gsal ba'i sems nyid la// ji bzhin rig pa nyid kyis go/ chos so cog gi rang bzhin 
ni// sems nyid ma yin chos mi gnas// gnyis med gcig gi don la ni// yin dang ma yin chos med de// rdo rje rig pa'i rang dbang la// bskur thob ces pa'i chos dang bral// rang sems bcos med snying po 
la// 'jug dang mi 'jug kun dang bral// rdzas dang ting 'dzin khyad par gyis// ye gnas rang byung chen po la// rtsol ba'i khyad par ci bstan pa// de dag rnam rtog 'khor ba'i lam// rgyal thabs rig pa'i don 
med na// rang sa'i dbang de mthar ma phyin// rtsol ba'i lam de thar ba med// chags pa'i dbang des thams cad 'ching// nor ba'i tshul des 'khor bar ltung// gsang ba'i thabs dang mi ldan na// rang gnas 
rig pa'i don mi mthong// bskur med gsang ba'i rang dbang la// bskur dang rtsol ba'i gol sa de// de bzhin thabs dang bral ba yis// bskur med ma shes sgrib pa yin// gol sgrib gnyis kyi mtha' gsal 
te// rang byung byang chub snying po la// ma yengs rang bzhag rig pas gnas/ khams gsum srid gsum thig le gcig/ spros med bsdu med yengs ba med// rgyal thabs gsang ba'i khyad par gyis// rang byung rig 
pa shugs kyis gsal// kun nas gsang ba'i 'khor lo la// 'jug pa'i dkyil 'khor nyams kyis gsal// ci yang yin no su yang rung// kun kyang thig le chen po la// bde chen gsal bas gol sgrib 
med// gdod nas rdzogs pa'i rang bzhin la// btsal ba'i khyad bar gang zhig yod// sUr+ya 'od dang tsan tra ltar// gdod nas ma bsags lhun gyis rdzogs// rig pa dbang gi khyad par yang// gzhi lam 'bras 
bu tshul dag gis// dngos la khyad par mi gnas na// bsam pa'i ngo la so sor grags// ye nas 'gyur med lhun grub la// ji ltar snang ba dbang gi klong// rig pa rang dbang de ltar bsgyur// bcos med dbang </text>
</item>

<item><p>222</p><section>3</section>
<text>gi rang bzhin no// gsal byed brda yid don nyid kyis// ma bcos gsang ba'i don 'di la// mkhas pas shes pa tsam zhig tu// dngos la mtshon pa kun dang bral// 'bras bu rin chen 'bar ba 
ltar// mthar phyin gzhi nas rdzogs pa'i phyir// btsal med lhun grub chen po la// rig pa thabs kyis 'dod dgur bsgyur// 'di yang thabs ldan rig pa'i dbang// gsal bar shes te dmigs dang 
bral// brjod bral sems kyi rang bzhin la/ mos pa'i khyad par ji bzhin du// de ltar sgra dang tha snyad du// 'dul ba'i dbang gis gnas pa de// rang byung sems kyi ngo bo la// bkag pa med do mngon sum 
dbyings// rang bzhin sgyu ma rtags sgyu ma// ltos pa'i ye shes sgyu ma dang// sgyu ma rdo rje btsan po mchog/ 'di kun kun brtags 'khor ba'i lam// gsang ba'i rig pa'i thabs ldan na// rin chen 'od gsal snying 
po ltar// ma rig log pa'i chos mi gnas// 'khor ba 'od gsal bde chen la// rnam rtog sgrib pas ci la sgrib// gdod nas btsal bral lhun grub la// zhen pa'i 'dzin rtog ci zhig nad// rang sems bcos 
med chos skur sprad// 'dod spyod longs spyod rdzogs pa ste// don byed sprul ba'i tshul gyis ni// sprad pa gsum zhes bya ba yin// ma bcos gsang ba'i sgo mo dang// mtshon pa tshig gi sgo mo dang// rig pa lhun gyi 
grub ba'i sgo// thos pas phye zhing bsams pas 'grol// bsgoms pas rnyed pa lde mig go/ mthong dang ma bcos mi gnas dang// mi 'gag nyams myong rjes mi 'breng// rdzogs chen sgom pa'i yan lag drug/ rig 
pa man ngag gsang ba ni// 'gyur med gsum gyi dgongs par bshad// rnam par dbye dang la bzla dang// de nyid sprad dang don 'byin dang// nges pa gcig tu bshad pa ni// rdzogs pa sems kyi rang bzhin 
bshad// drang don nges don gnyis nyid kyi// brgyad dang dgu dang gcig bstan pas// rdzogs pa'i sems kyi rang bzhin la// nges pa gcig tu bshad pa'o// zhes gsungs so// nya mo 'khor lo'i rgyud las/ 
rgya thabs gsang ba sgo'i le'u ste brgyad pa'o//// de nas byang chub sems dpa' chen po rdo rje snying po des/ bcom ldan 'das dpal kun tu bzang po la 'di skad ces gsol to// e ma sangs rgyas thams 
cad kyi// rdzogs pa sems kyi rang bzhin la// grub sgrub khyad par mi gnas na// de ltar rtogs tshul bshad du gsol// zhes zhus so// de nas dpal kun tu bzang pos lhun gyis grub pa gsang ba'i 'khor lo 
zhes bya ba'i ting nge 'dzin la snyoms par zhugs nas 'di skad ces gsungs so// kye sems dpa' chen po nyon cig/ dus gsum sangs rgyas thams cad kyi// rdzogs chen sems kyi rang bzhin ni// chos kun </text>
</item>

<item><p>223</p><section>3</section>
<text>'dus pa'i snying po ste// kun 'dus gsang ba'i 'khor lo nyid// lhun grub gsum gyi ngo bo la// zin chags rtsol ba'i chos mi gnas// mi gnas sems kyi rang bzhin ni// kun gyi rgyu 'bras 'dus 
pa'i lung// rdzogs pas rtsol sgrub kun dang bral// ye nas yin pas dang mi rtsol// sgrub tu med pa'i rtsol sems bral// smon du med pas rang la rdzogs// dmigs su med pas yul dang bral// gnyis med 
gcig ste rnam pa med// bde sdug med pas spong mi byed// rang byung rig pas dgag pa med// ye nas dag pas sgrib mi sbyong// gnyis med ngang la gnyis mi 'dzin// lta spyod so so gcig dang 'gal// gcig 
pas spong len kun dang bral// rim pas ma bskyed rdzogs pa'i ngang// sku gsung 'khor lo mtshan ma'i lam// ye nas rdzogs pas bskyed du med// spyan drangs ma yin ye nas gnas// ye nas thob pas grub mi 
rtsol// mchod dang sbyin pa med par rdzogs// ma bsgrubs lhun gyis grub pa la// rtsol ba'i spyod pas ci zhig bya// thabs bral gsang ba'i rgyas btab pas// rtog ge'i phyogs 'dzin 'dis mi shes// btsal bral 
lhun grub ye shes la// phyogs mtshams nges pa'i chos mi gnas// 'du shes 'dzin pa kun bral zhing// ma bcos dag pa nyid du gsal// ye nas dag pas mi sbyong zhing// rim pa ma yin dus gcig 
gsal// gang mtshon thabs kyi khyad par gyis// btsal med lhun gyis grub pa mtshon// gsal byed don de dbyings la 'dus// gang yang sbyang zhing sgrub med de// byas pa thams cad 'khrul pa'i lam// rin chen 
'bar ba'i byin brlabs ltar// ma btsal lhun gyis grub par gnas// ye nas ma byas rang bzhin gsal// 'gro 'ong med pa'i rang bzhin ni// rig pa spros bral sems nyid do// 'byung 'jug med pa'i dbyings 
de nyid// chos rnams kun gyi rang bzhin shar// rang rig ma bcos ji bzhin nyid// nam mkha' lta bu'i rang bzhin te// byas bsam dmigs pa kun las 'das// gang yang ma yin de bzhin nyid// rnam dag lhun 
grub gsang ba la// rig pa ma bcos gsal bas grub// ma bsgrubs dag pas ye nas gnas// bsam spyod mtha' las rnam grol zhing// ma bsams spyod pa'i yul med de// bskor zhing rang byung dbyings 
la thug/ 'phel zhing sgrib pa'i chos med de// sems nyid ye gsal rtag pa'i sku// ye nas 'od gsal rang bzhin pas// bsgribs dang ma bsgribs chos dang bral// rang byung rdzogs pa'i rang bzhin pas// rgyu rkyen 
med par rang byung sems// dmigs shing bsam pa'i yul med pas// 'du shes mtshan ma kun gyi stong// sangs rgyas sems can gnyis med pas// lam dang btsal bas sbyang du med// gnyis med 'od kyis </text>
</item>

<item><p>224</p><section>3</section>
<text>kun bdal bas// gsal dang mi gsal gnyis ka med// dang por 'khrul pa'i rgyu med pas// 'khor ba spang dang gsal ba med// dus gsum sems su gcig rdzogs pas// brtags pa'i tha snyad 
kun gyis stong// nyon mongs ta la'i mgo bcad pas// 'khor ba rtsad bcad ye sangs rgyas// rnam rtog mtshan ma cir snang yang// ye shes 'od gsal nyid las med// rig pa ma bcos rlung ltar bzhag/ spyod 
lam ma bcos lhug par bzhag/ ma yengs btsal bral dgongs pas bzhag/ dgongs ba'i bzhag tshul gsum du bshad// brda don sprod dang phrad pa dang// klung zhugs phral ba'i don gsum gyis// ma bcos 
gsang pa'i don la sbyor// dngos la gcig pa'i tshul du gnas// bcos dang ma bcos don nyid ni// gang zag bsam pa'i khyad par gyis// rim pas bgrod dang gcig tu rdzogs// gsang ba'i don du dbye ba 
med// rjed 'brang gnyis kyi tshul gyis ni// bcos ma med pa'i don gyis bzhag/ rang bzhin rnam pa mtshan nyid kyis// lhun grub gsum la goms pa yis// sku gsum rig pa'i don la sbyor// brtags pas phye ste 
don du gcig/ gzhi dang lam dang 'bras bu ni// de de bsam pa'i dbang gis na// ji ltar 'thad par snang bas te// dngos po dag la dbye ba med// tshig dang don gyi khyad par las// mtshon dang de nyid gsal 
gyur pas// gsal byed rin chen 'bar ba bstan// lag mthil gter dang sprad pa zad// sku gsung rang la lhun rdzogs pa// sprad pa gsum gyi don la sbyor// rim gyis sbyong dang cig car 'jug/ drang dang nges 
par bstan pa'i lung// mngon sum gsal dang rgyud pa'i thabs// 'jig rten 'das dang 'jig rten pas// mtshan ma sgra yi 'khor los mtshon// sems nyid rdzogs pa'i rang bzhin ni// bshad pa'i yan lag 
brgyad yin no// ma 'dres yongs su rdzogs pa dang// chos kun rang bzhin gcig pa dang// dgongs pa'i don la bzhag pa ni// phyi nang gsang ba'i sgo gsum yin// cir snang ye shes lhun rdzogs pas// rgya mtsho'i 
rlabs dang 'dra bar bshad// chos kun rang bzhin nyid rdzogs pas// rin chen gser gling lta bur bshad// gsal la mi g.yo mnyam nyid pas// dgongs pa nyi ma shar bar bshad// gsang ba'i rang byung 
dgongs pa la// rang bzhag rig pas gnas par bya// mi g.yo rig pa'i dkyil 'khor du// ci yang yin no gang yang rung// 'dzin med rig pa mngon sum dbyings// ma bsgrubs lhun gyis grub pa la// btsal 
zhing bsgrub par gdod nas stong// zhes gsungs so// nya mo 'khor lo'i rgyud las/ sgrub med lhun rdzogs kyi le'u ste dgu pa'o//// de nas yang bcom ldan 'das de bzhin gshegs pa lhun gyis grub pa </text>
</item>

<item><p>225</p><section>3</section>
<text>la/ rdo rje snying pos gsol ba btab po// dug gsum ma btsal byang chub sems// 'gyur med sems kyi rang bzhin la// bgrod med lhun grub gsang nyid kyis// lam gyi rang bzhin gsal bar 
gsungs// zhes zhus so// de nas de bzhin gshegs pa lhun gyis grub pas 'di skad ces gsungs so// kye sems dpa' chen po/ btsal med sems kyi rang bzhin la// btsal zhing bsgrub ba zhen pa'i 
chos// bgrod bral sems nyid rdzogs pa la// lam lnga sa bcu rtogs pa'i nad// mtha' bral nam mkha'i rang bzhin la// bgrod pas phyin par ga la 'gyur// ma bgrod lhun rdzogs sems kyi sa// rang bzhin 
grub pas bcos pa med// gdod nas dag pas sgrib mi sbyang// lhun gyis grub pas tshogs mi sog/ zag med sems kyi rang bzhin la// sgro dang skur pa zhi ba'i sa// kun 'dus sems kyi me long la// rin chen 
'phrul gyi nyams ldan pas// ma bgrod rig pa'i sa la sbyor// rdzogs pa sems kyi rang bzhin la// rtsol med che ba'i yon tan rnams// rang byung rig pa sems su rdzogs// ye nas rdzogs so btsal dang 
bral// snying po rang byung sems nyid la// 'du 'bral med pa'i chos mi gnas// sbyang med sa yi yon tan 'phel// lhun rdzogs sems kyi rang bzhin la// sa dang lam zhes gdags su med// phyogs ris rig 
pa'i chos dang bral// gsang ba'i 'khor lo thabs kyi sgo// lde mig gsang bas dbye bar bya// gang snang rig pa'i don la rdzogs// phye bas lcags bkrol thar pa'i lam// nges phyin gsang ba'i dbyings la 
zhugs// cir snang sems su lhun rdzogs pas// rnam par dbye ba'i chos dang bral// ye shes rdzogs lung gcig tu gsal// mtha' dbus zhen pa rnam par dag/ rig sbyor blo ni bsam mi khyab// ma spyad rig pa 
mchog gi bzhugs// ma yengs rang bzhag dgongs pa yin// mtha' bral dbu ma'i snying po la// dmigs 'jug rtsol ba kun dang bral// rtsal bral rig pa gsang ba'i sgo// sgra bral brjod med nyams kyi 
dbye// 'jug dang mi 'jug rnam spyad pas// dbyings nyid grol ba lam gyi phugs// 'jug med sa nyid lhun rdzogs pas// bgrod dang mi bgrod kun dang bral// ye nas ma bcos dag pa la// bcos lam bcos 
mas sbyang du med// yengs med gsang ba'i dgongs pa las// sgom dang mi sgom yul las 'das// mngon sum 'bras bur rang gsal la// drod dang rtags la ci ste brten// gsang ba lhun grub ye shes la// spong 
len dgag sgrub log pa'i chos// dgongs pa lhun grub gsang ba la// mtshan ma sgra yis ji ltar mtshon// sems kyi rnam grangs gang sgo nas// de nyid sgo nas ji ltar bstan// thabs ldan mkhas pa'i skyes bu </text>
</item>

<item><p>226</p><section>3</section>
<text>yis// lag pa'i gter dang phrad par mtshungs// de nyid rtsa bral lhun grub lam// ma bgrod ye nas rdzogs pa'i lam// gsang ba kun 'dus gter gyi lam// bya bral rdzogs pas lhun gyis 
grub// gdod nas rdzogs pa'i rang bzhin la// rim gyis bgrod pa log pa'i lam// gsang ba ma bcos rang bzhin ni// drang bzhag rig pas klungs su 'jug/ rtsol ba'i lam gyis thob pa yin// ma btsal 
gdod nas dag pa'i thugs// bcos pa med de lhun gyis mnos// rdzogs pa nyi ma'i snying po ltar// ye rdzogs byin brlabs lhun gyis grub// gdod nas ma bsags lhun grub la// grub dang mi grub kun gyis 
stong// 'dod dgur bsgyur zhing thabs mi spong// drang gnas rig pa gter la spyod// ye nas kun 'byung lhun grub ni// nam mkha' gsang ba chen po ltar// phyogs 'dzin rim pas thob ma yis// ma bcings 
gsang ba thabs kyis grol// zhes gsungs so// nya mo 'khor lo rgyud las// bgrod cing sbyang du med pa'i le'u ste bcu pa'o//// de nas byang chub sems dpa' sems dpa' chen dpa' chen po rdo rje snying pos 
'di skad ces gsol te// dus gsum sangs rgyas thams cad kyis// snying po dri med rnam par dag/ rang gsal ye shes nyag gcig las// rnam par phye ba'i dgongs pa gang// thugs rjes bdag la gzung 
mdzod de// nges pa'i don la dgod du gsol// zhes zhus so// de nas bcom ldan 'das dpal kun tu bzang pos/ ye shes gsal bar 'grel pa zhes bya ba'i ting nge 'dzin la gnas nas 'di skad ces gsungs 
so// kye sems dpa' chen po de legs par nyon cig/ rdzogs chen sems kyi rang bzhin la// dngos la dbye ba mi gnas kyang// bsam pa'i rtogs pa'i khyad par gyis// rnam par dbye ba'i tshul gyis mtshon// de 
nyid gzhi dang 'jug byed lam// rin chen lhun grub 'bras bur bshad// gdod nas dbyer med rang bzhin ni// kun gzhi rig pa'i 'od gsal de// ma bcos rang gsal lhun grub pa// bzhi pas gzhi nyid 
rdzogs lung bshad// 'jug pa thabs kyi lam 'di nyid// brda sprad gsang ba rig pa'i thabs// lta dang ting 'dzin spyod pa dang// dam tshig dbang dang sgrub pa dang// dkyil 'khor 'phrin las sgrib pa 
yis// rtsol bral rig pa nyid la sbyor// rang gsal theg pa'i snying po la// gnyis 'dzin rig pa mi gnas kyang// rang gsal shes rab gnyis gsal bas// lta ba gza' gtad bral ba'i lung// gnyis pa 
sems yul rig pas bstan// gnyis pa rig pa goms pa yis// brda phrad rig pa'i gdeng can gyis// ting 'dzin rang gsal lung 'jug pas// gsum pa ting 'dzin gter gyi lung// lta dang ting 'dzin gdeng </text>
</item>

<item><p>227</p><section>3</section>
<text>ldan pas// rang gsal nyag gcig ma rtogs par// med phyir ltung ba'i 'jigs med pas// drug pa spyod yul bral ba'i lung// dus gsum de las mi 'da' zhing// ma yengs rgyal ba'i dgongs pa 
ni// dus gsum lhag pa'i sdom pa rdzogs// bcu bzhi'i rig pa dam tshig go/ dam tshig bsrung bral brda med pas// rig pa gnyis med cig car 'jug/ de yi brda phrad rig pa ni// brgyad pa dbang gi khyad par 
bshad// 'jug pa thabs kyi lam 'di dag/ brda phrad gsang ba rig pa'i thabs// lta dang ting 'dzin spyod pa dang// dam tshig dbang dang sgrub pa dang// dkyil 'khor 'phrin las bgrod pa yis// rtsol bral rig 
pa nyid la sbyor// rang gsal theg pa'i snying po la// gnyis 'dzin rig pa mi gnas kyang// rang gsal shes rab gnyis gsal bas// lta ba gza' gtad bral ba'i lung// gnyis pa sems yul rig pas 
bstan// gnyis pa rig pa goms pa yi// brda phrad rig pa'i gdeng can gyis// ting 'dzin rang gsal lung 'jug pas// gsum pa ting 'dzin gter gyi lung// lta dang ting 'dzin gdeng ldan pas// rang gsal 
nyag gcig ma gtogs pa// med phyir ltung ba'i 'jigs med pas// drug pa spyod yul bral ba'i lung// dus gsum de las mi 'da' zhing// ma yengs rgyal ba'i dgongs pa ni// dus gsum lhag pa'i sdom pa 
rdzogs// bcu bzhi rig pa'i dam tshig go/ dam tshig bsrung bral 'da' med pas// rig pa gnyis med cig car 'jug/ de yi brda phrad rig pa ni// brgyad kyi dbang gi khyad par bshad// brda phrad rig pa'i 
gsang nyams de// ma yengs 'bab chu'i tshul bzhin du// ma bsgrubs de ltar gnas pa ni// dgu pa gsang bas grub pa yin// ma bsgrubs rang gsal mnyam pa nyid// sku gsum 'khor lo bsam mi khyab// rig 
pas de ltar gsal gyur ba// mtshan med rig pa'i 'khor lo can// sku gsung mdzad pa mi 'gag kyang// bya bral 'phrin las lhun rdzogs pas// rtsal bral rig pa'i 'phrin las ni// bdun gnyis gcig tu nges 
par bstan// de ltar thabs kyi khyad par gyis// bgrod pas phyin par mi 'gyur gyis// ma bcos ye nas bla ma'i sa// sa lam bcu pa nyid du shes// 'bras bu lhun grub chen po la// ye shes ngo bo snang tshul 
de// de dag nges par dbye bar bya// rang gsal rig pa mchog gi nyams// thams cad gsal ba'i ngo bo ste// bcu gnyis ye shes rig pa'i lung// snang tshul nor bu rin chen ltar// phyogs ris mi mnga' lhun 
grub pas// ji ltar bltas pa de ltar snang// bcu drug 'bras bu gsang ba po// kun kyang thig le byang chub sems// rang gsal dri med gsang ba'i nyams// ma bcos rig pa mngon sum pa// thams cad 'dus </text>
</item>

<item><p>228</p><section>3</section>
<text>pa lnga pa'o// zhes gsungs so// nya mo 'khor lo'i rgyud las// ye shes 'brel ba'i le'u ste bcu gcig pa'o//// de nas yang byang chub sems dpa' sems dpa' chen po rdo rje snying pos 'di 
skad ces gsol to// dus gsum sangs rgyas thams cad kyi// mkhyen pa'i ye shes spyod yul la// 'di dang 'di zhes mi gnas kyang// gsang ba'i ye shes bsam mi khyab// de nyid mtshon zhing shes pa'i 
phyir// bdag la nges par gsal bar gsungs// zhes zhus so// de nas bcom ldan 'das dpal kun tu bzang pos/ gsang ba'i rig pa bsam gyis mi khyab ba zhes bya ba'i ting nge 'dzin la snyoms par zhugs 
nas 'di skad ces gsungs so// kye sems dpa' chen po/ gsang ba'i thabs kyis mnyam sbyar nas// rang byung rig pa bsam mi khyab// rang byung rig pa nyag gcig la// yon tan khyad par bgrang med 
kyang// bsam pa'i tshul nas phye ba yis// mkha' la gza' skar bkram pa 'dra// gcig la snang zhing nyid du 'du// gsang ba'i 'khor lo dbye ba med// rig pa'i ye shes gsang ba la// dbye dang bsdu bar mi byed 
de// dngos la'ang de ltar mi gnas so// phyogs ris med pa'i ye shes ni// nam mkha' lta bur kun la khyab// mtshan nyid cig yang ma yin te// ye nas rig pas gsal bar shes// don de shes pas ye shes 
so// mi shes pa nyid ye shes te// bgrod pa rig pas gsal bar mthong// shes pa rgyu ba bcad pas na// de ma thag tu rig pa 'char// rang byung don la g.yo med mchog gi don// ma yengs gsal ba mngon sum 
du// rang nyams nyid la de ltar snang// ye nas rig pa'i 'khor lo la// rnam rtog zhen pa'i chos med pas// ye nas rang gsal ye shes te// bsgribs pa'i chos kyis gdod nas stong// stong nyid ye shes mtshan 
mas dben// chos dbyings ye shes ma bcos pa// me long ye shes mi rtog gsal// mnyam nyid rig pa sems su gsal// so sor rtog pa ma 'dres gsal// bya ba nan tan mthar phyin pa'o// rang byung ye shes 
rgyu rkyen bral// lhun grub ye shes phyogs ris med// bsam pa'i ye shes bsam mi khyab// rang gsal ye shes dmigs dang bral// gang yang ma yin de bzhin nyid// ma bcos sems kyi rang bzhin la// ma 
yengs gsal bar gnas pas grub// ma gzhag rig pas shugs kyis gsal// ma btsal chu ltar rnyog dang bral// bdag gzhan phyogs ris mi mnga' bas// phyogs med gsal ba'i ye shes so// mi 'phro mi bsdu 
rig par gsal// shes pa ma yin mi shes min// mtha' bral dbu ma'i lam du gsal// gsal ba'i ye shes mtha' dbus med// brjod bral ye shes sgra las 'das// thams cad ye shes yin pas na// gnyis </text>
</item>

<item><p>229</p><section>3</section>
<text>pa ma yin rig par gcig/ mkha' ltar dag pa'i g.yung drung la// sbyang zhing bgrod pa'i yul las 'das// spyad rtsol rig pas ci spyad pa// phyogs bcas 'khor ba'i lam du ltung// phyogs bral ye 
shes ma shar na// phyogs 'dzin gsang ba'i lam las gol// ma bcos gsang ba'i ye shes ni// rig pa rang gsal nyag gcig pa// ma bcos rnal du gzhag pas gsal// 'gyur med klong du zhugs pas 
gol// rang byung rig pa nyag gcig la// phyogs 'dzin zhen pa'i rtsol brgyad kyis// brtag bral ngang la cir ma brtags// gang ltar gzung ba phyin ci log/ 'du shes ma lus kun bral la// bsam zhing spyod pa'i 
yul las grol// kun 'dus gsang ba'i ye shes la// rtog spyod nam mkha' mtha' tshol 'dra// dus gsum rig pa rang gsal la// rdzogs pas dbye bas chos mi gnas// gang ltar gsal yang ye shes 
yin// zhes gsungs so// nya mo 'khor lo'i rgyud las// ye shes bstan pa'i le'u ste bcu gnyis pa'o//// de nas byang chung sems dpa'i sems dpa' chen po rdo rje snying pos 'di skad ces gsol to// kye ma 
sangs rgyas thams cad kyis// rang gsal nyag gcig dri med las// dngos po gsum du mi gnas na// rnam par phye ba'i dgongs pa gang// zhes zhus so// de nas bcom ldan 'das kyis lhun gyis grub pa'i ting 
nge 'dzin la snyoms par zhugs nas 'di skad ces gsungs so// kye sems dpa' chen po nyon cig/ chos kun rang byung rdzogs pa'i lung// bdag nyid lhun grub nyag gcig la// rnam par dbye ba mi gnas 
na// rtog pa'i ngo la gsum du byung// dngos nyid mi g.yo bde chen la// grangs dang mtshan ma 'dzin pa nyid// ye shes lhun rdzogs don dang 'gal// thams cad sems nyid snang bas na// sems ma yin pa'i chos 
mi gnas// nam mkha'i dbyings kyi tshul dang mthun// bdag gzhan mi mnga' phyogs ris med// rtog pa'i ngo la so sor snang// rtogs na rang gsal gcig las med// kun gzhi sems kyi rang bzhin 
la// brjod pa'i tha snyad kun dang bral// de nyid sgra yi 'khor los bstan// brjod 'byung sgra yi 'khor lor bstan// lam med rim med cig car 'jug/ mkha' 'dra'i sems la bgrod du med// rang byung rig pa 
rgyu rkyen med// kun 'dus rig pa sems kyi gter// 'od gsal rig pa dbyings la 'du// klaung dgu bstan pa'i sgo mo yang// sems nyid rig pa gzhi la rdzogs// ma bcos rdzogs pa'i rang bzhin ni// lhun 
gyis grub pa'i byang chub sems// ci yang yin no rnam kun bcas// gang ltar yin pa de ltar yin// thams cad khyab pa'i byang chub sems/ khyab par gsal la rang bzhin med// 'du 'bral med pas dbyings kyi </text>
</item>

<item><p>230</p><section>3</section>
<text>lung// kun kyang mnyam nyid byang chub la// sgro dang skur pa ci zhig yod// de nyid ma yin mi gnas pas// kun kyang de dang mnyam du gsal// kun rdzogs bya bral rdzogs lung ni// gcig la kun tu 
khyab par bdal// gsang ba thabs kyi me long gis// gsal la 'dzin pa kun gyis dben// mdo 'dus sems kyi rtsa ba ni// chos rnams kun gyi snying po yin// rang byung mchog gi dgongs pa ni// bcos pa med 
do mkha' ltar bzhag/ bsam bral mkha' ltar gnas pa ni// rig pa'i 'od gsal dbyings kyi ngang// sems kyis sgrib par mi bya zhing// glod na grol bar the tshom med// rdo rje dam pa'i rigs can la// mkha' 
ltar khyab bdal man ngag gis// gnang bkag med pa'i spyod ba bstan// 'di la grol 'gyur the tshom med// rdo rje bla ma mi 'dzin zhing// gsang ba'i man ngag 'phel 'gyur na// 'di la rdo rje dmyal ba'i 
gnas// 'grub 'gyur the tshom med par 'gro// dam tshig mi ldan rdo rje yang// gsang ba'i dam sri gang byed pa// rdo rje dmyal ba nyid kyi gnas// gnyis ka bar mtshams med par ltung// dad dang dam tshig ldan 
pa dang// mi g.yo sems la dad pa dang// gsang ba 'phel bar mi byed pa'i// rgyal tshab nges pa gcig la gtad// snod dang mi ldan slob ma ni// dam pa kun gyi dgra yin pas// bstan na 'jigs pa chen po 
nyid// mthong dang ma mthong gnyis kar byung// 'di la rang gsal klong gi don// 'phyar zhing gcam pas bshad byas na// de yi rnam smin ma bstan te// bstan na myos pa nyid du 'gyur// rdo rje dam pa'i rigs 
can la// rtsol bral rig pa sems kyi lung// yang gsang thugs kyi nyid khu 'di// rna brgyud 'phrul mig ldan pa yis// legs par sems kyi dkyil du bzhag/ mi g.yo gsal bar gzung ba yin// yon tan nam 
mkha'i mtha' dang mnyam// kun bzang rgyal bas mchog tu gsungs// zhes gsungs so// nya mo 'khor lo'i rgyud las/ thams cad 'dus par bstan pa'i le'u ste bcu gsum pa'o//// de nas yang byang chub 
sems dpa' rdo rje snying pos bcom ldan 'das dpal kun tu bzang po la 'di ska ces gsol to// dus gsum sangs rgyas thams cad kyis// sku gsung gsang ba rig pa ste// phyogs med bsrung bral dam tshig 
'di// 'dus pa'i tshogs la legs par gsungs// zhes zhus so// de nas yang bcom ldan 'das kyis 'da' ba med pa'i ting 'dzin la snyoms par zhugs te 'di skad ces gsungs so// kye sems dpa' chen po 
legs par nyon// dus gsum sangs rgyas thams cad kyis// srung sdom dam tshig mtha' yas pa// sku gsung thugs su nges par 'dus// de nyid rig pa'i dam tshig go/ de nyid lhag pa'i dam tshig bzhi// ma </text>
</item>

<item><p>231</p><section>3</section>
<text>bcos lhun grub dam tshig la// bsrung dang mi bsrung phyogs bral bas// 'da' ba med par lhun gyis rdzogs// bdag nyid rig pa ma yin pa// bsrung dang mi bsrung med pa'i phyir// gnyis ka ma 
yin phyir mi dgongs// bsrung bral rig pa'i dam tshig ni// bsrungs pas mkhan la tshad 'dor 'dra// bsrung du med pas mi bsrung zhing// de nyid ma 'dzin 'dzin dang bral// nam mkha'i mtha' ltar bsrung med 
pas// nam mkha' rdo rje dam tshig mchog/ ye nas thub pas bsrung du med// gsang ba'i rig pa'i dam tshig la// bsrung dang mi bsrung log pa'i chos// bsrungs pas grub pa ma yin zhing// de bzhin ma bsrungs 
'da' ba med// 'gro 'dul thabs kyi dam tshig la// mi bsrung med pa'i don rtogs nas// kun thub thabs kyi dam tshig ste// ji ltar mthun pa de ltar yin// bsrung dang mi bsrung chos med pas// nam mkha'i 
rgyal po'i dam tshig 'di// phyogs med bdal ba ma bcos dang// gang zhig phyogs su srung ba ni// ched byas phyogs 'dzin bsrung ba'i chos// phyogs bcas 'khor ba'i dam tshig yin// ma bcos gsang ba'i dam 
tshig la// phyogs ris che chung yongs kyis med// mkhyen pa'i phyogs bral dam tshig ni// ma bcos ngang la rdzogs par ldan// kun 'dus sems kyi me long la// sgrib pa med par rang bzhin 'char// dus gsum 
mnyam par rang gsal dang// ma 'dres khyad par so sor gzigs// ji bzhin pa dang ji snyed pa// snying po rang gsal rdzogs pa'i lung// sems kyi lung la gnyis med kyang// ji ltar bltas pa de ltar 
snang// 'gro 'dul phyogs med dam tshig la// mdzad pa ngos gzung mi mnga' ste// de nyid mthong tshul khyad par gyis// phyogs ris med par rang bzhin 'char// ji ltar sna tshogs 'dul gyur ba// de lta de ltar 
mngon par snang// ji bzhin nyi la phyogs med bas// thugs rje rang snang phyogs ris med// bdag nyid chen po kun 'dus pa// rang gsal gcig las 'das pa med// gcig po ye shes rdzogs pa nyid// rnam 
par 'byed pa'i chos dang bral// de nyid rig pa'i dam tshig ste// ye shes gsang ba'i ngo bo yin// dri med dam tshig chen po la// rnam rtog zhen pa'i chos mi gnas// sems nyid rdzogs pa'i rang bzhin la// kun 
rdzogs rang gsal snying por rdzogs// gcig pu'i ngang las mi 'da' na// rdzogs chen dam tshig chen po nyid// gcig bu yin par rab tu bsgra gas// lhun grub dam tshig chen po la// ma bsrungs rdzogs pas rang 
bzhin tshang// phyogs ris med pas lhun gyis grub// btsal du med pas lhun gyis grub// gdod nas rdzogs pas lhun gyis grub// bsrung bral lhun rdzogs dam tshig la// gang ltar bsrungs pa phyin ci </text>
</item>

<item><p>232</p><section>3</section>
<text>log/ bsrungs med chos la bsrungs pas bslad// btsal med chos la rtsol bas bcings// 'dzin med chos la 'dzin pas gzung// gcig gi don la gnyis su spyad// bgraud rtsol bral ba'i dam 
tshig la// bgrod pas ltun grub dam tshig 'khrul// bya bral chos la byas pas nor// de phyir dam pa'i rdo rje yin// lhag pa'i dam tshig mi ldan na// phyogs kyi dam tshig gang srungs kyang// sprel ma g.yang du lhung ba 
bzhin/ khams gsum 'khor ba'i gnas su ltung// zhes gsungs so// nya mo 'khor lo'i rgyud las/ lhun grub bsrung bral rig par rdzogs pa bstan pa'i le'u ste bcu bzhi ba'o//// de nas byang chub sems 
dpa' rdo rje snying po des 'di skad ces gsol ba btab bo// dus gsum sangs rgyas thams cad kyi// sku gsung thugs kyi mdzad pa la// brjod pa'i mtshan ma mi mnga' yang// dman pa'i blo la ci 'tsham 
par// 'phrul tshig sgra yi pra krid kyis// btsal med sems kyi'i 'phrin las 'di// 'dus pa'i tshogs la bshad du gsol// zhes zhus pa las/ de bzhin gshegs pa kun tu bzang pos 'di skad ces gsungs 
so// kye sems dpa' chen po/ btsal med sems kyi rang bzhin la// bya byed 'phrin las mi gnas kyang// lhun grub sems kyi byin brlabs las// btsal med 'phrin las phyogs bcur bdal// bya bral 
rdzogs pa'i 'phrin las ni// yin no dgag bral lhun gyis grub// chu dang rol ba lhun grub bltar// byas pa med par rang bzhin gsal// btsal bral sems kyi 'phrin las ni/ khyab par gsal la dngos po 
med// dper na nyi ma'i 'od dang mtshungs// gsang ba rig pa'i rjes su mthun// byas ba zin pas bya mi dgos// lhun gyis grub pas btsal mi dgos// ye nas dag pas sbyang mi dgos/ khams gsum rig par 
gcig pas na// 'phrin las rnam bzhi bya mi dgos// 'gro drug sems su sangs rgyas dang// snying rjes 'gro don bya dang bral// ye nas byar med bya dang bral// dngos la de ltar mi gnas kyang/ khyab pa'i gdul 
bya'i snang ba la// lhun grub rin chen 'bar ba ltar// btsal med byin gyis brlabs kyis 'byung// gdul bya'i dus na skabs kyis mthun// lhun grub dus na phyogs ris med// sku gsung mdzad pa mtha' yas 
pa// lhun grub sems kyi mdzad pa yin// lhun grub mdzad pa ma rtogs na// phyogs 'dzin mdzad pas don mi mthong// bya bral gsang ba'i mdzad pa ni// gang yang min no de ltar yin// thabs ldan rig pa gter 
gyi dbyings// bag yangs thabs la 'gag pa med// ma rig log pa drangs thabs su// thabs kyi mdzad pa bsam mi khyab// mu stegs dman pa'i mdzad spyod kyang// rol pa bde mchog nyid yin na// gzhan lta </text>
</item>

<item><p>233</p><section>3</section>
<text>smos pa ci zhig dgos// gsang don btags na bde ba'i sa// de ma thag tu lhun gyi grub// ma chags thabs kyi mdzad pa ni// ci yang yin no gang yang rung// ma bcos thabs kyi 'phrin las 
la// bya dang mi bya ci la yod// bdag med gzhan med rig pa'i klong// bsam zhing spyad med de bzhin nyid// phyi nang kun bral chos kyi dbyings/ khyab par gsal la ngos gzung med// mi 'byung mi 'jug 
dgongs pa'i klong// bya med ma ma yengs dran bsam bral// rang gzhag rig pa gyi nar gnas// bya bral rig pa'i 'phrin las te// ma bcos rig pa thabs kyi sa// zhes gsungs so// nya mo 'khor lo'i rgyud 
las/ bya btsal bral bar bstan pa'i le'u ste bco lnga pa'o//// de nas yang byang chub sems dpa' rdo rje snying pos/ bcom ldan 'das la 'di skad ces gsol to// kye ma sangs rgyas thams cad kyi// rang 
byung nyag gcig dri med la// rtsol zhing sgrub pa'i chos med pa'i// rang byung 'bras bu ji ltar smon// zhes zhus so// de nas de bzhin gshegs pa kun tu bzang pos// 'dus pa'i tshogs la 'di skad ces gsungs 
so// kye sems dpa' chen po/ gdod nas ma btsal lhun grub pas// bgrod pas thob pa'i 'bras bu min// rgyu rkyen med pa'i rang byung bas// skye zhing 'jig pa'i 'bras bu min// thams cad byang chub snying po 
bas// gzhan las thob pa'i 'bras bu min// dus gsum cig car lhun rdzogs pas// rim par thob pa'i 'bras bu min// thog ma tha ma'i tshad med pas// grangs dang tshad kyi 'bras bu min// ma btsal rang 
bzhin lhun grub pas// btsal zhing sgrub pa'i 'bras bu min// dang por skye ba'i rgyu med pas// tha mar 'jig cing 'gag pa med// rang byung lhun grub 'bras bu ni// gdod nas lhun grub rang 'char bas// 'byung 
ba lnga la rag ma las// sku gsung thugs la rten mi 'cha'// gsal byed rig pa'i sgron ma yis// gter khyim phung po gsal byed ltar// dman pa'i blo spangs gang dag la// lag gi nor bu bstan dang 
mtshungs// tak+Sha ka yi nor bu ltar// ma bsags lhun grub byin rlabs can// 'dzin rtog zhen pa mi mnga' yang// byin rlabs rgya mtsho'i tshul du snang// sur+ya 'od kyi snying po ltar// gdod nas rdzogs pa'i byin 
brlabs nyid// 'gro 'ong med par snang ba las// rgyu 'bras rim pa ga la yod// 'bras bu nyid la 'bras bu 'byung// gdod nas lhun rdzogs snying po la// rgyu dang 'bras lta ga la yod// rin chen gser gyi gong bu 
ltar// ji ltar snang yang dbyings la 'dus/ khyab ba ro yi tshul bzhin du// kun kyang chos sku nyid la 'dus// rang byung ye shes rtogs gyur na// lhun grub ye nas btsal mi dgos// lhun grub rin chen snying po </text>
</item>

<item><p>234</p><section>3</section>
<text>ltar// ma btsal lhun rdzogs kun tu bzang// zhes gsungs so// nya mo 'khor lo'i rgyud las// lhun gyis grub pa'i le'u ste bcu drug pa'o//// de nas 'dus pa'i tshogs/ bcom ldan 'das 
bde ba chen pos 'di skad ces gsungs so// kye 'dus ba'i tshogs chen po/ gsang mdzod rig pa thugs kyi gter// thams cad byang chub sems kyi lung// bde chen rdzogs pa klong gi mdo// gsang ba rig 
pa thabs kyi dbyig/ bya bral rdzogs lung yang snying ste// gsang ba kun 'dus rdzogs pa ste// nya mo 'khor lo gsang ba'i rgyud// med las kun 'byung rang gsal bas// zad med gter chen mdzod yin 
te// thams cad sems su gsal bas na// byang chub sems kyi rdzogs lung la// bde chen ngang du kun rdzogs pas// sel med rig pa klong gi mdo// rtog ge'i spyod yul ma yin zhing// btsal med thams kyis 
kun 'byung ba'o// thams cad rdzogs pa'i byang chub sems// rgyal ba'i snying po sems kyi lung// sgro skur med par bshad pa yin// zab mo brtag dka'i spyod yul la// ma 'dus pa yi chos med pas// rdzogs 
chen kun 'dus theg pa'i rtse// rgya mtsho gting gi nya mo ltar// btsal bral rig pa dbyings la rgyu// spyod lam 'gag med nyam nga med// ji ltar gnas pa legs pa'i lam// 'khor lo sgro 'dogs skur pa 
gcod// dus gsum rgyal ba'i dgongs pa yis// gsang ba thugs kyi rna rgyud 'di// rin chen gser gyi snod chen du// rtsal 'chang 'o ma blug pa ltar// yang gsang rig pa'i gter du bzhag/ rigs nges rgyal 
tshab cig la gtad// bstan pa'i yang snying snying ltar gzung// zhes gsungs so// nya mo 'khor lo'i rgyud las/ rgyud gzung ba'i le'u ste ste bcu bdun pa'o//// byang chub kyi sems rdzogs pa chen po kun 
'dus gser gyi nya mo 'khor lo bskor ba'i rgyud chen po rdzogs so//// dgon phug gi bka' rgyud 'di rnam 'di rnams kyang bstan pa'i yang snying gi yang snying yin pas// spel na mkha' 'gro shrI dza mun tas 
mngon sum du snying 'byin no// // rgya gar skad du/ dun te mi le kar ma tsakra/ bod skad du// yi ge 'bru bshad las kyi 'khor lo/ dpal kun tu bzang po rtog pa mngon du gyur pa'i sangs rgyas la phyag 'tshal 
lo// 'das pa'i dus ma byon pa'i sngon rol na// gzhi lhun gyis grub pa rgya yongs su ma chad pa zhes bya ba// kun gyi gzhi sa chen po/ mi zad pa'i mdzod chen po/ sangs rgyas thams cad kyi 'byung gnas/ 
sems can thams cad kyi skye sgo/ longs sku 'byung ba'i dus sa/ rgyud lung thams cad bskyed pa'i ma/ bstan pa bskyed pa'i phye mo/ ston pa 'byung ba'i 'byung sa/ ma rmos pa'i lo tog/ ma bskyed pa'i 'bras </text>
</item>

<item><p>235</p><section>3</section>
<text>bu// dus gsum gyi pha ma/ cang shes kyi rta pho/ rang byung gi mi pho/ stobs kyi glang po/ nor bu rin po che/ thams cad skyed pa'i btsun mo dam pa'i dpal/ de sprul nas spyod pa'i 'khor lo/ thams 
cad 'khor lo sgyur ba'i blon po// bde ba chen po'i 'byung gnas// 'gag pa med pa chen po de nas/ dang po'i sangs rgyas gzhi ma de ni yi ge a yin te/ rdzogs pa'i sangs rgyas a las byung// a ni yig 'bru 
kun gyi mchog/ don chen yi ge dam pa yin// snang ba dbyibs kyi a dang grag pa sgra yi a// mtshon pa tshig gi a dang bkod pa yi ge'i a// ye shes yang dag gzhi yi a// 'di ni yang dag gzhi yi a// a ni skye 
med nam mkha' dra// nam mkha'i ngang las a byung bas// as ni tshig 'bru thams cad bskyed// tshig gi a ni ma yin don gyi a// tshig tu brjod pa spangs pa ste// brjod pa kun gyi rgyu yi mchog/ tshig kun rab tu 
gsal bar byed// ces gsungs so// de la dang po thog ma med pa'i dus nyid na// a yi gzhi ru gnas pa yin// a shes sha yi gzhi ru gnas// ye nas yod pas nga ru gnas// sku gsung gzhi yin ka ru 
gnas// thams cad gcig pas ma ru gnas// thams cad ma 'gag ha ru gnas// yi ge drug pa gzhi la gnas// dbyings dang sgrubs byed gzhan sel dang// phan pa'i rkyen dang gzhi tshang na// yi ge'i ngo sprod 
'bru bshad pas// rtsal dang las dang 'khor lo gsum// des na yi ge 'bru bshad las kyi 'khor lo yin// thog ma las kyi gzhi med na// las kyis 'khor bar mi 'gyur ro// thog ma las kyi gzhi med na// rang 
grol dgongs pa 'char mi srid// de nyid gzhi las ma grub na// 'khor ba rnam dag 'byung mi srid// de la 'khor ba'i yig 'bru bshad par bya// dang po bzhi lnga rgyu drug rkyen lnga las// bsags pa'i las ni ma yin 
te// rgyu bzhi yi las su 'khrul ba yin// rgyu drug rkyen lngas 'dus byas phung po grub// thog ma'i rgyu drug phung po la// yid lus 'od lus sha khrag lus// lus su 'ong bar rang bzhin lus kyis len// len pa lus 
su 'khrul ba yin// lus kyi 'bras bu de la tshe tshad lung bstan med// rgyu dang rkyen dang rig pa sems btsal gsum// de gsum ring thung che chung dus tshod mtshungs// yi ge 'bru bshad 'khor lo las// gzhi 
dang rgyu'i ngo bo bshad pa dang po'o//// de nas 'bras bu'i 'bru bshad bstan pa ni// 'bras bu bsdu na rnam pa gsum// 'gro drug longs sku chos sku gsum// 'gro drug dag la rnam pa gnyis// mtho ris 
ngan 'gro rnam pa gnyis// ngan 'gro dmyal khams bco brgyad bzhi// yi dwags rnam smin gnas dang rgyu ba drug/ byol song sprul pa rnam smin rang rgyud gsum// mtho ris mi la rnam pa bzhi// gling bzhi tshe tshad lus </text>
</item>

<item><p>236</p><section>3</section>
<text>tshad bzhi// 'dzam bu gling na mi rigs lnga// tshe tshad lung du bstan dang lung ma bstan// lus kyang lung bstan lung ma bstan// 'bras bu lung bstan lung ma bstan// de yang 'khor ba rnam pa bzhi ru 
'dus// rgyu dang dkar nag 'bras bu bzhi// zhes gsungs so// 'bru bshad las kyi 'khor lo las/ bsdus te bshad pa ste gnyis pa'o//// de yang dkar po ltar 'khor ba// lha dang mi dang lha ma 
yin// rnam pa gsum du bshad pa yin// lha la rnam pa gsum du bstan// gzugs khams gzugs med 'dod pa khams// de la gzugs med mu bzhi ni// nam mkha' mtha' yas skye mched ni// bsam gtan 
'du shes kun spangs nas// chos rnams nam mkha' lta bur sgom// de shi nas ni 'od gsal shar// nam mkha' lta bu'i las 'phro sad// 'od gsal nam mkha' mtha' yas sgom// nam mkha' mtha' yas mnyam 
byed pas// tshe lo bskal ba nyi shu thub// nam mkha' mtha' yas zhes su brjod// de nas rnam shes mtha' yas skye mched ni// nam mkha' lta bu de yang rnam shes nam mkha'i mtha' mnyam sgaum// de shi 'od la las 
'phro 'thud// tshe tshad bskal pa nyi khri yid lus yin// rnam shes mtha' yas zhes su bshad// ci yang med pa'i skye mched ni// rnam shes mtha' yas de yang brtags nas ci yang med par sgom// de shi 'od la las 
'phro 'thud// tshe yi tshad ni brgyad khri thub// ci yang med pa'i skye mched ces su brjod// yod min med min skye mched ni// 'du shes yod pa yang ma yin// med pa'ang ma yin no snyam du sgom// de shi 'od la las 
'phro 'thud// tshe yi tshad ni brgyad khri thub// yod min med min zhes su bshad// ting 'dzin de yi skyes tshad dang// mtha' bzhi dras mthas ma mchod pas// dkar po ltar du 'khor zhes brjod// de lhung dmyal bar 
song gyur yang// ting 'dzin de yi khyad par gyis// gyang la sran ma brims pa 'dra// de nas thar pa thob 'gyur bas// bsam gtan sgom pa shin tu gces// zhes gsungs so// yi ge 'bru bshad 'khor lo las/ 
skye mched mu bzhi bstan pa de gsum pa'o//// de nas 'dod khams gnas rig bcu bdun yang// 'bru bshad 'di las shes par bya// rnam par smin pa'i yid lus ni// chu bur can du skye ba'i las dag 
dang// de yi 'od gsal 'phro 'thud dang// de yi tshe tshad lus po tshad// chu bur rdol par skye ba'i las mtha' dang// de yi 'phro 'thud dus tshod dang// de yi tshe tshad lus tshad dang// a cu zer bar skye ba'i las 
dag dang// de yi 'phro 'thud las dag dang// de yi tshe tshad lus tshad dang// kyi hud zer bar skye ba'i las dag dang// de yi 'phro 'thud dus tshod dang// de yi tshe tshad lus tshad ngang// so thams skye ba'i las dag </text>
</item>

<item><p>237</p><section>3</section>
<text>dang// de yi 'phro 'dud las dag dang// de yi tshe tshad lus tshad dang// ut+pal ltar gas pa yi las// de yi las kyi so mtshams 'thud// de yi tshe tshad lus tshad dang// pad+ma ltar gas skye ba'i 
las// de yi las 'phro dus tshod dang// de yi tshe tshad lus tshad dang// pad+ma ltar cher gas skye ba'i las dag dang// de yi 'phro 'dud dus tshod dang// de yi tshe tshad lus tshad rnams// 'bru bshad 'di la gsal 
bar bshad// ces gsungs so// grang ba dmyal ba'i skabs te bzhi pa'o//// de nas yang bka' rtsal pa/ yang sos skye ba'i las dag dang// de yi las kyi 'phro 'thu dang// tshe dang lus tshad bstan 
pa'o// thig nag skyes pa'i las dag dang// de yi bar do 'thud pa dang// de yi tshe dang lus bong dang// bsdus 'jom skye ba'i las dag dang// de yi bar do las 'phro 'thud// 'thud pa'i 'bras bu lus dang tshe 
tshad dang// ngu 'bod skyes pa'i las dag dang// de yi bar do 'phro 'thud dang// de yi 'bras bu tshe tshad lus tshad dang// ngu 'bod chen por skyed ba'i las dag dang// de yang bar do 'phro 'thud dang// de yi 
'bras bu lus dang tshe yi tshad// tsha bar skye ba'i las dag dang// de yang bar do las 'phro 'thud pa dang// de yi 'bras bu lus dang tshe tshad dang// rab tu tsha bar skye ba'i las dag dang// de yi bar dor mdud pa 
dang// de yi 'bras bu lus dang tshe tshad dang// mnar med par ni skye ba'i las dag dang// de yi bar dor 'phro 'thud dang// de yi 'bras bu tshe tshad lus tshad brgyad// nyi tshe nye 'khor las kyi skye ba dang// de yi tshe 
tshad bar do'i sa mtshams dang// rdo rje dmyal bar skye ba'i las dag dang// bar do med par 'bras bu 'byung ba'i tshe lus dang// gsang ba'i 'bru bshad 'di nas gsal bar bshad// ces gsungs so// tsha ba 
dang nyi tshe nyi 'khor rdo rje dmyal ba'i skabs ste lnga pa'o//// de nas yang bka' stsal pa/ mi dag yid kyi gzugs la bgegs ris stong phrag brgyad cu ste// lha ma yin g.yul bzlog nang nas rgyas par 
bshad// rtsa ba sde brgyad 'dre lnga 'dre gcig nyon mongs sems// dngos po med pas gzugs dbyibs kha dog med// de phyir yid kyi lus zhes brjod pa yin// bgegs rigs stong phrag brgyad cu yang// rtsa ba 
bcu dang brgyad du 'dus// steng lha'i gdon dang 'og klu'i gdon// shar phyogs dri za la sogs bcu rnams yin// de yang lha srin sde brgyad yin// klu yang byang chub sems dang ldan// de yi las dang skye ba'i las 
'phro dang// de yi 'bras bu sa mtshams phyi yi nad// mkha' la rgyu dang gnas pa'i yi dwags rnams// 'bru bshad 'khor lo 'di las shes par bya// zhes gsungs so// mkha' la rgyu ba dang gnas pa'i yi dwags kyi </text>
</item>

<item><p>238</p><section>3</section>
<text>skabs te drug pa'o//// de nas yang dag bshad bya ba// rnam par smin pa'i yi dwags bshad bya ba// phyi yi sgrib ba can du skye ba yis// de yi las dang 'phro 'thud pas// 'bras bu tshe dang lus 
tshad do// nang du sgrib pa can du skye ba'i las dang ni// de yi 'phro 'thud dus tshod dang// de'i 'bras lus kyi tshe tshad dang// sbyi mthun dag tu skye ba'i las dag dang// de yi 'phro 'thud dus tshod dang// de yi 'bras 
bu lus dang tshe tshad bstan pa'o// sgo khyud dag tu skye ba'i las dang ni// de yi las 'phro 'thud pa'i dus dang ni// 'bras bu lus dang tshe tshad ni// 'bru bshad 'khor lo 'di las bshad pa yin// zhes gsungs 
so// rnam par smin ba'i yi dwags kyi skabs te bdun pa'o//// de nas yang dag bshad bya ba// 'od kyi lus la bsam gyis mi khyab ste// bsdus pa'i 'od lus rnam pa bzhi ru bshad par bya// rgyal ba longs 
sku 'od la bzhugs pa dang// byang chub sems dpa' 'od kyi lus la bzhugs pa dang// 'od gsal lha rnams 'od kyi lus la bzhugs pa dang// 'dre 'od kyi lus la bzhugs pa yin zhes bya// de la rgyal ba 'od 
kyi lus su bzhugs pa yin// las ni bskyed rdzogs zung du 'brel ba yin// 'phro ni bar dor 'thud pa yin// 'bras bu sku lnga ye shes lnga ru smin pa// bskyed pa'i 'bras bu sku ru grub// rdzogs pa'i 'bras bu ye 
shes yin// ting 'dzin gsum dang tshad med bzhi// de nas bsrung mtshams la sogs yan lag bdun// mya ngan mi 'da' gsol gdab sogs/ sgyu ma lta bur thabs kyi lam// don dam rtogs pa shes rab 
lam// de ltar 'bras bu bsgrubs pas ye shes rtse gnyis gcig/ rang lus mtshan dang dpe byad rdzogs// 'od zer phung po bye ba khrag khrig 'od du 'bar// zhing khams 'od du snang ba ni// longs sku sgyu ma nyid kyi 
sbubs/ spyan lnga chags pa med pa'i bdag khyab bdag ye shes lnga yi bdag/ sangs rgyas lnga bdag cod pan can// sku lnga ye shes lnga yi bdag/ ye shes sku ste rang byung ba// rang bzhin gyis ni mya ngan 
'das// zhes gsungs so// 'bru bshad kyi 'khor lo las/ longs sku 'od kyi lus su grub pa ste skabs brgyad pa'o//// de nas yang dag bshad bya ba// byang chub sems dpa' 'od kyi lus su 'jug ba 
ni// rnal 'byor rnam gsum nyams su blangs pa yis// rab kyis longs sku dngos su grub pa yin// 'bring gis byang chub sems dpar grub pa'i las// 'bras bu phyag rgya chen po ma grub byang chub sems dpa' 
'od kyi lus su grub// mtshan dang dpe byad rgyan cha lhun mdzes pa yin// bcu gcig kun tu 'od kyi sa las ni// longs sku sangs rgyas mtshan dang dpe byad ldan// de nas yang zhi ba mya ngan las 'das nas 'tshang </text>
</item>

<item><p>239</p><section>3</section>
<text>rgya par 'gyur ro// shes bya'i sgrib pa phra mo ma chod nas// phyir bzlog pa yang yod do// de phyir 'bru bshad 'di las shes// zhes gsungs so// byang chub sems dpa' 'od kyi lus su 'jug pa'i 
skabs te dgu pa'o//// de nas yang dag bshad bya ba// gzugs khams lha la rnam pa bcu bdun te// gzugs kyi 'dod chags dang ni ma bral zhing// gzhal yas khang chags pa'o// de yang tshangs par 
skye ba'i las ni gang ltar spyad// de yis 'thud pa'i las 'phro gang du sbyor// de yi 'bras bu tshe tshad lus kyi tshad// tshangs rig skye ba'i las ni ji ltar spyad// de yi las 'phro ji ltar 'thud pa yin// de yi 'bras bu 
lus dang tshe tshad gang// tshangs pa mdun la 'don dgu 'o//// 'od chung skye ba'i las ni ji ltar bshad// de yi 'thud pa'i las 'phro ji lta bu// de yi 'bras bu lus kyi tshe tshad do// tshad med 'od du skye ba'i 
las ni ji ltar bshad// de yi las 'phro gang du snang// de yis lus dang tshe tshad ji ltar lags// 'od gsal skye ba'i las 'phro gang du 'grub// de yis 'thud pa'i 'bras bu tshe yi tshad// tshad med dge ba'i las 
ni gang du grub// de yi 'phro 'thud las 'phro ji ltar sbyor// de yi 'bras bu tshe tshad gang lta bu// dge rgyas skyes pa'i las ni gang las grub// de yi las 'phro ji ltar 'thud pa yin// de yi 'bras bu tshe tshad lus tshad 
gang lta bu// dge chung skye ba'i las ni gang las grub// las 'phro bar dor ji ltar 'thud pa dang// de yi tshe tshad lus tshad ji ltar yin// sprin med skye ba'i las ni ji ltar bshad// de yis bar dor 'thud pa'i 
las lta bu// de yi 'bras bu lus dang tshe tshad gang// bsod nams skye ba'i las ni ji ltar bshad// de yi bar dor 'thud pa'i las ni gang// 'thud pa'i 'bras bu lus dang tshe tshad gang// 'bras bu che ba'i lhar 
skye ba'i las ni gang// de spyad bar dor 'thud tshul ji lta bu// de yi 'bras bu tshe tshad lus tshad gang lta bu// bsam gtan gol sgrib 'du shes med// gtsang ma rigs kyi lha lnga blta bar bya// mi che ba'i lha ru skye 
ba'i las ni gang// de yi las 'phro bar dor ji ltar 'thud// 'thud pa'i 'bras bu'i lus dang tshe tshad dang// gzugs khams sdug bsngal gdung ba'i skyon med phyir// mi gdung ba'i lha ru skye ba'i las ni ji 
ltar spyad// de yi las 'phro 'thud pa'i dus tshod gang// de yi 'bras bu las dang tshe tshad gang// shin tu mthong du skye ba'i las ni ji ltar spyad// de yi bar dor 'thud pa ji ltar yin// 'thud pa'i 'bras bu lus 
dang tshe tshad gang// gya nom snang du skye ba'i las ni ji ltar spyad// de yi las 'phro bar dor ji ltar 'thud// de yis 'bras bu lus tshad tshe tshad gang du 'grub// 'og min lha ru skye ba'i las ni gang las grub// de </text>
</item>

<item><p>240</p><section>3</section>
<text>yis las 'phro bar dor ji ltar sbyor// de yi 'bras bu lus dang tshe tshad gang lta bu// mi che ba zhes su grub pa'i mtshan nyid dang// mi gdung ba dang gya nom snang dang shin tu mthong ba dang// 'og min 
lha zhes rgyu mtshan ji lta bu// bdag gzhan 'od la gnas pas bde bar spyod// sku yi 'od gsal sgyu ma lta bu'i sku// ting nge 'dzin gyi rim pa'i khyad par gyis// de yis 'bras bu rim par grub pa'o// zhes gsungs 
so// 'brus bshad las kyi 'khor lo las// gzugs kyi lha bstan pa ste skabs bcu pa'o//// de nas yang dag bshad bya ba// 'dre 'od kyi lus su grub par bstan pa ni// 'dre yang 'od lus grub pa'i 
las// he ru ka dang 'phra men ma dang// 'od lus sgo ma mo sgom// rtag pa ther zug lha dang sngags dang phyag rgya dang// dam rdzas mchaud rdzas dgra dang bdag nyid brtag pa ru// de ltar sgom ba'i las dang 'bras bu 
tshe dang lus tshad rnams// ma nges srog zan skyes nas dmyal bar 'gyur// rig sngags gsang sngags gzugs sngags rnams// gol ba'i 'bras bu 'od lus ru dra sogs// bgegs rig stong phrag brgyad cur 
skye// de yi tshe 'phos dmyal bar 'gyur// zhes gsungs so// 'bru bshad las kyi 'khor lo las/ 'dre'i 'od lus kyi skabs te bcu gcig pa'o//// de nas yang bka' stsal pa/ sha khrag lus la rnam pa 
gnyis// mtho ris ngan song rnam pa gnyis// mi lus sha khrag mngal du skye ba dang// lha yi lus kyis mngal du 'jug pa dang// byol song mngal du 'jug pa'o// lus 'phags skyes ba'i las ni gang 
ltar spyad// de yi las 'phro ji ltar 'thud pa yin// 'thud ba'i 'bras bu'i lus tshad tshe tshad gang// lho yi 'dzam bu gling du skye ba'i las ni gang lta bu// de yi las 'phro bar dor 'thud pa gang// de yi 
'bras bu lus tshad tshe tshad gang// nub kyi ba glang spyod du skye ba'i las ni gang lta bu// de ni bar dor 'thud pa'i 'bras bu ji ltar yin// de yi 'bras bu lus dang tshe tshad gang// byang gi sgra mi snyan du skye ba'i 
las ni ji lta bu// de yis bar dor 'bras bu ji ltar 'grub// las 'phro 'thud ba'i lus dang tshe tshad ji lta bu// rgyal chen rigs bzhir skye ba'i las ni ji lta bu// de yang bar dor 'phro 'thud ji lta bu// de yi 
'bras bu lus tshad tshe tshad gang// sum cu rtsa gsum skye ba'i las kyi 'bras bu 'thob par spyod pa gang// drag po dgu dang nye dbang bcu// nyi ma'i bu dang dgu/ nor lha brgyad thag skar gyi bu bzangs ris kyi 
gsum ste// sum cu rtsa gnyis/ de yi las 'phro ji ltar 'thud pa yin// 'bras bu lus tshad tshe tshad gang du grub// 'thab bral skye ba'i las ni gang la grub// de yi nges tshig ji lta bu// de yi las 'phro ji </text>
</item>

<item><p>241</p><section>3</section>
<text>ltar grub// de yi 'bras bu'i lus tshad tshe tshad gang// dga' ldan skye ba'i las ni gang dang gang las grub// de yi las 'phro gang du sbyor// de yi 'bras bu lus tshad tshe tshad gang// 'phrul dgar skye 
ba'i las ni gang las grub// de yi las 'phro 'thud pa'i lus dang tshe tshad gang// gzhan 'phrul dbang byed skye ba'i las ni gang las grub// de yis bar dor 'phro 'thud ji lta bu// de yi lus dang tshe tshad gang las 
grub// mtho ris ngan song gar skye ba// rig pa'i rgyal po rang dbang gang// gzhan 'phrul dbang che// rgyu rkyen dus 'dzom las la rag/ 'bras bu ci byung las la ltos// zhes gsungs so// 'bru bshad las kyi 
'khor lo las/ mtho ris mi sha phrag gi lus// lha sha khrag gi lus te skabs bcu gnyis pa'o//// de nas yang dag bshad bya ba// byol song sha khrag skye ba 'di lta bu dang// rkang gnyis bya ru skye ba 'di la ji 
ltar lags// de yis bar do las 'phro ji ltar 'thud// de yi 'bras bu 'dab chags lus dang tshe tshad dang// 'dab chags lus la rnam pa gsum// 'dab chags chos sku rdo rje khyung// sprul pa byang chub sems 
dpa' ngan 'gro yin// rkang bzhir las kyis skye ba'i khyi phag ji ltar spyad// de yang bar dor las 'phro ji ltar 'thud// de yi 'bras bu tshe thung ba// khyad par rta dang g.yag khyi la sogs// de yi 'bras bu bsod 
nams lus tshad do// rkang mangs skye ba yang ni las ci lags// rta bla sdig pa sdom dang 'bu srin rnams// sdug bsngal che chung mi 'dra las 'phro ji ltar 'thud// de yi 'bras bu nar nar 'jong 'jong po// tshe tshad 
lus tshad ma nges gnas// rkang med sprul la sogs pa skye ba'i las ni gang// de yi 'bras bu lus tshad tshe tshad rnams// yi ge 'bru bshad las kyi 'khor lo la// sha khrag lus bstan pa'i skabs te bcu gsum 
pa'o//// de nas yang dag bshad bya ba// mtho ris ngan song gar 'gro ba// rang gis spyad pa'i lus la ltos// lus kyi las ni 'di lta ste// srog gcod ma byin len zhing 'dod log spyod// de yi las 'bras 
bstan par bya// srog gcod pa la rnam pa gsum// gti mug lung ma bstan gyi chad pa la// nyes byas de yi ltung ba med pa la// pham pa'i sdig dang lci ba yod pa yin// gti mug las kyis sems can shi// de yi 
sdig pa'i rnam smin ci// bar do'i 'od snang ngo ma shes// de ru pham ma'i las 'phro yis// 'bras bu mngal gyi 'bu srin skye// myur du 'byung zhing tshe thung ba// shig dang tshe thung lus su skye// khyi dang phag tu skye bar 
bshad// de nas yi dgas dmyal khams brgyud// thar ba'i sa bon spangs pa yin// lung ma bstan gyi sdig pa lci// lung du bstan pas sdig pa 'jom// snying rjes sems can skyob pa yin// de la byams pa'i don </text>
</item>

<item><p>242</p><section>3</section>
<text>gyis tshang// byams dang snying rje'i khyab pa na// 'bras bu mi lus gtsang ma thob// 'jam bu gling du skye bar 'gyur// de nas las kyi 'phro 'thud de// de yi 'bras bu'i dus tshod bstan// ces gsungs 
so// yi ge 'bru bshad las kyi 'khor lo las/ gti mug gi sgo nas srog gcod pa'i las 'bras bstan pa'i skabs te bcu bzhi pa'o//// de nas yang bka' stsal pa/ zhe sdang gi sgo nas srog gcod 
pa// de las rnam pa gsum du bstan// bskyed nas gsod par byed pa yin// bu dang tsha bo gnyen la sogs// de bskyed gsad pa'i las byas pas// gsod du 'jug dang bsad pa dang// gsod pa rnams la rje 
yi rang// de yis bar dor 'od las zhe sdang skyes// 'od 'gyur tsha ba'i dmyal bar skye// lus dang tshe tshad gong ltar ro// de nas yi dgas gnas su skye// phyi nang sgrib pa can du skye// brgyud nas gsod par byed pa 
yang// gnyis ka nyi tshe nye 'khor skye// de nas phyi yi sgrib pa can du skye// dngos po snang thugs bsad pa ni// grang ba'i dmyal ba'i chu bur can// de 'phos phyi nang sgrib pa can du skye// zhes gsungs so// pha ma'am 
bla ma mched grogs la// gong ma gsum po ci bsad kyang// nges par rdo rje dmyal bar skye// zhes gsungs so// 'bru bshad las kyi 'khor lo las/ zhe sdang gi sgo nas srog bcad pa'i skabs te bco lnga 
pa'o//// de nas yangabaka' stsal pa/ 'dod chags sgo nas srog bcad pa// bskyed nas bcad pas phyi nang sgrib pa can du skye// brgyud nas bcad pas nang sgrib can du skye// dngos po sha khrag 'dod phyir 
bsad// phyi yi sgrib pa can du skye// de rnams spangs nas chos spyad na// byams dang snying rjer ldan pas na// mtho ris mi dang lha ru skye// de y-i las 'phro 'thud pas ni// tshe ring nad med bde dang ldan// de ltar 
sdom pa thub pa yis// nyes byas med pas pham par med// lci ba med pas ltung ba med// ces gsungs so// srog gcod pa dang// de'i 'bras bu dang/ de spangs pa'i las kyi 'bras bu bstan pa// 'bru bshad 
las kyi 'khor lo las/ skabs te bcu drug pa'o//// de nas yang bka' stsal pa/ ma byin par ni len pa la// rnam pa bzhi ru shes par bya// brgyud nas ma byin len pa yis// byol song khyi yi lus su 
skye// dngos pos ma byin blangs pa ni// pho rog stong thub bya ltogs skye// byin gyis brlabs nas ma byin blangs// 'ol ba bya gag ma yi lus 'drar skye// rkus te ma byin blangs gyur na// sems can byi ba'i lus 
dang lus srul po// skyugs pa za ba rnams su skye// yang na de dag thams cad ni// phyi sa za ba'i 'bu srin skye/ de tshe spangs pa'i 'bras bu ni// mtho ris lha dang mir skye nas// tshe ring bsod nams che ba </text>
</item>

<item><p>243</p><section>3</section>
<text>dang// nor rnams gzhan dbang mi 'gyur zhing// dam pa'i chos dang phrad par 'gyur// zhes gsungs so// 'bru bshad las kyi 'khor lo las/ ma byin blangs pa'i skyon yon gyi skabs te bcu bdun 
ba'o//// de nas yang bka' stsal ba/ 'dod pa'i log par g.yem pa ni// rus gcig pa la spyad gyur na// byol song 'dab chags bya ru skye// ma la 'dod chags spyad gyur na// tsha ba'i dmyal ba dag tu 
'grim// dge slong dge tshul la spyad na// ro myags 'dam du yang yang skye bar 'gyur// rgyal po'i bu mo spyad gyur na// zhe sdang sbrul gyi lus su skye// slob dpon jo mo spyad gyur na// tsha ba'i dmyal ba dag tu skye// tshe 
'dir mi bde sna tshogs 'byung// phyi ma rdo rje dmyal bar skye// mched lcam khyo dang chung ma spyad// nges par yang sos lus su skye// 'di la tshe thung 'bras dang lhog pa 'byung// bla mas slob ma'i chung ma spyad// ro 
myags 'dam du skye bar 'gyur// sdom pa srun pas spyad byas na// phag gi lus su yang yang skye zhing brgyud// lha khang gnyan sar spyad byas na// ngan song gnas las thar mi srid/ kha'am lte ba 'phongs la spyad// yi 
dgas lto 'phye'i lus su skye// yang na bong bur skye bar 'gyur// 'dod chags spangs nas chos la gzhol// las 'bras mtho ris lha mir skye// thams cad kun gyi snying du sdug/ byas pa med par thams cad 
rtsi// dam pa'i chos dang 'byor par skye// zhes gsungs so// 'bru bshad las kyi 'khor lo las/ 'dod chags las 'bras kyi skabs te bco brgyad pa'o//// de nas yang bka' g+Nal pa/ phra ma byas pa 
rnam pa gsum// dngos por phra ma dbyen bcug la/ kha brgyad lus su skye bar 'gyur// de yang spangs pa'i 'bras bu ni// mi lus thob nas ngag btsun 'gyur// btsan phra bkog phra gzhog phra yang// de yi 'bras bu 
gong du 'byung// ngag 'khyal la yang rnam pa gnyis// dga' dang mi dga' gnyis su 'asngug/ de spangs 'bras bu mtho ris thob// tshigs 'asngal dal zhing kha gsag chung// tshul dang ldan pa'i chos par skye// ngag 
btsun spang ba ma byas na// dag dang gnyen du byol song la// ngag rtsub byas pa'i 'bras bu ni// rgur zhar rnam pa gsum ldan pa'i// yi dwags 'dre yi lus su skye// de sbangs mtho ris lha 
mir skye// tshig btsan sems can mi slu zhing// byams sems gnyis la gnas par skyes// myur du byang chub 'grub par 'gyur// zhes gsungs so// 'bru bshad las kyi 'khor lo las// ngag gi yan lag gi 
skabs te bcu dgu pa'o//// de nas yang bka' stsal ba/ de rnams rtsa ba bdun yin te// rdzun las de gsum 'phros pa yin// thams cad rdzun las 'phros pa yin// phan pa'i rdzun dang gnod ba'i </text>
</item>

<item><p>244</p><section>3</section>
<text>rdzun// lung du bstan pa'i rdzun dang gsum// phan pa sems can skyob pas ni// 'bras bu mi lus mi 'jig skye// kun gyis skyel su byed pa'i mir skye ste// byang chub myur du 'grub par 
'gyur// gnod pa'i rdzun tshig mang byas na// sems can dgra mang lus su skye// de nas byang chub ring bar 'gyur// lung ma bstan pa ngag 'khyal rdzun// chu srin mgo bo sum cu rtsa gnyis sam// yang na gtsang pa 
mgo gnyis skye// ltogs pa'i sdug bsngal gyis gdungs nas// ngan song gsum du 'khor bar 'gyur// de dag spangs nas byang sems ldan// mtho ris lha dang mir skyes nas// tshig bden don ldan byang 
chub thob// ces gsungs so// 'bru bshad las kyi 'khor lo las/ ngag gi sgrib pa dang de'i yon tan bstan pa'i skabs te nyi shu pa'o//// de nas yang bka' stsal ba/ yid kyi sgrib pa rnam pa 
gsum// gnod sems brnab sems log par lta ba gsum// gnod sems la yang rnam pa gsum// bdag la gnod pa mi dge bcu sbyod dang// gzhan la gnod pas de slob pa dang// gnyis ka la gnod zung 
du spyod// tshe rabs kun tu ngan song skye// spyang khu sha za khra sogs skye// de nas dmyal bar skye bar 'gyur// brnab sems zhes pa chags pa byung// bdag la chags dang gzhan chags gnyis ka la// chags te sbyin 
pa'i gegs byas nas// 'bras bu yi dwags skye bar 'gyur// gnod sems spangs pa'i 'bras bu ni// mtho ris lha dang mi lus skye// phan 'dogs dge ba'i sems ldan te// byang chub myur du 'grub par 
'gyur// brnab sems spangs pa'i 'bras bu ni// mtho ris lha dang mir skye la// tshe rabs mang por nor dang 'bru// bsags mi dgos par 'byor par 'gyur// zhes gsungs so// 'bru bshad las kyi 'khor lo
las// yan lag gi skabs te nyer gcig pa'o//// de nas yang bka' stsal pa/ rtsa ba log lta bshad par bya// log lta rnam pa bzhi ru bshad// rtag dang chad dang 'khor dang 'khor ba dang// rang gi lta ba 
gol ba rnams// log pa rang gi ngo bo 'khor ba'o// nges pa'i tshig ni ma grol ba// dbye ba rnam pa bzhi ru shes// mthun ma'i dpe ni thag sprul 'dra// dkon mchog gsum la rgyab kyis phyogs pas log pa mu 
stegs dang/ dge ba'i bshes gnyen byung ba la skur ba 'debs pa so so'i skye bo log pa spyod pa log pa dang/ rang gi dug lnga la rang rgyud du bltas nas/ 'chi ba mi dran cing dam pa'i chos la mi mnyes pa log pa 
dang// dam pa'i chos mnyan gyis shes na rang la bstod gzhan la smod pas log pa dang// de ltar log pa la ni gang zag log par khrid pa bdud kyi las zhes bya'o// de tsho spangs pa la 'bras bu 'tshang rgya la/ ma </text>
</item>

<item><p>245</p><section>3</section>
<text>rgyas kyi bar du gang zag de don dang ldan zhing// sangs rgyas dkon mchog dran pa/ de bla mas bstan pas sngon la bla ma dran pa/ des bstan pa'i chos dran pa/ chos kyi spyod pa dran pas nyams blangs 
shes pa/ de yi skyon yon las 'bras bu dran pa/ de rnams mi dran pa'i rang dbang med pas 'chi ba dran pa'o// 'chi ba ma dran pas bla ma mi dran// 'khor ba rang rgyud du lta/ dkon mchog gsum ma dran pas/ dug 
lnga mi shi bar 'dod// rang rgyud par lta/ de mi dran na chos mi dran/ chos ma dran pas mi dge bcu spyod pas log/ dug lnga rang rgyud du lta/ de ma dran pas nyams su ma myong bas log/ sdug bsngal la longs spyod du 
lta/ de'i skyon yon las 'bras du ma dran pas log/ 'gro drug gi 'khrul pa 'ba' zhig la rang rgyud par lta/ de'i 'bras bu ni log par lta bas sems can dmyal bar 'gyur ro/ zhes gsungs so// log par lta 
ba la ngo sprod pa'i skabs te nyer gnyis pa'o//// yang bka' stsal pa/ de dag thams cad kyi rtsa ba ni ma dad pas lan/ ma dad pa ni yid ma ches pa dang chos mi 'dod pas lan no// ma dad pa ni ma mos pas lan/ ma 
mos pa 'khor 'am ma rig pas lan/ ma rig pa bla ma dam pa dang ma phrad pas lan/ bla ma dang phrad pa rkyen/ mos pa rgyu/ dad pa gus pa gnyis 'doms dgos/ de ltar 'doms nas gdams 
pa bstan no// des thebs so// thebs nas mi byed pa de cis len// de le los lan/ le lor 'gro ba de brtson 'grus med pas lan/ brtson 'grus mi byed pa de cis lan/ 'chi bas mi 'jigs pas lan/ nga 
rgyal dang g.yeng bas lan/ de snga ma'i ngan goms kyis lan/ de ni wa gsang ba yis lan no// kye rigs kyi bu/ 'khor ba 'di la blta ma shes// skye rga na 'chi 'dor ma shes// chu bo bzhi la gru ma tshugs// rang 
rig nyi ma 'dre ma shes// ma rig mun pa sel ma shes// thos pa mang po'i chos kyis rgyags// gang la spyad kyi sa zin med// man ngag mang bas nyams myong rgyags// gzung ba'i rtsa ba gcig kyang med// grub 
mtha' mangs pas lta ba rgyags// mtha' bzhi dras thag chod dus med// nyams myong mang pos zhen pa rgyags// zhen med rang grol gcig kyang med// lta ba kha rkyangs mangs pas dug lnga rgyags// 'gro drug rang 
grol gcig kyang med// tshig tshogs mang pos rig pa rgyags// skye med rang grol gtan la phebs pa med// dpe cha mang po lung rigs rgyags// mtha' bzhi rang grol gcig kyang med// e ma ho/ stong pa'i bdag 
pos stong bar bshad// 'das pa lnga po ma shes na// stong pa'i bdag po stong par 'gro// mtshan mas mtshan ma bshad pa yis// mtshan ma'i bdag po mtshan mas khyer// phyug po ltogs te 'chi ba ni/ khe yogs mang </text>
</item>

<item><p>246</p><section>3</section>
<text>pos chog ngoms med// phyug po ltogs drir 'chi ba srid// mi ltogs dus gcig zos pas ltogs nas 'chi mi 'gyur// thos mang sgra tshad mang pos nam yang 'ching// grol ba thar par dka' bar 
'chi// gdams bas lam sna zin pas grol ba thar pa thob// des ni 'bras bu rang grol thob// ces gsungs so// yi ge 'bru bshad las kyi 'khor lo las/ ma rig pa dang log lta gegs sel gyi skabs te nyer 
gsum pa'o//// yang bka' stsal pa/ sngon u rgyan gyi yul du bram ze nyi ma zhes bya ba gcig yod pa la// de la pha bram ze rgan po gcig yod pa la/ de u rgyan gyi dbus su rgyal po rig byed kyi 'khor gyis 
bzung bas/ gser mang pos bslus pas ma ster bar/ der bram ze de cis bslus pas ma phan nas/ bram ze de la grogs rig byed la mkhas pa gcig yod de/ ming kun dga' gsal zhes bya ba de la bzlas 
pas/ bu thabs yod zer te/ nags kyi dgon pa na bram ze rgan po de ka 'dra ba mgo dkar ba/ gdong ba dmar ba/ lus nag pa/ mig rno ba/ lag pa rtsub pa/ skad sna tshogs bsgyur ba/ lus mi cig yod pas/ 
de la 'bras chang blud la zung dang// spra de'i ming ni a co bde spungs zhes bya ba yin no byas nas/ de ltar byas te bslus pas ma 'dod pa de brjes pas/ 'di nga yi mes po yin pas brje dgos byas pas rung 
zer te/ der khong po ni a co brje yam byas/ bu rang shes zer ro// brjes pa'i rting la 'khyig go byas pas kyang bu rang shes zer ro// de nas ldur ma 'dod nas gsod do byas pas kyang bu rang shes zer 
ro// der brjes nas gcig ni bde ba dang ldan/ btson las thar te chos byas pas sangs rgyas so// spra la ldu ba med de ji skad byas kyang khyod rang shes zer te/ mtha' gzhug tu na na gsal bskyal te/ brag la 
gtad de thar pa'i dus med do// de bzhin du 'khor ba dang mya ngan las 'das yang mi 'da' yang bu rigs kyi bu tsha rnams shes so// zhes gsungs so// 'bru bshad las kyi 'khor lo las/ srid pa lto bzlog pa'i 
skabs te nyer bzhi pa'o//// de nas yang bka' stsal pa/ las 'bras spyi yin rnam pa 'di dag yin// bya ba dang ni spangs pa'i rigs// chags sdang zhe sdang gti mug gis// bskyed brgyud dngos su zad gyur 
na// nges par dmyal bar skye bar 'gyur// ma rtogs las kyi rkyen gyis shi// nges par byol song tshe thung 'gyur// 'dod chags skye brgyud dngos pos bsad// yi dwags 'jig rten nges par ste// mi dge bcu 
spangs tshul khrims yin// mi 'tshe ba yi lha mir skye// tshe yang ring zhing bde dang ldan// 'tshe bas phyi mar tshe thung 'gyur// mi dang 'byung po dud 'gros brdungs// mdze la sogs pa'i nad rnams 'byung// nor 'phrog </text>
</item>

<item><p>247</p><section>3</section>
<text>pa yi dbul por 'gyur// mi 'phrog pa ni rdzas dang ldan// gang zhig zas dang nor sbyin pa// tshe ring mdangs ldan stobs ldan zhing// dpal dang ldan zhing nad med cing// rtag par bde dang ldan 
par 'gyur// gos byin pas ni longs spyod ldan// gos kyang rnam pa sna tshogs rnyed// mal stan byin pas bde ldan 'gyur// sa gzhi byin pas nor dang ldan// 'bru byin pas ni phun sum tshogs/ khrims btsun 
'dod chags spangs pas skyes pa thob// chags che khrims srun bud med 'gyur// chang 'thung ba ni mi bsten pa// shes rab gsal zhing dran pa bsten// rmongs med bden par smra bar 'gyur/ khrims bsrungs khro 
ba'i sems ldan nas// lha ma yin gyi rig gnas su skye// de yang lha ma yin du skye ba'i las dag dang// de yi las 'phro 'thud pa dang// 'thud pa'i 'bras bu lus dang tshe tshad rnams// de dag bdag gis 
'dir spyad do// lha ma yin du skye ba yang// rtag par g.yo dang sgyu byed cing// sdig pa dag ni ma byas la// 'thab la dga' zhing sbyin byed pa// de ni lha min dbang phyug 'gyur// lha ma yin gyi rgyal po rnams// de yi 
blon po 'khor dag rnams// 'thab pa dang ni 'thab la dga'// 'thab la mos dang bral ba dang// rtsod pa dang ni cher rtsod dang// 'od dang nye ba'i 'od dang ni// snang ba dang ni snang gsal dang// byin nas bde 
dang bsod nams skyes// bde ldan dang ni bzang skyong dang// 'dra ba can dang 'dra 'od dang// nyi ma lha dang nyi med 'od// shing chen lo ma 'bras bu dang// rked pa rtsa ba rnams la gnas// nang ni srog pa'i rtsa la 
gnas// de rnams lha ma yin gyi las 'bras yin// 'bru bshad las kyi 'khor lo las/ lha ma yin gyi skabs te nyer lnga pa'o//// de nas yang dag bshad bya ba// gang zhig chos la rtag tu mos// bla ma 
rnams kyi bka' bzhin byed// phan dang mi phan ston pa ste// de yi tshig btsun don dang ldan// 'dri ba brdzun du mi smra ba// de yi ngag la bden par 'dzin// 'bras bu rnams la rtag tu mos// 
byang sems ldan pas byang chub 'grub// ces gsungs so// 'dod chags can ni ngang pa dang// phug ron bong bu rnams su skye// rtsa rlung brten pa thabs kyis 'ching// mngal gyi 'bu srin lci srin skye/ kho ba 
rang rgyud sbrul du skye// nga rgyal rang rgyud seng ger skye// che ba'i nga rgyal khyi dang bong bur skye// ser sna phrag dog spre'ur skye// gti mug rmongs pa dom du skye// zhe sdang gdub rtsub stag 
tu skye/ khong khro ngar 'dzin spra ru skye// phrag dog ngar 'dzin gzig tu skye// gti mug mi snyan glang por skye// gti mug brdzun dga' ma her skye// gti mug zhe sdang spre'ur skye// gti mug sbyin pas rta ru skye// rang bzhin mi brtan bya khwar skye// gti mug srog la gcod byed pa// ba glang </text>
</item>

<item><p>248</p><section>3</section>
<text>khyi sogs rkang bzhir skye// mi bsrun zhe sdang gti mug can// sdigs pa 'bu srin la sogs skye/ khro dang ser snas byi lar skye// 'dod chags sha la dga' ba ni// bya rgod spyang ki la sogs skye// tshul 
khrims bsrung yang gti mug che// byol song klu yi rigs su skye// zhes gsungs so// 'bru bshad kyi 'khor lo las/ skabs nyer drug pa'o//// de nas yang bka' rtsal pa/ chos la mi dge'i chog 
log spyod// yi dgas lus srul po ru skye// bza' ba bgo ba 'phrog byed pa/ khong pa'i dri ma za bar skye// chags pa spyod pas ser snas bcings nas ni// yi dwags rgur zhar lba ba can du skyes// slong ba mi ster 
sbyin pa 'phrog/ skyugs pa za bar skye bar 'gyur// gang zhig bla ma'i chos byed la/ khro ste mi nyan mtshang 'bru smra// yi dwags khang par skye bar 'gyur// srog chags bsad nas sbyin pa 'gyed// srid po gdong dmar 
lus su skye// pha ma 'am bla ma gzhan la skyel bsu byed// sum cu rtsa gsum nye dbang skye// zhes gsungs so// 'bru bshad las kyi 'khor lo las/ skabs te nyer bdun pa'o//// de nas yang bka' stsal 
pa/ lus can g.yul du gsod byed pa// ral gri sen mo can du skye// gcig la gcig gcod skye bar 'gyur// mi rnams rku byas bsad pa na// lcags kyi ral gri sor bcu drug/ ngu zhing stobs kyis 'dzeg par 
'gyur// gzhan gyi bud med phrogs byas na// lcags kyi khyi ni sre po yis// yang dang yang du 'dzin par 'gyur// phag dang spyang ki bsad gyur na// spu gri lam sogs 'gro bar 'gyur// gzhan gyi nor rnams brkus 
phrogs na// lcags kyi thu lum za bar skye// zangs kyang bkol ba 'thung bar 'gyur// chos pa rnams kyi stegs bshigs nas// spu gri 'bar bas gtams par 'gro// sor mos shig ni bcem gyur na// brag 
gnyis par du bstem par 'gyur// tshul khrims legs gnod mi srun pa// sha rus me mar mur du sreg/ chos kyi log tsho btsal byas na// 'bu dang srin bur yang yang skye// 'bru yi nang gi srog chags gsod// de 
ni lcags kyi gtun shing gis// yang dang yang du brdung bar 'gyur// sdug bsngal sa bon sdig pa'i las// cha dang chung ngu nas su spang// zhes rgyal bas gsungs so// de yi las 'bras kyi skabs te nyer brgyad 
pa'o//// de nas yang bka' stsal pa/ chos kyi las dang 'bras bu 'di bshad pas// bar do mi drin pa'i rang dbang med pas de dran pa la bla \u0f84ma dgos pas/ bla ma sangs rgyas kun bas gnyan// chos shes 
bkra shis bkra shis 'byung// de la gdam ngag 'di bstan pas// thams cad mtshan ma rang grol 'gyur// 'gro drug las 'bras dran bas bla ma'i gdams pa yin// de yi mtshan ma rang grol bla ma'i ngo sprod </text>
</item>

<item><p>249</p><section>3</section>
<text>yin// gzhi ni lhun gyis grub pas kun gyi gzhi ma yin// 'khrul ba mi 'gas gzhi yi 'phrin las yin// phyogs med mkhyen pas lam gyi gdams pa yin// 'bras bu rang grol chos las 'das pa 
'bras bu gdam pa yin// ngo sprod rnam gsum ro snyoms lam gyi yid ches yin// chos med chos can grub mtha' phyogs med mkhyen pas lam gyi nges shes yin// 'gyu ba rang grol zang thal gyi 'brus bu 
yin// dug gsum sku gsum do sprad lam gyi dbang ba yin// 'gyu ba ye shes lngar shar lam gyi yon tan yin// gzung 'dzin gnyis la ngo sprod lam gyi dus tshod yin// 'gro drug spyi dang rang gi mtshan nyid shes pa 
drod tshad yin// ma rig bdar sha chod pas chos kyi sgro 'dogs chod// chos rnams rang grol ye shes gdeng dang ldan// grub mtha'i 'bras bu phyogs med mkhyen pas lam shes zhes su brjod// theg pa'i rang 
gzhung bsam pa'i khyad par yin// ye shes rang byung bsam dbang dngos dbang grol// ci ste las skyi dbang sgyur na// grol ba rang byung ga la snang// lta ba ye lta chen po'i gdeng med na// byas chos las kyi 'bras 
bu sangs rgyas dka'// ye sgom 'od gsal rtog med zang thal gdeng med na// nyams myong mang po skyes kyang byis pa'i 'drid ba 'dra// ye spyad tshogs drug kun grol gnad med na// tshigs spyod rigs spyod 
gsang spyod brtul zhugs spyod// spyi dang khyad par rang grol ma shes na// dug 'thungs ti sti 'dra ste spyod par 'gyur// ye grol chen po 'bras bu'i rnam dag gnad med na// thob 'dod ltogs 'dre 'dra ste thob pa'i 
dus ma mchos// 'dod pa gdungs te ltogs 'gong yin// ltogs 'gong rtsad nas ma chod na// phung 'dre las la zad pa med// phung byed srog rtsa gcod pa la// snang ba ro snyoms gdams pa'i mchog/ gal 
'gegs gze ru bsam yas kyang// rtogs thob ngo sprod ro snyoms yin// 'bras bu phyi nang med pa la// dus la ltos pa 'khrul pa'i lam// yang dag rang sar grol ba la// lta ba'i gnad dang lta ba'i sa// lta ba'i 
dus dang ma mthong skyon// me mthong rang dbang med pa dang// mthong ba'i tshad dang nges shes dang// spang po dun rtogs drod rtags dang// 'bras bu yid ches gdeng med pa/ kha rkyangs don ma mthong bar bzhi la 
dgongs// skye med brjod med blo las 'das// yul du rtsad nas nyams su myong ba med/ kha gtam tshul 'chos mkhan po nyon re mongs// de nas nyams su len zer ba// skye med la sogs nyams su len pa 
ni// nyams myong blo yi blo las 'das par dka'// de phyir gnad kyi ngo sprod gdams pa dkon// dkon pas lta ba yul du shor// la la blo la brten par byed// la la mong zer skur pa 'debs// ngo sprod skur par </text>
</item>

<item><p>250</p><section>3</section>
<text>'gyur gyis gsang bar gyis// rtse gcig sgoms pas sangs rgyas shin tu dka'// sku gsum zhi la gnas pa'i dus// sgom sgrub lta ba la sogs pa su yis mthong// 'gyu ba sku gsum shar ba la// lta 
sgom la sogs byas pa su yis mthong// 'od dang 'byung lnga sku gsum shar ba la// lta sgom spyod pa byas pa su yis mtshon// sku gsum ngo sprod lam gyi rgyal po yin// zhes gsungs so// 'bru bshad las kyi 'khor 
lo las/ skabs te nyer dgu pa'o//// de nas yang dag bshad bya ba// dam tshig dam tshig ces bya ba// mdor bsdus rnam pa brgyad du bstan// rtsa ba yan lag rnam pa brgyad// rtsa ba sku gsung thugs 
kyi yin// yan lag mi spang mi don dang// spyad par bya dang shes par bya// grub par bya dang rnam pa lnga// sku yi dam tshig bla ma spun la gdung sems ldan// dam tshig dbang dang shes rab brgyud// man ngag lung 
'begs slob dpon la// mngan dang dbya sems spang par bya// gdam ngag nod par bya ba'i phyir// rtag tu phyir 'breng be'u lta bu'o// gsung gi dam tshig ces bya ba// bzlas brjod grangs mang mi rdzogs 
pas// sgra che ma yin chung ba min// mgyogs pa ma yin bul ba min// drag pa ma yin zhan par min// yig 'bru yan lag ma nyams bzlas// yengs na bar chod 'byung bar 'gyur// chu bo'i rgyun ltar bzlas pa 
yin// thugs kyi dam tshig ces bya ba// spyi gsang bzhi dang bar gsang bzhi// gsang bar 'os dang gsang bar gnyer gtad pa'o// bum pa nang gi mar me ltar// lkog tu ston na 'chi ba ltar// rgyun du sangs na 
dngos grub 'byung// mi spang dug lnga sangs rgyas lnga// ye shes lnga yi ngo bo yin// spangs na don dang ldan par dka'// mi bor bdud rtsi rnam pa lnga// rang byung bdud rtsi rmad du byung// bor na rnal 'byor don dang 
'gal// spyad par bya ba sbyor sgrol dang// ma byin len dang ngag rtsub srog gcod rnams// don dang rnal 'byor ba yis spyad// shes par bya ba 'byung ba lnga// ye shes lnga dang rigs lngar shes// shes pa srid gsum 
skye gnas med// grub par bya ba'i dam tshig ni// sangs rgyas lnga ru grub par bya// shes na mi sgrub don dang 'gal// rtsa ba'i dam tshig nyams gyur na// bskal pa chen po grangs med du// dmyal ba mi bzad ba ru 
ltung// rgya mtsho'i thigs pa bgrang bar nus// de yi rnam smin bgrang mi nus// shin tu mi bzad sdug bsngal te// srid gsum sems can gsad pa'i sa// bla ma'i bka' 'chag char mi phod// rdo rje spun la smad pa 
ni// nyams pa'i skyon la brjod mi lang// bskal pa gcig tu dmyal chen stong// tshe 'dir bsgrubs kyang dngos grub yal// gsung gi dam tshig nyams gyur na// bsgrubs kyang don rnams mi 'byung bas// yi </text>
</item>

<item><p>251</p><section>3</section>
<text>dwags gnas su skye bar 'gyur// lkugs pa'i gnas su brgyud cing skye// thugs kyi dam tshig nyams gyur na// yi dwags khyi yi lus su skye// thong gshol lnga brgya 'bar ba yis// de yi lce la gshog 
par byed// dngos grub 'bras bu med par 'gyur// yi dam lha yis snying khrag 'thung// mi spong dam tshig nyams gyur na// dngos grub thams cad spangs par 'gyur// mi dor dam tshig nyams gyur na// dngos grub 
'bras bu mi thob cing// yi dwags spre'u'i lus su skye// spyad pa'i dam tshig nyams gyur na// 'du shes med pa'i 'gog par ltung// shes pa'i dam tshig nyams gyur na// 'du shes med pa'i khrod du ltung// grub pa'i 
dam tshig nyams gyur na// bdud kyi 'jig rten gnas su skye// rtogs pa'i dam tshig nyams gyur na// ru dra'i lus skyes dmyal bar ltung// zhes gsungs so// 'bru bshad las kyi 'khor lo las/ dam tshig bstan 
pa'i skabs te sum cu pa'o//// de nas yang bka' stsal pa/ de yi nyams pa'i skongs thabs ni// sku yi dam tshig nyams gyur na// bla ma 'am rdo rje spun la bshags// de yis nyams pa skongs pa 
yin// phyis ni bskong bar mi 'gyur ro// gsung gi dam tshig nyams gyur na// bzlas pa 'bum tsho gsum du bskyal// bla ma las ni lung blangs so// des ni skong bar 'gyur ba yin// thugs kyi dam tshig nyams 
gyur na// sdig pa sbyang phyir sbyin sreg 'bum tsho gsum// de yis de yi nyams pa skong// zhes gsungs so// 'bru bshad las kyi 'khor lo las/ rtsa ba'i dam tshig nyams pa gso ba'i le'u ste skabs so gcig 
pa'o//// de nas yang bka' rtsal pa/ yan lag nyams pa bskang ba ni// ming spang dam tshig nyams gyur na// lta ba gdeng dang ldan byas na// de yis bskong bar 'gyur ba yin// ma rtogs 'khor ba'i 
gnas su 'khyams// mi 'dor dam tshig nyams gyur na// bdud rtsi bcud len sbyar byas pas// de yis bskongs par 'gyur ba yin// de ma byas na bdud dbang 'gyur// shes bya'i dam tshig nyams gyur na// sku 
lnga ye shes lnga nyid du// smra bcad lo mangs bsgrubs pas skong// de ltar ma byas dmyal khams brgyud// bsgrub par bya ba'i dam nyams na// srid gsum sku gsum ngo bor sgrub// ma bsgrubs yi dwags gnas su 
skye// spyad par bya ba nyams gyur na/ khams gsum sems can srog gcad la// ngo bo rang bzhin dngos po'i sbyor sgrol bya// de yis nyams pa bskongs par 'gyur// de ltar ma byas khams gsum 'khor// bla ma 
mnyes par byas pas ni// sku yi dam tshig nyams pa med// gdams ngag tshul bzhin spyad byas na// gsung gi dam tshig nyams pa med// dgongs pa mnyam pa'i don gnas na// thugs kyi dam tshig nyams pa </text>
</item>

<item><p>252</p><section>3</section>
<text>med// 'dod yon lnga la longs spyad na// yan lag dam tshig nyams pa med// de ltar dam tshig ma nyams na// dmyal ba'i me lce 'phreng ba yang// rang snang sku gsum nyid du 'char// de las 'das 
sa yong mi srid// don rtogs dgongs pa'i ngo sprad na// sangs rgyas thugs rje dmyal ba'i snang ba yis// phan gnod gnyis su byung ba med// dge sdig las 'bras rang sar grol// grol pa rang byung gzhan 
las min// ces gsungs so// dam tshig mdo rgyas kyi skabs las/ gso ba'i skabs te so gnyis pa'o//// de nas yang bka' stsal pa// sngon 'das pa'i dus na// bram ze bde ba'i blo gros 
dang// slob dpon bzang po spyod pa yis// dgon pa bzung na bram ze la gdams ngag btab pas/ bram zes chos thob nas/ bla ma la rgyab kyis phyogs pas rtsa ba'i dam tshig nyams pas/ thar pa'i dus med zer 
ba de ya cha/ sngon 'das pa'i dus na/ slob dpon rig byed grags pa'i dpal dang// slob ma dge ba'i dpal gnyis yod pa la/ slob dpon gyi bka' bcag nas rtsa ba'i dam tshig nyams pa dang// slar dad pa 
skyes nas dbang zhus gsos pas sangs rgyas so// slob dpon la nyams grib phog nas 'khor bar 'khyams pa de ya cha/ slob dpon kun pa ris/ slob ma su ri si ti ka la yan lag dam tshig nyams pa phog ste de 
ma gsos pas/ yi dwags mkha' la rgyu ba'i sha zar skyes te/ de nas dmyal bar ltung ste bde ba'i skabs med zer ba de ya cha/ sngon slob dpon ka ma la shi la mu tra/ slob ma legs pa'i dpal gnyis yod pa las/ 
yan lag dam tshig nyams pa las gsos pas slob ma sangs rgyas/ slob dpon la nyams kyi grib ma phog nas spyan long zer ba de ya cha/ slob dpon chen po 'dzin na mi tra dang// de'i slob ma mu tra 'dzin mi tra bya 
ba gnyis yod pas/ slob dpon mya ngan 'das so// de nas slob ma dam tshig nyams pa las/ mdun gyi nam mkha' la bla ma spyan drangs nas/ mchod pa la sogs pa byas te gsos pas/ bla ma'i zhal nam 'kha' 
nas dngos su bstan nas/ gnyis ka sangs rgyas zer te de ya cha/ zhes zer gsungs so// 'bru bshad las skyi 'khor lo las/ dam tshig brda'i le'u ste so gsum pa'o//// yang bka' stsal pa/ gsang 
sngags bla na med pa byin brlabs 'di lta bu byung ste/ sngon ri rab ri'i rtse mor nga rgyal can gyi nye dbang la/ lha'i dbang pos yang dag pa'i don bstan pas/ steng gi lha'i gnas na lha'i dri ma med pa 'dod chags la 
dga' ba des/ rna bar sgra grags pa tsam gyis sangs rgyas zer te de ya cha/ sngon lha ma yin gyi dbang pos/ lha ma yin gyi rgyal blon rnams la yang dag pa'i don bstan pas/ lha ma yin gyi sde rtsod 'gyur rtsod pa'i </text>
</item>

<item><p>253</p><section>3</section>
<text>'phro la/ de kar sangs rgyas zer te de ya cha/ de nas seng ge rab tu brtan pa zhes bya bas/ byol song rnams la yang dag pa'i don bstan pas/ gti mug phag rgod gnyis mun pa la kha sbyar nas 
nyal ba'i rna bar thos nas/ gnas de nyid du sangs rgyas zer te de ya cha/ sngon mar me mdzad kyi bstan pa la/ shAkya 'od dang thub par sprul te/ me ru rtse'i sgo 'gram du 'byung po rnams la 'byung po bum snar sprul 
nas yang dag pa'i don bstan pas/ lha mo e ka dza Ti dang/ lha mo nag mo dang/ ma ru rtse dang/ bdud thod pa 'phreng ba dang// dkar po sbyin gcig sgra thos pas de kar sangs rgyas so// de ya cha/ sngon bcom ldan 
'das kyis 'dzam bu'i gling bye ba phrag brgyar 'gro ba mi la chos bshad de// glang po che mche ba drug pa gnyis kyis gser gyi pha bong brtsegs pa'i steng na nyal bas thos pas/ gnas der sangs rgyas zer ba de ya 
cha/ sngon gyi yi dgas kha la me 'bar mas yi dwags sde gsum la yang dag pa'i don bshad pas/ 'dod chags bya gnyis zangs kyi pha bong brtsegs pa la kha sprad pa'i rna bar grags pas gnas de ru sangs rgyas 
so// de ya cha/ sngon chos kyi rgyal pos dmyal ba sde bzhi la chos bshad pas/ zhe sdang sprul gnyis gangs dkar stongs na nyal ba'i rna bar grags pas/ gnas der dgongs pa shar nas sangs rgyas zer te de ya cha/ 
sngon slob dpon chen po dga' rab rdo rjes rigs ngan gyi yul du spyod pa la byon pas/ gti mug phag gcig la mda' brgyab pas shan pa ma ru rtse la dgongs pa shar nas skad cig ma la sangs rgyas so// de ya cha/ 
slob dpon des bya ba kun 'dul du sprul nas/ khyim bya rgan rgon gnyis bye'u phrug drug ste brgyad la mda' gcig brgyab ste btang pas/ dus gcig tu thums te song ba dang/ bya ba rgan po skye spungs te de kar 
sangs rgyas zer te de ya cha/ yang slob dpon des zhe sdang skyes pa'i tshul gyis// sdang mig tu bltas pas rgyal bos ma bzod de/ sna bug gnyis nas sbrul dkar nag gnyis kyi mgo bo byung ba dang// de spu gris ske 
bcad pas dus der rgyal po dmag mi nyi khri chig stong la sogs pa sangs rgyas pa de ya cha/ sngon yang khyim bdag bzang po khang pa las 'khub tu ma 'dod de/ 'gron po dang mi la snying rje mi byed par 'jug pa la/ 
slob dpon gyis khang pa la me stag gcig skyur bas/ khyim bdag dang khang pa thams cad dus gcig tu tshig nas/ rgyal khang 'od du 'bar zer te de ya cha/ sngon rgan rgon gnyis la bu tsha mang du yod kyang/ bu thon 
bu la nor yo phog pas bu tsha gzhan gyis nor 'phrog sa med nas btsal kyang bgrangs bar mi 'dug nas/ slob dpon gyis bu thon bu bsad pas pha ma shi gzhan rgyal nas/ de'i tshe rangs pa dus gcig sangs </text>
</item>

<item><p>254</p><section>3</section>
<text>rgyas nas 'khor ba dong sprugs zer ba de ya cha/ sngon drang srong rgan po rlung gi rta skya'o srab med la zhon nas grong khyer thams cad sgo tshangs la 'ongs te/ de ci 'dug pa 'dod du 'ong ba/ sus kyang 
rgan po bsad pas ma sod pas/ slob dpon des rta skya'o de sgrog sum sbrel du bcug pas rgan po kun dga' gsal sku gsum brtsegs pa'i brtse mor song nas/ 'khor ba'i sgo ru 'jug thag chod zer te de ya cha/ 
zhes gsungs so// 'bru bshad las kyi 'khor lo las/ 'khor lo rgyun gcod brda'i skabs te so bzhi pa'o//// 'bru bshad las kyi 'khor lo 'di// gsang bar 'os kyis mi la ma bstan cig/ gsang 
bar gnyer snod snod med kun la gsang// phyi ru gsang ba'i las 'bras 'di nas bkral// nang du gsang ba'i bskyed rdzogs las 'bras 'di ru bstan// gsang ba'i gsang ba bla med las 'bras rang grol 
'bras bu bstan// gsang ba dang ni phyi nang gsang ba gsum// gab pa la ni phyi nang gsang ba gsum// sbas pa la ni phyi nang gsang ba gsum// thig le la yang phyi nang gsang ba gsum/ de bzhin 'di ru thams 
cad 'dus pa yin// zhes gsungs so// 'bru bshad las kyi 'khor lo las/ 'khor ba rgyun gcod rgyun 'byung las gdams pa'i skabs te so lnga pa rdzogs so//// byang chub sems bde ba chen po la phyag 
'tshal lo// sems kyi dbyings nas ris pa'i bcud shar bas// thams cad gcig tu sbyor bas rgyal ba kun gyi mes// mi 'gyur rtag par bzhugs pas g.yung drung byang chub sems// ma bsgribs gsal 
bar shar bas mi nub rgyal mtshan te// skye 'jig 'du 'bral med pas gsang chen rdo rje'i phyir// mkha' ltar dag cing ma bsgribs kun la shar// bde chen mnyam par gzhag pas kun bral ji ma yangs// rig 
pas mtshon du med pas yod mtha' kun dang bral// ma bsgribs gsal bar shar bas med mtha' kun dang bral/ yod med gnyis las bral bas brjod pa'i tshig dang bral// ma nor nges par mthong na bde ba 
chen po'i gnas// mya ngan 'das pa gsang ba byang chub kyi sems nyid bde ba chen po'i nang nyid du bstan te/ bde ba mchog gi longs spyod bstan pas 'grub// mi gnyis bde mchog bla na med pa ni// rang srog 
chen po rnams kyi spyod yul min// dgongs ba'i khyad par ji snyed bstan pa yang// rang sems rtogs las dgongs pa thams cad gsal// lta ba'i khyad par ji snyed bstan pa yangs// rang sems mthong bas lta 
ba thams cad bsal// sems ni med pa'i rgyu las 'od gsal ba// gsal bas ma mthong ci yang med// de nyid 'dres ba'i dkyil 'khor la// yod med gnyis su bstan du med// dang por med pa'i rgyu yin </text>
</item>

<item><p>255</p><section>3</section>
<text>na// de la rtog pa'i rdzas ci yod// rtsa ba 'dus pa'i bdud rtsi de// skye shi med pa'i gter du bstan// 'khor ba rgyun thag gcod pa'i gri// ye shes spu gri chen po yis// tha snyad thams cad rtsad nas 
gcod// thams cad bdud rtsi yin par ni// bde ba chen po'i thugs la gnas// mi 'gyur lung gi snying po ni// thog ma med pa'i dbyings nas gsal// mthong ba med pas chos kyi sku// bde chen khyal par gsal 
bas longs spyod rdzogs pa'i sku// sgyu ma'i tsho 'phrul ci yang snang bas thugs rje sprul ba'i sku// sgyu ma'i cho 'phrul ji ltar snang ba yang// zad pa med pa'i klong nas shar nas klong du nub// brnag pa thugs las rdol 
nas tshad mar go nas ni// gsung yang so sor yod ma yin// brda dang zur gyis mtshon pa bas// yang rtse lung gis sbyi brdol te// rdo rje ri rab lhun rtse nas// rnam rtog med pa'i nyi shar te// 'khor ba'i 'dzin 
pa thams cad kyang// 'dzin chags med pa'i dbyings su grol// bcom ldan 'das kyi mdzod chen po// ma nor ba yi byang chub sems// dus gsum gyi rgyal ba thams cad kyis gter gyi dbyig/ ma btsal rang la 
rnyed pa'i lung bstan to// rnam dag thams cad 'byung ba'i rgyu// rnal 'byor rnam thar lcags dgu la// lde mig gcig gis dgu 'byed cing// yang dag gter gyi sgo phye nas// zad pa med pa'i dbyings 
la spyod// bka' gsal thugs kyi thig pa 'dis// mi mchog snod rab rna brgyud de// zla gsang sems kyi dkyil 'khor la// shin tu gsang bar bzhag pa yin// ma bcos sems kyi man ngag 'di// dbyings 
nas shar cing mkha' la nub// mi 'gyur rdo rje snying po 'di// btsal bas ma rnyed rang la byung// gdod nas dag pa'i brtson 'grus la// rnam rtog bgegs kyi bya ba med// rang la shar ba'i ye shes ni// je gsal 
je gsal nub pa med/ khams gsum las 'das byang chub rin po che// mtshan ma'i dngos po dus gsum mi snang bas// ston pas btsal kyang rnyed par ga la 'gyur// thig le chen po chub par gnas pa ni// ye 
shes snying po 'di las gzhan na med// sems la dbang thob ye shes lung du shar/ man ngag gter du sman pas 'bras bu kun gyi bcud// skyes bu bde mchog su yi blo// dur khrod khu byug klong du 
'khyer// 'khyil ba'i 'khyil bar bstan pa ni// dgongs pa kun gyi yang thog nas// ye shes sku mchog dpal gyi sku// rang gi gnas shes mkha' la sbas// grub pa'i rnal 'byor dbyings na gnas// rang bzhin 
rnal 'byor ma g.yos ma g.yos te// sprul pa'i rnal 'byor ci yang shar// mang por skyes nas gong bur sgom// de nyid bstan pa dbye la sdud// mang por bcos kyi rang spros te// sku yi dbyig tu sdud pa'o// sangs </text>
</item>

<item><p>256</p><section>3</section>
<text>rgyas srog gi 'khor lo che// bdud rtsi nges pa'i lung med na// 'phags pa'i gdung brgyud gcod par nges// 'di ni tsit+ta'i dkyil 'khor yin// zur gsum shel gyi dkyil 'khor la// mkhas ba rdo 
rje thig 'debs pa// 'di ni lung gi phug ces bya// yum bzhi phyag rgyas btab nas kyang// rdo rje lcags chen mche ba dgu// ge sar 'ub chub brlabs kyis brlob// rang byung dpa' po'i thugs ka nas// gsang 
ba'i ye shes mngon shar bas// 'di ni bsgrub bya gtsor yin te// bdud rtsi zhes kyang 'di la bya// dur khrod khu byug klong dkyil nas// me mar gyis ni lung mnos nas// lcags kyi sgrib bur gter bcas 
shing// chu srin gdug pa'i kha rgyud de// spu gri so ni btab pa la// bsod nams mthar phyin rnal 'byor dang// 'du 'bral med pa'i don rtogs nas// dbyings kyi bde la rab gnas shing// yid bzhin nor bu 
rin chen ltar// 'dod dgu rang la 'char ba'i phyir// ji skad smras pa 'gro ba'i don// nges don 'dab gshog rgyas pa la// dkri don dpyad thag ci la gces// grub pa'i nam 'phangs chod pa la// gdong bsgrub 
'dab gshog skyod mi dgos// byang chub sems ni gtan byang la// sbyangs ba'i gnyen pos sbyang mi dgos// ye nas rnam par dag pa la/ khrims kyi sdoms pas ci zhig bsrung// 'bras bu ltos pa med pa byang chub 
sems 'di ni/ dbyings dang ye shes gnyis su med pa'i byin gyis brlabs las byung ba yang ma yin/ thabs dang shes rab las rten te 'byung ba yang ma yin/ rgyu 'byung ba lnga las skyed pa yang ma yin// rten cing 
'bras bu sku gsung thugs la yang rten mi 'cha' 'o// gnas ni yang dag pa'i ye shes bya ba tsam la yang mi gnas so// pad+ma ge sar gyi gzhal yas khang pad+ma ge sar gyi klong// byang chub sems kyi dkyil nas ma 
nor ba'i rak+ta shar ba'i dus na// chos thams cad byang chub sems su dbye ba med par lhun gyis grub pa'o// yid ye shes kyi dkyil 'khor gyur pa ni// byang chub kyi sems yul tsam du snang ngo// rnam pa gcig tu 
'bras bu gang la yang ltos pa med pa'i byang chub kyi sems ngo bo nyid kyis lhun grub pas/ chos kyi dbyings las 'byung ba yang min// sangs rgyas kyi che ba'i yon tan gyis byin gyis brlabs las 'byung ba yang 
min/ thabs dang shes rab las 'byung ba yang ma yin/ rgyu rkyen lnga las bskyed de 'byung ba yang ma yin/ de dag kun gyi bcud kyi snying por byang chub kyi sems shar te/ sems la mthong zhing rtag tu med pa na/ 
phyogs su bltas shing ming med ji ltar yang gdags/ rtsa ba'i snying po la rtag tu goms par blta'o// byang chub kyi sems thig pa nya mo bag la nyal rdzogs 'thun pa'i sgo nas bstan// rig pa </text>
</item>

<item><p>257</p><section>3</section>
<text>so//// rgya gar gyi mkhan po shrI sid+ha dang/ bod kyi lo tsa ba bai ro tsa nas bsgyur ba'o// // rgya gar skad du/ tsit+ta pa sa mo g+ha 'od+d+ha ye na ma/ bod skad du/ rig pa nam mkha' ltar gsal ba zhes 
bya ba'i rgyud/ rig pa'i ye shes la phyag 'tshal lo// 'di skad bdag gis thos pa'i dus gcig na/ chos nyid nam mkha' dbyings kyi klong/ b+ha ga bgyil ba'i gnas na ston pa nyid bzhugs te/ nyid las byung ba 
dang/ nyid kyi rjes su+u mthun pa dang// nyid kyi rjes su slob pa'i 'khor 'di lta ste/ sa dang/ cha dang/ me dang/ rlung/ nam mkha' dang/ 'das pa dang/ ma 'ongs pa dang/ da ltar ba'i sangs rgyas dang/ rnal 
'byor bzhi pau dang/ 'byed pa mi mnga' ba'i thugs rjes thabs gcig tu bzhugs so// de nas nyid kyi sprul pa nyid las byung ba'i 'khor// rdo rje sems dpa' nyid la bskul zhing 'di skad gsol to// thams cad 
mkhyen pa spyan gyi mchog/ the tshom thams cad gcod mdzad pa// drang ba'i theg pa mthar phyin nas// nges pa'i theg pa mi gsung ba// thugs rje chen po mi skyod dam// zhes bskul bas/ nyid kyi ye shes las nyid kyi 
snang ba chen por mdzad nas/ 'di skad ces gsungs so// sangs rgyas kun gyi ye shes ldan phyir khyed gnyis smra ba'i seng ge ste// sku dang gsung dang thugs kyi rang bzhin rmad du byung bar bshad// rin chen 'phrul 
snang thabs rnams mos pa'i blo la snang// brjod med chos nyid chos rnams kun gyi chos nyid don// ces gsungs so// de nas nyid kyi yang sprul ba'i sprul par mdzad nas/ sprul ba'i sprul pa des 'di skad ces 
gsol to// bdag gis sems kyi mtshan nyid skye med la// nyid kyis skye bar byung ba'i don sngi lta bu lags// bdag gis sems kyi mtshan nyid rtsol bral na// nyid kyi rgyu las rkyen gyis bsgrubs// skye ba med las 
skye ba dang// 'gag pa med las 'gag pa ste// bdag gis ma rig brtag par dka'// gsung gi sgron mas gsal bar mdzod// ces gsol ba dang// de nas ston pas 'di skad ces bka' g+Nal to// thams 
cad sems kyi rang bzhin skyes med na// rtag pa sngo yis rtag na 'khrul pa'i nad// de yi rang bzhin ci yang ma yin skyes pa med// skye ba med pa'i cho 'phrul skye bar snang// zhes gsungs so// rig pa nam mkha' 
ltar gsal ba'i rgyud las// gleng gzhi'i le'u ste dang po'o//// de nas yang sprul pa'i sprul ba des 'di skad ces gsol to// dngos po gsum po dbyer med cing// ma bcos sku gsung thugs su 
gnas// bde ba la sogs nyon mongs lnga// rgyu med ma byung rang gsal dag/ brtags pa'i 'bras bu sgyu ma 'dra// nam mkha'i mtha' bzhin mnyam par gnas// ye nas grub cing 'gyur ba med// phyi nang med pas </text>
</item>

<item><p>258</p><section>3</section>
<text>kun la khyab// thams cad 'du zhing de las byung// snang ba'i dngos po thams cad kun// btsal med rang byung rgyal por bshad// mtshon du med cing lhun gyis rdzogs// kun tu bzang po'i rang 
bzhin blang dor med// chos nyid bsam du med pas nam mkha' 'dra// ci yang mi sgom mi btsal dmigs mi bya// mi spro mi bsdu gyi na lhug par bzhag/ chos rnamams gcig pa'i snying por mi 'gyur don// rgyu yis 
ma bskyed rtog pa'i rgyu dang bral// de yi rang bzhin de yin mi gsal te// gnyen po med phyir de nyid rang rig yin// mi gnas mi brten mi 'cha' yul dang bral// rtsol bas bskyed pa med cing rang lus 
med// sngon du byed pa'i yan lag med// 'bras bu rang bzhin med de ye nas lhun gyis grub// gdeng dang ldan pas gang yang bsgrub pa med// mtshan ma chos kyi mi rtsol gang yang rtsol ba med// ma skyes sems kyi 
rang bzhin brjod med grol// rang bzhin snang bas mi rtsol mtshon dang bral// rgyu 'bras rten dang bral ba'i chos nyid la// rgyu dang 'bras bur lta ba sgro 'dogs chos// 'byung ba lnga las ma byung bskyed pa med// sku 
gsung thugs la mi dmigs rten mi 'cha'// rang bzhin gnas pas ma btsal thog tu phebs// 'das dang ma 'ong da ltar thos med dge/ chos kyi chos nyid gsal ba snang ba med// mi rtog bsam mi khyab pa ye 
shes che// brtag pa ma yin rig pa tshad ma ste// shes pa gsum gyi mtshan nyid ma 'drais gsal// rig pa cir yang ma 'gags nam mkha'i mtha'// nyi ma'i 'od ltar gsal zhing rang rig snang// gnyis su med 
cing dbyer med cir mi dgongs// log rtog 'khrul pa'i rang bzhin byang chub sems// thams cad chos nyid rang gsal sems nyid gsal// spyod pa thams cad byang chub sems su gnas// dbyings dang ye 
shes tha dad bral ba med// mtshan ma'i gzung 'dzin med cing de yi ngang// thabs kyi rang bzhin 'brel ba'i don du gnas// zhes gsol to// rig pa nam mkha' ltar gsal ba'i rgyud las/ lta ba bstan pa'i 
le'u ste gnyis pa'o//// de nas sprul ba'i sprul pa des 'di skad ces gsol to// chos rnams thams cad skye med rtsal bral na// skal ldan gdul bya rnams kyi ngo dag dang// sku gsum rnam grangs snang 
ba'i don gang lags// de nyid sngo la snang ngam dngos po lags// zhes gsol pa dang/ sprul pa'i ston pas 'di ces bka' g+Nal to// chos rnams thams cad skye med spros bral yang// las dang skal bar ldan pa 
gang dag la// tha dad ma 'dres gsal zhing 'dren par mdzad/ nyon mongs rkyen gyis ma gos pad+ma 'dra// zhes gsungs so// de nas yang sprul ba'i sprul ba des/ sngo la snang ba'i rtog pa 'di skad ces gsol </text>
</item>

<item><p>259</p><section>3</section>
<text>to// snang ba ma bcos chos kyi sku// rig pa ma sbyangs longs spyod rdzogs// thugs rjes sprul pa'i sku ru shar/ snang srid thams cad zhing khams yin// snod bcud sems can sangs rgyas rnams// skye 
med thams cad byin rlabs 'khor// gsang sngags gter gyi rig pa rdzogs// mi rtog spros med sems su shar// 'du shes 'phel phyir de yi 'khor// ma skyes 'gyur med rtag pa yin// rang byung spros med byin 
rlabs shar// rang rig gzugs su snang ba dang// bde ba ma lus rang rig kyang// rig pa nyid la gdod nas rdzogs/ khyad par bde ba lha yi yin// lhag pa'i bde ba lha yi yin// rang 'byung spros med sems la 
rdzogs// shin tu bde ba thams cad kyang// rang byung spros med sems la shar// bde ba chen po thams cad kyang// rang byung spros med sems la 'dus// longs spyod ma chags zhing khams yin// rigs pa'i 
'khor la dgongs pa chad// ting 'dzin rig pa gdeng gis go/ gnas dang 'khor dang bstan pa tshang// rig pa'i ngo bo gsal bar ston// ma bcos pa la dgod par mdzod// mtshon byaid thabs dang sprad pa 
dang// dbang gi man ngag ston par mdzod// mtshon bya mtshon byed 'brel bar gnas// thugs rje rang bzhin sprul par shar// stong gsum 'jig rten thugs rje'i gnas// zhen pa'i bsam pas brtags pa 
rnams// bdag med rang snang 'bras bur shar// ston pa drug gi mdzad par shar// gang zag blo la 'tshams phyogs su// gang dang nam mkha' ltar gsal ba'i rgyud las/ sku gsum dbye ba'i le'u ste gsum 
pa'o//// de nas yang sprul pa'i sprul pa des 'di skad ces gsol to// thams cad rang rig rkyen dang bral// snang ba'i chos su btags pa rnams// de la de dag yod ma yin// de la de dag yod pa 
na// mnyam pa'i don la cis mi mthong// de la de med de mthong 'khrul// dngos po'i chos la 'khrul pa bzhin// de la de yod bde bar na// de la bden par cis mi mthong// de phyir de dag 'khrul par 
snang// des na rang rig rkyen dang bral// de rkyen bye brag bzhin tu gnas// dang po gnyis pa gsum pa bzhi// tha dad bzhi pa lhun gyis grub// ma bcos rang snang chu zla 'dra// dngos gzhi nges med gzung ba 
med// thams cad byang chub sems kyi lung// rtogs pa'i rmi lam chos nyid 'dra// nam mkha' lta bu'i tshul du gnas// ma bgrod cig char 'jug pa'i sa// gang ltar spyad kyang g.yos pa med// rtogs pa sems su 
shes pa la// ye shes bye brag bsam mi khyab// rig pa'i shes pa rig pa'i nyams// dang po gnyis pa gsum pa bzhi// rgya mtsho dpe yi tshul gyis bstan// rnam rtog cir yang mi lta drang ba'i don// zin pa'i nad </text>
</item>

<item><p>260</p><section>3</section>
<text>spangs lhun gyis gnas// rig pa nam mkha' ltar gsal ba'i rgyud las/ rig pa bstan pa'i le'u ste bzhi pa'o//// de nas yang sprul pa'i sprul pa des 'di skad ces gsol to// skye med sgyu 
ma lhun grub la// yon tan 'bras bu lhun grub gnas// lhun grub sgyu ma skye med la// btsal med rig pa'i ye shes lnga// btsal ba med par kun tu shar// mi gnas thugs la phyi nang med// stong pa'i ye shes rkyen 
dang bral// gsal ba'i ye shes chen po ni// shes bya thams cad bsal med shar// rtag pa sems su shes pa la// bzang ngan che chung blang dor med// shes bya'i don la ma 'dres gsal// thugs rje'i mtshan ma 
kun tu 'char// ma bcos ye shes chen po la// chos tshul mi zad rgya mtsho 'dra// rang rig yul gyis bskyed pa min// rgyu med bskyed pa'i ye shes min// rtsol ba med pas rgyu dang bral// nam mkha' lta bu'i ye shes 
la// nam mkha' lta bur ye nas bdal// lhun gyis grub pa'i 'bras bu yin// ces gsol to// rig pa nam mkha' ltar gsal ba'i rgyud las/ ye shes lnga bstan pa'i le'u ste lnga pa'o//// de nas yang sprul 
pa'i sprul pa des 'di skad ces gsol to// ma 'ongs dus kyi gang zag dag/ rgyud kyi don la mi mkhas shing// ral chod gzu lums byed pa'i phyir// brtse bas don 'di brjod par bya// bcos med ye shes rang 
gsal la// mi 'gyur 'gyur med ye shes gsal bar gnas// 'jig rten bya bas bsgrub mi byed// kun la snyoms pa'i thugs kyi gnas// 'gro don mdzad dang nyams pa med// nges pa'i ye shes ma rnyed 
bar// chags sdang zhen pa'i las mi byed// sems nyid blang dor 'dzin med kyang// lhag pa'i spyod pa gtso cher 'dzin// de nyid don ldan legs pa che// sems nyid dag pa rdeng byas na// thos bsam mi byed blo 
'phangs dma'// 'du byed las kyi rjes su 'brang// mkhas 'dod sogs su mi 'dzin la// rna brgyud mi rten mkha' 'gro 'dra// srog phyor btsal zhing las las byung// bskal pa grangs med sngon rol 
nas// sems kyi don la sbyangs sbyangs pas// man ngag rgyal 'theb gcig la bstan// bla ma'i bdud rtsi bka' yi bcud// snod ldan ngang tshul bzang la bstan// ces gsol to// rig pa nam mkha' ltar gsal 
ba'i rgyud las/ dam tshig bstan pa'i le'u ste drug pa'o//// de nas yang sprul pa'i sprul bas des 'di skad ces gsol to// sngi ltar sems kyi rang bzhin ni// zla ba'i dkyil 'khor ma 'phros ltar// ma 
'dres gsal phyir de dang 'dra// kun gyi rang bzhin de ru gcig/ gcig pas ma 'phros tha dad snang// e ma rang snang ye shes sa// de phyir de la ngo mtshar che// rgyu yis ma bskyed rang bzhin 'byung// rkyen gyis ma </text>
</item>

<item><p>261</p><section>3</section>
<text>bskyed ye nas grub// ci yang ma yin cir yang snang// brtags na dngos gzhi gang yang med// de phyir de la ngo mtshar che// chos rnams ma lus de ru 'dus// 'dus pa nyid na de las byung// e ma 
kun tu bzang po'i sa// de phyir de la ngo mtshar che// ye shes rig pa rang gsal la// thig le'i mtshan nyid ye nas grub// che ba'i rgyan gyis rnam par brgyan// gnyen po med pas ye nas che// spang bya med pas ye 
nas gsal// tha dad med phyir gnyis dang bral// 'du 'bral med pa'i ye shes ni// mtshan ma'i dngos po kun las 'das// blo yi yul du de ma grub// de la dmigs nas de don bskyed// de phyir de la ngo mtshar 
che// de nyid de yul ma yin na// de don thabs dang bral ba'i phyir// mtshon byed thabs kyi man ngag bstan// rtog pa'i rim pa blo la bskyed// de phyir gzhi nas ma g.yos pas// mthar phyin gzhi la g.yos pa 
med// ces gsol to// rig pa nam mkha' ltar gsal ba'i rgyud las/ theg pa'i khyad par che ba bstan pa'i le'u ste bdun pa'o//// de nas yang sprul pa'i sprul pa des 'di skad ces gsol to// bla ma 
mkhas pa rtag tu rten// dam pa'i don du de la 'dun// bsam pa'i ye shes goms par bya// nyams blangs bsam pas gzung ba'i blo// zad 'gyur mi rtog gsal mthar phyin// 'gyur med rang gsal gyi na 
bde// lung ston lta bas thag bcad bzhin// bsam med dran pa ma shes te// lus sems khong slod lhug par gnas// de nyid don la mi g.yo bar// cha shas bzes pas don mi bzung// mi bskul mi spros mi 
rtog gsal// rdul phran rig pa de nyid tsam// sems nyid lhug pa glang chen 'dra// rig pa glang chen bcos med bzhag/ nyam nga med pas khyung dang mtshungs// skyod pa med pas rgya mtsho 'dra// mtha' dang bral bas 
nam mkha' bzhin// dgos pa skong bas rin chen 'dra// bde ba bskyed pas sman dang 'dra// de 'dra'i 'od zer stobs kyi gsal// mi bsdu ched du yin pa med// goms pa'i shugs kyi 'byung gyur na// 'dzin pa'i 
rtog pa rjes su dran// de 'dra de yin de gsal med// de nyid mi dmigs nam mkha' 'dra// gang ltar ma yin de ltar yin// zhes gsol to// rig pa nam mkha' ltar gsal ba'i rgyud las/ 'dzin rtog ye shes 
su gsal ba'i le'u ste brgyad pa'o//// de nas yang sprul pa'i sprul pa des/ mtshan gyi don la 'jug pa'i man ngag 'di nyid ston cing/ 'di skad ces gsol to// tha dad brtags pa'i yul med na// rig pa 
ma 'gags phyogs med gsal// de nyid de la 'dzin med rgya med rgyur snang gsal// de phyir de nyid rang rig yin phyir 'dzin rtog bral// gang gis de la de rtags med phyor de yis stong// rgyu yis bskyed pa med </text>
</item>

<item><p>262</p><section>3</section>
<text>phyir rkyen gyis bsgrubs pa med// de phyir de la nam mkha' lta bu'i bsam pas 'jug/ phyogs ris tshad las 'das shing mtha' las rtag tu grol// de phyir de la nam mkha' lta bu'i bsam pa 
'jug/ ci yang ma yin mtha' dang dbus las grol bar gnas// de phyir de la nam mkha' lta bu'i bsam pas 'jug/ ma rig log rtog sgyu ma 'dra phyir dngos po med// de phyir de nyid bsam med sgrib pa ye nas 
dag/ de nyid bsam las 'das pas nam mkha'i don la sgom// nam mkha'i don nyid mi sgom sgom pa'i yul las 'das// zhes gsol to// rig pa nam mkha' ltar gsal ba'i rgyud las/ mtshan gyi don la 
'jug pa'i gdams pa'i le'u ste dgu pa'o//// rig pa nam mkha' ltar gsal ba'i rgyud rdzogs so//// rgya gar gyi paN+Di ta shrI sid+ha dang/ bod kyi lo tsa ba dge slong bai ro tsa nas bsgyur zhing zhus te 
gtan la phab pa'o// ye shes gsang ba'i rgyud ces bya'o//// </text>
</item>


</etext>