
<etext>

<item><p>1</p><section>1</section>
<text>thams cad nam mkha'i ngo bo skye ba med pa'i byang chub kyi sems bsgom pa'i rgyud bzhugs so// 
rgya gar skad du/ sarba kha k+Sha a ba yan bo d+hi tsit+ta tan tra/ bod skad du/ thams cad nam mkha'i ngo bo skye ba med pa'i byang chub kyi sems bsgom pa'i rgyud/ bcom ldan 
'das dpal kun tu bzang po la phyag 'tshal lo// 'di skad bdag gis thos par dus gcig na/ bcom ldan 'das de bzhin gshegs pa/ yang dag par rdzogs pa'i bcom ldan 
'das de bzhin gshegs pa thams cad kyi sku gsung thugs kyi dngos grub kyi dbyig bsdus nas thams cad kun dang dbyer med pa'i rdo rje'i bdag nyid du bzhugs pa la/ gsang 
sngags kyi snying po las khyad par du bstan par dgongs pa'i phyir/ khyad par du gyur pa'i 'og min gyi/ gnas dang bdag po ji bzhin pa// 'dzam bu gling gi bu rir ni// ji bzhin pa </text>
</item>

<item><p>2</p><section>1</section>
<text>de der snang nas// dga' rab blo bstan yu ba can// gnas mchog gtsug gi nor bu can// nges 'byed rab snang la sogs la// bcom ldan 'das kyis lcags rtse 
yi// bsgom pa 'di ni rab tu bshad// chos rnams ma lus snang bar gyur pa thams cad kun// ye nas rang bzhin rnam par dag pa la// phyin ci log rtog rkyen gyis bslang nas blo 
bur bar// sprin gyis nyi ma blo bur btson du 'dzin tshul du// rang dbang med par khams gsum 'khor ba'i btson rar gnas// rang rig gsal la sgrib med gdod nas dag pa 
yi// thams cad myang 'das 'khor ba gnyis su snang// rang bzhin med pa ji ltar yin pa'i don rtogs na// thams cad sangs rgyas zhing du gdod nas rnam par dag/ de bzhin 
gshegs pa'i rgyal ba'i dkyil 'khor ma lus kun// rig pa rang dbang gyur pa thams cad kun dbang bskyur// log rtog cher rgyas 'khrul pa'i chos rnams sna tshogs dang// sangs rgyas dkyil 'khor de bzhin 
nyid la sogs pa kun// rig pa nyid las yod pa min te dbyings su gcig/ 'jug pa'i dbang gis phyin ci log tu rnam brtag pas// thams cad gzhan dang bdag gi so sor snang// de la gzung 'dzin pa ni 
gnyis kyi blo bzhugs nas// ye nas rang bzhin med pa'i de bzhin nyid de so sor 'dzin// blo ldan yang dag brtags pas rab tu brtags gyur na// dngos por snang ba thams cad ye nas stong pa yin// dngos 
dang stong nyid mi gnas mi dmigs rtogs pa// 'khor ba'i sdug bsngal drag po gsal zhing zad pa yin// stong nyid ye mkhyen rang rig mnga' brnyes pa de ni// nyon mongs 'khor ba'i lam las rnam par grol ba 
ste// shes rab mchog gis de ltar gang zhig de ltar rtogs pa de// de ni mtshan nyid 'dzin pa'i don la phyag rgyas btab pa yin// bdag rtog mtshan ma kun zhig mtshan ma med pa'i sku// shes rab rnam par grol 
ba'i dbyings kyi rgyal po der// thams cad ma lus 'dus par rtogs pas yang dag rtogs// de ltar ma rtogs nyid kyang dngos po med par gsal// de nyid sna tshogs snang ba nyid na bya byed med// des ni chos kyi </text>
</item>

<item><p>3</p><section>1</section>
<text>rang bzhin snying por gsal ba yin// byang chub kyi sems bsgom pa'i rgyud las/ 'khor ba'i chos 'di ltar snang ba thams cad kyi rang bzhin ji ltar yin pa bstan pa'i skabs dang po'o//// de 
nas rdo rje 'dzin pas gsol pa/ bcom ldan 'das/ slob dpon dang// sangs rgyas dang// yang sangs rgyas dang/ chos gsum la khyad par ci mchis/ bsgom na ji ltar bsgom/ zhes gsol bas/ bcom ldan 
'das kyi khyad med pa'i ting nge 'dzin la bzhugs nas bka' stsal pa/ rdo rje slob dpon smad par mi bya yi dam lha nyid du// gang 'dzin pa nyid bde gshegs kun dang dgongs pa gcig/ yang dag byang chub ston 
pa'i 'dren pa'i skyes bu des// ngan song 'thoms pa'i long ba'i dmigs bu 'dren dang 'dra// skal ldan slob dpon 'khor ba'i mtsho skem ste// rin chen rin thang med pa'i don ston skal ldan la// dkyil 'khor 
ma lus chos kyi snying po kun ldan pas// sku gsung thugs kyi rdo rje bdag po smod pa de/ khri mun mun nag gsal ba'i sgron ma 'dra bas ni// slob dpon gsal bar bsgoms na chos rnams ma lus bsgom// mtshan 
dpes brgyan pa 'bum bsgoms pas ni char mi phod// de bzhin snying po ji bzhin mi dmigs mi 'gyur brtan// gang yang bdag dang gnyis med bdag med so so ma yin pa// mi 'gyur brtan po sangs rgyas sa 
yin te// bdag las gzhan du dbog pa ma yin bdag rang nyid// phyi nang ma lus chos rnams thams cad kun nyid ni// bdag las gzhan min bdag las yod ma yin// kun sbyor gsum gyi zhags pas gang 
bcad pa// de ni bdag rig gnas su son te gdod nas dag pa yin// gang yang 'jig rten pa dang 'jig rten 'das pa yi// sna tshogs ma lus rnam grangs bsam yas brjod pa yang// rang rang so so'i mtshan 
nyid brjod rgyu ma gtogs pa// chos kyi dbyings la ba spu'i cha tsam brjod rgyu med// kun gyi dgos pa rnam gnyis bsam ma dgos par rdzogs// 'di la bskyed dang dgug dang sbyor sgrol bya mi dgos// thabs 
chen thabs kyi sprul pas 'jig rten khyab pa'i phyir// ye shes dbyings kyi sprul pas ye nas ma khyab med// 'du 'phro bde gnas chos kyi snying po 'di dang rang blo mnyam// de phyir sems can gang la gnas par rang 
blo yin// rang blo de bzhin de ltar gnas pa dgos pa'i mchog/ dbang po yul dus bcas pa thams cad zag dang bcas pa yin// 'di la zag med kun gyi yon tan rgya mtsho'i mchog/ ye sangs rgyas par rang 
rgyud sbyangs nas sangs rgyas btsal du med// ngan song gsum dang sangs rgyas so sor yod mi gnas// sangs rgyas zhing dang phung po khams su dbye ba yod ma yin// thams cad dbyer med ye nas mnyam pa bde </text>
</item>

<item><p>4</p><section>1</section>
<text>mchog sku// 'gro drug dus gnas byang chub lam du ye nas gnas// chos kyi dbyings las sangs rgyas gud na yod ma yin// ci la'ang mi gnas kun la khyab pa'i tshul du khyab// thugs rje gnyis 
mnyam pa'i zhing la rtag par gnas// 'dir mi chud pa gang yang med de yangs pa nyid du sbyor// che chung gnyis med dbyings su rang blo de bzhin bzhag/ rgyal ba rnams kyi dgongs pa'i mchog ces bya// de nas 
gsang ba'i bdag po chen po des/ bcom ldan 'das/ bcom ldan 'das gang la brtags la gang la 'jug/ ces gsol pas// brtag tu med cing 'jug tu med pa'i ting nge 'dzin la snyoms par zhugs nas 
bka' stsal pa/ rang bzhin med pa'i byang chub sems nyid nor bu rin po che// sus kyang ma bcos ma byas ngang gis rnam par gsal// ming dang tha snyad 'dzin pa ye nas gsal// thams cad rang 'byung dkyil 
'khor nyid du rnam par dag/ bde dang mi bde med pa 'di la ji yang brtag tu med// thams cad dbyer med byang chub lam chen 'di la ci zhig yod// 'di la skye ba med de skye ba sna tshogs skye// skyes pa nyid na 
skyes pa rdul tsam med de de bzhin nyid// cis kyang ma gos cis kyang mi shigs thams cad yin// phyi dang nang med phyi nyid de bzhin nang yang yin// sangs rgyas zhing khams ma lus bkod pa chen po'i sku// rnam 
par byang dang nyon mongs so sor mi 'byed ye// cis kyang mi tshugs thams cad 'dus te gong na'ang med// phyogs bcu dus bzhi dus gsum mi 'byed mnyam pa nyid// gang yang mi dmigs pa las dmigs pa sna 
tshogs 'byung// rgyu 'bras mi 'byed gzhi dang rtsa ba med pa yin// yang dag byang chub rang rig sems su sus rig na// log 'khrul ma rig ba slad pa'i rgyu 'bras rnam par dag/ nyon mongs pa nyid byang chub zhing 
ste cir yang bsam du med// gang la brtag tu med pa yang dag byang chub lam// don la 'jug tu med pas byang chub mchog gi snying po nyid// 'di ltar dran byed stobs dang ldan pa dgos pa yin// 'khrul pas 
lam lngar rtags pa rnam rtog yin// bsgrod sbyongs sa la stsol bas lam mi rnyed de gol// rtogs dang mi rtogs gnyis ka dpyad du med pa yin// 'di ni gang yang gnyis med yang dag thar pa'i lam// ting 'dzin 
rnam gsum sgom du ye nas 'dzin dang bral// zhi gnas lhag mthong gnyis su sbyar yang lhung pa'i lam// sna tshogs kun bsgyur chos ni 'di min pas// theg pa bsam yas kun gyi rgyal po ye nas yin// 'di ni rdo 
rje mchog gi theg pa kun gyi pa// gang la'ang dpyad du med pa de la bsgom du med// mi bsgom pa de kun dang ldan te kun la zhugs// de phyir de bzhin nyid la drang srong 'da' mi byed// byang chub kyi sems bsgaum </text>
</item>

<item><p>5</p><section>1</section>
<text>pa'i rgyud las/ slob dpon dang sangs rgyas dang/ chos gsum slob dpon dran pa yin pa dang// ci la'ang brtag tu med cing gang la'ang 'jug tu med pa'i skabs gnyis pa'o//// de nas gsang 
ba'i bdag po kun mkhyen des/ bcom ldan 'das la gsol ba btab pa/ dpa' bo chen po chos rnams kyi rang bzhin ji ltar bsgom// zhes gsol pas/ bcom ldan 'das kyis chos kyi rang bzhin ji ltar 
bsgom pa'i tang nge 'dzin la snyoms par zhugs nas bka' stsal pa/ byang chub sems dpa' mi dmigs de bzhin sangs rgyas mi dmigs dge 'dun chos mi dmigs// sdug bsngal 'khor bar btags pa dul 
yang med pa ste// drang srong nyid kyis dmigs pa'i don mi rnyed pa yin// rnam pa thams cad mkhyen pa'i ye shes kyis/ khams gsum snang srid ma lus thams cad kun nyid ni// de bzhin nyid las gzhan du ma 
'phros dbang sgyur te// zad med ye shes gter ldan thams cad dbyings su thim// 'di la gang yang dmigs su med pa snying po'i mchog/ 'jig rten 'das dang 'jig rten tha dad pa 'di 'ang// so sor don 
rnams btags pas ye nas rnam par dag/ rnam dag lam dor zhugs pas mnyam pa'i rgyal po 'thob// phung po khams ni theg pa dgu gsum bzhi dang gcig/ phyogs dus mnyam dbyings rnam par dag pa ma shes 
pas// rnam rtog theg pa'i grangs su snang bas sangs mi rgya// chos kyi rang bzhin mtshon du med pa rnam par dag pa la// ston pas chos su btags nas bstan par bya ba ye nas nor// 'dul ba mdo sder btags 
pas 'khrul tshabs che ba yin// chos zhes btags pa'i gzhi 'di zad mtha' ga na yod// tshig gi dpyod pa'i tshogs la lam mi gnas te gol// 'das dang ma 'das 'di ltar snang ba thams cad kun// yang dag 
shes pas don de rab tu brtags gyur na// rang bzhin med la cir yang snang zhing cir yang 'byung// ji ltar snang ba nyid nas dbyings kyi rang bzhin te// de ltar chos kyi rang bzhin rtogs pa'i ye shes ni// sna 
tshogs chos rnams kun la dbang yang sgyur// de ltar shes pa chos rnams thams cad kun shes so// rnam rtog kun gzhi ma yin rang bzhin med pa'i gzhi// chos rnams ma lus nga dang bdag tu mi 'dzin 
cing// kun kyang dbyer med thams cad mnyam yin pas// rtogs dang brtag par byar med dus gsum yang mi dmigs// dbang po yul rnams dngos rnams dbyer med de bzhin nyid// chos rnams ma lus de 
ltar rang bzhin med pa yin// de ltar de bzhin de la gnas pa bsgom pa'i mchog/ byang chub kyi sems bsgom pa'i rgyud las/ chos thams cad kyi rang bzhin ji ltar sgoms bstan pa'i skabs gsum </text>
</item>

<item><p>6</p><section>1</section>
<text>pa'o//// de nas bcom ldan 'das la/ rdo rje 'dzin pas gsol pa/ bcom ldan 'das sems las ma gtogs pa'i chos gud na mchis sam/ zhes gsol pas/ bcom ldan 'das kyis 
bka' stsal pa/ chos rnams thams cad sems kyi 'khrul pa ste// sems las ma gtogs chos rnams gud na med// chos su mthong bar snang ba 'khrul pa'i sems// rten 'brel sgyu ma la sogs skye ba med// skye ba 
med ces dngos por bstan pa yang// dngos por 'dzin pa las ni bzlog phyir te// sgyu ma la sogs ye nas skye med la// skye med snyad kyi sgro zhig gdags su med// nam mkha' 'di ni ye nas med do zhes// blun 
po gang zhig nam mkha' rtogs par byed// mkhas pa rnams ni sngon nas yod min 'dzin// med par mi brjod tshig tu smra mi bya// sems las ma rtogs chos rnams med pa'i phyir// bsgom bya'i chos ni gud na yod 
ma yin// sems kyang ye nas ma byung ma skyes na// bsgom zhes bya ba ga la yod par 'gyur// brjod par bya ba'i sems de nyid// ma skyes bas na dngos po yod min na// bsgom par bya dang bsgom du med ba 
yi// tha snyad gang zhig gang la 'jug par 'gyur// grol thar 'gro ba'i sems rgyu gnyis mi 'chang// de ni ma skyes rang gi sems mi dmigs// de las gzhan pa'i sems ni med pa'i phyir// de la bcos shing 
gnas pa gang zhig yod// 'khrul rtogs rkyen dpa' tshams par ldan pa'i bar// smig sgyu lta bu'i sems su snang ba la// rang bzhin shes pa 'di las med pas bcos su 'di la med// mi shes blun po'i smig sgyu 
'chos ba bzhin// mi rtog mtshan ma'i gdod ma'i sems nyid kyis// mtshan ma med la ye nas gnas mi byed// mtshan ma med la sngon nas mi gnas na// mtshan mar mi gnas pa lta smos ci dgos// bsgrub pa 
med cing gnas pa 'di las med// 'du byed med pas mkha' la mkha' 'dra bas// 'du byed las byung thams cad bsam gtan skyon// ma lus kun gyi sems la dgos pa med// ji tsam brtag tu med pa'i zab 
mo zhig/ blo yi ngang du gsal bar zhen zhe na// gang la mi rtog zab mo'i nyams myong ba// myong ba yin phyir de ni rtog ma yin// rgyal ba sangs rgyas rnams kyis kun brtags pas// dgongs ba'i mchog tu bzhag 
pa 'di las med// ji bzhin nyid kyis chos kyi ngang btsan par// chos kyi dbyings las chos nyid mi 'jug ste// ji tsam zab mo'i tshig rnams brjod byas kyang// don dang 'thun par gang yang mi 'gyur 
te// sems ni ci yang mi dmigs mi gnas te// sems la gnas dmigs yod pa'i skyon sel ba'i// sems su 'dzin pa'i phrag dogs de la yod// smig sgyu bzhin du sems la dngos med na// sems la mi </text>
</item>

<item><p>7</p><section>1</section>
<text>dmigs mi gnas byed pa gang// nam mkha' nam mkha' rang la ma gnas zhes// bsgo ba don dang ldan pa ma yin te// de bzhin skyil krung drang por 'dug pa dang// yang dag de la bdag blo gtang 
byas te// lus kyi bcom pas rang dgar ci byed pa// lus su mthong bar zhen las byung ba yin// mkha' la bcos pa med bzhin lus kyang med// sgyu ma bzhin du bdag gi lus shes na// drang por 'dug na skyil 
krung 'cha' ba med// spyod lam gsum gyi don la dgongs pa gang// ched du mi byed ye nas byar yang med// lus dang sems gnyis ma skyes gzhi med pa// mkha' ltar gnas sa bcos pa'i kha na med// 'dod 
don tshad mar lus sems 'chos byed pa// rtogs pa 'dzin pa'i phur ba de la yod// ji ltar mtshan ma med pa'i nam mkha' ni// dmigs dang mi dmigs rtsol ba'i nad dang bral// de bzhin sems nyid nam 
mkha' lta bu yang// rang bzhin gyis ni de ltar 'gyur ba'i phyir// lus sogs sems kyang ye nas de bzhin te// 'di la rtsa ba med phyir gang ltar yang// de la gnas pa med de de ltar na// mi 'gal tsam du gyur 
pa dgongs pa yin// ngo bo yod min ci yang 'byung ba de// ci yang mi bsam mi bsam bsam mi bya// bag chags ngan pa bsam pa ste// ma bsags rang bzhin bzhag pas bsgrib par bya// bsam du med pa'i 
chos kyi rang bzhin la// bsam gyi mi khyab chos rnams thams cad kun// de bzhin ma nyams mi 'byed mnyam bzhag na// de don ci la'ang mi rtogs mi dmigs te// m-i rtog ba la don de mi gnas so// bsam du 
med pa'i chos kyi dbyings nyid la// gnyen pos rdul tsam bcos su ga la yod// de dag thams cad ji ltar 'dod ce na// rang gi rig pa smra bsam las 'das pa// bsam gyis mi khyab dbyings dang dbyer med 
cing// rig pa bsam yas de bzhin der bzhag pa// don la zhugs pa'i bsam gtan zhes bya'o// bden dang mi bden sems ni mi 'byung ste// yon tan skyon tu mthong ba gang 'gag pa// bden pa'i don las ma 
nyams dgongs pa'i mchog/ byang chub kyi sems bsgom pa'i rgyud las/ sems rtse gcig pa'i don las mi 'da' ba'i sangs rgyas dang byang chub sems dpa'i bsam gtan gyi skabs bzhi pa'o//// de 
nas rdo rje 'dzin pas/ bcom ldan 'das la de bzhin nyid la tshad mas gzhig tu rung ngam mi rung zhe na// bcom ldan 'das kyis bka' stsal pa/ shin tu brtag dka' gting dpag yangs pa 'di// 'khrul pa rtog 
pa bde ba'i spyod yul min// mi dmigs mi dmigs dmigs su ye nas med// sems nyid byang chub de ni ji lta bu// byang chub sems de sems nyid byang chub yin// sems dang byang chub gdod nas dbyer med </text>
</item>

<item><p>8</p><section>1</section>
<text>pas// ma lus sems can mi lus thams cad dang// dus gsum chos rnams thams cad sems nyid yin// thams cad ma lus bgrangs pa'i chos so cog/ sems dang byang chub dbyer med nyid du 
'ub// drang srong blo rtsal rab dang ldan pa yin// ci la 'ang mi dpyad chags thogs med par gnas// de ltar gnas pa nyid na gang la'ang chags med cing// dus dang mtha' med par ni ma nyams gnas// ji ltar 
snang ba'i chos rnams thams cad la// so so grangs su 'dzin pa rnam rtog yas// mngon sum tshad mas ji ltar rtog mthong yang// ji ltar snang yang dngos po med pa ste// de bzhin yang dag gnyis su kun rtogs 
na// tshad mas gzhig nas gtan la dbab tu med// gang zhig stong pa'i ngang yod med pa'i rang bzhin te// mtshon phyir tshig tsam gdags su rung mod kyi// tshad mas gzhag pa mo sham bu 'dod 'dra// ri bong rwa 
ltar tshad mas grub mi srid// chos rnams thams cad ming tsam stong nyid med// thams cad ma lus ye nas stong zer te// phyi nang 'di ltar snang ba thams cad kun// gdod nas gdos pa can gyi chos min 
te// shes pa 'khrul pa 'ba' zhig kho na yin// gang yang gnyis med mnyam nyid klung chen rtogs gyur na// de nyid don dam yang dag dbyings yin te// gzhan nas btsal zhing gcig tu bzhag tu med// med 
bzhin yod las btsal nas sgros btags 'gyur// yod bzhin med las btsal na skur btab ste// yod med gnyis las sangs rgyas btsal byas na// sangs rgyas mi rnyed lung du yod ma bstan// bsam 'das 
brjod las 'das pa'i byang chub sems// cir yang mi dmigs brtag tu mi snang ste// rnam rtog mi mnga' sangs rgyas nyid kyi thugs// de yis mi mkhyen ci yang med pa ste// sangs rgyas dgongs pa lta bu de lta 
bu// 'khrul pa'i tshig gi snga phyi yod mod kyang// theg mchog 'di la nyams pa med pa'i phyir// tshad mas gzhig tu 'di la ga la yod// don gyis cig car rdzogs par sgom dgos pas// 'gro nyam 'dug sdod mi 
bsam longs spyod bya// sems kyis chos rnams mnyam pa ma gtogs na// log rtog 'khrul ba'i tshig gis mnyam pas sangs mi rgya// thabs mkhas rnal 'byor don chen rtogs pa yis// le lo bya byed med pa'i 
brtson 'grus kyis// tshad mas mi gzhig gcig las nyams mi bya// dus mtha' med par gcig po de ltar bsgom// spyod yul sangs rgyas nyid du kun gcig nas// bzod cig des ni byang chub snying po 
len// byang chub kyi sems bsgom pa'i rgyud las/ rdzogs pa chen po brtag dka' ba'i don la tshad mas gzhig tu med pa'i skabs lnga pa'o//// de nas rdo rje 'dzin pas/ bcom ldan 'das la 'di skad ces </text>
</item>

<item><p>9</p><section>1</section>
<text>gsol to// bcom ldan 'das 'bras bu sangs rgyas thob pa'i rgyu gang lags/ zhes gsol pas/ bcom ldan 'das kyis bka' stsal pa/ nyon mongs chags sdang rnam pa lnga po nyid// rab tu 'bar 
zhing kun tu g.yo ba nyid// ma rig 'khrul pa'i dbang gis kun spyod pa// rnal 'byor chen po las su rung rnams kyis// mi sdang mi g.yo'i ye shes longs spyod de// mi spong gnas su bzhag pa shes rab ste// byang 
chub sems ni snying rjes kun la khyab// bdag phyogs gzhan tu mi 'dzin snying rje kun// mi 'bras gzungs su bzung ba bu bzhin brtan// bdud bzhi dpung gi tshogs kyis mi thub cing// bya byed med pa'i klung 
las nyams par min// 'bras bu sangs rgyas thub pa'i 'grub rgyu lags// shes rab chen pos chos kyi dbyings la sbyor// rtsa ba snying rje chen po stong mi byed// 'du shes 'du byed chags sdang gnas su 
bcings// sdang pa'i tshe na ye shes dkyil 'khor bsam// gsang sngags rgya mtsho nor bu rin chen 'di// thugs rjes gzung ba'i yul nyid nyon mongs lnga// snying rje btang snyoms ngang gis kun la gsal// yon tan 
ye shes tshogs ni zhar la 'byung// dpe dang tshad ma gtan tshigs lung nyid dang// rjes su dpog dang shes rab chen po yi// rtogs par nus pa ma yin 'di la ni// dpag gis mi lang gsang sngags bdag nyid 
che/ khams gsum las 'das byang chub rin po che// ston pas btsal yang rnyed par ga la 'gyur// thig le chen po kun tu cub gnas la// ye shes snying po de las gud ces 'byung// byang chub sems ni ye 
sangs gang rgyas na// chags sdang rnam lnga mi g.yo mi ldang bya// zla gsang thig le skye 'gag bdag tu 'dzin// skyes chen thugs la rtag tu gsal ba'i rgyun// thams cad sangs rgyas med par rdzogs pa'i 
mchog/ 'bras bu sangs rgyas 'thob pa'i yon tan pa// ma bcos ma byas ma gsal ma 'gags pa// gsal ba de nyid ye shes chen po'i klong// byang chub chen por 'od gsal rnam par dag/ de bzhin de bzhin 
gnas su de bzhin bdag/ gzhag pa gzhag par de bzhin bzhag par bya// ye shes chen po ngang gis gsal bar 'gyur// rgyal ba'i dgongs pa 'di las la bzlar med// byang chub kyi sems bsgom pa'i rgyud 
las/ 'bras bu sangs rgyas lag tu thob pa'i skabs drug pa rdzogs so//// de nas bcom ldan 'das gsang ba'i bdag po phyag na rdo rje gsol ba btab ste/ chos thams cad rnam par dag pa'i don bshad du 
gsol zhes gsol ba btab nas/ de'i don bstan pa/ ston pa ngais pa'i lung dang bla ma rnams kyis man ngag de nyid don 'dir blta// mngon sum la sogs rgyu yi dngos po 'jig cing grub ba'i mtha' dpyod </text>
</item>

<item><p>10</p><section>1</section>
<text>pa// rab tu 'khrul pa rnams kyi don 'di shin tu brjod par dka'// ye shes klong chen 'khyil ba'i mkha' dbyings ni// kun gyi dur khrod rab tu nyam nga nam mkha'i 'jings// ye shes 'di ni yul 
la rnam par yan cing kun tu ldang yang de nyid yin// de nyid rtogs pa'i rgyun 'brangs spyod yul tshad mar bzhag nas blo yis 'jig byed de// rtog mtha' med phyir dpyod mtha' med de snying po med na tshad mar 
gang// rang sems rnam par dag pas don gyi gting dang ngang ldan// de med mi rtog de nyid don gyi lung ldan shes rab mtshungs med de// de yang thun mong ma yin 'di la ci yang bya mi dgos te yin// dka' thub 
dka' bas 'di la sbyang mi dgos te rang sa nyid na gnas// stobs ldan chags pa'i yul la rten 'chang bya mi dgos// lam de stags la brten te sa la sbyangs nas 'bras bu 'thob tu med// yo klung bya med don 
'di sku gsung tshig las 'das// ting nge 'dzin dang rnam pa mang po 'di la skyed mi dgos// 'di la ci zhig bsgrub tu yod de gang yang bsgrub tu med// bsngags par byar med kun gyis bsngags su med bas khyad 
par mchog/ skye bo kun gyi sems la mngon snang phyi nang grags pa'i chos 'di ni// 'dzin pa drug gis ji ltar mthong bzhin brtag pa de lta ma yin 'khrul// rang gi rtogs pas myos shing bzung ba de bzhin bden 
gyur na// snang ba dbang pos brtags pa'i chos 'di thams cad tshad mar 'os// de ltar rang rig rtogs pa kun bzung 'khrul pa 'di ni phyin ci log/ de ltar dngos po med rtog dgra bcom 'dra bar grol bar 
'gyur bar rigs// 'phags pa'i rigs kyis rang sems brten par ma mthong ba ni yong mi 'phags// skye mched 'du mched lhag pa'i khyad par kun la 'dzin byed pa// des ni sangs rgyas bskal ba'i lam la 
zhen par nus pa min// de dag dus dgras 'joms dang sdug bsngal nyon las des 'khrul mngon par 'gyur// gzhan tu skye mched sgo nas rig pa de dag tshad mar gyur na ni// de nyid tshad mar gyur pas 'phags 
pa'i lam de su la'ang dgos mi 'gyur// lam de rnam grol lam du bstan cing dbang po'i shes pas mi thar te// rang rig snying po tshad mar gang gnas pa 'di tshad ma'ang yin// dmigs pa'i yul ni snying po 
mchog gi yul te sangs rgyas nyid// thar lam 'dzin pa'i don la rnal du gang 'jog pa de mchog/ ye shes snying po pad+mo pad+mo can te pad ma'i klong// byang chub kyi sems bsgom pa'i rgyud las// gsang ba man gang 
gi skabs bdun pa'o//// de nas bcom ldan 'das chos thams cad gtan la dbab pa'i ting nge 'dzin la snyoms par zhugs pa la/ rdo rje 'dzin pa chen pos gsol ba btab ste/ de lta bu'i don bshad gsol </text>
</item>

<item><p>11</p><section>1</section>
<text>ba btab pas/ bcom ldan 'das kyis de kho na'i don bshad pa/ kun 'byung ting 'dzin rgyal po mchog gi lam chen khyad par 'di// 'phags chen cher 'phags khyad par yod min gnyis las 
'phags// bla med bde gshegs mi rtog ye shes chos dbyings sku brnyes pa// chos kyi sku ni nor bu rgyal mtshan rgyal po lam po che// mchog gi mchog nyid kun gyi lam chen khyad par 'phags pa'i lam// kun gyi 
rang bzhin zhi ba 'di la gsal zhing bla med lam mchog ste// mi ldog pa la sogs te dbang bcu rgyal ba kun dang gcig brnyes pa// kun gyi rang bzhin mchog gi chos nyid de ni kun gyi mchog/ 'gro drug gnas 
'gro mchog gi bsod nams mkha' la rgyas pa'i mtha'// gnas gsum mnyam nyid de la mtshan med yid kyis rab tu dad pas mos// shes bya mchog gi yul chen dam pa 'di ni rgyal mchog nyid kyi kun gyi 
rgya// ston pa 'jig rten sgron mar gyur pa kun gyis rab bsngags pa// chos la chos kyi snying por gyur pas 'jam dpal gzhon nu'i snying po nyid// kun 'byung 'phags lam rgyal ba'i thugs la de bzhin nyid du 
dmigs pa lam// 'di las gzhan du don gnyer rgyus kyis 'grod de 'gro phugs btsal du med// sangs rgyas kun gyi thugs nyid de bzhin gshegs pa'i thugs te nam mkha'i dbyings de la// gzhi dang rtsa ba 
med de kha dog dbyibs kyis yong shig mtshon du med// bde gshegs ma lus yum du gyur pas rgyal ba kun gyi lam mchog go/ tshul khrims pha rol phyin sogs lam spyod rgya mtsho'i gzhir gyur pa// snying rje chen po 
kun gyi rtsa ba yin te 'bras bu grub pa'i thabs// shes rab chen pos yul dang dbang por bltas te mthong nas brtag mi bya// ji ltar brtag mi bya la khyad par brtags nas brtag tu med pas mthong nas de 
bzhin gnas pa mchog/ rnam dag byang chub sems kyi ngang tshul ye nas rnam par dag pa yon tan 'phungs pa'i sku// 'di las mchog gi mchog tu gyur cing bsgom pa'i yul du dmigs par bya ba'i khyad par 
ni// bsam gyis mi khyab kun gyi yul te sangs rgyas ma lus 'di rtogs pa las byung// de phyir rnal 'byor 'bras bu'i lam 'dod lam la mkhas pa rnams kyis khyad par 'di la brtag/ blo ldan nam zhig sems 
kyi dmangs de ni mngon du gyur cing rnyed pa na// de la sku gsum mchog tu gyur pa chos kyi sku zhes rgyal bas gsung// blang dang dor med skye dang 'gag med rnal 'byor zhi ba'i mchog/ sangs rgyas kun gzhi nyon 
mongs yid gnyis gcod pa bral las gzhan na med// med pa'i snying po rdo rje'i sku ste yod pa'i snying po phyogs bral 'di la brtag/ ci zhig bsam zhing gang la brtags te ci la dmigs su yod// gang yang </text>
</item>

<item><p>12</p><section>1</section>
<text>dmigs su med pa de la blo ldan su gnas pa la rgyas sras ldan// de ni kun gyi yul te rgyal ba'i yul yin thob par bya ba'i 'bras// 'di la tshig dang yi ges mtshon par byed pa long bas long ba 
khrid// rgyal ba bsam du med pa sus kyang mtshon du med// de phyir rgyal ba'i lam 'di btsal ba las ni ci zhig btsal du yod// rig pa mi bsam blo yis mi sbyar shes pas mi spyod de// pha rol phyin pa la 
sogs spyod pa'i rgya mtsho'i gzhir gyur sdom pa rnams mi rten// sku gsum ting nge 'dzin la rten 'cha' mi bya ci'ang dpyad du med// 'khrul pas btags pa'i lam ni yi ges mtshon pa'i grangs// rgyal ba rnams ni 
mtshon du med las gzhan du yengs pa med las min las byung// shes byed dam par gyur pas shes rab spyan zhes kyang ni de la bya// rdo rje rtse mo mchog nyid mi rtog ye shes de yang de nyid do// ji snyed 'phags 
pa'i rnam grol chos su bstan pa de dag thams cad kyang// byang chub sems nyid rdzogs lam de yi yon tan de dag de las byung// byang chub sems bsgom pa'i rgyud las/ rnam par grol ba'i lam bstan pa'i 
skabs brgyad pa'o//// de nas bcom ldan 'das la/ rdo rje 'dzin pas chos thams cad gcig tu bsdu na ji ltar bsdu/ zhes zhus pa las/ bcom ldan 'das don yod pa'i ting nge 'dzin la snyoms par 
zhugs nas/ ched du brjod pa'i rgyu 'di ched du brjod do// rdzogs so rdzogs so mchog gi snying po 'gro med rnam par dag pa 'di la rdzogs// kun rdzogs nor bu rin po che la sgrib pa rnam gnyis ye nas rdzogs 
pas rdzogs// de las gzhan zhig rdzogs su 'di la med pas rdzogs chen po// 'phags pa'i rigs chen 'chi med byang chub sems dpa' de dag thams cad kyang// de med mi 'byung de phyir de ni rnam grol mchog 
gi lam nyid de// rdo rje sems dpa' mchog gi sems dpa' nyid// rnam grol lam chen rigs chen sras kyi ma ste rigs chen skyed pa'i gzhi// rdo rje sems dpa' bsams pas bsam pa'i gzhi dang bral// mtshan 
med mtshan mar sgoms pas rnam grol lam mi rnyed// de phyir ci yang mi bsam bsam du ye nas med pas sangs rgyas nyid de gang yang bral// bral zhes de ba'ang tshig gi tha snyad med pas ye nas sangs pa 
yin// de nas gsang pa'i bdag po phyag na rdo rjes/ bcom ldan 'das la bde bar gshegs pa'i thugs ji ltar lags// zhes gsol pas/ bcom ldan 'das kyis bka' stsal pa/ rnam shes de yang 'du byed 
rgyun la mtshan ma tha dad 'dzin pas na// las kyi khyad par dag gis brgyad du snang ba'i rigs la du ma med// shes shing rig pa'i ris su gcig ste rigs la du ma med// de phyir sems kyi skad cig dang po de la </text>
</item>

<item><p>13</p><section>1</section>
<text>lus dang chos kun gnas// byang chub byang chub ces bya sems las sangs rgyas med// rgyu ma'i 'khrul 'khor rlung gis btab pa bzhin du med de stong// med pa de yang chu'i lbu ba bzhin dngos dang 
so sor snang// snang ba de yang rdul tsam med de skad cig nyid la gnas// de la bsam pa zhen phy-ir phyin ma ngais 'byung de la snang// kun gyi rang bzhin kun la snang phyir kun gyi mchog/ snang stong ngo bo gang bden 
de la bsam pa'i gnas kyang med// rang sems rgyun las 'phags pa skye bo'i chos ni gzhan na yod ma yin// rgyud drug rigs las de la'ang sna tshogs de dag rang gi ting 'dzin no// ting 'dzin gsum por 
brtags pa de yang ye nas 'khrul pas bsam mi bya'o// 'dzin pa sdug bsngal yin zhing skye bzhi rgyu drug rgyu// rigs drug sdug bsngal skye ba'i rgyun ni 'dzin pa'i dbang// 'dzin pa'i dbang gi sdig 
bsngal skye ste sdug bsngal byang chub yin// mchog tu'ang rgyas pa'i sku ni khyad par de la rab tu snang// sems rgyun de ni phyogs kyang cung zad med pas gcig la rten med de// de la phyogs rnams phyogs su 'dzin pa gang na yod 
de thob pa med// de phyir phyogs med phyir na mtha' yas zhing rnams bdag gi lus// bdag gi lus ni mtha' yas zhing dang skye bo'i lus su rab snang yang// sems dang bag chags tha dad ma yin gcig min 
brtag par rab tu dka'// 'di kun 'byung zhing 'di snang kun 'byung 'khrul pa'i tshogs// yul du dbang pos brtags las khyad par snang bas na// yul dang dbang por mi bya de bzhin gyi 'da' kho nar gzhag/ 
sems dang bag chags mi dbye gcig min tha dad min// don dam kun rdzob gnyis med ye nas dam pa'i don// 'khor ba mya ngan 'das pa gnyis med ye nas mya ngan 'das// gang yang thob med gang la'ang 
'jug par bya ba min pas na// gang yang dmigs shing thob par bya ba semasalas gang na yod// sems kyi rang bzhin gang yang blang dor med cing cir yang brtag tu med// des na 'khrul 'khor med cing mya ngan 'das 
pa med pa nyid du mngon// gnas kyi skad cig nam yang mi 'bral de tshe mnyam 'gyur de med med// sems ni rnam par dag cing gang yang dmigs su rdul yang yod min to// sems las ma gtogs chos ni gud 
na yod pa gang ma yin// de phyir sems kyi rang bzhin shes na chos kyi rang bzhin shes// des ni sangs rgyas mngon du mthong ste 'phags pa yin// de la sgom par byed pa drang srong blo 'chal pa// byang chub kyi sems 
bsgom pa'i rgyud la sa/ gsang ba'i man ngag mngon du byung ba bstan pa'i skabs dgu pa'o//// de nas bcom ldan 'das la/ gsang ba'i bdag po phyag na rdo rjes gsang sngags thams cad kyi </text>
</item>

<item><p>14</p><section>1</section>
<text>rang bzhin ji ltar lags/ zhes zhus pas/ bcom ldan 'das kyis bka' stsal ba/ gsang sngags lha pho rigs sngags lha mo rnams// sems las gzhan min kun za kun la spyod cing bza'// kun 
sbyar ma dang bu mo sring mo ha la sogs pa kun// sbyor ba byas na skyon gyi gos par yong mi 'gyur// pha bsad rgyal bsad mchog phran kun bsad kyang// gsang sngags kun gyi rang bzhin 'di rnams kun la dpyad 
par bya// yang dag ma yin rtogs pas skyed phyir bag chags yod pa ma yin dang// 'di yi spyod yul nyid du ma gyur gang yang med pas kun la dpyad// spyod yul med phyir kun gzhi med cing rnam rig de yang med 
pa yin// phyogs dang ris med bdag bral 'du shes kun spangs pa// ye med rgyal po kun snyoms khyab brdal par dag/ phyogs rnams med phyir dmigs dang rnam shes rig pa rnam par yin// sems ni glog dang spre'u 
dang rgya mtsho'i nor bu 'dra ste ci'ang yod ma yin// de phyir sems 'di yod med mtha' las 'das shing gcig dang du mar bral// sangs rgyas gdod nas med na dkon mchog gsum med gdags pa gang 
yang med// bde gshegs byang chub med phyir de'i lta bu 'brul sgyu 'dra 'khrul la snang// gang gis nga la gzugs mthong nga la sgrar shes pa// log par spongs la bzhugs te skye bo de yis nga mi mthong// 'dren pa 
rnams ni chos kyi sku ste chos nyid sangs rgyas lta// rnam par dag pa'i snying po gdod nas rnam par de bzhin gnas// ci la'ang mi bsam de bzhin nyid la yin par bsam mi bya// sangs rgyas mi sgom lha spangs spyod 
yul thams cad rnam par spangs// rdo rje mi bcang sngags rdzas ci 'ang dben par 'dug mi bya// mchod gtor sbyin pa'i phyogs ni gang yang mi btang mi bsngo su la'ang mi bsngo'o// cho ga la sogs 'khrul ba'i las 
rnams gang yang spyad mi bya// rdzogs pa chen po'i rang bzhin kun gyi snying po yin te 'di la ci 'ang med// phag tu 'dugs la bsgom par mi bya rdo rje lta bu'i chos nyid bsgom du med// ye shes rab 'byung rigs dang 
sku rnams bsam pa byar med sku rnams ga na yod// snying po bgrang zhing bsod nams spel du ga na yod de dag pa'i sems las med// dge rtsa rim gro'i mchog ni rang sems dag pa yin// de bzhin gshegs pa'i 
ye shes de dag shin tu dge ba'i rgyun nyid dang// rdo rje gnas med phyir na mnyam gnas rang bzhin 'drar 'gyur dang// chos dbyings rdo rje rtse mo de dag phyogs nyid med pas skad cing min// dag pa'i dge rtsa 
gzugs brnyan med pas 'jig rten ye shes yod mi 'gyur// bsam gtan byar med bsam gtan lung la gnas pa gang yang yin// bsgom par byar med drang srong sgom chen gyis kyang ma bsgoms pa las </text>
</item>

<item><p>15</p><section>1</section>
<text>grub// bcom ldan 'das rnams phugs su ma 'dug dbang po yan par bzhag pas byung// don gyi ngo bo 'di la ci zhig bsam du yod na gang yang bsam du med// de phyir byang chub mtshan nyid med pas gcig 
pas blang dor med// don 'di'i tshul gyis don dam rnam grangs skye 'gag med dang mnyam nyid dang// gnyis med bsam 'das chos dbyings brjod dang tha snyad bral la sogs// bstan pa de kun tha 
snyad yin te don dam me cing kun sgrib med// kun gzhi med cing kun la rnam pa med pas kun gyi rang bzhin yin// de phyir mchog gi mchog nyid khyad par mchog tu 'di nyid bsngags// 'di la byang chub med cing 
sangs rgyas bsgrub tu med par shes pa don 'di go/ don 'di go bas khams gsum mnyam nyid snying por shes pa yin// byang chub kyi sems bsgom pa'i rgyud las/ gsang sngags bstan pa'i skabs bcu 
pa'o//// de nas bcom ldan 'das la/ gsang ba'i bdag po phyag na rdo rje 'di skad ces gsol to// bzang po bzang po zhes bya ba'i don gyi ngo bo bka' stsal du gsol/ zhes gsol ba btab po// de 
nas bcom ldan 'das kyi bka' stsal pa/ yang dag ma yin rtogs pas bskyed phyir bag chags yod ma yin// snying po med pas lung gi don 'di mchog gi lung chen yin// spyod yul med phyir kun gzhi med phyir 
rnam rig de yang med pa yin// mchog gi lung 'di phyogs rnams med phyir dmigs dang gnas kyang med// de phyir sems 'di yod med mtha' las 'das shing gdags pa'i ming dang bral// rdo rje gnas med 
phyir na mnyam gnas rang bzhin 'drar gyur na// chos dbyings rdo rje rtse mo de dag phyogs nyid med pas skad cig min// dag pa'i 'jig rten 'di na dag pa'i gzugs brnyan med pas 'jig rten ye shes yod mi 
'gyur// kun gzhi med cing kun gzhi'i gzugs brnyan med na byang chub bsgrub pa khyad par mchog tu mkhas// de phyir byang chub ma chub mtshan nyid med par gcig pas blang dor med// don de'i tshul gyis don 
dam rnam grangs skye dang 'gag pa med dang mnyam nyid dang// gnyis med bsam 'das stong nyid chos dbyings brjod dang tha snyad bral la sogs// bstan pa de kun tha snyad yin te don dam med cing kun sgrib 
med// de phyir sangs rgyas byang chub rang gi sems nyid rnam par dag pa byang chub nyid// gang nas btsal ba gang du bzhag ste gang la dmigs su yod pa min// don dam tshig gyi lam nyid 'di 'dra zhes pa de nyid 
kun sgrib yin// the tsom yod med chos ni gang la 'ang spong zhing gnas par mi byed do// zhing dang lam dang sa dang rten dang gnas dang yul rnams brtag mi dgos// mi dgos me dpyad mtshan nyid gang yang </text>
</item>

<item><p>16</p><section>1</section>
<text>rdzogs pa chen po 'di la brtag mi dgos// kun nas nyon mongs pa dang lam la brtag mi dgos dang yon tan stobs kyang rdzogs// ye nas ci'ang mi dpyad gang la'ang dpyad du 'di la ga na sgom 
du yod de med// bsgom du med pa rgyal ba'i dgongs pa yin te sangs rgyas nyi dang mtshungs// sngon gyi drang srong sangs rgyas rnams ni don 'di bsgoms las rgyas// de phyir bsgom du med pa'i kun gyis nyams su 
blangs la'ang dpyad// bsgom pa dang ni chos dbyings med phyir som nyi med la dam par lta ba'ang med// de ltar dngos po'i mtha' rnams brtags dang rang bzhin sgyu la'ang med 'gyur phyir// kun gyis brtags 
nas dngos por grub pa'i mtha' spyod pa ni 'jig/ yod las ltos pa'i med pa'ang med de med pa'i med pa'ang med// 'khor ba rnams ni kun tu bzang po'i sku ste mtshan med nam mkha'i klong// gang yang bsgom 
par bya ba rdzogs pa chen po 'di la med pa ci la'ang sgom du med// mi bsgom mi bsgom gang yang bsgom du rdul tsam med de ci zhig sgom// bsgom par 'dod pa rnams kyis 'di yi don mi rtogs te klung las 
nyams// drang srong bsgom 'dod pas ni phyi yi yul la dpyad mi bya// bsgom med yul la dmigs par byed pa smig sgyu snyeg pa 'dra// kun 'dus klong chen gyi rang bzhin 'di la nyams su ci zhig rung// 'di las 
nyams par byed pa chu yi lbu ba bzhin te med// spangs pa'i snying po 'di la ci zhig bsgom na drang srong ga la dmigs// dmigs pa'i yul ni rdul dang ri rab 'dra ste rtogs pa'i rlung chen mtsho// srang dang srang mda' 
bzhin te drang po'i lam la zhugs par bya'o// drang pos 'phags pa nyid ni yid kyi lam ste sangs rgyas nyid// de nyid gang yin zhe na sems nyid dag pa de nyid kho na yin// de bzhin kun la kun 'byams de bzhin 
'byam yang klas// de nyid 'phags pa sangs rgyas byang chub med// rgyal la sogs pa cha 'phra sgrol la sogs// chos kyi sku 'di kun gyi sku ste kun la gang la snang zhing med// byang chub 'dod na sdig pa'i las rnams 
cher spyod dad dpon blo la bzhag/ ci ste srog med srog gcad sdig tu 'gro na ye nas chad pa su la sdig/ gang yang snying rjes mi bzung su yang rje ba gang na yod de med// snying rjes byang chub brlan du mi ster snying 
rjes su la bzung// gang la 'dzin pa yod pa de la lhag pa'i bsam pa yod kyang rtog/ rtog 'dzin mkhar 'gram gting nas tshugs pa med pa byang chub bde ba'i shul// rgyal ba mi mchod sangs rgyas mi sgrub thar 
pa'i lam mi 'dod pa de/ khab len rdo la lcags 'du'i tshul du tshogs gnyis bsag mi dgos par 'du// de ltar don 'di tshig tu ne tsos mi skad slabs bzhin ma yin te// don 'di su'i blo'i steng du shar bar </text>
</item>

<item><p>17</p><section>1</section>
<text>gyur pa de yi ni// lus la sha ri ram 'byung sangs rgyas kun dang dgongs pa mnyam// gang yang dbyer med mnyam pa'i ngang la gnas pa de// dus gsum sangs rgyas ma lus dgrar langs 
kyang// nam mkha' nyid la nam mkha' snang bar zad// byang chub kyi sems bsgom pa'i rgyud las/ nyams su blang ba'i skabs bcu gcig pa'o//// de nas bcom ldan 'das la/ gsang ba'i bdag po phyag 
na rdo rjes/ bcom ldan 'das dpa' po thod rgal gyi ting nge 'dzin ji ltar lags/ zhes gsol pas/ bcom ldan 'das kyis bka' stsal pa/ sems ni kun gyi gzhi ste thod rgal kun gyi snying po de nyid do// 'khor 
ba nyid ni rnam par rtog pa nyid de rtog pa nyid las 'khor ba med pa yin// rnam rtog zad ba mya ngan 'das pa'i rang bzhin pas na thams cad sems// mi mthun phyogs bral bdag las ci 'byung gzhan zhig 
gdod nas med// de la gab 'gog snyoms 'jug mkhas pa rnams kyi ye nas gter// don dam ma nor thabs kyi lung 'di dam pa'i mchog chen yin// ci zhig 'di la dpyad nas gang la dmigs shing brtag tu 
yod// de 'dra dus gsum dus ma byas pa ye sangs rgyas pa'i snying po nyid// 'di las gzhan nas sangs rgyas 'thob re 'khrul pa'i lam// 'di la phyin ci log bzhis bslad du 'di la ye nas med cing tshad mas 
gzhig tu med// 'khrul pas 'di bor 'dud rtsi rnyed na dug tu 'khrul pa gang yang tsha// 'di kun rten cing 'brel 'byung tshul te skye dang 'gag par 'gyur zhes pa// tshig pa'i sa bon bzhin du med las med pa mi 
'byung rgyu 'bras med// gang la'ang brtag par bya ba yod pa min te mi brtag pa'ang min// la lar ma brtags pa las rgyal ba 'byung zhing brtag pa 'khrul// la lar brtags pa dag las rgyal ba 'byung zhing ma 
brtags 'khrul// de phyir dngos por zhen cing rgyu dang 'bras bur rtogs pa'i sems nyid ni// rgyu dang rkyen du snang ste de gnyis med phyir skye dang 'jig pa med// skye 'jig med phyir bdag gzhan med de 'chi 'pho 
med phyir rtag chad med// de bas stsal mi dgos pa'i yang dag lam 'di 'bad rtsol med pas dpyad// dpyad pa rtogs pa'i rgyun de ci la'ang brtag par mi bya rang bzhin bzhag/ des na 'khrul 'khor med cing mya 
ngan 'das pa med pa nyid du mngon// gnas kyi skad cig nam yang mi 'bral de tshe mnyam 'gyur de med med// snying po mchog gi lam 'di gzhi dang rtsa ba med de gzhi rtsa gzhi yi mchog/ 'di la bstod dang skur 
dang bsngags par bya mi dgos te bsam du med// yang dag don gyi snying po theg pa mchog gi klong chen 'di// btsal ba med par las rnams rdzogs pas bsod nams sku// yongs la khyab pas khyab bdal chen po </text>
</item>

<item><p>18</p><section>1</section>
<text>nam mkha'i klong// kun 'byung snying po theg pa'i mchog ste yid bzhin nor bu yin// yang dag ma yin rtogs pa bskyed phyir bag chags yod pa ma yin dang// 'gro dang 'ong ba btsal ba dmigs su 
kun 'byung 'di la ga na yod// ye shes klong yangs 'khyil ba'i dkyil 'khor de nyid snying po nyid// spyod yul med phyir kun gzhi med cing rnam rig de yang med pa yin// yang dag don dam med phyir bsod nams 
tshogs chen bsag mi dgos// shes rab mchog gi yul nyid dam pa'i dbyings chen nyid// 'di zhes dpags tu med pas yul la dmigs su med// phyogs rnams med phyir dmigs dag gnas med rnam shes 
rig pa ji ltar skye// mnyam dang mi mnyam kun mnyam gzhung mnyam ye mnyam pa// mnyam pa chen por yum gyi mkha' nyid rnam par dag pa'i klong chen yin// lta ba'i lta ba dam pa'i klong chen 'di lta ba ni 'khyil 
ba ste// 'di la drang srong phyogs par byed pa don la brtags pa yin// kun gyi rang bzhin zhi ba 'di la cis kyang bsgrub tu med pa yin// 'di la phyogs par byed pa drang srong mchog chen gang zhig pa// sngon gyi 
shes rab mchog ldan mkhas pa rnams kyis 'di la bsngags// de phyir skal ldan rnams kyis 'di la rab tu dad par byos// de la sgrib pa gsal du med de mtshungs par gang yang spyod// mtshungs par spyod pa pa la 
gang yang dbyer med snying po ldan// ye shes snying po drang srong stobs ldan mchog gi lam la mkhas pa rnams kyis las bslabs pa// yon tan mchog tu khyad par bsngags shing don 'dod pa la rab tu 
bstan// sangs rgyas rnams ni chags pa chen po chos kyi dbyings la zhen la gnas// de phyir chos dbyings stong pa gzhi rtsa med pa'i rmad 'di bor// sngon gyi mig mkhan rgyal ba'i ling thog sel bas dmig rdul 
bsal// mig rib dag nas snad srid gsal mthong chags shing zhen pa rnams rigs bzhin// yangs shing rgya che blo gsal myur du mthong thos ji bzhin nyid// chos kyi snying po mchog gi mchog tu gyur pa ye shes 
snying po nyid// brtag par dka' zhing brtan par dka' la brjod pa'i tha snyad rnams dang bral// mchog gi mchog 'di kun gyi snying po yin te khyad par lam// tshig gis mi phebs gzhan dang byis pa kun gyi spyod 
yul ma yin yang// bag chags rtas shing sad par byed pa'i rkyen yang rnam pa sna tshogs te// rkyen 'gag bag chags 'ga' zhig smin nas ma yi rgyud kyi lus snang la// rkyen gzhan dag gis bag chags gzhan 
sad byas tshe 'gyur ba'i mthu mthong nas// dbang phyug la sogs byed de lam de ma zhi grol mi 'gyur// rnal 'byor lam bslad the tshom rgyu'ang rgyun 'di phra ba ma rtogs skyes// 'di las grol bar bya ba'i lam gyi zhe </text>
</item>

<item><p>19</p><section>1</section>
<text>phugs gang nas btsal du yod de ye nas med// rmongs shing gti mug blo 'chal ba ni yangs pa'i lam la rtog/ phra ba'i sgo mor ming btags mod 'byung sgo la 'jug/ de phyir bla med byang chub lam 
'di sangs rgyas kun gyi rje btsan yin// 'di las khyad par gyur pa'i lam 'di bzhag tu 'tshol ba 'khrul pa yin// 'di ni kun gzhi yin te sangs rgyas nyid kyang yin pas so// chos dang dge 'dun dkon mchog 
gsum med de yod rtogs pa'i mtshan// ming gis mtshon du 'di la rnam grangs med de lhun grub pa// sbyangs shing bsgrub tu med de lhun grub rgyal ba'i lam mchog nyid// bsam zhing bsgom du med de bya lam rjes 
med klung// mnyan zhing bslab tu med de mchog gi mchog nyid yin// byang chub kyi sems bsgom pa'i rgyud las/ 'jig med thod rgal gyi skabs te bcu gnyis pa'o//// bcom ldan 'das pad+mo'i ting nge 
'dzin sangs rgyas kyi sku+u lags sam/ zhes zhus pas/ bcom ldan 'das kyis bka' stsal pa/ bdag tu brtags pas sgribs te 'phags pa'i rigs dang bral// gzung dang 'dzin pa ltung ba'i rgyud de yod pa'i 
snying po med// chos su brtags pas sdug bsngal sna tshogs 'byung zhing ngan por srid par 'gyur// rnam shes de yang 'du byed rgyun las mtshan ma tha dad 'dzin pas na// mchog gi snying po ye shes klung yangs rgyal 
po de ni 'dzin pas zin mi srid// de phyir lung 'di 'dzin pa med pas gzhi yi lung 'di zan// de ltar drang srong rnams kyis bsam med lung la de bzhin gnas par bya'o// de bzhin de ltar 'di la gnas pa de 
yis ta la'i mgo bo chod// snga phyi rgyal ba 'byung ba dag ni 'di la gnas par 'byung// 'du byed de yang 'di zhes 'du bar byed pas rtogs pa ste// rtog pas rtogs na rlung la zad pa'i dus med lam dang 
bral// de phyir lam 'di kun gyi lam ste 'du mched gang na yod de med// med pa de nyid kun lam yum gyi mkha' ste blang dor med pa yin// de nas bcom ldan 'das la/ gsang ba'i bdag po phyag na rdo rjes 
bsgom par bya ba'i don bshad du gsol/ zhes zhus pa las/ bcom ldan 'das kyis bka' stsal pa/ mtha' rnams med phyir dbus med dbus la'ang 'phags par mi byed do// gang la'ang gnas par mi byed pa 
la bdag blo de bzhin bzhag na bsgoms// chos kyi dbyings la mtha' dbus med pas ming gis mtshon du med// mtshon du med pa'i don de de bzhin nyid de bdag dang gzhan med bsgoms// gang la'ang dmigs 
par bya ba'i yul nyid yod na ye nas sangs rgyas btsal du med// btsal du med pa'i don de rang gi sems te de bzhin gnas pa bsgoms// gang la'ang 'jig rten dbang phyug par mo kun yang mi spong 'drar </text>
</item>

<item><p>20</p><section>1</section>
<text>mnyam gnas// kun dang dbyer med 'drar mnyam gnas pa bsgoms// de nyid sangs rgyas kun gyi lam mchog mchog gi mchog 'di ni// 'dzin rtogs dmigs bral gang la'ang rten pa mi byed pa 
nyid bsgoms// chos la 'khrul par mthong ba de ni 'khrul pa yin par rab rtogs na/ drug gi bstan pa bdud kyi las kyang ngan du mi 'dor mi rtog go/ de phyir rgyal bas chos tshul 'di mthong don 'di 'jal bar 
bsgoms// gang yang dang du blangs la ci zhig bor du yod par shes pa lam gyi mchog/ mi skye mi 'gag cir mi dgongs pa thams cad shes na bsgoms// gang la'ang mi rtog ci la'ang dmigs su med pa dbang 
phyug la sogs kun la med// rgyal la sogs pa rnams ni khyad par don 'di nyid las gzhan du mi 'gyur spyod// de ltar spyod pa de las gzhan du ma yengs de bzhin/ gnas pa bsgoms// sems can kun bsad 
mo chag kun sbyar gtsang sme med par kun bza' rgyal ba'i las// bdud dang srin po la sogs rnams sems bza' phyor spyod pa de ltar min// gang yang gnas med gnas la spyod chags gnas pa sgom pa 
gol// de ni sgom chags nad kyis z-in te 'dod khams rim par skye// shes rab thabs kyi spyod la'ang mi gnas phyir na bdud kyi 'dra bar spyod// de phyir gang la'ang chags med gnas pa de la bsam gtan ma 
lus rdzogs// shes rab kyis ni pad+ma 'khor lo rdo rje mi bsam mi mnyam med par bsam// bsam pa'i yul las 'das pa'i snang ba med pa'i chos nyid la// mi dmigs mi stsal gyi nar de bzhin gnas pa 
bsgoms// blo mkhan blo la don rnams snang bas blong la don 'di bzhag/ rang gi shes pa dam par byas shing kun las rgyal de de bsnyems na// chags dang zhe sdang skyes nas gti mug yin te don mi mthong// lta 
ba'i mchog ni cir yang dmigs su med par lta ba lta ba yin// spyod pa'i mchog ni thar lam gang yang 'gog pa med par spyad kyang spyad du med pa spyod// gang la'ang tha snyad mi gnas gnas la'ang gnas med 
gnas// snang med dbu ma'i lam med byang chub sems zhes bder gshegs gsungs// ji ltar snang ba thams cad snang med dbyings su rdzogs te rdzogs// byang chub kyi sems bsgom pa'i rgyud las/ nges pa'i 
don mdzub tshugs su bsgoms pa'i skabs bcu gsum pa'o//// de nas gsang ba'i bdag po phyag na rdo rjes/ bcom ldan 'das la 'di skad ces gsol to// bcom ldan 'das tshad ma zhes bya ba gang 
lags/ zhes gsol pas/ bcom ldan 'das kyis bka' stsal pa/ g.yo dang mi g.yo'i tha snyad mi gnas gnas la'ang gnas pa med// kun gyi tshad ma byang chub bde ba'i klung chen tshad mar 'brel ba gang yin </text>
</item>

<item><p>21</p><section>1</section>
<text>pa// bsad pa'i nyes med sbyar kyang gal med ci spyad skyon gyis bsgor med pa de tshad ma yin// nyon mongs ta la'i mgo bcad sa bon mes bsregs myu gu 'byung ba med pa tshad// snang ba thams cad 
'khrul ba rnam rtog log 'khrul yin par blo yis rtogs na tshad// de yi don las nyams su blangs te de ltar de bzhin gnas pa de nyid bsgom pa tshad ma yin// de ltar blo yi steng du lhangs kyis go nas don de 
mthong ba sangs rgyas tshad ma mthong// thams cad kun tu ji ltar snang zhing ji ltar gnas kyang rang gi sems nyid las// gzhan min de la yod rgyu rdul tsam med par rtogs pa dam pa'i dam pa yin te tshad// tshad 
ma de las gzhan zhig gud na ci 'ang dmigs su med par shes pa shes pa'i tshad// gzugs dang mtshan ma smon par 'dzin pa rab tu spangs nas su// rnam thar gsum po bsgom pa bdud kyi las te gzugs nyid 
stong pa'o// stong pa'i stong pa nyid de stong pa'ang gdags pa med// de nyid tshad ma yin pas tshad ma'i las 'di khyad par tshad mar bzhag/ don 'di tshad ma'i steng du nyams su blangs la don nyid mchog gi steng du 
mkhas pas de bzhin zhog/ byang chub kyi sems bsgoms pa'i rgyud las/ drang srong gi rig tshad ma'i steng du gzhag pa'i skabs bcu bzhi pa'o//// de nas bcom ldan 'das la/ gsang ba'i bdag po phyag na rdo 
rjes drang srong rnams rgyu ci las grub pa dris pas/ bcom ldan 'das kyis bka' stsal pa/ 'khor gsum spong zhing mya ngan 'das lam bsgoms kyang bdun nyid de// bsgom zhes pa yi yul dang gnas dang sa dang 
don la gang zhig dmigs shing rtogs pa gdod nas med// de nyid rang bzhin ma zhi rang bzhin btsal spangs gar mi gnas// de lta'i don 'di lus ngag yid gsum ma 'phos de bzhin gnas las byung// sprul 
pa sangs rgyas sku mthong 'phags pa'i rigs dang 'brel kyang mi chags shing// dza la gar ba srin po la sogs dbugs can dmyal mthong yang// zhe sdang mi skye de yi rang bzhin de ltar yin par shes shing rtogs 
las byung// ting 'dzin ro la mi chags gang yang mi 'dzem blang dor med las byung// 'phags pa kun gyi yul dang gnas kyang 'das sogs lam nyid gzhan na med// lam dang sa la mi sbyong ci la dpyad kyang rang 
bzhin nyid las nyams pa rdul tsam med pa de bzhin gshegs// sangs rgyas sems can dbyer med 'khor 'das mi 'byed gang yang dbyer med na// rgyal sras yab yum ngang ngam shugs kyis de yi ngang las 
'char// chags sdang gnas las ma 'phags dang po'i sa las ldang mi byed pa de las byung// chad ma gang yin blo yi steng du lhangs kyis go nas de las gzhan du ma yin te// ro nye gzong gdabs bzhin du brtan </text>
</item>

<item><p>22</p><section>1</section>
<text>par byed pa de las drang srong ma lus 'byung// de phyir drang srong tshul du drang srong lam 'di mkhas pas blo la bzhag/ ldang dang mi ldang ched du mi spong mi sel ston pa drug gis bstan pa'ang snying por 
bsam// gang yang mi sgom gnas gsum mi g.yo rten 'cha' mi byed pa nyid drang srong lam// 'di las sangs rgyas pa la'ang lam med rgyal ba kun gyi bde lam shul po che// byang chub kyi sems bsgom pa'i rgyud 
las/ drang srong rnams kyi grub pa'i rgyu bstan pa'i skabs bco lnga pa'o//// de nas bcom ldan 'das la/ gsang ba'i bdag po phyag na rdo rjes/ bcom ldan 'das shin tu zab pa'i don ji ltar lags/ 
zhes gsol pas/ bcom ldan 'das kyis bka' stsal pa/ 'phags pa kun gyi yul dang gnas kyang 'das sogs lam nyid gzhan na med// kun gyis dmigs par bya phyir mchog gi snying po 'dis kyang kun la 
khyab// mchog tu gsang ba'i chos nyid zab mo gang yang snang med 'di// ci la'ang mi snang gang la'ang mi dmigs de bzhin nyid kyi ngang// gsang ba'i dbang phyug de bzhin dbyings nyid dbang bsgyur thugs rje'i 
ngang// 'di la bla med myur ba'i go 'phang mchog chen gang brnyes pa// sems kyi ngang las gzhan min gang yang rgyal ba gzhan na lhag par med// srin bu me khyer nam mkha'i 'od du 'bar yang glog dang mtshungs 
pa yin// theg gzhan khyad par rab tu bsngags kyang theg mchog 'dir mi mtshungs// don gyi ngo bo gzhan min yang dag thar lam 'di ni rnam par mi rtog nyid las 'khrungs// bsam 'das brjod med rgyal ba'i 
sems de ye shes thugs rje'i ngang// 'di la bla med dmyur ba'i go 'phang mchog chen gang brnyes pa// mi bsgom ci 'ang 'di la gang na bsgom du yod de bzung ba'i yul dang bral/ dmigs shing bsam du med pas 
rna ba nyan cing lce yis brjod du med// yul dgon sems dgon gnas dgon lus dgon 'brel bas bzung// lung mchog rgyal po nor bu rin chen lta bu'i kun gzhi 'di// 'di zhes dmigs su rdul tsam med 
phyir mchog gi snying po nyid// kun snyoms gsal ba'i thig le gsal ba'i sgron ma kun 'byung 'dzin pa'i sku// rnam thar sgo gsum 'byung ba'i klong chen 'di ni mchog gi sku// spyod yul sman pa'i rgyal po lta bu'i nad 
gso mdzad pa'i mkhan// theg pa'i mtshan nyid shin tu zab pa'i khyad par 'gyur ba'i lam chen 'di nyid ni// theg ba kun gyi nad gso mdzad pa'i sman pa'i mchog chen po// kun snyoms kun 'byung thig le 'bar 
ba'i sku mchog zab mo 'di// gang yang dmigs su med par yan lag gnas// 'di las khyad par zab pa'i sangs rgyas byang chub gang nas btsal du yod// shin tu 'du shes gang yang snyoms 'jug 'di ni kun </text>
</item>

<item><p>23</p><section>1</section>
<text>gyi rmad byung yin/ khyad par mchog tu gyur cing kun tu rab tu bsngags pa rdzogs mchog yin// rdzogs mchog bya bral yangs pa'i snying po 'di ni bsgom du med pa yin// gang yang 'di las snying po 
byang chub gzhan nas rnyed par 'dod pa gdod nas gol ba yin// rdzogs so rdzogs so rdzogs pa 'di la thams cad ma lus rdzogs// 'di la shin tu zab pa'i chos ni gang yang med// byang chub kyi sems bsgom 
pa'i rgyud las/ man ngag shin tu zab par bstan pa'i skabs bcu drug pa'o//// de nas bcom ldan 'das rab tu nges pa rnyed de gnas pa la/ gsang ba'i bdag po phyag na rdo rjes 'di skad ces gsol 
to// bcom ldan 'das gang du 'gro zhing ci zhig spang du yod ces/ bcom ldan 'das la zhus pas/ bcom ldan 'das kyis bka' stsal pa/ dmigs med dag pa'i mkha' dbyings klong yangs rab tu 'khyil ba 
las/ ya mtshan 'khrul gyi shes rab 'od 'bar de ni kun la gsal// mchog tu rmad byung ngo mtshar khyad par yul 'di kun gyi rmad chen yin// rang sems rnam dag kun gyi yul te kun gyi 'gro khung yin// mi 
dmigs dbyings las dmigs med rig pa rang zhir 'gro ru gzhug/ kun snyoms sems la kun 'byung rig pa khungs pa'i steng du btang// yum gyi mkha' dbyings khyab par gdal ba'i klong du sems kyi phur 
pa thebs par btab la bzhag/ 'gul ba'i tshe na dam por bcings shing 'byung du gzhug par yong mi bya// yong zhig 'byung na mkha' dbyings klong gi khung pa'i mtshan nyid brtag par bya// mtshan nyid brtags te 
mtshan nyid mthong nas khung pa'i gting yang dkrug/ legs par 'khrugs nas slar la steng nas kha ru dbyang bar mi bya gting khar 'dug/ gting de mthong nas rgyal ba sangs rgyas rnams kyang bdud las 
rgyal// rgyal ba'ang de las sangs rgyas gang du'ang mi 'gro de kho na nyid na 'dug/ drang srong rnal 'byor rnams kyi 'gro sa de yin gyis// de ltar yum gyi mkha' dbyings dag pa'i gting mthong nas// 'jig rten 
'di na yod pa thams cad ci zhig spang du yod de kun tu bzang po'i ngang// thams cad 'di ltar shes na bsgom pa'i mchog chen khyad par yin// 'di las rgyal ba rnams la bsgom du rdul tsam med// byang chub kyi 
sems bsgom pa'i rgyud las/ gang du'ang 'gror med cing ci'ang spang du med pa'i skabs bcu bdun pa'o//// de nas bcom ldan 'das la/ gsang ba'i bdag po phyag na rdo rje// bcom ldan 'das rgyud kyi 
mtshan nyid dang/ sems kyi mtshan nyid ji ltar lags/ zhes gsol pas/ bcom ldan 'das kyis bka' stsal pa/ byang chub sems ni rgyud kyi rang bzhin yin te sems kyi mtshan nyid ni// thams cad kun la </text>
</item>

<item><p>24</p><section>1</section>
<text>mnyam gnas de nyid ngang las g.yos pa med par rgyun du gnas pa rgyud// de ltar gnas pa de nyid kha dog dbyibs kyis mtshon du med de rang bzhin gnas pa sems// gang gi'ang mtshan nyid de 
ltar shes pa de las shes rgyu med pa shes rab yin/ shes pa'i don las mi 'gyur 'da' bar dka' ba de las 'da' bar mi byed sdom pa rdzogs// gang yang mnyam snyoms de bzhin de las 'da' mi byed pa bsam 
gtan mchog/ yon tan lhun rdzogs rang gi sems las ma gtogs chos gzhan med// chos 'di phyi rol yul dang nang gi sems su mi 'byed kun bzang ngang// pha rol tshul rol gang yang spong mi byed de mnyam 
par gnas par bya// sa yi rim par mi gnas ting 'dzin ri mo mi mnyes lha yi skur mi bsgom// drang srong dgon dben mi gzung dbang po yan par gzhag par bya// yul dang dbang por mi 'byed spyod lam lhun 
par gzhag par bya// 'di la yul dang dbang por ye nas dbyer med 'byed pa 'khrul// rnam thar gsum dang gzungs kyi sgo yis ye nas mtshon du med// lha klu mthu chen rnams dang drang srong gis kyang 'di mi
mthong// 'di la sus kyang gzhig pa'i thabs med sangs rgyas rnams kyi thugs// 'di la su yis dgongs nas dmigs pa ci zhig bsgom// nyam thag phyi rol pas ni ma rtogs pa'i// rgyal ba'i bden pa ston 
pas khyad par bstan pa 'di nyid ni// ci yang mi bsam cir yang mi dmigs 'di nyid bsam pa las/ mchod rten lha khang la sogs 'dus byas dge rtsa btang snyoms bzhag/ byas la sogs ba'i las ni zin par 
mi 'gyur byas shing rtogs pa'i rgyun// lus dang yul dang dbang po ngag sogs de yang mi dbye de bzhin gzhag par bya// yul nyid ye nas sangs rgyas kun tu bzang mo'i mkha' dang dbyings// dbang po gdod nas 
rnam par dag ste dkyil 'khor mchog gi mchog/ dka' thub brtul zhugs mi dgos pa la ci zhig sbyang du yod// sa nyid rnam rtog rlung ste rma 'bu spu dang sgo nga 'dra ste mtshungs// rtogs pas byang chub rnyed na phyi rol 
mu stegs pas// rtogs pa'i 'du mched shes pa'i dkyil bcug nas// byed pa po byas thar pa'i lam du rtse gcig rtog pas byang chub myur 'os na// skyes bu glen pa gad+gA'i 'gram du skam drir zhi ba ji bzhin byang 
chub med// mi gnas byang chub klong du kun 'dus sny-ing po rnams gsal te// gang la'ang mi dgongs ci'ang ye nas rnam par rol pa'i ngang las ma g.yos na// sangs rgyas 'phags pa'i gong na de bzhin snying po 
yin pa'o// de la sangs rgyas chos dbyings 'phags pa su yis gang nas btsal// phyogs bcu'i rgyal ba gang nas gtams gyur kyang// sangs rgyas kun gzhi byang chub sems las med par sangs rgyas </text>
</item>

<item><p>25</p><section>1</section>
<text>gsung// sangs rgyas nyid kyang dang po'i rgyud med rang sems dag pa gang yin de kho na'o// bung ba me tog gzhibs kyang ma rnyed sprang rtsi'i snying po ltar// sems nyid ji ltar dag kyang mi stong sprul 
pa'i snying po 'byung bar 'gyur// de phyir thams cad ye sangs rgyas pa'i 'jings der rig pa bsam pas mnan// mnan pa'ang mi dmigs dbang po'i 'byung ba brtag/ phyi nang snod bcud kun 'byung gnas pa ye 
nas ci'ang med pa yin// ci yang med pa'i ngang las car yang bsam mi bya bar bzhag khams gsum yod sgrol rgyud drug gnam phyag btab nas ye sangs rgyas pa yin// rgyal ba sangs rgyas 'di las yod pa min 
te 'di dang so so min// snying po 'di la dkyil 'khor ma lus kun kyang rab tu ldan pa yin// bsod nams skal bar ldan pa'i rnal 'byor pas// 'di ston pa yis skyes chen rnal 'byor de yis don 'di bstan pa 
yin// mi 'gyur rdo rje lta bu'i don 'di bstan pas na// rdo rje slob dpon slob dpon zhes su bod// ro nye gzong gdabs bzhin du mi 'gyur de na gnas pa ltar// tshad ma tshad ma'i don ston rdo rje slob dpon chen 
po de// mig gi 'bras ltar 'phangs shing gces byas te// rin thang med pa'i rig chen phul nas kyang// don 'di tshig 'ga'i lan lon ma yin phyir// mig 'bras snying bzhin rang sar gces pa bzhin// de 
bzhin tshig gi tshad ma ma yin don gyi tshad ma 'di// sems dang bag chags dbyer med tha dad min pa bzhin// sangs rgyas rnams kyi snying phyung khung du 'jug byed pa'i// rdo rje slob dpon tshad ma dbyer med 
gzung// byang chub sems bsgom pa'i rgyud las/ rgyud kyi 'grel ba byang chub sems yin par bstan pa dang/ rgyud la bstod pa dang/ slob dpon dbyer med par bstan pa'i skabs bco brgyad 
pa'o//// gsang ba'i rgyud sa pa'i byang chub sems dpa'i rigs can/ dad pa dang spur ldan pa la sbyin pa las/ gzhan du ma gsungs so// byang chub sems dpa'i rigs la sbyin no// 'di 'dod dus su 
rgyud gnyis sbyin mi bya// 'di ster ba yi mtshan ldan skyes bu+u la// nang rgyud 'ga' zung rmad 'byung rgyas pa dang// byang chub sems sgoms gshin rje gnam rgyud rnams// skyes chen rnams kyi thob skal yin pas 
sbyin// mi 'gal tshul du sbyin lugs man ngag bstan// slob dpon slob bus 'di gzhung ma snyegs na// 'bras bu mi thob dmyal rgyu sogs pa mang// 'di gzhung snyegs na 'di gzhung kho nas 'grub// 'phags pa 
'jam dpal rdzun med nyid kyis gsungs// dus med rtag tu byang chub sems dpa' spyad// rdzogs so/ / 'di skad bdag gis thos pa'i dus gcig na/ bcom ldan 'das byang chub kyi sems rdo rje de bzhin </text>
</item>

<item><p>26</p><section>1</section>
<text>gshegs pa thams cad kyi sku gsung thugs rdo rje'i btsun mo'i b+ha ga la/ de bzhin gshegs pa mi bskyod pa dang/ rnam par snang mdzad dang/ rin chen 'byung ba dang/ snang ba mtha' yas dang/ 
gdon mi za bar grub pa dang/ sa rdo rje zhes bya ba'i byang chub sems dpa' sems dpa' chen po dang/ chu rdo rje zhes bya ba'i byang chub sems dpa' sems dpa' chen po dang/ me rdo rje zhes bya ba'i byang chub sems 
dpa' sems dpa' chen po dang/ rlung rdo rje zhes bya ba'i byang chub sems dpa' sems dpa' chen po dang/ dam tshig rdo rje zhes bya ba'i byang chub sems dpa' sems dpa' chen po la sogs pa brjod kyis mi 
lang ba dang thabs cig tu bzhugs so// gleng gzhi'i le'u ste dang po'o//// de nas mi bskyod pa la sogs pa'i de bzhin gshegs pa rnams kyis/ bcom ldan 'das byang chub kyi sems rdo rje de bzhin 
gshegs pa rnam par snang mdzad la 'di skad ces gsol to// bcom ldan 'das byang chub kyi sems rdo rje rang gi byang chub kyi sems ji ltar bsgom pa lags/ zhes gsol ba dang/ bcom ldan 'das byang chub 
kyi sems rdo rje bka' stsal pa/ byang chub kyi sems bsgom pa ni/ phyi'i byang chub kyi sems dang/ nang gi byang chub kyi sems dang/ gsang ba'i byang chub kyi sems bsgom pa'o// zhes bka' stsal pa dang/ rdo rje mi 
bskyod pa la sogs pas yang/ bcom ldan 'das byang chub kyi sems rdo rje de bzhin gshegs pa la 'di skad ces gsol to// bcom ldan 'das byang chub kyi sems rdo rje de bzhin gshegs pa/ byang chub kyi 
sems rnam gsum bka' stsal pa/ don gang las dgongs nas bka' stsal pa lags/ zhes gsol pa dang/ bcom ldan 'das byang chub kyi sems rdo rje de bzhin gshegs pas 'di skad ces dka' stsal to// yi 
ge e'i dbyibs bzang po la// dbus su baM gyis brgyan pa der// phyag rgya'i dkyil 'khor gang gsal ba// rang gi byang chub sems bsgom pa'o// nang gi byang chub sems bsgom pa// phyag rgyar gyur pa'i lus nyid 
la// 'byung ba bzhi dang 'khor lo bzhi// yum bzhi dang ni 'khor lo bzhi// yi ge'i tshogs dag bkod pa nyid// zhu ba gong bu gcig gyur pa// nang gi byang chub sems bsgom pa'o// gsang ba'i byang chub sems 
bsgom pa// de las skad cig nam grol ba// mi rtog ting 'dzin brjod du med// dngos min dngos dang bral ba min// dbu mar yang ni mi dmigs so// bcom ldan 'das byang chub kyi sems rdo rje de bzhin 
gshegs pas de skad ces bka' stsal to// byang chub kyi sems bsgom pa las/ gleng slang ba'i le'u ste gnyis pa'o//// yang bcom ldan 'das byang chub kyi sems rdo rje la 'khor rnams kyis mgrin gcig </text>
</item>

<item><p>27</p><section>1</section>
<text>tu zhus pa/ thugs nyid rdo rje bdag po mchog/ ji ltar sems nyid blta bar 'tshal// gzu bo chen pos bshad du gsol// yang dag don nyid bshad du gsol// byang chub nam mkha'i mtshan nyid 
ni// sku nyid don rnams bshad du gsol// de bzhin gsung gi don rnams gsungs// de nas bdag po mchog ste byang chub kyi sems rdo rje'i ting nge 'dzin las bzhengs nas/ 'khor rnams la byang chub kyi sems 
rdo rje bstan par bzhed nas/ nyid kyi che ba dbyung ba'i phyir/ 'khor rnams la rigs kyi bu zhes bka' stsal pa/ khyed cag legs par nyan 'dod na// legs so legs so nyon cig khyed// legs so legs so 
byang chub che// dad dang gus par mnyan par gyis// e maho rgyud 'di brtag par dka'// e maho rgyud 'di thun mong min// byang chub nam mkha'i mtshan nyid de// btsal bas rnyed pa'i gnas med de// ma btsal 
bas kyang stor bral med// byang chub mchog nyid ye nas gsang// byang chub sems nyid rdo rje de// sku gsung thugs kyi gtso mchog rgyal// de yang ma mthong tshul gyis mthong// de bzhin gsung gi don 
rnams ni// rlung gi de nyid zhi gyur nas// sngags kyi de nyid gang yin pa// ye shes gshegs shing bzhugs pa'o// de bzhin thugs kyi rdo rje yang// ye shes gshegs shing bzhugs pa'o// nam mkha'i dbyings su 
gyur nas ni// rang bzhin gyis ni 'od gsal pa'o// byang chub kyi sems bsgom pa las/ bdag po mnyes nas bka' stsal pa'i le'u ste gsum pa'o//// de nas bdag po'i gtso mchog la/ 'khor rnams 
kyis yang gsol ba// bde bar gsheg pa don dam gtso// dmigs med byang chub de bzhin gshegs// rgyu nyid ma skyes 'dus ma byas// dbyings nyid zag med bshad du gsol// thabs rnams ma nor bshad du 
gsol// mi dmigs don dam bshad du gsol// de nas ston pa byang chub kyi sems rdo rje de bzhin gshegs pas/ nyid las mi gzhan pa'i 'khor la ngo mtshar skyes par gsungs ba/ e maho e maho zhes 
gsungs pa dang/ de nas 'khor gyis ngo mtshar du byung ba'i tshig de thos nas/ ngo mtshar chen por gyur te slar gsol pa/ bdag cag mos pa rgya chung la// byang chub nam mkha'i ngang las gsungs// smra ru ma chis 
don nyid las// sngon ma thos pa'i rmad byung dka'// tshig las 'das pa'i don nyid gsungs// gleng bral don nyid rmad byung dka'// bdag po don nyid bka' stsal 'tshal// byang chub kyi sems bsgom pa 
las// bdag pos ngo mtshar du byung ba gsungs pa dang/ 'khor yang ngo mtshar bar gyur pa bstan pa'i le'u ste bzhi pa'o//// de nas ston pa byang chub kyi sems rdo rje de bzhin gshegs pa nyid stong pa mi </text>
</item>

<item><p>28</p><section>1</section>
<text>dmigs pa'i ting 'dzin las bzhengs nas/ 'khor gyi bsam pa thugs su chud nas bka' stsal pa/ bstan du med pa rdo rje'i sku// mngon par byang chub mi rtog 'dus ma byas// rgyu las ma bskyed 
rkyen gyis grogs ma byas// de nyid byang chub nam mkha' 'o// de las sku rnams rim gyis byung// 'di dang 'di zhes bstan du med// bsam gtan dus dag rnam grol mthong// dag pa'i sems nyid sgrib pa med/ 
rang bzhin gyis ni 'od gsal ba// 'di nyid don dam ngo bo ste// rtogs pa'i dus na ngo bo ste// 'bras bu'i ye shes thabs kyi sgo// rnam grangs tha dad dngos po gcig/ dngos po'i dus na de lta'o// don dam 
dmigs med brjod du med// tha snyad yi ge las 'das pa// bsrung du med pa'i dam tshig mthong// thabs kyi rim pa dam tshig mthong// ma rtogs dus na bsrung bar bya// de bzhin gshegs pa thams cad kyi sku 
dang/ gsung dang/ thugs rdo rje las/ byang chub kyi sems bsgom pa ste bsrung du med pa'i dam tshig bsrung ba bstan pa'i le'u ste lnga pa'o//// byang chub kyi sems rdo rje rnam par snang mdzad de bzhin 
gshegs pa nyid rnam par rol ba'i ting nge 'dzin las gzhengs nas/ don dam pa'i man ngag gi sgo 'di bka' stsal to// chos sku ngo bo nyid kyis dag/ rang bzhin gyis ni 'od gsal ba// de nyid gnyis med chos 
kyi sku// tshig las 'das te brjod du med// dus gsum mnyam pa nyid rtogs na// de nyid shes rab pha rol phyin// don dam gtso mchog rgyal ba'i bka'// smra ru med pa rnam dag las// sgra yig rnam par spangs 
pa'o// dang po dga' ba'i bag chags bzlog/ bar du A li kA li dang// 'khor lo bzhi dang 'byung ba bzhi// zhu bas phra mo thig le dang// ye shes gshegs shing bzhugs pa las// klu ni brug gu lta bu gyur// de 
las snang med brjod du med// rang bzhin gyis ni 'od gsal ba// de lta'i rim pa thams mchog btsal// tha mar dran med rgyu ba bcad// de ni rim par 'jug pa ste// bskyed dang phra mo thig le dang// ye shes 
gshegs shing bzhugs pa las// phrug gu lta bu'i sems la dmigs// de las rtags lnga byung ba las// rang bzhin gyis ni 'od gsal 'grub// de ni rim par 'jug pa'i thabs// rnam dag don ni chos dbyings 
te// chos dbyings zad ma ye shes te// dang por rtogs pas gnyis su med// de las rang byung ye shes ni// rgyu dang rkyen gyis ma bskyed 'byung// bag chags rgyu ba bzlog pa'i thabs// sngar gyi rim par 'jug pa 
ste// rang bzhin gyis ni 'od gsal ba// skad cig mas ni mtha' ru 'dzin// dbang po yul la yin pa ste// chos kyi dbyings la yin pa'o// lus ngag sems kyang steng chu bzhin// gzhan du g.yo ba med par </text>
</item>

<item><p>29</p><section>1</section>
<text>gnas// byang chub kyi sems bsgom pa las/ rnal 'byor gyi don thabs kyi rim pa bstan pa'i le'u ste drug pa'o//// de nas yang ston pa byang chub kyi sems rdo rje de bzhin gshegs pa 
la// 'khor gyi de bzhin gshegs pa rnams kyis gsol ba/ byang chub kyi sems rdo rje de bzhin gshegs pa rnal 'byor gyi don la cig car 'jug pa ji ltar lags// zhes gsol pa dang/ byang chub kyi sems rdo 
rje de bzhin gshegs pas bka' stsal pa/ chos kyi rang bzhin ye nas rnam dag la// rang rig ye shes rang gi de bzhin gshegs// de las ma yengs rnal 'byor cig char 'jug/ ces gsungs so// byang chub kyi 
sems bsgom pa las/ rnal 'byor cig char 'jug pa'i le'u ste bdun pa'o//// de nas byang chub kyi sems rdo rje de bzhin gshegs pas/ 'khor rnams la gsang ba'i don gtad pa/ khyed la don mchog 
gsang ba 'di/ khyad par gsungs te ngas gtad do// gsang zhes bstan du med pa'i don// zab mo sangs rgyas kyis ma gzigs// don dam khyad par tha mi dad// 'dus ma byas pa skad cig don// rang rig 
sgribs pa spangs dag pa// nges bsgom mchog ste rtsal dang bral// yang dag nyid de dmigs su med/ khyed la ngas gtad thabs kyi sgo// de bzhin gshegs pa thams cad kyi sku dang/ gsung dang/ thugs kyi rang 
bzhin byang chub kyi sems bsgom pa las/ 'khor la gsang ba gtad pa'i le'u ste brgyad pa'o//// byang chub kyi sems bsgom pa'i rgyud rdzogs so// // bod skad du/ de bzhin gshegs pa thams cad 
rang bzhin byang chub kyi sems bsgom pa'i rgyud/ dpal rdo rje sems dpa' la phyag 'tshal lo// 'di skad bshad pa'i dus na/ bcom ldan 'das byang chub kyi sems rdo rje btsun mo'i b+ha ga la/ de bzhin gshegs 
pa mi bskyod pa la sogs pa rnams dang/ btsun mo dam pa spyan ma la sogs pa rnams dang/ byang chub sems dpa' sa'i snying po la sogs pa rnams dang/ lA se la sogs pa btsun mo rnams dang/ dam pa'i sgo ba 
gshin rje gshed po la sogs pa rnams dang/ de dag thams cad btsun mo'i b+ha ga la rang bzhin gyis gnas par gyur to// de bzhin gshegs pa thams cad kyi rang bzhin// byang chub kyi sems bsgom pa'i rgyud 
las/ gleng gzhi'i le'u ste dang po'o//// de nas de bzhin gshegs pa mi bskyed pa la sogs pa rnams kyis mgrin gcig pas gsol pa/ bcom ldan 'das byang chub kyi sems bsgom pa'i don dam 
gnas gang lags/ bcom ldan 'das kyis byang chub kyi sems rdo rjes bka' stsal ba/ byang chub sems kyi don nyid ni// mthong bas bltar med don nyid do// mtshan ma tsam na 'di rnams 'byung// 'byung gnas </text>
</item>

<item><p>30</p><section>1</section>
<text>sum cu rtsa gnyis so// byang chub sems kyi yi ge las// mtshan dpe rnams ni lha rnams las// byang chub sems ni bsgom pa'o// chu zla'i tshul du rnam par gsal// byang chub sems zhes bya ba 
ni// dam pa'i skyes bu nyes pa spong// yang dag bden pa thar pa'i mchog/ byang chub nam mkha'i rang bzhin te// kun 'byung lam nyid yang gnas so// de bzhin gshegs pa thams cad kyi rang bzhin byang chub kyi 
sems bsgom pa'i rgyud las/ gleng bslang ba'i le'u ste gnyis pa'o//// de nas 'khor gyi de bzhin gshegs pa rnams kyis gsol pa/ byang chub sems ni rdo rje mchog/ bde ba nyid kyi 'byung khung 
tu// byang chub sems kyi gnas nyid nas// mtshan dpe shin tu rgyan pa yi// lha rnams thabs kyis ji ltar 'byung// zhes gsol pa dang/ bcom ldan 'das byang chub kyi sems rdo rjes bka' stsal pa/ yum gyi b+ha ga 
gzhal yas las// rdo rje rnam bzhi las bskyed pa// mkha' nyid gsang ba'i gzhal yas khang// byang chub sems las lhar gyur ba// stong pa nyid de byang chub sems// gdags su yod pa'i skur gyur pa// yi ge 
rnams la rab tu byung// brtan par shin tu red pa de// bskyed pa'i rim pa yin pa'o// de lta'i phyir na byang chub sems// sgom pa zhes par rab tu bshad// de bzhin gshegs pa thams cad kyi rang bzhin byang 
chub kyi sems bsgom pa'i rgyud las/ mtshan ma shin tu bstan pa'i le'u ste gsum pa'o//// de nas de bzhin gshegs pa rnams kyis gsol pa/ bde bar gshegs pa byang chub rdo rje'i mchog/ bskyed dang 
rdzogs pa ji ltar lags// de yi mthar phyin don gang lags// nyams su blang ba'i thabs gang lags// zhes gsol ba dang/ bcom ldan 'das byang chub kyi sems rdo rjes bka' stsal pa/ chos rnams rang bzhin 
dag pa las// skad cig ma la gsal gyur pa/ rdzogs dang bskyed pa zhes bya ste// 'di goms red pa lam mthar phyin// sems kyi skad cig dang po la// lus dang chos kun gnas pa'o// chos sku mkha' ltar 
lhar gnas pa// de la gnas pa ga la 'gyur// mi gnas pa nyid pha rol phyin// bde gshegs sa gsum rab tu gnas// snang dang mi snang dran sems med// mkha' la mkha' gnas dbyings la dbyings// mngon 
sum mi gnas mtshon du med// de bzhin gshegs pa thams cad kyi rang bzhin byang chub kyi sems bsgom pa'i rgyud las/ rdzogs pa'i rdzogs pa bstan pa'i le'u ste bzhi pa'o//// de nas rtsol ba dang bral 
ba'i 'khor gyi bde bar gshegs pa rnams kyis gsol pa/ bde gshegs byang chub sems dges mchog/ legs dges khyod kyis bka' stsol cig/ sku mi mnga' la bdag phyag 'tshal// gsung mi mnga' la </text>
</item>

<item><p>31</p><section>1</section>
<text>de bzhin du// thugs la shin tu gus phyag 'tshal// zhes gsol pa dang/ de bzhin gshegs pa byang chub kyi sems rdo rjes bka' stsal pa/ nyon cig 'khor gyi bde gshegs rnams// rtsol bral don 
ni thugs nyid kyi// ye shes dag pa nyid yin te// dbyings la dbyings kyis bltas pas na// gang yang mthong ba med pa ni// de nyid mthong chen po yin// mkha' la mkha' nyid mkha' yi don// bgrod med pa zhes 
bya ba ste// bya bral rdzogs pa'i lung zheng bya// mkha' la mkha' bsam don de ni// bde gshegs rnams kyis de ma gzigs// bka' yang dag pa dpe med do// btsal na rtsol nad sangs mi srid// ma btsal ba ni 
ye shes rang// phyi nang chos rnams thams cad kun// chos kyi dbyings kyi rang bzhin yin// rang bzhin med pa'i don 'di la// rtog pa gang yang mi skye na// de bzhin gshegs pa de nyid yin// chos sku chen po 
zhes bya ste// ye shes de nyid nyams su blang// de bzhin gshegs pa thams cad kyi rang bzhin byang chub kyi sems bsgom pa'i rgyud las/ rtsol ba dang bral ba'i don bstan pa'i le'u ste lnga pa'o//// de 
bar gshegs pa rnams kyis gsol pa/ byang chub sems ni 'byung ba'i rtsa// sum cu rtsa gnyis nges pa ste// rtsa yi dbye ba bka' stsal 'tshal// zhes gsol pa dang/ bcom ldan 'das byang chub kyi sems rdo rje 
bka' stsal ba/ byang chub sems ni 'byung ba dang// bde gshegs rnams ni bsti gnas sa// steng sgo rgya srubs rtsa chen bzhi// mig rtsa gnyis dang rna rtsa gnyis// lce rtsa gnyis dang sna rtsa gnyis// 'gram rtsa gnyis 
dang lce'u chung gnyis// nu rtsa gnyis dang mchan rtsa gnyis// dpung rtsa gnyis dang lag ngar gnyis// pho zur gnyis dang bla rtsa gnyis// rje ngar gnyis dang long rtsa gnyis// mtheb rtsa gnyis dang sum cu 
gnyis// byang chub sems ni dkar dmar 'bab// de bzhin gshegs pa thams cad kyi rang bzhin byang chub kyi sems sgom pa'i rgyud las/ rtsa'i dbye ba bstan pa'i le'u ste drug pa'o//// de nas 'khor gyi 
bde bar gshegs pa rnams kyis gsol pa/ byang chub sems ni rdo rje mchog/ rang bzhin gnas pa bka' stsal pa/ mi dmigs bde ba bka' stsol cig khyab pa chen po bka' stsol cig/ nyag gcig dgongs pa 
bka' stsol cig/ ces gsol pa dang/ bcom ldan 'das byang chub kyi sems rdo rje bka' stsal pa/ nyon cig 'khor gyi bde bar gshegs// yang dag ma bcos sems de la// ci yang ma g.yos byung ba n-i// bag 
chags zad de de bzhin nyid// de bzhin nyid ces bya ba ni// gud na yod pa ma yin no// ye nas sems nyid nam 'kha' la// snang ba med pa thams cad snang// kun snang bde ba don dam ste// tshig dang yi ge kun </text>
</item>

<item><p>32</p><section>1</section>
<text>las 'das// 'di las gdags pa'i chos gang med// de kho na nyid mi dmigs pa// mtshan ma'i byung tshor kun med na// dmigs med mkha' yi dbus zhes bya// kun pas bdag nyid rgyal 
ba'i thugs// sangs rgyas rnams kyi chen po zhes// grags dang ma grags sems med pa// e maho de nyid khyab pa ste// dmigs pa med pa'i mkha' zhes bya// dbyings la dbyings nyid rang rig na// bya btsal 
rdzogs pa zhes bya ste// stong pa la ni stong pa sgom// stong nyid ye shes dag pa ste// dngos dang dngos med gnyis kas stong// ye shes dang ni dbyings ma bskyed// mkha' la mkha' bsam mkha' yi don// rang 
bzhin med pas lhun grub sa// ye nas skye ba med pa'i don// byang chub sems ni bsgom pa yin// ye shes rang thabs ldan pa yin// gnas med mnyam pa bag la nyal// de bzhin chung ngu'i chung ngu zhing// de las 
gsum ni rang bzhin gnas// de bzhin gshegs pa thams cad kyi rang bzhin byang chub kyi sems bsgom pa'i rgyud las/ rang bzhin gyis gnas pa'i le'u ste bdun pa'o//// de nas 'khor gyi bde bar 
gshegs pa rnams la/ rigs kyi bu dag ces bos nas bka' stsal ba/ ngo mtshar rmad du byung ba yi// thabs chen gdams ngag rgyud mchog 'di// gsang ba'i nges don nyid yin pas// dad brtson ma yengs 
gsal ba'i don// byang chub sems bsgom dam pa dag/ skyes bu dam pa'i don du bshad// yongs su btad pas 'chang ba dang// klong pa dang ni don bsam pa// lha dang lha min ma lus 'dud// thams cad dngos 
po ma lus pa// zil gyis non par the tshom med// de bzhin gshegs pa thabs cad kyi rang bzhin byang chub kyi sems bsgom pa'i rgyud las/ 'khor la yongs su gtad pa'i le'u ste brgyad pa'o//// byang 
chub kyi sems bsgom pa zhes bya ba'i rgyud rnal 'byor dam ba rdzogs so//// rgya gar gyi mkhan po dz+nyA na gar+b+ha dang/ bod kyi lo tsa ba bai ro tsa nas bsgyur cing zhus te gtan la phab pa'o// // bcom ldan 
'das rdo rje sems dpa' la phyag 'tshal lo// yi ge med pa'i rgyas pa/ 'khor thun mong ma yin pa rnams dang/ dper na til gyi gong bu ltar gang nas khyab par gnas so// byang chub sems dpa' rdo rje chos la 
sogs pas/ bcom ldan 'das la yi ge med pa'i chos kyi 'khor lo bskor bar zhus pas/ bcom ldan 'das las rang bzhin gyis 'od zer byung ste/ bde bar gshegs pa rnams rang bzhin gyis byon par gyur 
to// de nas rang gi mthus rab tu chem pa la sogs pa yang byung ngo// de nas 'khor de dag gis bdag po'i mchog la bstod de zhus pa/ bdag po mchog nyid rang bzhin snang// bdag po chen pos bshad du </text>
</item>

<item><p>33</p><section>1</section>
<text>gsol// gzu bo chen pos bshad du gsol// yi ge med pa bshad du gsol// rang bzhin rgyas pa bshad du gsol// mtshan ma med pa bshad du gsol// rang bzhin gyis rgyud las/ 'khor gyis 
gleng bslang ba'i le'u ste dang po'o//// bde ba'i dbang phyug bcom ldan 'das de rnams par snang mdzad kyi skur byung nas/ mtshan ma med pa'i ting nge 'dzin las bzhengs te bka' stsal pa/ sems can ye 
shes bskyed pa'i thabs// byang chub chen po thob 'dod na// rgyud 'di rtogs par dka' ba ste// kun gyis mthong bar bya ba min/ khyed cag legs par nyan 'dod na// legs so legs so don dang 
'tsham// legs so legs so byang chub che// legs so legs so gus par nyon// legs so legs so zhu ba legs// byang chub chen po'i thabs mchog 'di// blo dman rnams la mi snang ste// yang rab rnams 
kyi spyod yul lo// rang bzhin gyis rgyas pa las/ bdag po 'khor la mnyes pa'i le'u ste gnyis pa'o//// de nas 'khor de dag yi ge med par nam yang ma thos pa 'di thos nas ngo mtshar bar gyur te/ 
bdag po'i mchog la gsol ba/ yig med mtshan med spros pa// dmigs pa med pa'i don chen 'di// nam yang ma khums de ring khums// btsal med don dang de ring na// gzu po chen pos bshad du gsol// yi 
ge med pa rgyas pa las// 'khor dam ba'i le'u ste gsum pa'o//// de nas bdag po'i mchod de thams cad mkhyen pa'i ting nge 'dzin las bzhengs nas/ nam mkha'i dbye ba 'di bka' stsal pa/ sems 
can rnams la rang bzhin gnas// thabs kyi rim pa mchog dang ni// mtshan ma spros pa gnyis kun rgyud// thog ma'i bag chags byang ba de// rgyud kun gyi ni rtsa bar 'gro// bsam pa dang po la gnas pa/ kha dog 
rgyan dang kun la khyab// mthong ba yid kyis dmigs pa'o// 'di ni 'jig rten pa yi'o// 'jig rten 'das la'ang rnam pa gnyis// mtshan dang mtshan med gnyis su 'gro/// mtshan ma sku phyag rang 
bzhin med// mtshan med ma bcos rang nyid de// btsal pa kun dang bral ba'o// phyi dang nang dang gsang ba gsum// lus dang shes pa la sogs pa// kun la khyab pa'i mkha' ru 'gro// dbyings nyid mkha' ru 
shes pa ni// chos dbyings zang ma zhes bya'o// rang bzhin gyis rgyas pa chen po las/ nam mkha'i dbye ba bstan pa'i le'u ste bzhi pa'o//// de nas 'khor rab tu dang ba rnams kyis thal mo gdong du sbyar 
nas mgrin gcig pas zhus pa/ bde bar gshegs pa'i bdag po mchog/ nyag gcig dgongs pa bshad du gsol// de nas bde bar gshegs pa dbyings zab mo'i ting nge 'dzin las bzhengs nas/ 'khor gyi </text>
</item>

<item><p>34</p><section>1</section>
<text>bsam pa mkhyen nas bka' stsal pa/ nyag gcig gdongs pa mtshan med de// 'di dang 'di zhes bstan du med// sangs rgyas kyis kyang ma gzigs te// sems can blo la ga la gnas// phyogs su 
bltas pas mthong ba med// mthong ba nyid na ma mthong ste// mthong med tshul du mthong bar bya// de ni nges sgoms mchog yin no// de ni nyal ba'i 'khor lo yin// sems la sems kyis bltas pa na// gang yang 
ma mthong gsal ba'o// nyag gcig dgongs pa de la bya// rang bzhin gyis rgyas pa chen po las/ bde bar gshegs pa nyag gcig gi dgongs pa bstan pa'i le'u ste lnga pa'o//// de nas bdag po'i 
mchog la gsol ba/ bde bar gshegs pas nyag gcig gis// lta ba zab mo bshad du gsol// dam pas khyad par bshad du gsol// bdag po'i mchog gis bshad du gsol// chos dbyings zab mo'i bshad 
du gsol// ye shes spyi blugs bshad du gsol// de nas bdag po'i mchog de zil gyis gnon pa'i ting nge 'dzin las bzhengs nas bka' stsal pa/ sems can kun la rang bzhin gnas// rgyu rgyud na ni gsang 
ba bzhugs// gsang ba gab pa'i don yin te// gang zag blo la ma snang bas// lta ba zab mo khyad par can// nga yis khyed la bstan par bya// dang po'i tshe na byung ba ni// rang byung rig pa chen po'o// chos dbyings 
ma bcos dbyings nyid la// ye shes skad cig gsang ba'o// sems kyi skad cig dang po la// skyed pa ma yin ma bskyed pa// dbyings yig oM ni mtshon par bya// muM gyis rab tu gsal ba'o// skyes bu rtsal mthu 
ldan pas ri// skad cig ma la gsal bar byed// kun gzhi la sogs nyon mong yid// 'di dag 'gyur bar ngas ma bstan// 'gyur na rim pa can du 'gro// de bzhin gshegs pa thams cad kyi rang bzhin ye ge 
med pa las// dbyings zab mo bstan pa'i le'u ste drug pa'o//// de nas bdag po'i mchog gi khyad par gyi 'khor la dam tshig gi le'u bstan pa/ chos rnams rtsa ba dam tshig ste// thar ba nyid dang ngan song 
yang// man ngag dam la rdzogs pas na// dam tshig 'di ni sa gzhi'o// mngon par bla ma mnyes par bya// bla med thar pa spang mi bya// 'di ni dam tshig rdo rje 'o// hUM phaT sngags kyang bzlas pa'o// 'di ni bzlas 
pa dam pa'i mchog/ bde bar gshegs pa'i sku gsung thugs kyi rang bzhin rgyas pa las/ dam tshig gi rtsa ba bstan pa'i le'u ste bdun pa'o//// de nas bdag po'i mchog des/ 'khor la rigs kyi bu zhes 
bos nas/ ngo mtshar ba 'di gsungs so// e ma rgyud 'di sla phyir dka'// e maho rgyud 'di mthong ba min// e maho dbang po rab kyi rab// de yi don du rgyud 'di bshad// e maho gdams ngag rgyud du </text>
</item>

<item><p>35</p><section>1</section>
<text>byas// e maho nges don zab mo 'di// e maho nyag gcig dgongs pa'o// e maho thabs dam ma nor ba// e maho byang chub thob pa'i thabs// blo la blos ni snang bar gyis// blo la rgyud don snang 
bar gyis// de bzhin gshegs pa thams cad kyi rang bzhin rgyas pa las/ bdag pos ngo mtshar ba bshad pa'i le'u ste brgyad pa'o//// de nas yang 'khor la bos nas gsungs pa/ yang dag bde 
gshegs thugs kyi rgyud// gtsor byas bshad pa'i don 'di ni// 'jig rten dag tu grags pa yang// mang po'i don du ma bshad do// 'ga' yi don las ma yin no// zab mo man ngag rgyud mchog go/ lta spyod dam 
tshig dbang rnams kyang// nges don 'di las brtag par bya/ khyad par 'khor la thabs kyi rgyud// gsang mchog 'di ni ngas bshad do// thun mong ma yin 'khor mchog la// rdo rje 'khor lo ma bskor te// 'di ni 
gang du'ang ma bshad do/ khyed cag dad pa ldan par gyis// snod ni yang dag ldan pa'o// de bzhin gshegs pa thams cad kyi rang bzhin rgyas pa las/ bdag pos 'khor la gtad pa'i le'u ste dgu 
pa'o//// rang bzhin gyi rgyud rgyas pa yi ge med pa/ de bzhin gshegs pa thams cad kyi sku gsung thugs las byung ba mthong bar dka' ba'-i don rdzogs so//// rgya gar gyi mkhan po dz+nyA na gar+b+ha dang/ 
bod kyi dge slong bai ro tsa nas bsgyur cing zhus te gtan la phab pa/ skar sar bas kyang bsabs pa'o//// rgya gar skad du/ b+ho d+hi tsit+ta/ bod skad du/ byang chub sems bsgom pa/ bcom 
ldan 'das dpal bde ba'i mchog la phyag 'tshal lo// bcom ldan 'das de thams cad chos nyid zab mo la gzung bar dgongs nas/ chos kyi dbyings gteng dpags dka' ba zhes bya ba'i ting nge 'dzin
la snyoms par zhugs te/ rang bzhin gyi dkyil 'khor nyid dang tha mi dad pa rnams la rang bzhin gsung du med pa 'di bka' stsal pa/ de'i tshe na thams cad chos nyid stong pa nyid du gyur to// byang chub sems kyi 
ngo bo ni// bsam med dran med mi g.yo ba// bsam pa bstan du med pa'o// tha snyad gdags su ga la yod// 'di ni brjod med spros las 'das// dge ba'i rmi lam lta bu'o// rnal 'byor dam pa'i lam zhes 
bya// grub mtha' ma nyam yongs su dag/ sangs rgyas sa la rang bzhin gnas// rdzogs pa chen po'i don zhes bya// de bzhin gshegs pa thams cad kyi rang bzhin gsung du med pa'i gsung gsungs pa'i skabs te 
dang po'o//// yang bde ba'i mchog gi ye shes gsung du med pa 'di bka' stsal pa/ chos nyid ji bzhin pa de la/ blo yang de 'dra bzhag gyur na// sems kyang skad cig dang po la// lus chos gnas pa </text>
</item>

<item><p>36</p><section>1</section>
<text>don la rig/ de dus byung tshor shes 'jug med// bag chags rgyud chad rang byung shar// ye shes me ste skad cig la// de bzhin dbyings kyang skad cig ma// de dang de zhes dbyer med pa// de ni rgyun 
chags thams cad spangs// shes pa ye shes nyid du gyur// de bzhin sbyor ba'i lam pa yi// ye shes la reg mi gnas la// rang rgyud du ni bdud bzhi 'byung// 'jigs pa gzugs dang grags pa sgra// 'od kyi 
bdud dang slu ba rnams// byung tshe de la rig byas la// mi zhen mi chags lan 'ga' bsam// kun 'ong 'gro ba de nyid lam// shes pa khyad par can zhes bya/ ye shes gsung du med pa'i skabs te gnyis 
pa'o//// de nas yang bde ba'i dam tshig mchog des/ 'khor rnams la dbyings zang ma bka' stsal pa/ zhi ba'i dbyings te 'dus ma 'dus// rang bzhin bzang dang rab 'dres pa// rtsal med tshul du byung ba 
de// gang gi ma bslad rang bzhin dbyings// thog ma med pa'i rgyal po'o// skad cig rgyu 'bras med par dbyings// rgyun chad med pa dbyings la yan// btsal na rtsol nad sangs mi srid// btsal ba med pa 
dbyings kyi mchog/ de lta bu yi dbyings de la// de lta bu yi ye shes dbab// yang na dbab dang mi dbab med// shes rig bag chags rgyun de yang// gnyen po'i sgo nas mi gcod de// rang bzhin rang gis 
rtogs 'gyur ba// de yis bag chags rang bzhin dag/ rang ga'i bsam pa gya gyu ba// de red ba yang bde bar gshegs// gcig tu gzung par ngas ma bshad// ye shes de yang bsam pa'i dbang// bsam pa 
rang kha ma yin te// dbyings dang ye shes rab 'byor na// rim pa can gyi char gzung ste// rim pa med pa'i don de ni// yang dag pa yi dam pa'o// byang chub sems bsgom pa las/ dbyings zang ma bstan pa'i 
skabs te gsum pa'o//// de nas yang rang bzhin mtshon du med pa bka' stsal to// rang bzhin rang gi rtogs pa ni// dwangs snyigs med pa'i zab mo ste// rang kha'i tshe na yong med na// bsam pa mtshan 
ma can gyis ni// de la mi dpogs gya gyu can// gsal ba med pa rang bzhin gsal// gsal ba nyid ni grub mtha'i skyon// rang bzhin mkha' la rang bzhin sems// gsal ba rang bzhin rang bzhin 
gnas// shes rgyun de yang de bzhin tsam// de ni nyams med nyams zhes bya// lta ba rim pa ma yin la// sgom pas rim pa ma yin la// lta spyod gnyis ka rang bzhin tsam/ khyad par 'phags pa'i rang bzhin 
no// byang chub sems bsgom pa las/ mtshon du med pa'i skabs te bzhi pa'o//// de nas yang dbyings dang spyod yan pa 'di bka' stsal pa/ thams cad dbyings dang spyod yan pas// dbyings dang ye </text>
</item>

<item><p>37</p><section>1</section>
<text>shes dbyer med pas// ye nas ma bcos chos dbyings la// ma bcos rig pa klong du yin// rang bzhin don dang ldan byas te// rtog ge'i spyod yul ma yin pas// dbyings dang ye shes gnyis med 
de// gnyis med bde ba'i rgyal po'o// de ltar ma yin rtog ge bas// bsam pa de la gnas pa na// gal te sems la gtad yod pas// btang bas mi thongs 'ching ba'i rgyu// gtang mi dgos pa'i skyes bu 
yis// nam mkha'i rten dang nang du bsdus// dang po'i tshe na 'di gnyis sgrib// dbang po yul la 'phros pa yang// de kha dbyings zangs shes rab mod// lan cig rdzogs chen don 'dod pa// rang bzhin bde ba 
nyams su blangs// bde ba snyam ste ma tshor 'chor// de bas chad pa zhi bar bzhag/ der bzhag ser 'od bong ba bzhin// dbyings dang ye shes skad cig la// med pa shes rab thabs rdzogs pa// de ni sangs rgya sa 
la gnas// gnyis su med par mi blta bas// de ni sangs rgya sa la gnas// de dag gting dpags dka' ba'i don// byang chub sems bsgom yi ge med pa las/ dbyings dang ye shes gnyis su med pa'i skabs 
bstan pa ste lnga pa'o//// de nas yang mthong med bltar med pa'i don dka' stsal pa/ mthong bas blta ru med pa ni// chu srin gre ba'i rin chen bzhin// nam yang bstan du med pa'o// mtshan ma kun dang 
bral bas na// btsal dang bral ba yi ge med// gtso dang bral bas nyams kyi gtso// mi dmigs sku la bltar med de// mi dmigs gsung thugs de bzhin yin// ma mthong bas na mthong ba che// thabs kyi thabs 
te dngos grub rmad// shin tu ngo mtshar rdzogs chen po// sangs rgyas thugs la mi mnga' ba// 'di rtogs go ba brgya nang na// gcig mi 'ong bar shin tu grags// lung du bsgom bsgrub kun dang bral/ khyab pas 
bde chen don zhes bya// mthong med bsam pas thams cad mthong// de ni nges sgom mchog chen po// sa dang pha rol phyin las 'das// de yi snang ba rang bzhin med// rang bzhin med pa'ang mi bsam ste// smra 
bsam yul las 'das pa'o// sems kyi byung tshor byung ba na// de kho rang bzhin rang zhi ba// nges don snying po bla na med// rnam rtog bsags pa'i 'phra rgyas kyis// log khrid don min rtas pa'i mthu// bzlog 
dka' gnyen pos bzlog pa min// rgyal las dmangs byung tha mar rgyal// rgyal po thu bo mi yi mchog/ rgyal bzung rgyal khams cham la phab// nges par bsad pas sdig mi 'ong// 'di ni slar 'tsho shin tu 
rgyal// mkhas pas rgyal po bsad gyur na// shin tu rgyal 'khor bsrang bar 'ong// lugs zlog bde chen sa las 'das// byang chub sems bsgom pa las/ mthong bar byar med pa'i skabs te drug pa'o// </text>
</item>

<item><p>38</p><section>1</section>
<text>pa'o//// de nas chos nyid ji bzhin pa'i don bka' stsal pa/ sems mi g.yo ba sangs rgyas so// gang yang mi bskyed don de la// gang gnas chos nyid yin par bshad// gnas dang mi gnas 
gnyis med de// de phyir rnam pa thams cad mkhyen 'di ni sku yi dngos grub yin// chos nyid cir yang ma mthong ba// thugs la yang dag don ma log/ bzlas shing gsal bar ma gyur pa// gsung gi dngos grub 
shin tu yin// sa la mi rten lhun gyis grub// 'di ni lam rgan kun bong 'gro// thams cad 'dus pa'i dngos grub yin// rang bzhin rang la rang bzhin shar// rang byung rig pa zhes bya'o// 'di mi snang ba gnan 
snang med// gal te blo la snang ba de// don snang ma yin mtshan ma'o// de ni rang byung rin pa min// byang chub sems bsgom pa las/ chos nyid ji bzhin pa'i skabs te bdun pa'o//// de nas yang rmad du byung 
ba 'di bka' stsal pa/ sems mi g.yo ba bde ba ste// sems kyis sems 'ching mi tshor bas// sems la zhib pas brtag dpyad bya// shes bzhin gyis ni thang bcad de// sems kyis sems la bltas pa 
na// cir yang ma mthong ma yengs pa// bsgoms na ma sgoms bsgrub na nyams// de bas byung tshor ci byung yang// rang byung rang zhi bsgom pa'i gtso// rang byung rang zhi tsam ming gdags// sems 
kyi spyod 'jug thams cad kyang// yi ge med pa'i ngang du bzhag/ de ni rgyal po'i rgyal po'o// man ngag snying po'i rgyud ces bya// bde gshegs nyag gcig dgongs pa la// phyi rabs rnal 'byor don la ni// ya 
rabs bsam pa'i ting nge 'dzin// shes rab kyis ni don la dpyad// byang chub sems bsgom pa yi ge med pa'i rgyud las// rmad du byung bar bstan pa'i skabs te brgyad pa'o//// de nas sku 
gsung thugs su 'khor rnams rang bzhin gyi ston nas bka' stsal pa/ byang chub sems sgom pa yi ge med pa'i rgyud 'di mthong ngam/ thos sam/ nyams su blangs sam/ don rtogs sam// mngon du gyur tam/ zhes 
bka' stsal pa las/ de nas 'khor rnams kyis mgrin gcig pas 'di skad ces gsol to// byang chub kyi sems yi ge med pa 'di bdag cag gis ji ltar yang ma 'tshal lo zhes gsol pa las/ bde bar 
gshegs pa rnams slar yi ge med pa'i rang bzhin du 'dus so// byang chub sems sgom pa yi ge med pa bstan pa'i skabs dgu pa rdzogs so// // u rgyan skad du/ san+d+hi ma hA pra ka ra na tan+t+ra nA ma/ bod skad du/ 
rdzogs pa chen po lta ba dmar 'byam lta ba'i rgyud/ rgya gar skad du/ san+d+hi sarba ti la e ka spra sa ra ha ma ma hA spras d+hA tu a b+hi shi ke tan+t+ra nA ma/ bod skad du/ rdzogs pa chen po thams cad 'dus pa thig le nyag </text>
</item>

<item><p>39</p><section>1</section>
<text>gcig lta ba gcod 'dral chen po/ dbyings chen po man ngag ces bya ba/ dpal kun tu bzang po thams cad 'byung ba'i rgyal po chen po la phyag 'tshal lo// 'di skad bdag gis thos ba'i dus 
gcig na/ rang snang dag pa chen po'i gnas ye shes thig le chen po'i sku/ rtag par mi 'gyur khong gsal chen po'i sku/ thugs yang dag pa'i ye shes chen po/ 'gag med gsung gis bdag tshig can// dri med ye 
shes chen po'i spyan mnga' la// dus gsum gcig pa'i mnga' bdag des// dri med rnam dag klong yangs nas// 'gag pa med pas bka' stsal pa// kye/ zer gyi ston pa kun bzang dang// rtsal gyi ston pa kun 
bzang dang// longs sku ston pa kun bzang dang// byang chub sems dpa' kun bzang la// dus gsum chos sku ngo sprad bstan par bya// zhes gsungs pas/ zer gyi kun tu bzang po dang// rtsal gyi kun tu bzang 
po la// longs sku'i kun tu bzang po yis// 'di skad ces pa'i tshig brjod do// rang bzhin kun bzang 'khor bcas rnams// thog ma med pa'i dus dbyings na// sangs rgyas sems can sngaun rol na// thog ma ji 
ltar gnas pa lags// de la 'khrul pa ci yis lan// tha ma 'khrul ba ji ltar zlogs// sangs rgyas sa na ji ltar gnas// thugs rje'i 'byung lugs ji ltar lags// lam gyi so mtshams ji ltar lags// theg pa 
rim dgu 'ong ba ci// 'bras bu'i don la dgu yod dam// ston pa rnam dgu bstan par bya// lta spyod dgongs pa dgu yod dam// de yis 'bras bu dgur 'byung ngo// de dag go rim ji ltar lags// lam mi rtogs 
dang ldog pa de// rtag tu 'khor ram grol bar 'gyur// zhes zhus so// lta ba gcod 'dral chen po'i rgyud las/ gleng gzhi'i le'u ste dang po'o//// san+d+hi ma hA mu dra pra sa ra d+hA tu/ e/ thugs rje longs sku 
kun bzang la// de la dri dgos mi mnga' ste// 'gro ba'i don la dgongs nas dris// rtsal gyi kun tu bzang po des// zer nyid rnam dag klong nas su// dgongs ba'i klong nas byin chen gyis// longs sku nyid la 
bka' stsal pa// thog ma med pa'i dus dbyings nas// dbyings nyid chen po zhes kyang bya// phyogs med chen po zhes kyang bya// de mtshon mthun pe 'gal ba'i dpe// de dag tshul du bdag gis brjod// thog ma 
med pa'i dus nyid na// mi stong kun stong stong pa rgya mo che// mi gsal kun gsal gsal ba 'od po chen// mi 'byung kun 'byung 'byung ba kun gyi gnas// mi snang kun snang snang pa kun gyi dbyings// mi 
'char kun 'char thams cad 'char pa'i gzhi// mi mtshangs kun tshangs tshangs pa mdzod po che// mi srid kun srid srid pa kun gyi gzhi// ri bong rwa dang rus sbal spu// nam mkha'i me tog bzhin du cang med min// thams cad </text>
</item>

<item><p>40</p><section>1</section>
<text>kun gyi gzhi ma yin// zhes gsungs so// lta ba gcod 'dral chen po'i rgyud las/ dus gsum gyi dbyings chen po'i le'u gnyis pa'o//// d+ha tu rat+na pra sa ra/ yang bka' stsal pa/ dbyings 
nyid chen po zhes bya ste// de yi dus na 'di ltar bstan// sems dang yid 'gyu 'dod dang ni// rig dang ma rig ye shes dang// sangs rgyas sems can longs sku dang// byang chub sems dpa' rnams dang sprul 
pa'i sku// theg pa rim dgu mu steg rtag chad dang// dngos grub sa rdul tsam mi mnga' 'o// dag dang ma dag grub dang ma grub dang// yin min yod med kun gyi gzhi ru gnas pa yin// stong ra chen mo zhes 
bya'o// sangs rgyas med pas stong pa 'dra// sems can med pas stong pa'i gzhi// sangs rgyas sems can 'khor 'das gzhi yin pa// stong dang mi stong kun gyi gzhi// kun gzhi dbyings zhes bya'o// ngo bo thams 
cad kyi gzhi ni// gsal ba zang thal chen po yin// rang bzhin stong pa'i gzhi yin te// thugs rjes mi 'gag pa yi gzhi// yon tan mi 'gyur pa yi gzhi// 'phrin las gang yang 'byung ba'i gzhi// srog gsum 
gcig la tshang ba'i gzhi// thugs rje rlang la rang bzhin nam mkha'i gzhi// ngo bo rig pa'i gzhi// yon tan 'gyur ba'i gzhi// 'phrin las gcod byed yid kyi gzhi// zhes gsungs so// lta ba gcod 'bral chen 
po'i rgyud las/ gzhi dngos po bstan pa'i le'u ste gsum pa'o//// d+hA tu kar+m+ma pra sa ra/ yang bka' stsal pa/ dbyings dang sgrub byed gzhan sel te// kun gzhi'i 'phrin las bstan pa'i le'u ste// phyi 
dang nang dang gsang ba'o// de la phyi yi 'phrin las bzhi// thugs rje'i yi dwags las byed bzhi// rang gzhi'i byol song yon tan mi yi gzhi// 'phrin las 'gag pa med pa de// lha dang lha min 'phrin las bzhi// des na phyi 
yi 'phrin las bzhi// nang gi 'phrin las bstan pa ni// ngo bo zhi ba rang bzhin drag po yi// yon tan rgyas pa 'phrin las mngon spyod bzhi// spyod pa'i khyad par bstan pa ni// ngo bo rig pa las kyi gzhi// rang 
bzhin ma ni snang ba'i bzhi// thugs rje ma ni rlung gis las byed bzhi// yon tan 'gyu ba'i 'phrin las bzhi yin no// 'phrin las thog med yid kyi gzhi// yang gsang sangs rgyas 'phrin las bzhi// bzhi lnga shes 
na ye shais 'phrin las gzhi// ye shes lnga ste rang 'byung las kyi bzhi// sku lnga ye shes lnga rtsegs dang// thugs dang spyan lnga rtsegs pa'i gzhi ma yin// sangs rgyas gsungs lnga'i 'phrin las ni// chos cha re la re re 
tshang bas gsungs chen lnga// de yi lnga rtsegs gsungs lnga'i 'phrin las te// yon tan lnga rtsegs 'phrin las lnga rtsegs las// de yang gzhi la tshang bas kun gzhi yin// zhes gsungs so// lta ba gcod 'bral chen </text>
</item>

<item><p>41</p><section>1</section>
<text>po'i rgyud las/ gzhi'i spyod 'bral las kyi bzhi bstan pa'i le'u ste bzhi pa'o//// d+hA tu ra ti pra sa ra/ de nas yang bka' stsal pa/ ston pa rgya chen gsal ba rgya chen dang// mi 'byung kun 
'byung 'byung ba kun gyis lan// mi gnas dgu gnas snang gzhi kun gyis len// mi srid dgu srid srid pa kun gyis len// de yang ji ltar len ce na// ri bong rwa yang rung yang brdo// mo sham bu ni skye yang 
brdo// nam mkha'i me tog mchod pa 'bul// rus sbal spu ni 'breg yang brdo// pha med ma med bu ni 'khyam yang brdo// sangs rgyas pas ni de lnga'o// sems can pas ni de lnga'o// bde gshegs sku bas de 
lnga'o// grib ma'i 'od la chags sdang skye// skye ba snga ma'i dus yin no// rang snang gsang 'byung ngas ngo shes// sku lnga ye shes thugs dang gsung// yon tan 'phrin las lnga rtsegs shar// 'od ni sangs pas sku gsung 
rgyas// rtogs pa bzhi la mngon 'gyur 'od dang 'gyu ba yid// sangs pa rgyu lnga lam lnga 'od// rgyas pa lnga rtsegs dgongs pa shar// lnga pa 'gyu ba rag pa 'od// gzhi las 'das pas sangs rgyas pa// snga rab 'das 
pa'i sangs rgyas yin// de yis thog ma shes pas na// thog ma bzhi shes gtan tshigs 'god pa nga// nga med pa yi sngon rol na// gzhi shes bya bar 'dogs mkhan nga// nga yis gzhi shes sangs rgyas pas/ zer 
dang rtsal gyi kun bzang gis// sangs rgyas chos sku zhes su brjod// nga yis byin brlabs brjod pa yis// thugs rje sprul sku 'byung ba yin// mi 'char dgu 'char thams cad 'char ba'i gzhi// thugs rje sprul sku 
byang chub sems dpa' yin// mngon par shes pas dus gsum gzigs pa yang// ma g.yengs dus na mkha' dbyings chen por gzigs// mar ldan 'gro drug 'khrul dang yar ldan 'bras bu gzigs// skye ba 
dag la snga ba rdzus te 'gro drug skye ba gzigs// rig dang ma rig las 'bras 'byung bar gzigs// mtshan nyid 'dul dang gsang sngags 'dul ba gzigs// chos sku ngo sprod rtsol med rang grol gzigs// de 
rnams 'bras bu dus tshod rang sa gzigs// btul bas mi thul 'khor bar gnas par gzigs// de ltar dbyings su shes pa de ltar yin// dbang po yid dang rang rig mngon sum dang// rnal 'byor mngon 
sum tshad mas de ltar gzigs// zhes gsungs so// lta ba gcod 'bral chen po'i rgyud las/ dus gsum gtan la dbab pa'i le'u ste lnga pa'o//// ma nu A ti ta khya spra sa ra/ yang bka' stsal pa/ ma rig so 
mtshams ngo sprad pa// ngo bo nges tshig mtshan nyid dang// dbye ba dpe dang rtags don bstan par bya// gzhi la shes pas ngo bo yin// 'od la ltos pas nges tshig yin// ma rig mtshan nyid gzung 'dzin la// dbye ba </text>
</item>

<item><p>42</p><section>1</section>
<text>rnam pa bzhi yin te// lhan skyes ma rig ma ni gsum// kun brtags ma rig 'od lnga la// rang snang ma shes rtags pas skyes// las nyid rgyu 'bras la rmongs pa// las ni rgyu ba'i rlung yin no// las 
yul rang snang 'od las spyad// 'bras bu rgyu mthun drug tu smin// des na rmongs pa ma rig pa// 'gro drug 'khor zhing rgyu drug 'khyam// de kho na nyid las rmongs pa ni/ kho na nyid ni gzhi yin te// de ngo ma sprad pas 
rmongs pa// des na rdzus te skyes zhes bya// 'byung ba 'dus nas pha las skyes// de ni mngal skyes zhes bya ste// skye gnas kun la 'chi ba yin// drod gsher skye ba dus gzung dka'// thig le 'od kyi tshom bu 
las// sgong skyes bya ba rdzus dang 'dra// skye ba bzhi 'am lnga yi gzhi// bzhi la ma mtshangs skye ba med// ngo bo thig le sgong skyes bzhi// rang bzhin stong pa mngal skyes bzhi// thugs rje 'gag med rdzus skyes bzhi// ngo 
bo gsher las skye ba'i bzhi// thugs rje grong las skye ba'i bzhi// ri bong rwa yis brdungs pa yis// skye ba thams cad 'phrin las bzhi// rang bzhin stongs pa lta bu ste// skye bzhi'i rtsa ba ma chod na// rtag tu rtsol ba 
tshe chad 'gyur// ces gsungs so// lta ba gcod 'bral chen po'i rgyud las// ma rig shan dbye ngo sprod pa'i skye ba rtsad gcod kyi le'u ste drug pa'o//// ti la e ha spra sa ra ha ma nu ta ra// thog ma med pa'i 
dus nyid na// sems can lus 'di ji ltar len// ma ning rlung du skye ba de// thugs rje 'gag pa med pa'i rlung// ma ning thugs rje 'gag med yin// ma ning snang bar skye ba ste// ma ning rang bzhin stong pa 
yin// ma ning rig par skye ba yi// ma ning ngo bo gsal ba yin// 'phrin las yid du bcos ba ste// des skyes ma ning 'phrin las thog med yin// yon tan skye ba'i dus nyid 'gyu bas te// ma ning yon tan 'gyur 
med yin// skye ba lnga yi rtsa ba yin// de ma chod par gzhan rtsad gcad// lcags mkhar mkha' la rdegs pa 'dra// srog 'phrog phra ste rgyab pa med// rkyen ni 'od lnga rang gis phyed// de dus skye shi rtsa ma chod// chu chung 
nya chen 'dzin pa 'dra// lag rdum brag la 'dzeg pa 'dra/ yan lag med pa rkyal byed 'dra// bya long nam mkha'i mtha' 'tshol 'dra// long ba nang thab byed pa 'dra// 'bras bu 'byung ba ngas ma mthong// nor bu chu 
dngas chu la 'phyar ba ltar// nyon mongs rnyog ma skad cig rang sar grol ba 'di// tshul chos che ru re la byin na dbang po kha 'gro 'ong// shes rab dad pa yon tan dang dang gus par ldan srid de// de rnams ldan 
pa'i gang zag 'dzam bu'i gling na 'dug ba ngas ma mthong// gdam pa'i ngo sprod dngos su ston pa 'di// phyal bar ma gtang yun du 'jo shes mdzod// srog dang sngo ba'i byang chub sgrub zer kyang// lo 'ga' lon </text>
</item>

<item><p>43</p><section>1</section>
<text>nas dad pa ldog srid kyis// chu srin gre bar rin chen tshud pa ltar// zags su ma gzhug kha ru ma 'don cig/ de ltar ma byas chu srid klu yi rgyal pos gsad// de dang 'dra ste gnyis ka dmyal bar 
'gro// dmyal pa sgrub pa'i ngo sprod 'di ma dgos pa ngas ma mthong// rang rgyud srid cing kha phyar stong// gdam pa 'dod cing 'phrel nas rgyab log byed// ngo sprod gzhus nas dmyal ba'i grong kha 'grim// dmyal 
dpon chos kyi rgyal pos de ma 'brel// gnyis char ngan te spre'u la bsgoms pa slob// sgom pa byed pa 'dra zhing sems can gsod// des na rang phung gzhan nas rlag/ ces gsungs so// lta ba gcod 'dral chen 
po'i rgyud las/ skye shi rtsa gcod ngo sprod pa'i le'u ste bdun pa'o//// de nas yang bka' stsal pa/ ma rig pa las lus blangs te// ma ni mkha' dbyings chen po yin// de ma shes pas ma rig pa// ma rig pa la 
rgyu lnga ste// phra rag ma rig rgyu lnga'o// gzhi ni zhing dang 'dra ba de// rgyu ni sa bon rkyen ni chu lta bu// 'bras bu du mar snang ba ltar// rkyen lnga skyed de bar do ru// las drug tshang ste 'bras bu rdzus skyes drug/ de 
gzigs rgyu rkyen gzhi sbyar te// bkri drang tshul du chos kyi sgo mo yang// brgyad khri bzhi stong gnyen por bshad pa tsam// gang zag la'ang rnam pa bzhir shes te// chu shing lta bu'i gang zag de dag dang// dngul rdo lta 
bu'i gang zag dang// gser gling lta bu'i gang zag dang// nor bu rin chen man shel gyi med pa'i// gang zag rnam pa bzhi la dpe dang sbyar te bshad// snyan rgyud rdzogs chen rang gis ngo sprad nas// dper na skyur 
ru ra ni rlon pa de// phyi nang med par gsal bas dpe yi tshad du skyol// de bzhin du bsgrub mtha' phyogs med lta ba'i dras thag chod pa yis// ji ltar brjod med smra ba yin 'dug cir byas kyang// thams cad ma 
lus rang sgo rang snang bas// grub mtha' gcod chen yin par brjod// chos sku'i yang rtse kun bzang byin brlabs 'di// seng ge'i 'o ma rin chen phyil phul blugs pa ltar// gang la btang yang bdud rtsi sman chen 
yin// snyan rgyud rdzogs chen seng ge'i 'o ma 'dra// rin chen phyil bu'i gang zag la// btab pa tsam gyis sku gsum dgongs pa 'char// seng ge'i 'o ma ru dong bzhos pa na// ru dong chag nas 'o ma 'thor ba 
yis// 'dzam bu'i gling du slob ma mnar med 'gro// ru dong nang du 'o ma 'jo lugs ni// slob ma ngan pas gdam pa gsang mi thub// mchu 'khyer nas kun la sgrogs par byed// gdam pa 'thor nas mnar med 
dmyal bar 'gro// slob dpon slob ma gnyis kyang dmyal bar sreg/ kun bzang rdo rje sems dpa' me chen spar// dga' rab rdo rje la sogs thub pa'i me bskul nas// rdo rje dmyal chen thar ba'i dus med </text>
</item>

<item><p>44</p><section>1</section>
<text>sreg/ de bas ngo sprod bstan pa'i snod med do// zhes gsungs so// lta ba gcod 'dral chen po'i rgyud las/ 'gro drug lus dngos bstan pa dang// thugs rjes snod rtag pa'i le'u ste brgyad 
pa'o//// ma hA ya na spa na spa na du ne/ 'gro ba drug po 'di dag ni// lam dang lam gyi cha rkyen dang// de la rtsod ba'i gags med na// 'gro drug rang gis gnas las ni// thar ba'i dus ni mi 'ong pas// lta 
ba'i dmar byang bshad par bya// ma rtogs sems can ma rig pa// de yi ngo bo nges tshig dang// mtshan nyid dbye ba gong dpe dang// rnam pa lnga ru mdor bsdus bshad par bya// ma hA pra dz+nyA d+hA du/ 'gro drug ma 
rtogs las kyis ni// rtag tu 'khor bar 'khyam pa yin// rtag tu ltogs bab lta ba yin// mu stegs chad par lta ba log/ de yang phyi me 'dang de// rang bzhin stong pa ma rtogs logs// rig pas brtags te 
sprin dang chu sbu ltar// blo bur ba yis lus blangs te// drod gsher 'dus pas sems su snang// rdul dang mun pa'i snying stobs kyis// blo bur ba ru lus blangs te// sngo nga ma shi ci bder spyod// shi nas 'dir 
tshogs 'byung mi srid// thig le dkar dmar drod gsher las// pha mas bsrubs cing sbyor ba'i dus// rdo rje b+ha ga 'thabs pa yin// de rlung sems su gyur pa las// sems shes bya blo bur ba// tha ma 'chi ba'i 
dus nyid na// dbugs chad dus na ag zer nas// dbugs gsum 'byus nas mkha' la thim// lus ni 'byung ba lnga la zha// sems ni nam mkha' stong la thim// dang po sems nyid dbyings la gnas// tha ma 
sbyor dus sems su shar// tha ma nam mkha'i ngang du 'gro// sprin dang 'dra ste phyis mi 'byung// de yang rang bzhin log pa ru// byang chub sems dpa' khyod nyon dang// phyi med zer na brtag ste 'chad// nyams su 
myong na med ces 'gag// ma myong gtan tshig su la grub// skad cig 'gag dang phyi ma skye// de yi bar mtshams ma shes pas// brtags te chad pa nyon re mongs// ljon shing thal ba rlung khyer smra// de yang grub pa ma 
yin te// skad cig snga phyi yod pa'i phyir// lta ba gcod 'dral chen po yin// mu stegs rtag par lta ba de// lung rig man ngag dag gis bsgrub// yon tan 'gyur med log par rtogs// de yang ji ltar rtogs zhe 
na// sems can nga ni rtogs pa yin// blo 'gyur bdag rtags gcig pu nyid// bu srin sa bon 'bras bu bzhin// rgyu rtags rkyen dang 'bras bu rtags// sems dbugs chad pas dus su ni// rtags pa 'theb 
long nyungs 'bru skra rtse tsam// lus kyi bong dang sbyar nas ni// rtsa bcag bye'u 'phur tshang 'jug ltar// lus 'di bor nas sred len dus// ma yin mngal du 'jug par byed// mi nyid shi ba'i blo bur de// rtag pas </text>
</item>

<item><p>45</p><section>1</section>
<text>mi lus len pa nyid// de yang lta ba log bas na// de yi gcod 'dral 'di lta ste// gcig bu rtag zer blo bur 'gyur// ci ste sgra zer 'gag pa'i phyir// nyams su myong nas rtag zer nyams myong lus 
pas mi rtag pa// de yang lta ba tshad ma man te log/ dper na ma yi mngal kha ru// pha yi thig les sa bon rgyu// de btabs bu pho long bar rig/ sran 'bras ngan btab bzang btab pas// 'bras bu de ltar 
dman par rig/ ces gsungs so// lta ba gcod 'dral chen po'i rgyud las/ ma rtogs log rtogs kyi lta ba bstan pa'i dmar 'byam chen po'i le'u ste// gong thag bsdam pa dang ra bar gzhug pa/ mtshon chas 
bsnun pa'i le'u ste dgu pa'o//// ma hA yA na pra sa ra/ nyan thos lta ba dman pa yang// thugs rje 'gag med ma rtogs pas// shes rab snying rje chung ba yin// des ni ye shes de bas chung// de yang ji 
ltar chung zhe na// mu stegs rtag pa rdzas yod de// so sor rtog pas brtags pa yis// bdag med de la lta ba zer// bdag med nyams su ma myong na// med brjed su la rjod par byed// brjod bya de rang bdag tu 
snang// rdzas yod bdag med khas blangs kyang// nyams myong yul min yul ni rdzas// phyi rol rdul phran rtag par 'dod// nyams su ma myong rtag par ni// myong na sems rtag 'dus byas 'gyur// ces gsungs 
so// nyan thos kyi lta ba gcod 'bral gyi le'u ste bcu pa'o//// de nas yang bka' stsal ba/ rang rgyal lta ba chung ba yang// rang gi thugs rje ma rtogs te// 'dzin pa tsam cig yod pa las// phyi rol rdul phran sgyu 
ma tsam// phung po bdag med sa ru 'dod// de yang 'dzin pa rtag ce na// nyams su myong na rtag pa nyams// ma myong rtag ces gang la srid// ces gsungs so// theg pa chen po sems tsam gyis// rnam pa bden dang 
brdzun par 'dod// ngo bo gsal ba ma rtogs pas// rnam pa brdzun pa yin pas na// bla ma'i gdam ngag rnam pa yin// de brdzun phyir na dgos pa med// rnam pa bden par 'dod pa ni// bden pa nyams su ma 
myong phyir// bden pa 'du byas ces sangs rgyas so// rang rgyal dang sems tsam pa'i lta ba'i gcod 'bral gyi le'u ste bcu gcig pa'o//// de nas yang dag bshad bya ba// byang chub sems dpa' kun 
bzang gis// rang bzhin rtogs pa'i don ma rtogs// chos med sgyu mar 'dod pa dang// ye shes sgyu mar 'dod pa ni// nyams su ma myong ci yis shes// myong nas ye shes 'gyur ba'i phyir// ye shes de la dgongs 
pa med// sgyu mas sgyu ma bslu pa dang// sgyu ma skad cig skye 'gag pas// 'bras bu skye 'gag can du 'gyur// rang bzhin stong par ma rtogs pas// chos rnams stong par 'dod pa ni// de yang chang chad gol bas </text>
</item>

<item><p>46</p><section>1</section>
<text>lta ba ngan/ stong nyid nyams su ma myong na/ gtan la phab la dgos pa med// myong na blo yin dam bca' nyams// don dam kun rdzob 'dod pa ni// don dam blo bur ma grub pas// bya ba thams cad 
don med 'gyur// kun rdzob snang ba 'du byas yin// 'brel med chos spyad don med do// 'brel yod gang dang 'brel kyang ni// mi dgos dgos med skyon du 'gyur// ces gsungs so// rgyu'i lta ba'i spyod 'bral 
chen po'i le'u ste bcu gnyis pa'o//// de nas yang dag bshad bya ba// byang chub sems dpa' chen po nyon// ngo bo rang bzhin thugs rje ma rtogs te// lta ba chos nyid klong yin la// rigs gsum mgon 
po sgrub par byed// rje dang bran yin zer gyis bsgrub// chos nyid lta bar ma rtogs so// mi tshe grangs bdun rje 'bangs bsgrubs// de yang lta ba dman pa ste// chos nyid zab mo nyams myong na// chos nyid lta ba 
'du byas 'gyur// ma myong shes par mi 'gyur ro// rje dang 'bangs su bsgrub zer na// nyams su ma myong rje 'bangs gang// myongs na myong bya sems su gcig/ rje dang 'bangs zhes gang la bya// rje gshegs dus 
na 'bangs 'das te// ngan pa las te bzang po song// ngo bsrungs mchod pa su la phan// 'bras bu mthar ma phyin te bzang ngan snang// chos nyid bzang ngan med zer na// rje 'bangs sgom pa dgos pa 
med// sems kyi rnam sprul yin ce na// rnam pa rig gsum bco lnga pa// chos nyid du mar 'gro bar 'gyur// mi 'gyur rnam pa ga la sgrub// grub na gcig po dam bca' nyams// don dam rtogs pa'i byin rlabs 
kyis// kun rdzob lha yi sku ru 'dod// rgyal ba'i sku dang don dam gnyis// gcig gi tha dad 'brel ma 'brel// lha ru gcig na 'dus byas 'gyur// don dam gcig phyir lha snang 'gag/ tha dad byin rlabs dam 
bca' nyams// nyams su don dam ma myong na// byin rlabs 'byung zhes ci la bya// myongs na don dam blo bur ba// spun dang grogs po ltar snang zer// grogs po 'gag pas bdag mi 'gag/ 'gags na grogs 
dang bdag nyid gcig/ mi 'gag lha skyed mchod phul bas// don dam rtogs par ga la 'gyur// rtogs na lha ni kun rdzob la// don dam 'dus ma byas pa'i phyir// lha bskyed mchod pa blo bur 'gyur// zhes 
gsungs so// lta ba gcod 'bral chen po'i dmar byang seng khyim gyi rgyud las/ rang snang 'khrul pa phyi par bstan pa'i le'u ste bcu gsum pa'o//// chos nyid don dam nam mkha'i ngang nyid la// skye ba 
med pa'i chos nyid las skye ba'i// cho 'phrul rigs lnga la sogs 'khrul par 'dod// de yang 'phrin las ma rtogs te// chos nyid skye ba med zer bas// skye ba'i cho 'phrul dam bca' nyams// skye ba nyams su myong </text>
</item>

<item><p>47</p><section>1</section>
<text>ba na// ye shes lha nyid 'dus byas 'gyur// ma myong skye zhes ga la bya// skyes pa 'gag phyir sku mdog 'gag/ skyes pa 'dus byas yin pa'i phyir// ma myong skye ba su yis shes// don dam mi skye zhes smra 
na// nyams su myong ste mi skye 'am// myong ba skyes nas 'dug pa'i phyir// skye ba med ces ji ltar brjod// ma myong mi skye ci yis shes// lung dang rigs pas shes zhe na// rig pa nam mkha' ltar zer na// nam 
mkha' skye ba med pas te// sku tshogs gang la skye bar 'gyur// skye na skye med dam bca' nyams// skye ba med las skye zer na// rang gis tshig gis gsal bar 'byung// skyes pa las kyang bu skye bar 'gyur ro// zhes 
gsungs so// sgyu ma'i lta ba gcod 'bral gyi le'u ste bcu bzhi pa'o//// de nas yang dag bshad bya ba// rang gis rigs pa rtogs pa yis// dbyings dang ye shes gnyis med de// sku dang ye shes skur snang 
ngo// cho ga gsum dang dkyil 'khor gyi byin brlabs las 'byung zhe na// de yang lta ba ngan pa ste// chos gsum gzhi ni ma rtogs pas// de la rig pa'i ye shes gcig nyid de// dgu ru snang zer rang tshig 
'gal// dbyings dang ye shes gnyis med phyir// dgu ru snang bas dam cha nyams// yang sku dgu ru ye shes pa'i// nyams su myong ngam ma myong zhes// ma myong dgu ru ci yis shes// myong na gnyis med dam bca' 
nyams// zhes gsungs so// sems nyid skye ba med zer nas// rol ba mtshan nyid gnyis med zer// blo nyid ngo bo rang grol smra// sems la skye ba med pa de// nyams su ma myong ci yis shes// myong na myong mkhan 
blo yin phyir// skye ba med pa'i dam bca' nyams// rol ba 'gag med smra zhe na// rang gi tshig gis gsal ba 'byung// mtshan nyid gnyis su med ce na// gnyis med nyams su myong ma myong// ma myong gnyis med su 
yis shes// myong na gnyis med dam bca' nyams// ngo bo blo grol zhes smra na// skye med grol lam skye yod grol// skye med grol na skye yod thal// skye yod grol na dam bca' nyams par 'gyur// mi sdegs pa yis 
ka bden bzhi// dam pa'i mtho bzhi shes par bya// dbu pa'i gdung chen rnam pa bzhi// ka nas dag ces smra ba de// rtogs te dag gam ma rtogs dag/ ma rtogs pa ru su yis shes// rtogs pa lam yin dam 
bca' nyams// lhun gyi grub ces smra ba na// sangs rgyas dag tu grub ma grub// ye shes grub dgos rang tshig 'gal// nges med 'bras bu ngo log 'gyur// mi 'gyur rang gi dam bca' nyams// ma rig mi rig 
dus med de// rgyun thos bsam don med par 'gyur// skad cig blo bur mi rtag 'dus byas pas// dgos pa med pa'i skyon du 'gyur// dbub pa'i gdung bzhi zhes bya'o// bsdeg pa'i mtshon ni phyogs re </text>
</item>

<item><p>48</p><section>1</section>
<text>yin// bkrigs pas thag pa dam bca' 'o// gzung pa'i ra ba rang gzhung ngo// rgol pa'i dgra ni phyogs rtogs so// dgra tshar bcad pa'i rig pa'o// pha rgod gsad pa'i ston mo bya'o// sha rus 
khrag tshogs gtor ma btang// pags pa nam mkha'i mtha' la rkyang// mgo bo gtan gtun bar du brdungs// rkang bzhi bcag la tsho sngor bya// don snying byung la zhal du btab// nang rol gyi yi ston mo bya// lus 
po mgo rus bsgral bar bya// spyan mig nyi zla gangs dkar rtse la brkyal// snang ba rigs gsum rtse ru 'don// sna ni chu bo'i gzhung la gtang// lce ni brag dmar log la dgram// 'og sgo rlung la bskur te 
gtang// zhes gsungs so// lta ba dmar byang chen po las/ lta ba'i gcod 'bral gyi brda bstan pa'i le'u ste bco lnga pa'o//// lta ba gcod 'bral chen po 'di// nor bu rin chen lta bu'i rgyud// rgyud kyi rgyal 
po chen po 'di// longs sku'i kun bzang sogs la gtad// ces gsungs so// rgyud kyi rgyal po lta ba'i sems khyim 'di// bdag cag 'khor dang bcas pa la// thugs rjes gnang ba rjes yi rang// bdag gis 
legs par bzung bar bgyi// zhes gsungs so// rgyud gtad pa'i rjes yi rangs le'u ste bcu drug pa'o// rdzogs so// 
rgya gar skad du/ sarba d+harma ma hA san d+hi b+ho d+hi tsat+ti saM sA ra mU la tshe da ma hA A kA sha sa man ta dz+nyA na pra b+ha tan tra/ bod skad du/ chos thams cad byang chub kyi sems rdzogs pa chen po 'khor ba rtsad nas 
gcod pa nam mkha' dang mnyam pa ye shes 'od kyi rgyud/ ye shes 'od kyi dam pa de la phyag 'tshal lo// 'di skad bshad pa'i dus na/ chos nyid kyi mkha'/ ye shes kyi klong/ 'og min rig pa'i gzhal yas na/ 
bcom ldan 'das mngon rdzogs rgyal po bzhugs so// rang bzhin gyi 'khor dang// rang bzhin lta ba'i 'khor dang/ rang bzhin gyis rtogs pa'i 'khor dang/ byang chub sems dpa'i 'khor rnams dang thabs cig 
go/ de'i tshe lha'i dbang po brgya byin gyi phyogs bcu'i sangs rgyas thams cad la/ lha de ba bzang skyong gi bu sems lhag can des 'di skad du bskul te// dus gsum sangs rgyas thams cad kyis// rgyu yi chos 
rnams mthar phyung nas// 'bras bu'i chos ni mi gsung ba// thugs rje chen pos yal lam ci// gdul bya skal ldan yod pa na// lhun grub zab mo gsung du gsol// zhes bskul ba dang/ lha'i bu des phyogs 
bcu'i sangs rgyas thams cad la zhus pa ni 'di ltar ro// shar phyogs mngon dga'i zhing khams su// sangs rgyas mi bskyod pa la zhus// skye ba med pa'i sems nyid la// skye ba 'ong ba ji ltar lags// bcom ldan </text>
</item>

<item><p>49</p><section>1</section>
<text>'das kyis bka' stsal pa// rang bzhin 'od gsal skye med la// 'khrul rtog blo yis kun klong skye// skyes tsam nyid ma ngo bos stong// de nyid skye med ye shes 'od// lho phyogs dpal ldan zhing khams 
der// sangs rgyas rin chen 'od la zhus// gzung 'dzin blo yi dra ba 'di// rtsa nas bcad na ji ltar bcad// bcom ldan 'das kyis bka' stsal pa// nam mkha' mtha' dang mnyam pa yis// gsang rdzogs 'od 
kyi rgyud rnams kyis/ khams gsum 'khor bar 'khrul pa yi// ma rig pa de rtsa nas bcad// nub phyogs bde ba'i zhing khams der// sangs rgyas 'od dpag med la zhus// rang bzhin bde ba chen po la// sdug 
bsngal 'ong ba ji ltar lags// bcom ldan 'das kyis bka' stsal pa// 'gro drug 'khor ba'i sdug bsngal 'di// phan pa'i dbang bcu nus pa'i lnga// zab mo'i dbang gsum rdzogs pa yis// sdug bsngal chos 
nyid dbyings su zhi// byang phyogs rnam dag zhing khams der// sangs rgyas don rnams grub la zhus// chos nyid 'gyur ba med pa la// rnam rtog rlung gi rlabs pa ci// bcom ldan 'das kyis bka' stsal 
pa// bems po'i rlung dang rig pa'i rlung// rlung gi gnad gsum shes pa yis// dbu mar rlung ni tshud pa dang// las rlung ye shes rlung du grol// byang shar bsam gtan brgyan pa der// sangs rgyas ting 'dzin 
rgyal la zhus// rtog med don gyi ye shes la// rnam rtog 'ong ba ji ltar lags// bcom ldan 'das kyis bka' stsal pa// seng ge glang chen 'thab pa de// wa sbe dag gi phra ma bcug/ sgam gnyis e la 'dus tsam 
na// phra ma mkhan de skyar la 'byin// shar phyogs byang chub yid 'ong der// sangs rgyas sgron ma 'byung la zhus// sems nyid rang bzhin 'od gsal la// ma rig mun pa ji ltar lags// bcom ldan 'das kyis 
bka' stsal pa// rang bzhin 'od gsal chen po la// log rtog mun pa bsgribs med kyang// sprad pa gsum gyi gdam ngag gis// sku gsum thig le gcig tu rdzogs// lho nub rdul dang bral ba der// sangs rgyas 
snang ba bkod la zhus// smra bsam brjod du med pa la// sna tshogs 'ong ba ji ltar lags// bcom ldan 'das kyis bka' stsal pa// sna tshogs snang ba'i chos rnams kun// dper na rmi lam lta bu ste// rmi lam 
bde sdug sna tshogs kyang// rmi lam sad dus rang bzhin med// nub byang dbang bsgyur zhing khams der// sangs rgyas gdugs mdzes dag la zhus// a ti tha snyad bral ba la// rtog ge smra ba ji ltar 
lags// bcom ldan 'das kyis bka' stsal pa// rdzings las spul gyi bya bzhin du// ji ltar bskor yang de ru 'bab// ji tsam pa yi tshig brjod kyang// a ti'i ngang du thams cad 'bab// 'og phyogs pad+ma </text>
</item>

<item><p>50</p><section>1</section>
<text>brdal ba ru// sangs rgyas rgyal ba'i dbang por zhus// snying po blo las grol pa la// blo btags 'ong ba ji ltar lags// rnam rtog blo las 'khrul ba 'byung// byung tsam nyid na 'gro 'ong med// de 
don rtogs pa'i rnal 'byor ba// blo nyid chos nyid grol ba'o// steng phyogs mdangs dga'i zhing khams der// sangs rgyas dga' ba'i dpal la zhus// gnyis med gnyis su med pa la// gnyis 'dzin 'ong ba ji 
ltar lags// bcom ldan 'das kyis bka' rtsal pa// rgyu rkyen rkyen bzhis 'khrul ba yi// 'khor 'das sna tshogs snang ba 'di// gang shar de bzhin nyid shes na// bden pa dbyer med blo las 'das// dbus 
phyogs mtha' dbus med pa ru// sangs rgyas mngon rdzogs rgyal po la// sems lhag can gyis 'di ltar zhus// ngo bo rang bzhin thugs rje las// rtsa ba'i rgyud du gsang ba dang// la zlo'i rgyud du rdzogs pa 
la// man ngag rgyud du 'od 'di byung// 'di la zab mo'i chos su mchi// ston pas bdag la bshad du gsol// zhes zhus pa dang/ bcom ldan 'das kyis bka' stsal pa// zab mo 'od kyi rgyud 'di la// zab mo 
don gyi chos drug ste// gnas lugs dang ni mtshon pa'i dbang// lta sgom spyod 'bras zab mo drug/ ces gsungs pa dang// kye kye mngon rdzogs rgyal po lags// thugs rje thabs kyi rol ba las// ston pas rgyas 
par bshad du gsol// zhes yang zhus pa dang/ mngon rdzogs rgyal pos lan btab pa// ye shes gar yang rgya ma chad// phyogs su ma lhung ris med de// thams cad 'byung ba'i gzhir 'gyur ro// gdod nas ma 
skyes sems kyi dbang// srid pa gsum nas ye dbang bskur// gang gis de rtogs sems kyi dbang// gzhi nas dbang thob bskur mi dgos// cir yang ma yin byang chub sems// rtogs pas gzhan gyis bcos 
su med// rtsis gdab blo dang bral bas na// phyogs su ma ltung lta ba'i gdeng// ye shes rgyun la bar ma chad// 'di las gzhan du ma bkol bar// rig pa'i rgyal po kun gsal pas// dran pa thams cad ting 
'dzin mchog/ bya btsal bral ba'i chos nyid du// blang dor med pa'i rig pa shar// thams cad skye med ye shes klong// 'di la spyad bya spyod byed bral// ye shes dri ma med pa la// re dogs blo las 'das pas 
na// 'khor ba'i gdar sha chod pa de// sangs rgyas lag tu gtod pa yin// zhes gsungs so// ye shes 'od kyi rgyud las/ gleng gzhi'i le'u ste dang po'o//// de nas sems lhag lha yi bus// gnas lugs 
ma bcos ris med zhus// mngon rdzogs rgyal pos bka' stsal pa// thams cad nga yis byas pa yin// nga las byung zhing nga ru thim// nga yi rang bzhin 'od gsal lo// 'chad pa po nga nyan pa nga// lta ba po nga sgom </text>
</item>

<item><p>51</p><section>1</section>
<text>pa nga// spyod pa po nga grub pa nga// de bzhin dbang gi rang bzhin nga// rgyal ba kun gyi ngo bo la// sems can kun gyi rang gzhin te// 'dir bsam 'dir 'byung thams cad ngang// kun gsal sgrib 
pa med pa ste// ye shes dr-i med 'od du bshad// stong pa kun 'byung nam mkha'i bzhin// sems nyid yid bzhin rin po che// 'phel 'grib med pa'i gnas lugs ni// 'byung gnas rgya mtsho'i dbyings dang 
mnyam// stong zhing gar yang rgya ma chad// ye shes nam mkha'i mtha' dang mnyam// gsal la 'gag pa med pa yis// rig pa rang gsal sgron ma'i 'od// gzhan skyon sel ma zhugs pa ni// rin chen sa le gser 
gling phyin// ma nor ma bcos ji bzhin nyid// kun gzhi rang byung chen po la// ma rig ye shes tha dad med// 'khrul dang ma 'khrul sems su gcig/ byang chub sems kyi mtshan nyid ni// thog ma dang bral tha ma 
med// thogs med 'khor pa'i rang bzhin 'di// byang chub sems su ye nas dag/ sems nyid 'od gsal dri med la// blo bur gzugs brnyan sprin gyis bsgribs// ngo bo ma yin rkyen gyis snang// bsam pas 
btags pa sna tshogs pa// bag chags log pa'i rkyen gyis mthong rtog pa gzhi nas ma 'ong ste// rang byung mthong bas rtog pa zad// dper na snang bas mun sel bzhin// ris med nam mkha' lta bur 
gnas// rgyal ba'i thugs dang rang bzhin ldan// bsam gyis mi khyab dgongs pa'i don// phyogs ris mi mnga' kun la khyab// rang byung gnyug ma kun gyi gzhi// bzod nas rang byung 'gyur ba med// ma bcos 
kun khyab rig pa'i thugs/ khyab brdal 'ub chub kun la gnas// rang gnas ye shes gdod nas grub// dngos por mi mnga' rang byung sems// ye shes nam mkha'i 'od bzhin khyab// 'gro drug sems can thams 
cad la// rang gnas ye shes 'dod nas ldan// 'od gsal snying po ye shes 'di// rin chen gsung gi rtags la shes// sems nyid rnam dag lhun gyis grub// kun bzang rgyal ba'i rig pa 
bde// mtha' yas sems can thams cad la// rgyal ba'i ye shes rang chas ldan// bsam bral rang lugs cir mi dgongs// gdod nas nam mkha'i mtha' dang mnyam// yid la mi byed gza' gtad 
bral// 'khor ba mya ngan 'das pa yis// rnam rtog phra rags cir snang yang// rang bzhin ma bcos nyid du bde// ji ltar chu yis snang ba bzhin// rnam rtog phra rags ye shes nyid// rang bzhin gnyug ma dwangs pa 
ltar// 'khor ba nyid na gdod nas dag/ mtshan ma'i rnam pa ci byung yang// chu shing lta bur snying po med// ma rig 'thibs mun 'khor ba na// ye shes sgron ma'i 'od ltar gsal// rnam rtog mtshan ma ci byung </text>
</item>

<item><p>52</p><section>1</section>
<text>yang// gnas lugs nyid las g.yos pa med// ces bka' stsal to// ye shes 'od kyi rgyud las/ gzhi gnas lugs kyi le'u ste gnyis pa'o//// de nas sems lhag lha yi bus// rdo rje 
zab par dbang bskur zhus// sngon rdzogs rgyal pos bka' stsal ba// gnas dang dkyil 'khor dpon dang 'theb// 'jug tshul dus dang yon bdun bshad// man ngag sdom du shes bar gyis// gzhi ye gnas 
dang rten pa'i gnas// thams cad rang rig sems nyid de// rgyu rkyen bral ba'i dngos gzhi ni// sangs rgyas sems can thams cad kyi// bzhugs gnas rang byung khyad par can// rte gnas ri bo de shan nam// rgya 
phug rdo rje gdan stengs sam// wA rA nA se'i gsil khang ngam// za ma tog gi rgyal mtshan nam// ma la ya yi rtse mo'am// gru 'dzin ka sha li phug go/ dkyil ni rang byung ye shes de// ma bcos dngos gzhi'i dkyil 
'khor nyid// mkha' ltar rang rig ye shes gsal// sems kyi dkyil 'khor 'od gsal lo// tsit+ta rin chen dkyil 'khor ni// 'og min rig pa'i gzhal yas khang// zag pa med pa'i mtshan nyid de// dngas ma 
gsum gyi rtse mor sgom// ma nor don gyi slob dpon ni// rang sems bla ma kun gyi bdag/ brda don sprod pa'i slob dpon ni// shes rab mchog ldan ting 'dzin thob// dman pa blo spangs thams cad 
mkhyen// bstan pa'i bcud bsdus bde gshegs sras// slob ma rin chen sems la slob// rtog ldan blo yi khyad par gyis// ting 'dzin shes rab rtsal du rdzogs// snod ldan slob bu dad pa bstan// rigs rgyud 
dag pa bla ma khur// man ngag gter 'chang thugs kyi sras// dang po dngos gzhi dkyil 'khor bstan// kun rdzogs dkyil 'khor lus la dgod// 'phrul tshig gdams ngag rna bar gzhug/ sems lung 'bog 
pa'i gdams ngag sbyin// rgya brtags gdab pa'i cho ga bya// lus la bde mchog bde ba'i dbang// yon tan ldan pa'i bu mo de// thabs kyi bsnyen pa gsum rdzogs nas// bde chen phyag rgya mtshon pa'i rgyu// rin 
chen gter gyi gdam ngag sbyin// bde ba lag gi 'du byed kyis// dga' bde rigs kyi bde ba dbab// rgod ma kha dang rin chen rtsi// sbyar zhing rtsa gsum gyen du brlab// 'bar ba nyu gu dring zhing bzhib// zag 
med bde ba pad+mar rgyas// tsit+ta rgyas shing 'khor lor gang// thung gi a la cung zad phog/ lus 'dar mig mi 'dzams shing 'bar// 'khyil ba'i rtsibs brgyad bde chen po// rol bar bcos ma la rten 
nas// rnal ba'i don ni rtogs pa'o// ngag la rang grol rlung gi dbang// bems po'i rlung dang rig pa'i rlung// dang po gyen rgyu thur rgyu dang// srog 'dzin khyab byed me dang mnyam// rlung lnga d+hu tir rim </text>
</item>

<item><p>53</p><section>1</section>
<text>gy-is gzung// rig pa'i rlung ni gnyis yin te// las kyi rlung gis thur du ltung// ye shes rlung gis gyen du 'dren// rlung gi 'them pas thams cad byed// bems po'i rlung la rten nas su// rig 
pa'i rlung ni zin gyur na// rtogs pa'i rlung chen don rtogs so// sems la rig pa dang grol dbang// rtogs med mthong ba'i lam dang phrad// sgom med don gyi gzer chen 'thebs// bgrod med go ba'i rdzings 
las bsgral// rna brgyud lung gi gter chen grol// re dogs med pa'i btsan sa thob// 'di de rdo rje lam mchog ste// skal ldan 'bad par med par grol// rgyal thabs sems kyi rin chen dbang// spyi lugs 
tshangs pa'i dbang zhes bya// dang po bcu bzhi zhag gi dus// nus pa'i tshogs bsag bar chad bsrung// mthar phyin thun mtshams bcu phrag bdun// bar do 'byongs shing mthar phyin 'gyur// de nas srog 'dzin bla 
ma la// lus dang bcas pa'i longs spyod 'bul// brda tsam dbang gis mtshon nas su// gnas lugs rtogs par the tsom med// ces gsungs so// ye shes 'od kyi rgyud las/ dbang gi le'u ste gsum 
pa'o//// de nas sems lhag lha yis ni// phyogs ris med pa'i lta ba zhus// mngon rdzogs rgyal pos bka' stsal pa// skye med nam mkha' rdo rje'i don// lta med rig pa gdod nas A// rang byung ye shes 
'od gsal shar// ye shes rang gnas bde chen po// nyan thos gang zag bdag med mthong// rang rgyal chos kyis phyogs gcig rtogs// theg chen bdag med gnyis su 'dod// kri ya dag pa chos nyid lta// u 
pa gong 'og rjes su 'jug/ yo ga phung po byin gyis rlob// rtsal dang cho 'phrul rang snang gsum// bskyed rdzogs gsum gyi lta bar 'dod// lta ba'i rgyal po nam mkha' che// phyogs su+u ma ltung mthas ma 
reg/ rnam spyod dgag bya med pa la// yongs spyod bsgrub bya med par shar// gnyis snang dgag sgrub med pa la// mthong byed rtogs pa'i ye shes nyid// dngos po med pa'i rig pa'i gter// blang dor mi 'da' 
lta ru med// rang bzhin lta ba'i rgyal po yin// snying po blo 'das ye shes 'od// 'od gsal rig pa'i gdeng dang ldan// thams cad rtogs pa'i ngo bo nyid// ye shes snying po nyid du shar// rang byung rig pa 'od 
gsal la// snang ba rgya mtsho chen po bzhin// sgro skur spros pa ngang gis med// gsang sngags gter gyi mdzod 'dzin 'di// dngos po ji ltar snang ba kun// rtsi gdab med pa nyid du shar// thams cad ye shes chen 
po las// ye shes ma yin gang yang med// bde ba rang rig rnam rtog bral// rang gnas ye shes 'od gsal klong// rtogs pas the tshom rgyu ba bral// rang shar ye shes sgrib pa med/ theg brgyad gsal ba'i me </text>
</item>

<item><p>54</p><section>1</section>
<text>long 'di// snying po don la gol sa med// mthar thug rtogs pa'i dus na mthong// mi rtog don 'jal goms shing rtogs// grub mtha' ngan pa gnas dus su// 'di yis don kun rig par 
gyis// 'di yis rang sems ma rig na// sgra dang tshad ma gang gis kyang// rig pa'i ye shes rnyed mi 'gyur// snying po ye shes rang bzhin 'od// skyon dang yon tan gnyis su med// rdzogs chen lta la dpang stod 
med// mtho dman med pa'i ye shes de// 'gro drug ji ltar snang ba yang// mya ngan 'das pa'i rang bzhin nyid// nam mkha' lta bur bdag med pa// stong pa ye shes snying po can// yod med thams cad byang chub 
sems// snang ba rang rig tha dad pa// don dang rtags la sogs pa rnams// rnam pa sna tshogs bag chags snang// yang dag ma yin 'khrul pa'i sems// ma bcos brda ba'i lta bar go/ rtogs pa'i gdeng gis 
chod par bya// dbang po'i ngo la shar bar bya// chos nyid byang chub sems su mthong// nyon mongs lnga yang ye shes lam// thams cad byang chub sems kyi zhing// sangs rgyas nyid las gzhan mi mnga'// rtogs ldan
mchog gi ye shes so// e ma ma rtogs sems can kun// sna tshogs 'khrul ba snying re rje// shes pa skye lugs gsum yin te// so sor rtogs pa'i shes pa dang// tha snyad btags pa de bzhin te// zhen pa'i 
shes pa gsum yin no// rtog pa dang po chod pa yis// gnyis po dbyings su thim par 'gyur// kun gzhi'i rnam shes spyi khyab de// tshogs brgyad yul du smras pa yin// mthong ba sna tshogs rig pa'i nyams// snang 
srid brda ru shar ba gces// zhes gsungs so// ye shes 'od kyi rgyud las/ lta ba'i le'u ste bzhi ba'o//// de nas sems lhag lha yi bus// ting 'dzin sgom pa'i bsam gtan zhus// mngon rdzogs rgyal pos 
bka' stsal pa// 'gyur med sems dpa'i ting 'dzin ni// rig pa mtha' bral dkyil 'khor 'dir// zhen med tshul gyis 'jug na bde// dang po rang sems rgyun la brtag/ gnyis pa bla ma'i gdam ngag 
sbyin// gsum pa brda don ngo bo sprad// dkyil 'khor drug gi ye shes la// sgra yi mtha' la bzhag par bya// myong ba med pa'i rnam pa yin// tshor ba med pa'i reg bya'o// phyi rol tshul bzhin nges par 'gyur// tha ma 
dran bsam 'gyu pa bral// btsal med ye shes rig pa'i ngang// des na rang rig cog ge zhog/ bsam med rang dngas rig pa'i ngar// bde chen mi rtog 'gyu ba bral// yid la mi byed snang bdag/ rig pa ma 
'gags ye shes gsal// ye shes rang snang rgyal pa'i thugs// 'khor ba'i rnam pa med sems de// btang bzhag rang bzhin bya ba bral// mi rtsol sgom med drang po'i lam// spro bsdu med pa'i dgongs par </text>
</item>

<item><p>55</p><section>1</section>
<text>gnas// snang ba rgya mtsho chen po bzhin// bying rgod spros pa ngang gis dag/ ye gsal nam mkha'i rang bzhin las// rang gsal rig pa dri ma med// rang rig cir yang mi rtog pas// cir yang ma 
yin dmigs su med// sems las rnam rtog 'gyu ba bral// rig pa ye shes 'dzin pa zad// nyi ma'i dkyil ltar gsal 'grib med// rang shar dngos por grub pa med// shes pa rang lugs so ma nyid// kun 
bzangs rgyal ba'i dgongs pa'o// rang byung rdzogs sangs rgyas su gnas// rang gsal ye shes ngang la bzhugs// bcos med 'dzin bral spros pa med// sgom med rig pa rgyun mi 'chad// dmigs med ye shes 
'od gsal ngang// skye med rin chen ting 'dzin gter// re zhi mtshon pa'i brda tsam du// gzhu ltar dgug cing mda' ltar sring// snyugs zhug pa yi brda yis su// 'byung 'jug mi mnga' rang bzhin dag/ mi 
bsam rang bzhin lhug par bzhag/ mi gnas tshul la 'dug pa dang// bzhag med mnyam par bzhag pa dang// sgaum med don la gyi na ba// chos nyid byang chub sems bzhag na// dngos 'dzin med pa'i rang shar 
ngang// rig pa dbyings la yan bzhag na// ci yang ma yin rang dang bzhag/ rtsol ba'i nad bral sgom pa yin// des na snying po dri ma med// rig pa rjen pa nyid du sgom// 'od gsal sems la gnas gyur 
na// rnam rtog mtshan ma rang bzhin zhi// bya ba thogs pa'i ye shes ni// bsam gtan nyal ba'i 'khor lo bde// ma lus byang chub chen po'i ngang// dgongs pa'i klong chen rdol ba 'di// sgom med don gyi ngo bo 
yin// sgom med don gyi snying po ni// rang bzhag so ma'i rig pas shes// chos nyid rig pa'i rang byung la// 'gyur med rig pa'i mtha' sangs pas// yid la mi byed snying po'i snang// sgom du med par snyoms 
zhugs la// bde ba chen po'i bsam gtan yin// spros med ye shes rang gsal 'di// gang yang bsam du med pa'i ngang// dran rig gsal ba'i ting 'dzin nyid// bsam gtan nyid na bsam du 
med// 'du shes mi 'jug lhug par bzhag/ sgom med bzhag pas lhag mthong bral// mi rtog gsal ba don gyis go/ mnyam bzhag rjes thob zung 'jug la// zhi gnas lhag mthong dbyer med do// 'od gsal 
sgom pa'i rnal 'byor pas// rtsa bdud tsit+ta dwangs ma'i dbus// dkar dmar kha sbyor 'od kyi sbubs// gzhi yi rlung la kun gzhi gnas// srog pa rtsa nas gzhungs pa'i bar// gser gyi ba thag brgyud pa la// lte ba 
rlung dbang 'khyil ba ru// dwangs ma gsum dang snyigs ma gsum// drug 'dus rtsa yi pho brang du// ye shes rlung la 'od gsal 'char// de la phyogs kyi 'od 'dus pas// phyogs bzhi mtshams dang bla 'og </text>
</item>

<item><p>56</p><section>1</section>
<text>'grub// ma nges gzha' tshon kha dog las// rigs kyi khyad par mngon par snang// nang gi breng thag chod tsam na// phyi yis stobs rnams 'chor ba yin// gsang ba'i khams lnga zhig pa dang// dbang 
po'i sgo lnga 'gag pa'o// rtsa yi dwangs ma zhig pa yis// lus zungs stan dang 'byar nas 'gro/ khrag gi dwangs ma yal ba ru// dbang po ldog bzhin nyams pa'o// drod kyi dwangs ma yal ba dang// lus kyi drod kun 
med nas 'gro// lus sems bral bas rig pa brgyal// brgyal ba sangs pas 'od lnga 'char// ma rtogs 'khrul pa'i snang ba dang// rtogs ldan ye shes snang ba ni// de ltar 'od la ngo sprad pas// sprad pa gsum 
gyi gdams ngag gis// dpe dang don dang rtags dang gsum// des na 'od gsal 'od kyis shes// 'od kyis 'od shes 'od kyi rgyud// mtha' yi mun pa ngang gis sangs// zhes gsungs so// ye shes 'od kyi rgyud 
las/ sgom pa'i le'u ste lnga pa'o//// de nas sems lhag lha yi bus// bya rtsal bral ba'i spyod pa zhus// mngon rdzogs rgyal pos bka' stsal ba/ yangs ba chen po spyod pa ni// yid ches bla ma dag la
zhus// rin chen gdams ngag gter du 'char// lung gi dgongs ba'i don rtogs te// rig pa rang gsal gtan la 'bebs// nam mkha' rdo rje'i spyod pa'o// gang spyod dus na yul mi spyod// spyod bya bral pa'i 
dus na shes// lus ni bde la zag pa med// bcos ma'i gro gar phyag rgya med// dper na seng ge rtsal rdzogs bzhin// rnal 'byor spyod pa dpe dang bral// ngag gi snying po bzlas brjod med// ma bcos rlung 
gi spyod pa la// zhen pa'i ngag sogs bya btsal bral// rtogs pa'i rlung chen spyod pa'o// sems nyid gdod nas bya btsal bral// bya bral ngang la rnal mar rol// rnal 'byor nam mkha'i bya lam bzhin// yon tan 
nam mkha'i mtha' dang mnyam// ye shes spyod pa'i rang bzhin no// rgyal ba'i dam tshig ma bcos pa// bsrung du med la med par bsrung// sdom pa tshul khrims thams cad rdzogs// 'ching grol med pa'i phyag 
rgya la// 'gyur ba med pa'i rgya yis btab// mtha' dbus med pa'i dkyil 'khor la// ye shes 'phro 'du med par spyod// lta ba med pa'i lta ba la// lta ru med pa'i rtogs pa spyod// sgom du med pa'i dbyings nyid 
du// sgom du med pa'i bsam gtan spyod// blang dor med pa'i spyod pa la// nges par gzung na blang dor bsngalamed// ye dbang sems la bskur ba la// bskur du med pa'i brda tsam spyod// sgrub med sgrub bya bral 
ba 'di// sna tshogs spyod pa rgya mtsho yang// gang yang ma bkag kun tu bzang// snang bkag med pa'i klong chen du// bya btsal bral ba ngo mtshar che// dus gsum bde gshegs gang la yang// spyod pa 'di las yong </text>
</item>

<item><p>57</p><section>1</section>
<text>mi mnga'// thams cad skye ba med par bsgral// las rnams rdzogs pa'i spyod pa'o// rang byung rig pa rtogs gyur yang// thugs rje tshogs kyi bsod nams ni// mthun 'jug 'grol 'dul thabs 
kyis su// sems can drang phyir rgyun mi 'chad// yin pa gsum gyis gags gsal te// gdeng chen gsum gyi dgongs pa'i gdeng// man ngag gsum gyi gzhi bzung la// tshad ma gsum gyi gdar sha 
gcad// gtan tshigs gsum gyi gtan la dbab// thug phrad gsum gyi ngo sprad la// shes pa gsum gyi gnad ni bkrol// zab mo gsum gyi 'phrang bsal la// lhun grub gsum gyis spyi bcing ngo// dgu ru sbas 
pa'i spyod pa de// klong chen dgu ru rdzogs pa'o// zhes gsungs so// ye shes 'od kyi rgyud las/ spyod pa'i le'u ste drug pa'o//// de nas sems lhag lha yi bus// mthar phyin sangs rgyas 'bras bu 
zhus// mngon rdzogs rgyal pos bka' stsal pa// ye shes gnyen po med pas che// rtogs pa'i 'bras bu rig pa'i gter// sems nyid grub pa'i 'bras bu ste// 'dod pa'i rtsol bas bsgrub mi byed// mkha' 'dra ye 
shes lhun gyis grub// sgrub med chos sku chen po la// ma bcos rang bzhin gzung 'dzin bral// kun bzang rgyal ba'i dgongs pa nyid// dbyings kyi 'bras bu bsam mi khyab// mi rtog 'bar ba'i dkyil 'khor 
na// che ba'i sku gsum mu mtha' med// rgyu med 'bras bu mthar thugs yin// 'byung 'jug mi mnga' rang bzhin gnas// de nyid grub pa'i thabs su ni// snying po rig pa nyi shar pas// mtha' yi mun pa ngang gis 
dag/ sku gsum lhun grub bde ba'i lam// rtsol ba'i 'bras bu mthar phyung nas// 'jig rten chos la de bzhin no// spang bya'i 'bras bu yin pas na/ khyod la dag pa'i ye shes gang// de ltar yin na rtag par 
'gyur// don byed nus dang mi nus pa// rim dang cig char dag gis stong// 'dzin pa'i cha la gang gnas kyang// 'khor ba'i 'bras bu nyid du 'gyur// 'dzin med had po byang chad de// gnyis 'dzin shes pa yod 
pa'i phyir// rten cing 'brel par 'byung bas 'grub// des na rang byung rdzogs pa'i lam// rgyu la mi gnas rtsol ba med// 'bras bu mthar phyin rang rig nyid// rang gnas ye shes gdod nas grub// rang gsal 
dgongs ba'i thugs la reg/ kun bzang ye shes 'od shar bas// bsam bral ye shes rdzogs pa yin// ye shes ma bcos byang chub sems// mi 'gyur chos nyid dbyings kyi sa// mi 'gag ye shes rig pa'i 
gsung// dbyer med ye shes gzung 'dzin bral// 'gyur med chos sku sems rig na/ khams gsum sku gsung thugs su grub// sgrub med rang byung grub pa 'di// ma bsgrubs 'od gsal shugs kyis </text>
</item>

<item><p>58</p><section>1</section>
<text>'byung// thugs rje rang snang sprul ba'i sku// rang rig bde bas longs spyod rdzogs// mtshan dang dpe byad rang bzhin grub// thugs rje rang 'dod cir yang 'byung// thugs rje rang byung ye shes 
de// rtsol bral rang snang byin rlabs shar// phyogs ris med de kun la khyab// stong nyid ye shes kun sgrol mdzad// rang byung chen po'i bdag nyid sku// 'od gsal grub pas mthar phyin pa// 'gro don mdzad la 
rtog pa grol// 'od gsal dbyer med gcig gi ngang// ma rig med pas 'khor ba sangs// sems can skye ba'i rgyu ma mnga'// thams cad skye med dbyer med de// gdod nas dag go ngo nyid sku// bsam du med 
do sgom dang bral// snang ba ma bcos chos skur shar// rig pa ma sbyangs longs spyod rdzogs// thugs rje sprul ba'i sku ru byung// sku gsum dbyer med rdo rje'i sku// drang ba'i don la sems mi 'jug/ nges pa don gyi 
gzhung 'di la// rtogs pa snying gi dkyil du sad// thugs rje sems can kun phan du// rnam pa lhun grub sgyu mar ni// rol ba shar la ngos bzung med// rang bzhin mtshan nyid lhun grub la// gzung 'dzin 
btags pa ngang gis med// rang bzhin lhun grub chen po la// lhag ma med par yongs su rdzogs// zhes bka' stsal to// ye shes 'od kyi rgyud las/ grub pa'i le'u ste bdun pa'o//// de nas lha'i 
bu kun dga' snying pos/ yongs su rdzogs pa'i gdam ngag zhus// mngon rdzogs ston pas bka' stsal pa// gsang rdzogs 'od kyi rgyud gsum 'di// sku gsung thugs kyi rol pa las// dug gsum 'joms pa'i 
dpa' bo yin/ khams gsum 'dul ba'i gnyen po la// 'khor ba'i g.yang sa gcod pa'o// bka' yi bcud 'dus snying po 'di// rgyal ba rnams kyi dgongs pa ste// theg pa kun gyi yang rtse bo// thams cad ye 
shes chen por shar/ khyab brdal chen po rang la rdzogs// ye shes rol ba'i klong du chud// mkha' ltar khyab pas mtha' dbus med// ma bcos thig le mngon sangs rgyas// rang byung ye shes snying po'i 
don// bkod pa med par lhun gyis grub// rgyal ba'i dgongs pa sems kyi gter// ma lus 'dus pa'i thig ler che// bla ma'i brda yis rtogs par byos// dgra gnyen med par goms gyur na// 'di dang bar ma 
do la grol// grol nas grol ba'i brda yang ston// sprad pa gsum gyi dmas ngag gis// rdo rje sems dpa'i khang pa bstan// thig le khong du bsdams pas ni// zag med ye shes bde ba bstan// sku gsung thugs 
phrad nyams myong gis// nam mkha' rgya mtsho nor bu bstan// dmigs pa spo ba'i bsam gtan ni// shes pa grims pa brda yis bstan// tshor ba rjes med sgom pa ni// phyogs med log pa'i brda yis </text>
</item>

<item><p>59</p><section>1</section>
<text>bstan// dus tshod gzhi cha'i rig pa ni// shes pa bzlog ba'i brda yis bstan// gti mug la ma khyer gdams ngag ni// btang snyoms chen po'i gdams ngag ni// mkha' 'gro rgyud kyi brda yis 
bstan// g.yo med bum chu'i gdam ngag ni// thig le dbus gnas lag brdas bstan// dran pa rgyun gyi gdams ngag ni// dgu gdams pa yi brda yis bstan// gti mug lam khyer gdams ngag ni// dran pa me 
long brda yis bstan// tshogs drug rang sar grol ba ni// sna tshogs ci rung brda yis bstan// dug lnga rang sar grol ba ni// dngul dkar me long brda yis bstan// bsteng sgo dag la brten pa ni// rlung dang 
'khor lo brda yis bstan// 'od sgo dag la brten pa la// po la ka ko brda yis bstan// dkyil 'khor drug gi gdam ngag ni// spyod yul drug gi brda yis bstan// skyes pa skye med gdams ngag ni// phyag rgya 
bsgreng ba'i brda yin bstan// 'gag pa med pa'i gdams ngag ni// rdo rje gdan gyi brda yis bstan// gnyis su med pa'i gdams ngag ni// yi ge a yi brda yis bstan// mkha' ltar ye shes 'od kyi 
rgyud// sems nyid grub pa'i lam mchog 'di// dbyer med kun la ldan bzhin du// snang ba'i lam med 'khor bar 'khyams// sdug rtsol ba'i nad kyis gdungs// de la bstan pa'i sgron me 'dis// snang ba'i ye 
shes 'char bar shog/ mkha' ltar mnyam pa 'od kyi rgyud// ye shes 'od dang ldan par shog/ de skad ces bka' stsal pa dang/ lha'i dbang po 'khor dang bcas pa rnams dga' zhing mgu nas thal mo sbyar te/ 
bcom ldan 'das mngon rdzogs rgyal pos gsungs pa la mngon par bstod do// nam mkha' dang mnyam pa ye shes 'od kyi rgyud rdzogs so//// rgya gar skad du/ sarba d+harma san ta k+Sha pa rA na 
tan tra ma hA na ma/ bod skad du/ chos thams cad rdzogs pa chen po nam mkha'i mtha' dang mnyam pa'i rgyud chen po zhes bya ba/ bcom ldan 'das dpal kun tu bzang po bde ba chen po ma 'dres la yongs su 
rdzogs pa'i bdag nyid la phyag 'tshal lo// 'di skad bshad pa'i dus na/ 'og min gyi gnas/ chos nyid kyi mkha'/ dbyings nyid kyi klong/ sems nyid kyi gnas// yon tan dpag tu med pas rgyas pa/ thams 
cad ye shes chen po las 'phros pa/ mtshan ma thams cad mi rtog par bcom pa/ 'khor 'das ye shes chen por 'dus pa/ ye shes sgrib pa mi mnga' ba'i gzhal yas khang/ me dang 'dra bar 'od gsal te// nyi 
ma zla ba'i gdan dang 'od// zhing dang sna tshogs gdan chen gsal// rdo rje rin chen la sogs shin tu snang// skal dang ldan pa'i sangs rgyas yin// cir yang snang ba'i rgyan mchog mdzes// de ni kun tu bzang po </text>
</item>

<item><p>60</p><section>1</section>
<text>bde ba chen po'i sku nam mkha' ltar kun tu khyab cing// yid bzhin nor bu ltar thams cad 'byung ba rdo rje ltar dus gsum du 'gyur ba med pa mi gnas pa'i tshul gyis gnas pa'o// nyid kyi rang 
bzhin ngo bo nyid dang// thugs rje ye shes mngon du phyung ba'i 'khor la 'di lta ste// chos kyi sku brdal khyab chen po'i khor dang// 'gag pa med par longs spyod pa'i 'khor raM zhes bya ba'i 'khor dang/ nyid kyi 
longs spyod rdzogs pa'i 'khor yaM zhes bya ba'i 'khor dang// nyid kyi longs spyod rdzogs pa'i 'khor k+Sha zhes bya ba'i 'khor dang// nyid kyi longs spyod rdzogs pa'i khor b+ha zhes bya ba'i 'khor dang// gzhan 
yang thugs rje ye shes mngon du phyung ba zhes bya ba sprul ba'i 'khor 'di lta ste/ dge ba bcu yang rgyu las 'byung lta ba grangs na gsum gnyis dang/ gzhan yang 'di lta ste/ gang mi'i rgyu las byung ba'i gling gi chos 
byed pa bzhi la sogs pa dang/ gzhan yang som nyi'i rgyud las byung ba'i byol song gi rigs kyi 'khor dang/ gzhan yang 'di lta ste// chags sdang gi rgyu las byung ba'i dmyal ba dang yi dwags te grangs ni gnyis 
brgya dang brgyad gnyis la sogs pa'o// gzhan yang thugs rje ye shes mngon du phyung ba'i 'khor gzugs kyi khams pa 'di lta ste/ byams pa dang/ snying rje dang/ dga' ba dang/ btang snyoms dang/ mi g.yo ba'i 
rgyu las byung ba'i lta ba lnga dang/ gsum dang/ gnyis dang/ gzhan yang ye shes thugs rje mngon du phyung ba'i 'khor gzugs med pa 'di lta ste/ skye zhing mchod pa'i sgo bzhi'o// gzhan yang nyid kyi rang bzhin las 
mngon du zhugs pa'i 'khor rnal 'byor rnam pa bzhi 'di lta ste// sems dpa' rnal 'byor zhes bya ba'i 'khor dang/ rnal 'byor chen po zhes bya ba'i 'khor dang// yongs su rnal 'byor zhes bya ba'i 'khor dang/ 
shin tu rnal 'byor zhes bya ba'i 'khor nyid kyi rang bzhin dang/ gzhan yang sa la gnas pa'i byang chub sems dpa' dang/ nges pa ma thob pa rnams dang/ zhen pa drug/ log pa gsum/ rtsol ba brgyad/ snying pos 
bsdus pa thams cad 'byed pa mi mnga' ba'i thugs rje'i dbang gis thabs gcig go/ gzhan yang nyid kyi rang bzhin rtogs pa'i 'khor 'di lta ste/ snga rabs 'das pa'i sangs rgyas nyid las son pa'i 'khor 
dang/ da lta bzhugs pa'i sangs rgyas nyid kyi mdzad pa mthar phyin pa'i 'khor dang/ slad kyi 'byon pa'i sangs rgyas nyid las byung ba'i 'khor dang// 'byed pa mi mnga' ba'i bdag nyid kyis thabs gcig tu 
bzhugs so// de nas bcom ldan 'das dpal kun tu bzang po nyid kyis thams cad chos nyid du ldan par bya ba'i phyir// thams cad ye shes chen po gcig gi ngang du bsdus nas thig le chen po gcig tu </text>
</item>

<item><p>61</p><section>1</section>
<text>bzhugs so// de nas lha'i dbang po brgya byin gyis/ de bzhin gshegs pa thams cad kyi bdag nyid bcom ldan 'das dpal kun tu bzang po la 'di skad ces bskul lo/ khyed kyi sku gsung rdo rje'i 
bdag/ rgyu rtsol theg pa mthar phyung nas/ rtsol med lhun grub mi bsrung ba/ thugs rje chen po pu ha ta// gdul bya mchog ldan yod pas na// rtsol med lhun grub bshad du gsol// zhes gsol to// de nas de 
bzhin gshegs pa thams cad kyi bdag nyid bcom ldan 'das dpal kun tu bzang pos// rdo rje sems dpa' la 'di skad ces gsungs so// dus gsum sangs rgyas thams cad kyi// thugs kyi rang bzhin khyod 
yin pas/ sangs rgyas kun gyi mdzad par shar// dus gsum sangs rgyas thams cad kyi// gsung gi rang bzhin khyod nyid pas// 'gag pa med pa'i gsung du shar// de bzhin gshegs pa thams cad kyi// sku yi 
ngo bo de ldan pas// rmad byung rol pa'i sku ru shar// ma 'dres yongs su rdzogs pa'i bdag/ snying po dpal gyi sgo nas ston// skal ldan rnams la bstan du gsol// rin chen 'phrul gyis thabs ldan 
pas// 'thun pa gang 'dod sgo de nas// rtsol med dbyigs dang phrad par gyis// sems can dngos po brjod bral kyang// ma rtogs blo la tshig sgo nas// gsung gi sgron mas gsal bar gyis// zhes gsungs 
so// de nas rdo rje sems dpas phyag na rdo rje'i thugs ka nas brton nas/ rin po che rang 'bar gyi 'khor lo rdo rje rin po che pad+ma ral gri lag tu gtad nas/ rdo rje sems dpas 'di skad ces gsungs 
so// gnyis med ye shes mtha' mnyam pa// bya byed mi rtsol ye sangs rgyas// rdzogs pa chen pos lhun gyis grub// 'dus pa'i tshogs la bstan par gyis// zhes gsungs so// de nas sems dpa' rdo rjes/ rdo rje 
sems dpa' la 'di skad ces zhus so// rdo rje sems dpa' nam mkha' che// mtshon du med pa'i don nyid ni// bdag gis brjod par shin tu dka'// ma rtogs blo la tshig sgo nas// mtshan med tshig gis rab 
mtshon nas// ci rigs par ni bshad par bya// zhes gsol to// de nas bcom ldan 'das dpal kun tu bzang pos de nyid rgyal ba thams cad kyi bdag nyid des ye shes lnga'i gdams ngag phog pa 'di lta ste 
sems nyid mi 'gyur rdo rje la// skye dang 'gag pa ngang gis med// rnam rtog blo la skye 'gag 'byung// rnam rtog de nyid rdo rje'i sku// 'gyur ba med par brtan pa yin// zhes bka' stsal to// byang chub sems kyi 
rang bzhin la// dag sha ka yi rgyan bzhin du// rgyu 'bras mthar phyin ye nas rdzogs// thams cad rang byung snying po'i mchog/ gsung ba'i thabs kyis rtogs gyur na// yon tan nyi ma'i 'od ltar 'char// zhes </text>
</item>

<item><p>62</p><section>1</section>
<text>bka' stsal to// byang chub sems kyi ngo bo la// 'khor ba'i skyon gyis mi gos te// rnam rtog blo la 'khor ba byung// rtog pa de nyid dri ma bral// zhes gsungs so// rgyu rkyen bral ba'i rang byung 
la// gsal bas ye shes rtogs 'gyur na// mdzad pa byin rlabs cir yang 'char// zhes gsungs so// de nas bcom ldan 'das dpal kun tu bzang po des rigs thams cad kyi bdag nyid du snang bar mdzad 
pa 'di lta ste/ rdzogs chen nam mkha'i mtha' mnyam pa// sangs rgyas sems can gnyis su med// nam mkha' bzhin du kun la khyab// ma rig ye shes tha dad med// ma rtogs rtogs pa lam du gcig/ rdzogs pa 
chen po mtshan nyid ni// rang gis 'od gsal rnam par dag/ rnam rtog ye shes nyid du gsal// rang byung ma rtsol gdod nas dag/ byang sems nam mkha' mtha' mnyam pa'i// rnam pa cir snang ngos gzung 
med// mi dmigs sgyu ma lhun grub ni// rtag mar gsal na lta ba yin// zhes bka' stsal to// a b+hi k+Sha a// de nas dpal kun tu bzang po la/ sems dpa' rdo rjes 'di skad ces gsol to// bcom ldan yon 
tan kun bzang lhun grub pas// nyid kyi rang bzhin ngo bo dang// nyid kyi thugs rje chen po las// chos rnams thams cad bkod pa ni// 'dus pa'i tshogs la bshad du gsol// ces glengs so// de nas bcom 
ldan 'das dpal kun tu bzang po des/ chos thams cad nyid las byung pa'i ting nge 'dzin la snyoms par zhugs nas chos thams cad du snang bar mdzad de/ nyid kyi rang byung gi ye shes chen po gcig las rang 
byung gi ye shes lngar phyung ba 'di lta ste/ zhe sdang rang byung gi ye shes chen po dang/ 'dod chags rang byung gi ye shes chen po dang/ gti mug rang byung gi ye shes chen po dang/ phrag dog rang byung gi ye shes chen po 
dang// nga rgyal rang byung gi ye shes chen po dang bcas pa'i rang byung gi ye shes chen po de dag gis rgyan gyi rgyu chen po lnga ni phyung/ 'jig cing rten pa'i khams chen po gsum ni bkod// rgyan gyi lus lnga ni rang byung 
gi ye shes nyag gcig las gzhi blangs ba 'di lta ste// rgyan gyi rgyu sa zhes bya ba'i lus dang/ rgyan gyi rgyu chu zhes bya ba'i lus dang/ rgyan gyi rgyu me zhes bya ba'i lus dang/ rgyan gyi rgyu rlung zhes bya ba'i lus dang/ rgyan 
gyi rgyu kun nas nam mkha' zhes bya ba'i lus lnga rang byung las thams cad blangs so// ye shes lnga'i rigs so sor phye ste/ rang byung gi ye shes zhe sdang gi rigs dang/ rang byung gi ye shes 'dod chags kyi rigs 
dang/ rang byung gi ye shes gti mug gi rigs dang/ phrag dogs dang bcas pa'i rang byung gi ye shes kyi rigs rgyan gyi lus can gyi chos nyid du bkod do// bcom ldan 'das dpal kun tu bzang po nyid kyang nyid </text>
</item>

<item><p>63</p><section>1</section>
<text>kyi rang bzhin bkod pa thams cad kyi bdag nyid du bzhugs so// de nas 'khor de rnams kyang mos pas so sor mthong ste/ la la ni nyid kyi rang bzhin nam mkha'i ngo bo la gnas so// la la ni ye 
shes bye brag bsam gyis mi khyab par shar ro// la la ni dga' bas 'dun no// la la ni dbugs phyung ngo// la la ni smon pas 'dun no// la la ni ma dad pa'i sems byung ngo// la la ni dga' bar snang na'ang 
'byed pa mi mnga' ba'i sems kyis thabs cig go/ chos dbyings rnam dag gsal ba la// lnga sogs sna tshogs gzhir gyur dang// yid bzhin rdo rje nam mkha' dang// rang bzhin ngo bo thugs rje sprul ba 
dang// bskul ba sgo dang gdams ngag dbang// rnam pa rgyan du rang shar ba'o// zhes rdo rje gsang ba'i tshig tu'o// kha sa man ta nam mkha'i mtha' dang mnyam pa'i rgyud las/ gleng gzhi'i le'u ste dang 
po'o//// de nas bcom ldan 'das dpal kun tu bzang po bde ba chen po des 'di skad ces bka' stsal to// sems dpa' rdo rje tshogs kyi don du yid rna bar chug la nyon cig/ don sgrar phyung la bshad 
do// nga nyid rang byung kun gyi lus// ma skyes rdzogs pa smin cing chub// phyogs bcu kun nas ye nas khyab par gnas// rang byung ye shes mi rtog ngo bor gsal// rang las ma bsgrubs dngos grub thams cad 
rdzogs// brjod pa med par bstan pa ma lus bkram// bstan pa ma dmigs snying por 'dod nas bsgrags// 'khor rnams ma dmigs smin pa ye nas chub// thams cad yongs su rdzogs pa bde ba chen por 
ro// phun sum tshogs pa yongs rdzogs gcig gi ngang// bstan pa ma lus chos phung brgyad khri dag/ rab 'bring bstan pa'i theg 'dul rgya mtsho'i tshogs// bshad pa'i tshul gyis thams cad yongs su bstan// ces 
gsungs so// de nas sems dpa' rdo rjes 'di skad ces gsol to// b+hu tsA kra b+hi [(]nyata [)]nA aM swa t+ha swa ma t+ti/ bla med kun bzang rje btsun mes/ byed pa'i byed po kun tu bzang// thams cad lhun grub bde ba 
chen po'i dbyings// thams cad ma lus nyid kyi sku gsung thugs// 'gro drug rang dbang med pa nyid la chub// ngo bo ma bcos rang bzhin de ltar yang// rang gi sems nyid sna tshogs sdug bsngal 'gyur// thugs 
rje mi g.yo dgongs pa de bshad pa// ngo bo nyid du dgongs ba skabs sbyor gyis// rang byung ye shes ji bzhin bshad du gsol// zhes zhus te/ 'dus pa dang/ nye bar 'dus pa snang 'jug dang/ zhen pa'i blo'i 
'dzin la sogs pa'i 'khor tshogs thams cad ngo bos dwangs pa'i sems kyis 'dun pa bskyed de/ ngo bos 'dzum pa'i mdangs kyis 'khod do// de nas bcom ldan 'das dpal kun tu bzang po des/ kye sems </text>
</item>

<item><p>64</p><section>1</section>
<text>dpa' chen po/ rang byung ye shes mi g.yo ba'i 'tshe bas zin pa ma bsgribs pa'i mun pas dpyang thag chad pa dag mthong nas zhus pa ni legs so legs so// ngo mtshar che ba'o// rmad du byung 
ngo// a ho ngas ngo bo nyid kyi don tshig dang bral ba brjod du med pa'i brda sgra dang pas/ re dogs med par skad cig gis rtsol sgrub dang bral ba'i 'bras bu dang dbyer med pa zhugs pa med pa'i lam snang bar 
bya'o zhes bka' stsal to// nga nyid snying po ye shes sku// yongs rdzogs lhun grub ston pa'i mchog/ thams cad nga yis b+ha b+h+ya tra// bstan pa ma lus ji snyed kun// bshad pa'i yan lag gsum gnyis gcig/ de 
rtogs bya phyir gsum gnyis gcig bzlog pas// rang byung snying po ji bzhin rnal du phebs 'gyur// bshad pa'i yan lag lnga gnyis de bzhin no// dbye ba de bzhin yan lag dang po ste// yan lag bzlog pas 
dbyer med ji bzhin bshad// de dag gang la 'di bzhin te// ma lus bstan pa gcig nyid de/ lo rgyus khungs kyis bshad pa dang// don gyi snying pos bshad pa dang// rdzogs pas thams cad yongs su 
bshad// ma btsal rang la rdzogs par bshad pa dang// tshig bral yi ge med par bshad pa dang// tshig ldan yi ge don du bshad pa'o// de bzlog rnal ma'i don bstan pa/ khungs kyis ma yin ngo bo nyid bstan 
dang// rtsa ba ma yin tha dad 'bras bur bshad// ma 'dres kun la rdzogs par bstan pa dang// rtsol bas rang la 'byung bar bshad// tha snyad ming tsam ldan par bshad// ming tshig don gyi stong par bshad 
pa'o// rgyu 'bras gdod nas dag par rtogs bya'i phyir// lo rgyus khungs kyis bshad pa rtogs par bya// byang chub sems su+u ma 'dus pa yi phyir// snying po rtsa ba'i don gyis rtogs par bya// theg pa ma lus bstan 
pa rgya mtsho yi// mchog don snying po nges par rtogs bya'i phyir// 'byor ldan thams cad go bar bshad par bya// bya byed 'bad rtsol sgo gsum bral ba yi// dngos grub thams cad rang byung lhun grub pas// 'bras 
bu dgos chen don du rtogs par bya// sgron mas gser mtshon byed pa ji bzhin du// blo dman tshig gi bshad pa rtogs par bya// ming tshig dngos 'dzin sgro btags ma grub pas/ tshig bral yi ge stong par bshad 
par bya// lo rgyus khungs ni yan lag gsum yin te// rgyu dang rkyen bral rang gsal rdzogs par don bshad pa// rang gis ngo bo shugs kyis rnams bshad dang// tshig don brgyud pas mtshon pa'i sgo rdzogs
pa// snying po mchog ldan rang byung ngang gsal ba// nyi ma'i snying po bzhin te 'od kyi mchog/ rang gis ngang gis ma bcos don gsal ba// mi shes snying po mun pa dben pa ltar// rig pa ma 'gags gsal bar </text>
</item>

<item><p>65</p><section>1</section>
<text>ngang gis 'char// rgyud drug khams gsum rang byung ye shes te// gzung 'dzin mtshan ma'i spros pa ngang gis zhi// byed rtsol bral bas rang gsal ngo bor bshad// thams cad sems kyis phyag rgyar 
kun rdzogs pas// rig pa'i 'khor lo bde chen klong du bshad// byed rtsol bral yang rang byung sems la rdzogs// don gyi brda bshad rnam dag sems su go/ gdeng chen dgu rdzogs rig pa'i klong du bshad// ye 
shes ting 'dzin gsal ba'i dgongs pa la// thugs rje byin rlabs nyi ma shar ba zhin// blo ldan khyad par dngas bas me long bzhin// tshig gi sgro bral ye shes mchog chen bstan// mtshon pa'i tshig gis ye shes 
lam brjod kyang// sgra dang ming tshig brjod pa kun las 'das// sgra don rtog spyod mi 'gag ye shes 'char// rtog pa'i rgyal po mi g.yo ting 'dzin gsal// rang byung chen po don rtogs ngang gis 'char// ye shes 
mtshon med gsal pa'i gdeng du bshad// rgyu ba med pa'i rig pa mkha' la shar// ma 'dres yongs su rdzogs pa'i sems la thim// klong du shar bas 'bras bu rdzogs// don du ye shes rang gsal zhing// 'dod 
med mkha' la rig pa btsal// rgyu ba med pa'i gdeng du btsal// don ldan rig pa gsal bar btsal// yang dag bde ba chen po ni// 'bras bu lhun rdzogs thig ler bshad// bde chen 'khor lo rig pa 
la// rigs drug brjod pa'i sgra kun rdzogs// thub pa 'dren drug phyag rgya'i gdengs// brda gsum 'dzin pa'i yan lag kun// sgra don phyag rgya chen por bshad// kun rdzob thig le ltar gnas pas// rol pa'i 
phyag rgya ma 'gags te// brda don gnyis med ldan pa'i phyir// don dang tha snyad kun rdzogs pa'i// brda dang tha snyad kun bral te// brjod bzhin brjod pa kun bral to// ma lus brjod pa kun rdzogs pa// ye 
shes ma 'gags phyag rgyar bshad// rig pa'i gdeng la sbyor ba'i phyag rgyar rdzogs// don la brjod pa'i yi ge med// bde ba'i ye shes klong chen la// brda tshig sbyor ba'i yi ge med// don chen zab mo'i rig pa 
la// sgro btags chos kun rnam spangs te// tha dad 'gal 'gyur 'du ma yin// sems shar rig pa'i phyag rgyar bshad// rdzogs chen bde ba'i rgyal po la// ye shes bsgom pa'i 'khor lo bskor// tshig gi lam 
chad rig pa'i gsung brjod pa// lnga gnyis rig pa'i yan lag bzhi// chos kyi 'khor lo skor byed pa// nges pa'i don chen rig pa'i don stobs kyis// de bzhin nyid du yang dag brjod// don gyi brda sgo rtags 
kyis phyag rgyar gsal// don gsal phyag rgyar thebs pa la// rig pa'i brda sgo don gsal ba// brda sgo lnga dang rig pa brgyad// kun nas gsal ba'i brda 'jal te// yang dag rdzogs pa'i snying por </text>
</item>

<item><p>66</p><section>1</section>
<text>gnas// bshad pa'i sgo ni bcu dang bzhi// rig pa'i phyag rgya bde ba'i gnas// brgyad dang bzhi yi sbyor ba yis// rig pa'i ye shes rang 'bar rtogs// don gyi snang ba ye shes mchog/ bde ba chen 
po'i ye shes 'char// de nas bcom ldan 'das dpal kun tu bzang po des 'dus pa'i 'khor tshogs don yod par bya ba'i phyir dgongs pa 'di gsungs so// sems can kun gyi dgongs pa'i snying po ste// rang 
sems de bzhin nyid de mthong 'gyur na// sangs rgyas rgyu las rtsol bas mi 'grub ste// da lta nyid nas shin tu rnal 'byor mthong// zhes bka' stsal to// theg pa thams cad kyi yang rtse/ rgyud thams cad kyi rgyal 
po/ kha sa man ta nam mkha'i mtha' dang mnyam pa'i rgyud las/ chos thams cad gtan la phab pa'i le'u ste gnyis pa'o//// g+hu b+hi d+ha b+hu u b+hi sh+ta/ de nas bcom ldan 'das dpal kun tu bzang po bde ba 
chen po des/ 'khor rnams 'dus pa dang/ nye ba'i 'dus pa dang/ snang 'jug dang/ zhen pa'i blo 'dzin pa la sogs pa 'khor tshogs thams cad la 'di skad ces bka' stsal to// rang 'byung dag pa'i sangs 
rgyas// chos dang chos nyid sna tshogs pa// rig pa nyid yin rnam par dag/ 'dus pa'i 'khor tshogs dang sems kyis// sna tshogs rang byung nyid du lta// zhes gsungs so// de nas 'dus pa'i 'khor tshogs kyis 
mgrin gcig tu dngas pa'i sems kyis/ sems dpa' rdo rje bskul lo// sems dpa' rdo rje nye ba'i gnas nas 'thon te 'di skad ces zhus so// rig pa rnam dag bcom ldan 'das// sku gsum rdzogs pa'i ye 
shes che// mdzad pa phyogs bcu mu mtha' med// thugs rje rang snang phyogs ris med// btang snyoms chen po kun tu bzang// rig pa mchog gi dkyil 'khor nas// rdzogs pa'i ye shes thabs chen gyis// gsal 
ba'i ye shes sgo phye nas// dpal gyi mgur nas gsungs bsgrags pa// 'dus pa'i 'khor la gsal bar gsungs// zhes zhus so// de nas bcom ldan 'das dpal kun tu bzang pos/ sems dpa' rdo rje la 
'di skad ces gsungs so/ khaM k+Sha nam mkha'i mtha' dang mnyam pa yi// mtha' yas 'gro ba kun dang ldan// rig pa mtha' med kun tu bzang// gang yang ma yin rig pa gsal// rtsol ba'i sems bral mngon 
sangs rgyas// rgyu 'bras gnyis med lhun gyis grub// rnal 'byor shes pa rang gsal ba// byed pa nyid kyis mthong bar gyis// shes pa'i rnam pa gang skyes kyang// rnam byung nyid las gzhan ma yin// bsam gyis 
mi khyab dus nas shes// 'khor ba'i shes pa blo bur ba// grub pa ma yin rkyen gyis snang// brjod pa'i brnyan ma nyid dang mtshungs// rnam par rtog pa'i sems nyid ni// gang ltar brtags pa bzhin du mthong// du </text>
</item>

<item><p>67</p><section>1</section>
<text>ma rigs kyi rtog pa dag/ sgo rnams kun tu rgyu ba ste// me gcig skar khung du ma bzhin// don gyi rnam byang du ma med// rig pa dbyer med dkyil 'khor 'dir// mtha' bral lta ba'i don ldan 
gyis// rang gzhan dgongs pas gnas par bya// rang byung thugs rje g.yo med kyis// 'gro rnams ma lus rdzogs par mdzad// sku gsum lhun grub 'bras bu ni// gzhan ma yin te mtha' dang mnyam// rigs 
brgyud dbang po tshig chod dam// sbyangs pa'i 'phro can gang yang rung// sems kyi rnam grangs gang sgo nas// spyi blugs dbang la gnas bya ste// rna rgyud man ngag nod par bya// bgrod med lam la gnas byas 
la// bya med sa yi yon tan 'phel// rim med cig car 'jug pa yi// rang byung ye shes bla ma'i sa// che ba'i che ba chos kyi sku// rtsol med gnas pas mngon sangs rgyas// 'gro ba'i rig pa gang dag la// bsam 
bral nyid du 'dug par bya// shes pa rang lugs thal byung pa// dus gsum mi g.yo gnas gyur na// rgyal ba'i ye shes gsal mthar phyin// ces bka' stsal to// de nas sems dpa' rdo rjes 'di skad ces 
gsol to// rnam rtog sna tshogs snang ba dang// rang byung rtog med ye shes gnyis// tha dad ngo bo ji ltar gcig/ 'dus pa'i tshogs la bshad du gsol// ces zhus so// de nas bcom ldan 'das dpal kun 
tu bzang po bde ba chen po des 'di skad ces bka' stsal to// sna tshogs 'khor ba'i rtog pa dang// rdzogs nyid ye shes rang bzhin rtog pa nyid// rtog pa gang yin ye shes nyid// tha dad yod pa ma yin te// ye 
shes mtha' mnyam rang bzhin ni// kun spangs kun gyi dngos gzhi can// 'dzin pa du ma'i rtog pa nyid// byang chub sems su brjod pa yin// brjod med sems kyi rang bzhin la// brjod pas go bar mi 'gyur 
bas// brjod med don gyis go bar bya// kun bzang sems nyid rnam par dag/ mtshon cha mtshon byed gang yang med// btsal med rang bzhag nyid kyis mtshon// mtha' la snang ba'i shes pa dag/ bka' yi shes 
pas drang bya ste// gtad 'dzin med pa'i ngang bzhag na// yid la mi byed bya ba btang// blo yis mi phyed rang bzhin gsal// 'dzin pa'i rgyu 'bras gang yang med// 'bras bu nyid kyis 'bras bur 'gyur// re dog 
rtsol ba'i mthar mi 'gyur// 'dzin med rang bzhin sman chen gyis// 'khor ba gcong snying kun dang bral// rnam rtog ye shes 'od gsal nyid// rang gnas ye shes ye nas dag/ rin chen dag pa'i gling bzhin 
du// sems kyi ye shes ye nas dag/ rim med sems kyi rang bzhin la// bgrod pa'i lam gyis mthong ba med// rnam grol 'bras bu rang byung nyid// bgrod med rnam grol rdzogs pa'i lam// gdod nas rtsol </text>
</item>

<item><p>68</p><section>1</section>
<text>med lhun gyi grub// ye shes nyi ma'i snying por gsal// ma lus thig le chen po nyid// gzugs gnyis med pa'i mi g.yo ba// rgyu dang 'bras bur rtog 'dzin cing// mi shes sgyu ma'i mtshan mas 
bcings// sems nyid mkha' 'dra lta ba'i klong// ye shes yangs pa brdal ba che// blang dor gnyis med rtsal ba bral// byang chub sems kyis lta thag bcad// ting 'dzin zhi bas nyams su blangs// byang chub 
sems kyi lta ba ni// rang byung ye shes mtshan nyid gsal// mi bsam gyi nar bzhag pa'o// bsam gyis mi khyab ye shes mthong// rang byung rdzogs pa'i lta ba ni// mtha' gsum bral lo ye sangs rgyas// rtsol bral 
dbu ma drang po'i lam// 'ching bral lta ba gza' gtad med// rin chen mtha' mnyam kun bzang 'dis// rang sems gnyis med rtogs par gyis// btang snyoms lta ba blang dor med/ khyung chen mkha' la ldings 
pa bzhin// spro bsdu gnyis med bdag gzhan bral// rang bzhin gnas pas de 'dod bral// spyod yul ma lus sems su shes// sna tshogs 'khor ba'i rang bzhin dang// ye nas rang bzhin gnyis su med// nyid 
la gzhan sems grub pa med// rig pa ci yang ma yin pa// 'dod pa'i bsam pa kun dang bral// shes pa mtha' bral song pa nyid// ye shes 'od gsal rang gnas pa// rol ba snang yang grub pa med// sgyu ma'i 
ye shes rtsal du 'phro// ma bcos sgyu ma lhun grub la// 'dzin pa'i sems dang ngos gzung med// ye shes rgyal po rnam par dag/ 'dzin pa'i sems bral rig par gsal// sems nyid nam mkha'i lta ba la// nam 
mkha' bsam du med pa bzhin// ye shes bsam du med pa yin// cir yang mi dgongs rang bzhag pa// dus gsum sangs rgyas lta ba'o// lta med rang bzhag lta ba ni// dus gsum gang yang ma yin te// 'gyur 
med dbyings kyi lta ba yin// 'dod pa bya ba gang yang med// ngo bo nyid la yang dogs med// sems nyid dri ma kar dag pa// 'gyur med rin chen gser bzhin no// 'dzin pa'i rlung gi g.yo gyur kyang// rig pa'i 
ngo bo 'gyur ba med// rgya mtsho snang ba chen po bzhin// phyi nang mi mnga' ye shes gsal// mtha' dbus mi mnga' phyogs dang bral// ye shes sems nyid lta ba la// rgyu dang rkyen gyis btsal ba med// rdo rje nyid 'dra 
'jigs pa med// nyi ma rin chen 'bar ba ltar// rang gsal rnam par rtog dang bral// 'khor ba nyid na ye sangs rgyas// rang sems rig pa gang yang rung// bsam dang bral ba'i rig pa nyid// chos dang chos 
can gang yang med// ye shes nam mkha'i mtha' dang mnyam// rtag pa ma yin mi rtag med// shes pa 'gag pa'i 'dod pa men// bya byed mi rtsol rang bzhin dag/ dbu ma chen po drang po'i sems// phyogs kyi yul </text>
</item>

<item><p>69</p><section>1</section>
<text>la 'jig pa med// sems nyid yul la gang 'jug na// 'dzin pa'i phyogs cha 'dod pa nyid// dbu ma'i sems dang mi ldan pa// bag chags 'dzin pa'i sems kyis dkrugs// bsam med rig pa 
brjod med 'di// tha snyad ming la mi gnas te// gdul bya dman pa'i sems dag la// tha snyad sgra yis 'khor lo bstan// snang srid snang ba sna tshogs pa// sku gsung thugs las ma g.yos te// dran rtogs ting 
'dzin rig pa thugs// nam mkha' lta bur mi zad pa// bde chen rig pa sems kyi brgyan// rnam par rtog pa'i sgro 'dogs gcod// 'od gsal rig pa'i 'khor lo yin// lus can rnams kyi sgra rnams 
ni// sngags kyi gsungs du bsgrags pa yin// snang stong gnyis med rig pa gsung/ kha dog dbyibs su gang snang ba// sku mdog rgyan gyi 'khor lor zab// rdo rje lta bur dbyer med pas// sems kyi rang bzhin 
kun tu bzang// sku gsum rdzogs pa'i bde ba che// bsam med rang gzhan nyid kyis go/ rig pa mchog ldan kun tu bzang// bka' yi 'khor lo 'bum phrag yas// ting 'dzin mi rtog rang bzhin gsal// rang 
rig rdo rje 'gyur med lung// mtha' dang mnyam pa'i lung gis ni// thams cad ye shes ngo bor gsal// zhen pa'i sgro skur ma lus pa'i// ye shes rig pa'i 'khor los gcod// dran gsal rig par snang ba 
la// gang ldan gsal ba'i rigs pa mthong// rang rig rdzogs pa'i ye shes la// dngos su grub pa gang yang med// rtog pa'i mthu yis cir mthong yang// me long dngas ba'i bsnyen ma ltar// rdo rje gsang ba'i 
gdams pa yis// rig pa'i ye shes kun tu bzang// yi ge med pa'i don du mthong// rang gsal rjes su rang bzhag na// ye shes gsang ba rjes su dpags// rang rig 'brel ba nyid la gsal// ye gsal 
rig pa'i 'khor lo la// dad pa'i blo yis gang rtsol pa// rang 'dod theg pa'i khyad par ni// gsang ba'i don la ma lus ston// 'dod pa'i stobs kyis 'phangs nas rtsol// rang gsal 'khor lo'i don dang 
'gal// 'dod rgyud gsal ba'i ye shes kyang/ rtsol ba nyid las 'da' ba med// rdzogs pa'i ye shes bde chen ni// rang bzhag rig pa'i 'khor lor dag/ rnam dag rang byung 'od gsal ba// blo bur dri ma ngang 
gis dag/ rnam par rtog pa'i sems nyid ni// rang bzhin ma yin rkyen gyis snang// rang bzhin ngo bo gang dag ni// blo bur rkyen la rag las min// rang gsal rig pa'i rang bzhin dang// 'khor ba rtogs pa'i 
rang bzhin gcig/ gang la'ang spangs bya ma yin te// gang gi rnam pa de gang yin// de bzhin 'gyur ba de bzhin te// sems ni ji bzhin mnyam pa nyid// sangs rgyas thugs kyi rnal 'byor ro// yang dag lam la </text>
</item>

<item><p>70</p><section>1</section>
<text>yi ge med// snying po nyid du bdag 'jug pas// thob pa med cing spangs pa med// rig pa'i thugs la gsal bar snang// byang chub sems kyi ye shes ni// rnam shes dmigs pa'i yul las 
'das// rig pa'i 'od gsal gzung 'dzin med// byang chub snying por bzhugs pa'i tshe// ngo bo nyid ni dmigs su med// ye shes kun bzang rnam par dag/ 'bar ba'i ting 'dzin ngo mtshar che// rang gsal rig 
pa cir mi dgongs// bde gshegs 'khor lo ngo bo ni// mi 'gyur 'joms pa'i rdo rje 'chang// kun 'byung rin chen lta bu 'di// skyon med pad+ma'i rang bzhin dag/ 'du byed las kyi rdo rje 'chang// 'dul mdzad 
ting 'dzin 'bum phrag yas// bsam bral ting 'dzin 'od gsal sems// thabs kyi sgrib pa ma lus yin// rtsa ba mi g.yo thig le byang chub sems// rang byung yongs rdzogs ston pa'i ngo bo nyid// rang rig rdzogs 
pa mchog gi sku// sna tshogs 'dren pa mchog gi sku// rang byung rig pa mchog gi bstan pa ni// brjod med kun la rang bzhin ston// rnam dag rin chen lta bur gsungs// mi g.yo thig le nyid du gsal// yi ge tha 
snyad kun dang bral// de nyid rang snang don du bshad// sna tshogs snang ba'i rang bzhin dag/ rang rig nges don nyid du bstan// rnam bshad rang byung bstan pa'i mchog/ rang snang gsal ba'i rang bzhin gyis// de 
'khor bsam pa ji bzhin bstan// bstan pa'i yan lag 'bum phrag yas// rang byung dag pa shugs kyis 'byung// 'dod rtsol blo la drang ba dang// thugs kyi dgongs pa nges pa'i don// gdul bya rab 'bring don 
du bshad// nges pa'i snying po 'gags pa nyid// dran pa'i don med rang byung bshad// chos sku rang byung ston pa'i mchog/ de 'dus 'khor dang bcas pa dang// nyid las mi gzhan rang byung nyid// rig pa mchog gi 
sbyor ba la// so so ma yin brjod bya gcig tha dad ma yin lam gyi sgron ma gang// kun bzang rig pa'i gser don ston// brjod pa'i don 'dzin dman pa'i sku yis bstan// rang byung rig pa mchog gi sku// rang 
byung mchog gi sku gsum rdzogs// ma bcos rang byung snying po la// 'dod pa'i rnams pa gang yang men// bsgrub byas ma lus kun gyi bdag/ ye shes nyi ma grub pas gsal// snang bas ma lus rang byung 
sems// rig pa mchog ldan bde gshegs bka'// rang byung tshad ma mngon sum gsal// 'khor ba'i rtog pa gcong snying dag/ ye shes rang rig nyid du gsal// spyi blugs tshangs pa thams kyis 
gsal// gsal ba'i don ming 'od gsal lus// gzer chen man ngag them pa'i skas// rig pa'i brda 'jal tshogs dang bral// mngon sum ye shes gsal ba yi// rjes su rang bzhag ye nas dpags// zhes </text>
</item>

<item><p>71</p><section>1</section>
<text>gsungs so// a ho/ kha sa man ta nam mkha'i mtha' dang mnyam pa'i rgyud las/ rdzogs pa chen po rin po che gser gling ltar bstan pa'i le'u ste gsum pa'o//// de nas bcom ldan 'das 
dpal kun tu bzang po thams cad kun gyi bdag nyid des ye shes gsal ba snang ba zhes bya ba'i ting nge 'dzin la snyoms par zhugs so// de nas sems dpa' rdo rje 'di skad ces gsol to// phyi nang snang srid mi 
zad brgyan gyi 'khor lor gsal// dngos su gsal yang rang gi byad bzhin bral// 'dus pa'i tshogs la bshad du gsol// zhes glengs so// de nas bcom ldan 'das dpal kun tu bzang pos 'di skad ces 
gsungs so// rang byung ye shes bde chen ni// dman pa'i sems kyis mi rtogs te// skal dang ldan pa'i rnal 'byor pa// gtan tshigs gsum gyis rtogs par bya// nga ni rigs pa rang gsal te// rang bzhin 
rig pa chir yang snang// bdag nyid snang stong tha dad med// don gyi rang bzhin byang chub sems// bdag nyid chen po'i gtan tshigs kyis// thams cad byang chub sems su gsal// gang ltar snang yang chos nyid 
gsal// dbyings dang ye shes gtan tshigs ni// dbyings ni dag pa'i rgyu yin te// ye shes 'bras bu nyid du gsal// gcig tu 'dus pas gzung 'dzin med// ma spangs lhun gyis rdzogs pa ste// dbyer med pa 
ni chos kyi dbyings// lta ba med pa'i lta ba ni// lta ba'i dam pa kho na'o// snang ba thams cad rgyal ba'i sku// grags pa thams cad rgyal ba'i gsung// yid kyi snang ba rgyal ba'i thugs// mi zad rgyan gyi 'khor lor 
lta// rang byung ye shes rdzogs pa'i klong// mnyam pa'i ye shes rig pa'i sems// snang ba ye shes mtha' mnyam pa// nam mkha'i rdo rje lta bu'i mchog/ lta med rang byung sems la lta// btsal med rig pa'i rnal 
'byor yin// 'jug pa gnyis med rig pa'i klong// ye shes mkha' mnyam sgra don med// rang gsal yul la mi rtog pas// ye shes thig le nyi mar shar// snang med ma 'gags cir mi dgongs// snang ba rig 
pa'i thig ler gsal// sdug bsngal bde ba'i lam du gnas// re dogs kun dang bral thob med// rang byung bde ba'i sems nyid la// snang ba nyid du grub pa yin// bde chen rig pa'i mtsho ltar zab// ye shes 
rig pa mkha' dang mnyam// dngos grub nam mkha'i mtha' dang mnyam// zhes gsungs so// bcom ldan 'das dpal kun tu bzang pos 'di skad ces gsungs so// nam mkha'i rgyal po ye shes kyi// skal dang 
ldan pa'i rnal 'byor la// chos nyid mngon du gyur pa bstan// skal med skur dang 'ching bar 'gyur// chos nyid bsam du med pa nam mkha' che// nam mkha' bsam pa de dag kun dang bral// bsam du med pas </text>
</item>

<item><p>72</p><section>1</section>
<text>nam mkha'i bsam pa dag/ nam mkha' mi dmigs par yang dmigs su med// nam mkha'i mtshan nyid kun las rab 'das pa// med pas nam mkha' la yang nam mkha' med// nam mkha' de 
nyid bsgom du med pa ni// brjod med nam mkha' bsgom du med las 'das// 'das pa brjod du med de mi gnas na// nam mkha'i lus med nam mkha' sems dang bral// mnyam dang mi mnyam nam mkha' las 
'das pa// nam mkha' med pas nam mkha' khyab pa med// chos nyid mtshon bar 'di zhes mi nus so// tshig med tshig kun khyab sgra med tshig bral// dge sdig snying po med pas dbus mtha' med// dbang po rang 
gi blo med spyod yul bral// yul med sgyu ma yul la spyod pas 'phrul// tshig nyid med de tshig phyir 'brangs pa med// gang zag sgyu mas bkri don bden gnyis med// bag chags stong sems de dag g.yang sa 
che// don de bral la sems med chad pa med// ting 'dzin chen pa'i lung don bral ba'i tshe// skye 'gag med pa 'di nyid mnyam pa yin// sems med ma skyes don dang bral ba med// don la mtshon par rgyal bas 
gang gsungs pa// mtshon cing rtogs par bya ba de nyid ni// tshad mar gzung phyir 'dzin pa de skyes te// de bas mtshon byed sems kyi rgyud kha 'khor// ting 'dzin bde ba'i ro la chags gnas pa// yod med rgyu la 
mi ltos chags gnas yin// de bas chags ba'i gnas la ting 'dzin na// zhi ba'i sa ste mya ngan de mi 'da'// rang sems ma bcos ma sbyangs chos nyid de// ting 'dzin sgyu mas sbyongs na sgyu mas nad// rang byung ye 
shes dbang la mi sten yang// re zhing dogs pa'i mtha' kun rnam par zhi// nam mkha' mtha' kun med de phyogs med na// zhi dang ma zhi med de chos rnams bral// ye nas dag dang ma dag zhi ba'ang med// zhi ba'i 
sgra med theg pa'i mtha' las 'das// re med dogs med ltar med mthong pa'ang med// dag dang ma dag ye shes tshig mtha' bral// tshig tu mtshon med ye shes ye nas dben// gcig dang du mas zhi bas rang 
bzhin med// de nas yang sems dpa' rdo rjes 'di skad ces zhus so// mkha' ltar mnyam pa'i lta ba la// skyon med yon tan ji ltar 'byung// 'dus pa'i tshogs la bstan du gsol// zhes glengs so// 'di thos 
'di spangs gang goms nam mkha' ni// dngos po med cing zhi bas chad pa'ang med// kun tu khyab pas rtag pa'i ngo bo bral// rtag chad gnyis med snang stong gnyis med do// skye 'jig 'byung phyir bdag mtha' ye 
nas med// sku gsung thugs dang bral bas che ba'i mchog/ sngags dang phyag rgya bral yang nyams pa med// phyi nang sgo phugs bral bas rgya chen nyid// dbus mtha' kun dang bral bas snying po nyid// bde dang mi </text>
</item>

<item><p>73</p><section>1</section>
<text>bde mnyam nyid ye nas med// 'dzin med blo ni gang yang mi skye na// bral dang ma bral gang yang gzung du med// chos nyid sems dpas chos la sku mi mnga'// sgra las 'das pas sgra nyid ye shes 
te// zhi ba'i 'od gsal gdod nas lhun gyis grub// byang chub sems can don ni bcos su med// mtshan nyid 'byung 'jug med par bstan te bcos su med// 'gyur bas chags pa'i yul med de// mi 'gyur 
sangs rgyas ye shes ngo bo med// stong pa'i mtshan nyid 'byung 'jug med par bstan// mi 'byung mi 'jug dbang pos stong// mtshan ma 'jil pa'i sku med dag nyan stong// rol gcig bde ba'i dbyings su rol ba 
dang// dbyer med bde ba chags dang bral bas nas// dus gsum mnyam pa nyid kyang 'byung 'jug go/ len med 'dzin dang yongs su bral bas na// dus gsum mnyam nyid rdo rje sems dpa' che// kun gyi 
bdag nyid dus gsum dbyings mi g.yo// lta ba 'di med spyod pa sgyu mas 'ching// lta ba 'di yis ma zin 'khor ba las mi 'da'// de nas kun tu bzang po bde ba chen po des 'di skad ces bka' stsal to// e 
ma ho/ sems dpa' chen po nyon cig/ phyin ci log dang ma log byang chub ste// byang chub nyid la log dang ma log med// yang kun tu bzang po bde ba chen pos 'di skad ces bka' stsal to// sems dpa' chen 
po nyon cig/ bsam dang bral ba'i sems de nam mkha' nyid// nam mkha' 'dra ba'i sems de nyid dang bral// yod med dbu ma'ang mi dmigs brjod med na// nam mkha' mi gnas brjod du med las 
'das// sems la tshig tu brjod med sku yang med// sems nyid tshig las 'das par sbyor bas na// mngon sum mi dmigs mi 'byung stong pas dben// ye shes de nyid bsam las 'das zhes 'byung// ye shes 
rnam par dag pas gcig phyir te// grol pa'i lam kyi mtshan nyid sdom pa yis// gcig dang du ma'i mtha' las 'das pa ni// chos kyi dbyings kyi mtshan nyid bkra ba med// gzugs kyi mtshan nyid med na bkra ba 
gang// sgra dang rtog pa'i ngang du ma grub na// thos pa lam gyi smon lam de gang la// mi rtag chos kun gcig pas ci zhig bya// 'ja' tshon sgyu mar 'phags pa'i sku rgyud kyang// bsod nams skyed dang sgyu ma mi rtog 
na// rnam dag lam chen lhun gyis grub pa la// bsod nams med kyang grub ces rgyal bas gsungs// chos kyi dbyings las mi bskyod cig che ba// kun tu khyab pas sgra med nyid las 'das// sprul pa'i zhing 
khams rgya yangs tshogs chen yangs// bya med ngang la gdul bya mi nus bzhin// gzhi las 'phros te mngon sum rnyed dka' ba// rtog ge yul med 'khrul pas shes mi nus// bskyod dang mi sgyu sgyu ma mi rtag </text>
</item>

<item><p>74</p><section>1</section>
<text>min// mtshan nyid nam mkha' las kyang 'das pa'o// ye nas lhun gyis grub pa'i thabs chen la// sgyu bcos spyod pa thabs chen ma yin te// sgyu 'chang thabs kyis spyod dang ma bral na// rnam dag 
lam chen de yis ci zhig bya// mtshan nyid med pa'i chos nyid chen po 'di// chos kyi dbyings kyi sgyu ma mtshan nyid med// chos kyi dbyings las sgyu ma gang sgyur yang// sgyu ma'i lam du rgyal bas rab gsungs so// mi 
gnas chos sku brjod med las 'das pa// dbu ma'ang brjod du med de don dang bral// yid bzhin ye shes dbyings kyi mtha' klas pa// snang med brjod du med las 'das pa'o// chos kyi dbyings su 'dus par 
rab bshad pa// skal ldan skyes bu the tshom med las grub// grol zhing rtogs pa'i blo ldan rnams kyis nyon// ces gsungs so/ kha sa man ta nam mkha'i mtha' dang mnyam pa'i rgyud las/ lta ba bstan pa'i le'u ste 
bzhi pa'o//// de nas bcom ldan 'das dpal kun tu bzang pos/ 'gag pa med pa'i cho 'phrul rang snang ba zhes bya ba'i ting nge 'dzin la mi gnas pa'i tshul gyis gnas nas sems dpa' rdo rje bos te/ 
'dus pa'i 'khor la 'di skad ces bka' stsal to// lta ba nam mkha'i rgyal pos 'phangs chod pas// btang snyoms chen po lhun rdzogs chos kyi dbyings// ma skyes dbyings nas nam mkha'i rang bzhin la// thugs 
rje cho 'phrul ya mtshan chen po ston/ khyung chen gshog rdzogs mkha' la ldings pa bzhin// chu rlung ri rab gyen thur nyams mi nga// bar snang nam mkha'i khams kun lam du bde// gang du dmigs pa'i sa yul 
gcod par byed// de bzhin ye nas blo sbyangs rnal 'byor thugs// byang chub snying po'i 'gro ba'i skal ldan po// sangs rgyas mngon du 'grub pa'i man ngag can// byang chub sems rtogs yon tan khyad par 
'phags// bdag dang gzhan don lhun grub ma spangs pas// spyod pa rgya mtsho sna tshogs cir bder spyod// pad+ma skye ba'i rgyu ni 'dam yin te// pad+ma la ni 'dam gyis gos pa med// chos nyid chags pa med pa rtogs 
gyur na// ye shes chags med nyams pa rdul tsam med// thugs rjes spyod pa bsam yas ji snyed pa// rnal 'byor thabs kyis spyod pa de bzhin sbyor// rnam rtog spros bral gzung 'dzin mi mnga' yang// mkha' 
mnyam rgyal po 'dod dgu re ba skong// skye med dbyings nas skye ba'i chos 'phrul rnams// rnam dag byang chub sems kyi dbyings nas 'phro// ye shes bde mchog kun tu bzang// rang byung nam mkha' rdo rje 
nyid// ci la spyad kyang chags pa med// sgo gsum bag yangs lhug pa nyid// snang med rang byung ye shes snang// snang bzhag ye shes spyod pa la// blang dor gnyis med bde chen dang// mnyam pa'i ye shes rang byung </text>
</item>

<item><p>75</p><section>1</section>
<text>dang// dus gsum 'da' ba med par gnas// rang 'bar ye shes dkyil 'khor nas// dngos grub rin chen 'od ltar byung// ye shes rgya mtsho'i mu mtha' med// 'od gsal rig pa'i gdeng dang 
ldan// mtshon pa lam gyi rgyu dang bral// rang byung lung gi don mthong bas// lung chen tshad ma kun gyi gnas// rig pa'i ye shes brjod bral pas// brjod pa'i lung la sems mi 'jug/ sems nyid rig pa'i sgron 
ma yis// bde chen me shel ltar dag pas// rin chen man ngag kun gyi bdag/ kun gyi gsal ba'i me long mthong// rna rgyud sgra la rag ma lus// chos nyid nam mkha' lta bu la// rang byung gsal ba'i nyi ma 
shar// bsam sbyor blo yin dri ma dag/ 'dod 'jug rim brtsal kun dang bral// bsam med rang bzhag spyod par grags// sku gsum rig pa'i dkyil 'khor nas// thugs rje nyi ma'i zer shar bas// 'gro 
'dul spyod pa ci bder spyod// thabs kyi rim pa rang shar nas// ye shes gsal ba'i 'gro don mdzad// ye shes rang byung 'dren sku gnas// sna tshogs sprul sku rin chen 'phro// gang dag dman pa'i 'khor dag 
la// blo dang 'thun pa'i bstan pa bkod// 'dod pa'i blo yis dpag med kyang// thig le gcig las 'da' ba med// dad sbyor blo yi thig pa rnams// ye shes thugs rje'i skur byung nas/ rang byung gcig la 
bstan par zad// rim 'jug blo yi thig pa rnams// 'dren pa'i sku yis drang don bstan// thig pa thig gcig snying po las// 'dod pa'i yan lag kun dang bral// ma lus bstan pa'i ldan pa kun// ye shes rig 
pa'i 'kha' la rdzogs// zhes gsungs so// yang gsungs pa/ mdor na nga yis don bstan gyis// sems dpa' rdo rje mos pa 'thud// ces gsungs so// de la nga ni kun gyi rang bzhin te// nga yis ma spyad gang 
yang med// 'gro drug skye bzhi ma lus kun// rdzogs te rang bzhin lhun gyis grub// 'dul ba mdo sde mngon pa dam tshig bsgrub pa dang// grub pa la sogs rdzogs te rang bzhin lhun gyi spyod// spyod par ma gyur 
gcig kyang med// ces gsungs so/ kha sa man ta nam mkha'i mtha' dang mnyam pa'i rgyud las/ spyod pa bstan pa'i le'u ste lnga pa'o//// de nas dpal kun tu bzang po des/ sems dpa' rdo rje bos te/ 
de bzhin gshegs pa thams cad kyi thugs ye shes kun tu bzang po nyid la 'dus pa 'di gsungs so// dus gsum sangs rgyas thams cad kyi// dgongs pa kun tu bzang la 'dus// nga yi rang bzhin 'di la 
ni// sku 'dus gsung 'dus dgongs pa 'dus// nga yi ngag nyon dgongs 'dus kyis// zhes gsungs so// de nas sems dpa' rdo rjes zhus pa/ chos kyi sku dang longs spyod rdzogs// kun bzang rdo rje sems </text>
</item>

<item><p>76</p><section>1</section>
<text>dpa' la// rnam gzigs gtsugs tor la sogs te// rabs bdun shAkya thub pa dang// stong rtsa gnyis kyi sangs rgyas dang// lhun gyis grub pa rdul snyed kyi// dgongs pa khyod la 'dus pa 
yi// zhes zhus so// kun tu bzang pos 'di skad ces gsungs so// rtogs pa'i rgyal po da nyon cig/ dpe dang don dag rtags gsum gyis// dgongs pa 'dus pa'i don bstan pa// nga yi rang bzhin nam mkha' 
'dra// nga yi don ni chos nyid yin// nga yi ngo bo byang chub sems// kye/ nga ni ma bsgribs rtogs pa med// rtog med nam mkha' chos kyi sku// nga ni mi rtog blang dor med// blang dor med de nam mkha' 'dra// nam 
mkha' blang dor med pa bzhin// kun tu bzang la blang dor med// blang dor med pa nga la 'dus// kye byang chub sems dpa' chen po nyon cig/ nga ni ma skyes nam mkha' 'dra// ma skyes pa ni nam mkha' bzhin// rdo 
rje sems la skye ba med// skye med dgongs pa nga la 'dus// rnam par gzigs dang shAkya thub dang// stong rtsa gnyis dang rdul snyed dang// lhun grub sangs rgyas thams cad dang// dgongs pa nam mkha'i rang 
bzhin te// skye med mi rtog blang dor med// dpe yis nga la 'dus par bstan// sems dpa' chen po nyon cig/ dgongs bshad sangs rgyas thams cad kyi// dgongs pa don gyis 'dus pa ni// kun tu bzang po 
rang bzhin la// skye ba med par bstan pa yin// sangs rgyas kun la skye med pas// skye med chos nyid 'dus par bstan// kun tu bzang po'i rang bzhin la// chos nyid skye 'gag med pa bzhin// gong bshad 
sangs rgyas thams cad kyi// chos nyid la ni 'gag pa med// des na chos nyid 'dus par bstan// kye sems dpa' chen po nyon cig/ rtags kyi 'dus par bstan pa ni// rtags ni kun rtags byang chub 
sems// kun tu bzang po'i thugs kyi ni// chos kyi sku dang kun tu bzang// rdo rje sems dpa' la sogs pa'i// dus gsum sangs rgyas ma lus pa'i// snying po rtags ni sems su 'dus// des na dpe don 
gsum du 'dus// kun tu bzang po nga nyid ni// spyi 'dus sgo 'dus dgongs pa 'dus// spyi don dpe don rtags 'dus pa// sgo 'dus rnam pa lnga yang 'dus// chos sku dgongs pa 'dus pa ni// mi rtogs mnyam 
nyid ngang la 'dus// mi g.yo cho 'phrul 'byin par nus// longs spyod sku yis dgongs 'dus pa// 'dus pa rnam pa lnga yang 'dus// chos sku dgongs pa 'dus pa ni// mi rtog mnyam nyid ngang la 'dus// mi g.yo 
cho 'phrul 'byin par nus// longs spyod sku yis dgongs 'dus pa// mngon sum rang bzhin snang ba dang// 'dod pa tshogs pa 'byin par nus// kun tu bzang po'i dgongs pa ni// ji ltar snang ba thams cad </text>
</item>

<item><p>77</p><section>1</section>
<text>kun// bzang ngan blang dor med pa ru// kun bzang nyid du 'dus par bstan// rdo rje sems dpa'i dgongs 'dus pa// mi skye mi 'gag dgongs pa 'dus// rabs bdun shAkya thub pa dang// stong 
rtsa gnyis dang rdul snyed dang// sku gsung thugs kyi don mdzad pa'o// byung yang sku gsung thugs las byung// sku gsung thugs kyi chos nyid la// sku gsung thugs kyis don mdzad tshul// de yang kun byed nyid du 
'dus// chos kyi dbyings kyi pho brang nas// nga ru ma 'dus gcig kyang med// nam mkha'i khams kyi gzhal yas nas// nga ru ma 'dus gcig kyang med// ces gsungs pas/ der rdo rje sems dpa' dngangs te/ 
bu ti brgyal ba sangs nas zhus pa/ kye/ 'dus pa'i rgyal po chen po khyod// byas ba'i chos kyang kun 'dus na// ma byas pa yang kun 'dus sam// ma byang pa yang kun 'dus sam// chos kyi dbyings dang nam 
mkha'i khams// mu stegs phyin ci log lta ba// rtag chad gnyis su lta ba yang/ khyod kyi ma nor dgongs yin na// sangs rgyas sems can ci la gdags// thams cad 'dus par yid ches na// sems dpa' chen 
po khyod nyid ni// nga yi rang bzhin rtogs mi 'dra// rtogs mi 'dra bas yid mi ches// kun bzang byang chub sems rtogs shig/ kun bzang byang chub sems brtags na// rang byung byang chub sems de yis// rtag 
chad gnyis kyi mtha' bsal te// ma skyes gzung 'dzin bral pa yis// rtag pa'i dngos po mtha' gsal la// rang byung 'gyur ba med pas na// med pa chad pa'i mtha' yang gsal// mu zhes bya ba chos kyi 
dbyings// stegs zhes bya ba rtogs pa'i gnas// sangs rgyas sems can gnyis ma mthong// kun bzang byang chub sems ma mthong// zhes gsungs so/ kha sa man ta nam mkha'i mtha' dang mnyam pa'i rgyud 
las/ thams cad 'dus pa'i le'u ste drug pa'o//// de nas bcom ldan 'das dpal kun tu bzang po des chos thams cad gtan la phab pa dang/ rgyud kyi che ba bstan pa 'di gsungs so// kye sems 
dpa' chen po 'dus pa'i 'khor tshogs nyon cig/ chos rnams ma bcos rang byung snying po'i sku// chos rnams kun gyi rang bzhin de nyid las// sgrub dang bsgrub bya ma lus kun gyi bdag/ thams cad ma lus rang 
byung byang chub sems// lung chen rgyal po bde gshegs nyid kyi bka'// shes rig byed rtsol dran rig ma lus pa// thabs chen rtsa ba a b+he k+she gar snang// gang shes de nyid ma lus yul snang ba// rang byung ye shes 
mngon du 'char// rang byung mngon sum mtshan ma'i lung// lung chen yid ches rgyal po rang nyid lung// man ngag gzer chen theg pa'i skras chen khungs// brda 'byal tshegs dang bral bar ye nas </text>
</item>

<item><p>78</p><section>1</section>
<text>gnas// rang rig mngon sum ye nas ye shes te// don gyi rjes las mi nyams rang zhugs ye nas dpags// rang byung nga nyid sku las gzhan na med// nga nyid lung chen rdo rje pha lam sogs// nga 
nyid man ngag 'phrul gyi me long bsal// rang nyid rigs mchog 'khor lo lta bur gcod// rdo rje 'od kyi skye mched rang byung ye shes 'bar// mchog gi don chen ye nas gtan la phab// yongs su rdzogs pa bstan 
pa'i theg pa gsum// ma lus kun bral ma nges theg pa gcig/ theg gcig kun gyi rang bzhin byang chub sems kyi sa// ma lus kun gyi snying po theg pa kun gyi rtse// theg pa'i nying khu rgyal ba'i dgongs ba'i 
gnas// ma rig mun sel ye shes sgron mar 'bar// rtog pa'i dra ba dral nas nyon mongs 'phreng thag gcod// bka' yi spyi lung bstan pa'i spyi rgyud de// mdo sde sde snod nga la bstan pa nga// bye ba bcu phrag gsum 
dang phrag lnga 'am de bzhin dgu// de bzhin 'bum phrag bcu gcig brgya phrag brgyad// de bzhin tan tra thabs rnams gang// 'bum phrag brgyad brgya brgya phrag drug/ de bzhin shes rab tan tra grangs 'bum 
phrag/ bcu drug stong phrag bcu gnyis te// de dag ma lus dri ma ngas gsungs te// tshig ldan yi ger bcas pa'i tan tra'i lung// rang yin dri med snying por kun bzang nga yi lung// thams cad mtha' mnyam nga nyid 
yin par lung bstan te// nga las ma gtogs chos rnams med pa'i phyir// nam mkha' mtha' mnyam chos phung rgya mtsho snyed// gang gis btsal yang tshi chad ngal ba'i gnas// dus gsum kun gyi bka' yi ya thog 
gi// yang gsham bu la brdung zhing btsog byas kyang// srog dang bral ba'i 'bras bu snang mi 'gyur// des na theg pa kun gyi yang rtse yin// des na lta ba kun gyi yang rab yin// des na bstan pa kun gyi 'byung 
gnas yin// 'bras bu bsngags pa med pas bsngags pa'i mchog/ 'di ni rgyal ba kun gyi thugs brtol ba'o// zhes bka' stsal to// bstan pa thams cad kyi mchog tu bstan pa ste/ kun gyi bdag nyid du 
bzhugs so/ kha sa man ta nam mkha'i mtha' dang mnyam pa'i rgyud las le'u bdun pa'o//// sarba dz+nyA na sa sam b+he d+he/ de nas bcom ldan 'das dpal kun tu bzang po des// sku gsung thugs lhun gyi 
grub pa zhes bya ba'i ting nge 'dzin la snyoms par zhugs so// rdo rje sems dpas 'khor rnams kyi ched du sku las 'thon te/ kun tu bzang po la 'di skad ces bskul lo// rnam grol zag pa med pa'i sku brnyes 
pas// 'dzin dang chags med ma lus chos rnams kun// ma 'dres rang rig gsal ba'i thugs la rdzogs// skal ldan 'dus pa'i 'khor rnam la// lus ngag sku gsung thugs su 'dus par bstan du </text>
</item>

<item><p>79</p><section>1</section>
<text>gsol// ces glengs so// de nas bcom ldan 'das dpal kun tu bzang po des 'di skad ces bka' stsal to// skal ldan tshogs shing 'dus pa kun// dri ma dang ba'i sems kyis ngang la thud// nga 
yi rang bzhin bstan pa ni// ngo bo ma grub kun gyi dngos// mtshan nyid 'di 'dra bstan du med// rnam pa cir yang ma 'gag shar// sku gsung thugs kyi 'khor lo 'di// dbyings nas phyung la bstan par bya// zhes 
bka' stsal to// de nas 'dus pa'i 'khor skal dang ldan pa rnams la la ni blo nges so// la la ni dngas pas 'dud/ la la ye shes skyes// la la du ma'i sems skye bar gyur to// de nas thugs brtol te bka' 
stsal pa/ dbyings nyid skye med mi gnas mya ngan 'das med dag/ mi skye mi 'gag spong med len pa med// nga med bdag dang bral ba rgyal ba'i thugs// rnal 'byor gsang ba'i snying po bsam yas la// rin chen 
gser 'dus rgyal ba brjod mi lang// ma spangs ma bsgrubs nam mkha'i ngang du gnas/ khams gsum brtags na 'khor ba mya ngan 'das// phyogs chas bcos na bde gshegs snying po yin// kun gyi rang bzhin 
'ja' tshon snang bzhin med// de la bya ba med bzhin byung ba rgya mtsho 'dra// chos nyid skye ba med pa yum gyi mkha'// rgyal ba'i phyag rgya skye ba'i cho 'phrul can// 'khor ba mya ngan 'das la bkod pa'i phyir// rang byung 
ye shes dbyings las ma g.yos kyang// stong khams yongs la snyoms pa'i thugs rje 'byung// nga med bdag dang bral ba'i snying por rdzogs// don dam ye shes dbyings ni rdzogs pa che// snying po nyi ma bzhin 
te 'od kyi mchog/ skye 'gro phyi nang gzugs su snang ba thams cad ni// sku mchog mi zad rgyan gyi 'khor lor yangs// sgra skad ma lus rab 'bring tha ma ma lus pa// gsung mchog mi zad rgyan gyi 'khor lor 
rdzogs// dbyer med don dam dbyings su ro gcig pas// thugs mchog rgyan ldan yongs su rdzogs// thams cad sku gsung thugs su dbyer med pas// skye med nam mkha' klong yangs rgya mtsho bzhin// 'bral 
med pa yi dbyings mchog rab 'byam nas// chen po bzhi yi chos 'phrul grangs med pa// brtags sam gtogs na 'byung ba'i 'bras bur 'dus// 'chi ba med pa'i sman chen bdud rtsi 'di// ye nas rdzogs pas 
gzhan nas btsal mi dgos// kun kyang rgyu gcig chos kyi dbyings su 'dus// gzhan nas 'ong med gang yang 'gro mi srid// thams cad rang byung byang chub sems su gsal// snang srid thabs kyi rang bzhin rgyal 
ba'i yab// de la rang bzhin med pa yum gyi dbyings// thabs dang shes rab ldan par ma lus med// thabs dang shes rab 'brel ba'i rang bzhin pas// sku gsung thugs kyi phyag rgya bsam mi khyab// chos nyid rgyu </text>
</item>

<item><p>80</p><section>1</section>
<text>gcig rang bzhin cir yang snang// byang chub rnam gnyis ngang du thams cad 'dus// mkha' dbyings rnam dag yangs pa'i rgya mtsho la// byung ba'i skar tshogs mang po bsam mi khyab// de bzhin mkha' 
mnyam dbang phyug chen po'i thugs// yon tan rgya mtsho sangs rgyas kun gyi ngang// de bzhin kun gyi sems la legs par son// zhes bka' stsal to// kun kyang rgyan gyi 'khor lor gsal bar gyur to/ kha sa man 
ta nam mkha'i mtha' dang mnyam pa'i rgyud las/ sku gsung thugs lhun grub tu bstan pa'i le'u ste brgyad pa'o//// de nas yang sems dpa' rdo rjes/ bcom ldan 'das dpal kun tu bzang po kun gyi 
bdag nyid la 'di skad ces zhus so// e ma ho/ gsang chen gsang mchog dam pa 'di// sgra dang ming tshig kun 'das pas// sus kyang gting dpags dka' ba ste// gsung gi mnga' bdag 'gro ba'i dpal/ 
khyed kyis ji ltar rtogs pa lags// zhes gsol to// de nas kun tu bzung pos bka' stsal pa/ rdzogs pa chen po'i rang bzhin la// brjod pa'i tha snyad kun bral kyang// sbyangs pa'i rnal 'byor skal ldan 
la// mi 'gyur tshad ma gsum gyis ni// gsal ba'i sgron ma byed par bshad// rdzogs pa bya bral rgyal ba'i lung// rang rig phyin ci ma log nyams// ma nor gting du yid ches pa'o// tshig nyung don chen ston pa'i 
man ngag gsum// rdzogs chen nam mkha'i mtha' dang mnyam// ma nor pa yi ngo bor ston// rang la ye nas rdzogs par ston// lung gsum kun bzang rgyal po'i bka'// rig pa gting du yid ches pas// gtan 
tshigs zhes su bstan pa yin// rnam gsum lung gi ngo bo ni// sems nyid rig pa'i chos yin no// thams cad sems kyi ngo bo bas// sems la snang phyir rig par bshad// tha dad yang dag brtags pa ste// spro 
ba'i bag chags smin pa yis// med kyang logs nas yang dag snang// ni ni ku ku ra tsa yin// ni ni ku ku ra tsa na// de tsam ma 'khrul shes pa na// 'khrul pa'i shes pa med par thal// spros pa'i dbang gis 
'chol bas na// rtog pa sna tshogs dag tu mthong// dang po rang rig mtshan ma ste// gnyis su med pas rang rig ste// rang rig don ldan mtshan ma'o// gnyis pa nyi tshe stong pa ni// mtshan nyid med pa'i mtshan gzhi 
can// gzhan yang zhen pa'i rang bzhin te// bde ba'i don la rtag tu chags/ zhen pas zhen med thob pa med// yang dag ma bcos rang rig ni// mtshan nyid med pas gang dang bral// bral nyid ye shes rang snang 
rol// kun tu bzang po'i rol pa dang// rtog pa'i mtshan ma sna tshogs pa// bye brag mi phyed gti mug blo// gnyid med byang chub sems kyi lung// thams cad sems su gtan la 'bebs// des na sems lung </text>
</item>

<item><p>81</p><section>1</section>
<text>chen pos bya// sems nyid rdzogs pa chen po ni// rig pa'i tshad ma nyid kyis shes// snying po byang chub de ma thag/ gsal ba'i ye shes mchog tu bshad// rtog dpyod sgra tshad ci bstan yang// sgra yi 
don dang phrad mi 'gyur// sgra don rjes su rtogs par 'gyur// rtog dpyod rang rig tshad ma min// rig pa'i tshad ma de mthong na// de nyid shin tu rnal 'byor te// de ltar de ni de bzhin no// 'jug pa'i rim gyis 
mi gnas te// ma bgrod cig char 'jug pa'i sa// rdzogs pa'i sems kyis rang bzhin ni// rtog pa mthar phyin gsal khyab med// rdzogs pa sems kyi rang bzhin no// brda don phrad pa mthar phyin pas// 'dzin 
drug zhen pa ye shes shar// mnyam nyid ye shes lhun gyis grub// snang ba rnam rtog rang byung ye shes shar// dran pa kun shes ye shes ma g.yos nyid// bya bas byin pa'i rtsol ba'i nad spangs te// lhun gyis gnas 
pas bzhag pa yin// de nas gsang ba'i bdag pos/ bcom ldan 'das dpal kun tu bzang po la 'di skad ces gsol to// skal ldan gdul bya snod ldan la// rdzogs chen lhun grub ye gnas kyang// rang gi 
bzhin ltar snang dang bral// rang gsal rang byung bde chen la// bskur ba'i cha gnyis mi ldan yang// 'gag med cho 'phrul rang snang dang// gdul bya ngo la snang tshul gyis// spyi blugs rgyal thabs bshad du 
gsol// ces glengs so// e ma ho skal ldan 'dus pa'i tshogs// nga ni thugs rje byin brlabs kyis// bskur ba'i cha gnyis mi ldan yang// gsal snang gzugs bzhin snang bar bya// rin chen gter gyi snying po 
'di// kun bzang rgyal ba thams cad kyi// gsang ba'i bdag po bka' bsgo ba// gsang mdzod rdo rje sems dpa' yis// sum cu rtsa gsum bum thog stengs// srog shing rdo rje rtse dgu ste// gser gyi 'khor lo 
'bar ba bzhag/ gsang ba'i gter 'dzin bdag por grags// dga' rab rdo rje nyid kyang ni// de ba bzang skyong bu thu'o// kun dga' snying po bya ba yin// lag na rdo rje gsang bdag gis// 'khor lo 'bar ba'i 
lte bar bzhag/ nam mkha' dang mnyam nga dang ni// klong dgu bam po nyi khrir gsungs// spyi blugs tshangs pa'i dbang bskur nas// dus mtha' nyid kyi sa la bkod// 'dzam gling nyid du rgyal 'theb byas// 'gro 
ba'i rigs can smin par byed/ kha sa man ta nam mkha'i mtha' dang mnyam pa'i rgyud las/ gtan la 'bebs pa dang sngon byung gi le'u ste dgu pa'o//// de nas dpal kun tu bzang po bde ba chen po kun gyi 
bdag nyid des bar cis kyang ma chod bar 'di skad ces gsungs so// 'dus pa'i 'khor tshogs skal ldan rnams// dngas pa'i sems kyis yid kyi sgo phye zhig/ spyi blugs tshangs pa'i dbang chen </text>
</item>

<item><p>82</p><section>1</section>
<text>'di// thabs kyi rgyal po rim par bstan// rjes su 'thun pa'i gzhi dang bcas// 'jug pa'i rgyu yi rim pa dang// dman pa'i khyad par kun spangs pa'i// kun rdzogs tshangs pa'i dbang bstan 
dang// brda don grol ba'i rim pa yis// thugs brtol rna rgyud man ngag bzhin// 'phrul gyi me long dgu skor bzhin// rgyal po mngon grub man ngag sbyin// gsal byed rin chen 'bar ba bstan// mi 'gyur 
brtan pa'i dbang bskur la// dran pa rkyen gyi man ngag sbyin// g.yo 'dzin rlung gi man ngag sbyin// sems nyid mi brtan spros 'chel bas// bde ba thig le'i man ngag sbyin// bde chen rang byung byin brlabs 
pas// mi 'gyur brtan pa'i spyod pa bstan// bstan nas mi 'gyur lhun gyi che// bde chen rig pas bsgrub par bya// dang po yan lag rim pa ni// gnas dang slob dpon slob ma dang// dkyil 'khor 'jug pa'i 
rim pa dang// dus dang 'jug pa'i yon tan no// de la gnas ni rnam pa gnyis// gzhi yi gnas dang brten pa'i gnas// thams cad rang rig sems nyid de// sangs rgyas sems can thams cad kyi// gzhug 
gnas rmad byung khyad par can// tshad dang bral ba'i gzhal yas khang// mi 'gyur rdo rje rgyu la byung// rang byung ye shes gzhal yas khang// gnas nyid gnas la gnas pa med// de las byung zhing de ru 'dus// de 
nyid de yi rang bzhin gzhan// byang chub sems nyid bde chen po// rmad byung thig le gnas zhes bya'o// brten gnas khyad par bstan bya ba// dngos grub rdo rje rigs can 'di// dang po bde ba'i gzhi yin 
pas// ye shes rgyu las byung ba yin// pu ta ri yi rgyal mtshan nam// dpag phug rdo rje gdan stengs sam// pu ti na yi gsil khang ngam// dngos grub rin chen sul mangs sam// su ta ri ka ling phug gam// ye 
shes stobs dang rig pa'i byin brlabs can// bde ba'i gnas su mkha' 'gro bde ba'i bcud sel la// rnal 'byor tshe 'dzin rig pa'i byin rlabs sten// des na snyigs ma'i rgyu can dang po ste// rkyen ldan rnal 
'byor yi ge stan gzhir gzang// de nas kun tu bzang po des// rnal ma'i dkyil 'khor 'di gsungs so// btsal med dkyil 'khor rang byung ye shes te// ma bcos bzhi yi dkyil 'khor nyid// thams cad ye 
shes rang rig gsal// mkha' ltar khyab pa'i bde chen po// ye shes dpag med yon tan gsal// snying po len pas ma d+ha la// rang la rdzogs pas lhun gyi grub// yongs su rgyas pas yon tan rdzogs// thig 
ler 'dus pas gtso bo'i rgyan// snod bcud 'dus pas thig le che// 'bar ba dpag med gzhal yas khang// gdod nas grub pas rab gnas rgyas// ngo bor gsal bas 'byung 'jug med// bdag nyid gsal </text>
</item>

<item><p>83</p><section>1</section>
<text>bas skyed pa med// rgya dbyibs bral bas yongs su rdzogs// yon tan lhun grub gru bzhi yin// rang rig ye shes chen po la// ma lus kun 'dus zla gam yin// mtshan ma'i rkam chags ma lus 
'joms// gru gsum drag po'i gzhal yas yin// 'dzin rtog spong ba ngang gis zhi// zhi ba chen po'i gzhal yas yin// ye shes 'bar ba lam me ba// dngos po 'joms pa'i khro chen yin// lhan ne lhang nge 'od du 
zhu// gnyis med thig le'i rang bzhin can// rdo rje nyi ma lha chen po// 'di ni rang bzhin rnal ma yi// dkyil 'khor chen po nyid yin te/ khro dang zhi ba la sogs te// gnas pa'i dkyil 'khor ma lus 
bdag/ las rnams ma lus kun bsgrub pa'i// rnal ma'i dkyil 'khor chen po ru// zhugs pa med par grub pa yi// rnal ma'i dkyil 'khor chen po'o// dang po sems dpa'i rnal 'byor gyis// dngos med thabs 
kyis ma mtshon na// rgyal po'i phrug gu 'khyams pa bzhin// rang gi rnam pa ma rtogs so// bdag nyid khams gsum rnam par shar// mya ngan 'das pa'i bdag nyid de// ma lus gcig rdzogs 'khor lo 
yin// bdag nyid rdzogs pa'i dkyil 'khor ni// kun gzhi chos sku chen po yin// longs spyod rdzogs pa ma 'dres gsal// tshogs drug sprul pa rgya chen po// brkam chags lnga ni rigs lnga yin// rnam shes gcig 
bdag rigs gcig yin// shes pa'i bye brag rnam mtha' yas// rgyal ba rdul snyed 'jig rten sgron// tsit+ta rin chen dkyil 'khor ni// 'og min gnas chen mu mtha' yas// sgra skad ma lus rnam mang yang// mi 
zad rgyan gyi 'khor lo'i gsung// gzugs mchog sku yi 'khor lor rdzogs// dran rtogs sems kyi rgyu ba kun// mi zad rgyan gyi 'khor lo thugs// snod bcud ye shes dkyil 'khor yin// rabs 'byams rmad 
byung dkyil 'khor mchog/ ces gsungs so/ kha sa man ta nam mkha'i mtha' dang mnyam pa'i rgyud las/ spyi blugs tshangs pa'i dbang bsdus don dang// gnas dang// dkyil 'khor bstan pa'i le'u ste bcu 
pa'o//// de nas bcom ldan 'das dpal kun tu bzang po bde ba chen po des/ 'dus pa'i tshogs la 'di skad ces bka' stsal to// lhun grub ye shes bde chen po/ rgyu yis ma bskyed rkyen dang bral// lhun 
gyi grub dang snang ba med// snang med tshig gis mtshon te bstan// brda don sprad grol man ngag bstan// 'di la slob dpon rnam gnyis te// brda don sprad 'grol slob dpon dang// shes rab mchog ldan ting 
'dzin thob// dman pa'i blo spangs khyad par kun shes nas// bstan pa'i bcud chung theg pa'i yang thog la// bde gshegs sras dang dman pa'i sangs rgyas kyang// re thag las shing mi rtog thugs brtse ba// nang </text>
</item>

<item><p>84</p><section>1</section>
<text>gi dri ma spangs pas 'jig rten chos brgyad spangs// rig pa'i ye shes gsal ba'i bka' yi mnga' bdag can// shes rab dad ldan brtson 'grus khyad 'phags pa// ma nor don rtogs rdo rje zam 
ma chad// snod bcud rtogs shing gzhan gyi sems shes pa// snod ldan mchog tu smin byed thugs rje'i bdag// 'di 'dra'i bla mas rjes su gzung bya ste// srog lus bral bas bla ma yid kyis gzung// rgyal ba'i 
sras mchog chos kyi rgyal tshab yin// don gyi bla ma ma nor ni// rang rig slob dpon dpal gyi bdag/ thams cad rang rig rgyal po bas// sems nyid sangs rgyas kun gyi dngos// rdo rje slob dpon zhing ni rin 
chen bdag/ rgyal ba kun gyi bla ma ni// rang rig ye shes chen po yin// 'di ni sangs rgyas thams cad kyi// mchog tu bskur zhing rjes su gzung// rang rig ye shes rgyal po 'di// gsang sngags gter gyi mdzod 
'dzin cing// bstan pa rgya mtsho sgrogs pa'i bdag/ man ngag rin chen gter gyi klong// ye shes sgron ma ye gsal 'bar// 'jig rten kun gyi ston pa po// bla ma rdo rje rin chen sems// ma bcos don nyid ston 
pa po// bla ma sangs rgyas kun gyi dngos// rdo rje slob dpon mchog yin no// snying po don gyi de kho na'o// de nas sems dpa' rdo rje stan las langs nas 'di skad ces gsol to// e ma slob dpon rin chen 
sems rang bzhin// kun gyi rang bzhin dngos de nyid// de nyid de yi phyag rgya can// de yi dbang gis de thob cing// der 'dus de la rag las pas// de dag de yi rigs las byung// brkam chags drug ldan skye 
bzhi'i bdag/ rnam dag bde lam thob dang bcas// thams cad sems kyi de bdag nyid// spyod yul sems kyi rang bzhin can// slob ma rdo rje rin chen te// lhun grub bla ma'i rang bzhin te// de yi bka' rtags 
rdo rje can// thams cad mi 'gyur rdo rje'i dbyings// de nas slob ma rdo rje'i bu// rigs su nges pa'i bka' rtags yin// thams cad slob ma rdo rje nyid// de nyid bla ma rdo rje stobs// rdo rje ngang gcig rdo rje 
nyid// rdo rje ye shes khyab brdal bas// des na rdo rje lhun grub bo// blo yi rim pa'i rnal 'byor can// de nyid sdud dang 'thor ba yi// rigs pa nyams su bde bzhag na// spyor ba ma nor rigs can nam// rigs 
brgyud dag pa'i rnal 'byor pas// man ngag rin chen gter du 'chang// bla ma rdo rje srog tu 'dzin// ting 'dzin shes rab rtsal du rdzogs// lhag pa'i ye shes nyi ma shar// dad dang brtson 'grus rgyu 'bras 
rdzogs// rtsol bas lus ngag rlag stong du// gyur kyang don gyi 'dod mi gtong// bde ba 'bebs pa'i yan lag yin// bla ma rdo rje srog 'gyur te// lus ngag sems kyi rgyu med par// rdo rje lus su gyur pa </text>
</item>

<item><p>85</p><section>1</section>
<text>grub// rdo rje bla ma gzhan sems can// rgyal sras yid kyi blo can des/ khengs sems 'jig rten spyod yul gang// bags kyis mthong na bla ma des// gter khyim rig pa'i sgo sdom sde// man ngag 
nyams pa'i rgyu yin te// lus dang bral ba'i yan lag rgyus// glang chen lus su mi thob ltar// man ngag nyams pa'i thabs rnams kyis// byang chub lus su thob mi 'gyur// des na bla ma srog yin pas// lus ngag 
sems kyi dus gsum du// rang srog bral ba'i las mi byed// grags dang rnyed pa'i sems log gis// nyams par gyur pa'i mthu shes pas// nang dang phyi rgyud sems sbyangs pas// 'khrul pa'i sems brgyad rnam 
spangs shing// don ltar phyin pa'i brtson 'grus so// mi ldog nges pa'i rigs rgyud can// rdo rje lus la brgyan mthong na// bdag sems dga' ba'i tshor ba skyes// grags sems rgyas pa'i chos thos na// rjes su 
mthun pa'i yid kyis mos// bla ma rdo rje skal ldan des// lus ngag spyod pa ci byas kyang// g.yo rgyu med pas dge byed cing// mthong dang dran pa'i shes rgyud kyis// thun mong dri ma kun sbyong zhing// nyi ma'i 'od 
bzhin gsal byed pa// bla ma sku gsung rdo rje la// rtag tu rang gi yid 'dogs shing// thugs kyi ji ltar mos pa bzhin// gus pa'i sems kyis mnyes byed cing// rtag tu mchod pa 'bul byed cing// de ni 
rigs kyi bu yin te// bde ba'i zhing gyur skal ldan de// rdo rje khri chen dag la bskyon// bde gshegs nyid du nges lung bstan// dus mtha' 'bras bu nyid la bkod// de nas rdo rje bla ma des// don rtogs gsal 
ba'i mngon sum mam// lus ngag sems kyi brda rtags sam// chos skyong mkha' 'gro'i sems bra yis// rdo rje gdan du ma pa ra// rig nas skal ldan de yi sar// smin par bya phyir rim par bya// 'di la bya 
btsal yan lag dang// thabs rim thar [(]g+shar g+shird [)]kar ma// rtsol sgrub lus ngag sems kyi las// dngos gang thig le'i mtshan nyid la// 'dod rtsol spros pa thams cad 'gag/ brjod par bya ba'i lung rten 
med// skal ldan rigs kyi dkyil 'khor du// bde chen shar ba'i rnal 'byor ram// don rtogs klungs su phebs 'dod pas// gsang sngags 'phrul gyi lam chen nam// bstan pa'i blo yi rim pas sam// rang 
'dod mtha' la smad lam gyis// rig pa de ci de bzhin du// thabs kyi rgyal po mthar phyin bya// gsal 'bar rin chen 'phrul snang dam// bcud len sman dang ma ki ta// gang ldan de nyid 'dres 'gyur 
byed// rtogs chen thabs dang ldan 'gyur ba'i// gang gsang gang de thams cad la// gang 'dod 'thun pa'i sgo phye nas// thabs kyi 'dod pa ci rtsol ba// de ni 'bad rtsol med pa'i las// rtsol bsgrub 'bad rtsol </text>
</item>

<item><p>86</p><section>1</section>
<text>ci byed kyang// de ni 'bad rtsol med pa yin// oM badzra su lam ma lam// ma ma ru ru tsi ta a bi pra sa la swA hA/ 'dis ni mkha' 'gro bstod pa yi// dang po rtags kyi mngon shes yin// don dang 
ldan pa'i snod rig na// thabs chen sbyor ba rtsom par bya// skal ldan blo yi khyad par gyis// so sor bstan pa'i rim pa bzhin// 'dod pa'i smon pas rjes 'jug na// so so'i grub mtha' rim pa bzhin// gdeng 
skur shes rab rim par skyed// rnam rtog spros pa tha mal gcod// sems kyi dmigs pa zin 'gyur te// rnam rtog dmigs pa dngos por 'gyur// yang na dngos po don gcig la// sems kyi bye brag kun 
skyed nas// sems dpa' lus su 'jug pa ste// des na tshangs pa chen po'i lam// dam pa 'di ni skur 'gyur na// de ni skad cig dus mtha' yis// sems dpa' chen po nyid du 'gyur// dngos su ye shes kun 
khyab can// zag pa med pa'i rtse mor 'byin// yon tan ma lus dus gcig rdzogs// de nas sems dpa' rdo rjes 'di skad ces gsol to// 'jig rten mthu can mos pa'i rjes bsgrub na// yang dag don la ji 
ltar 'jug par bgyi// zhes gsungs so// kun tu bzang pos bka' stsal pa// rnam rtog grub mthas ma bsgyur pa'i// tha mal dngos 'dzin rtog pa can// lha klu gnod sbyin la sogs pa// 'dod pa'i smon pas 
rjes bsgrub na// dang po thun mong maN+Dal la// sbyangs dang bsrung pa la sogs pa'i// drag po'i rtsol bas sems stobs bsgyur// rang rig sems rtog spong byed na// des na bde ba chen po yin// 'di ni rig pa'i 
dus mtha' yin// rgyal ba'i sras su nges pa yin// bde gshegs nyid dang skal ba mnyam// ye shes nam mkha'i mtha' dang mnyam// rig pa rgya mtsho klong ltar zab// mngon du 'jug pa'i stobs med kyang// rtsal 
chen rig pa'i ngang la rdzogs// seng ge bya rgod stobs 'gran bzhin// rig pa shar kyang stobs ma rdzogs// sems rgyud rig pa ma gsal cing// dngos po klungs su ma phebs pas// rig pa'i rtsal chen ma 
'byongs pa'o// 'di la rim pa med pa ste// dang po dngos gzhi dkyil 'khor bstan// kun rdzogs dkyil 'khor lus la dgod// 'phrul gyi man ngag rna bar gzhug/ sems lung sgom pa'i man ngag bstan// de 
nas bla ma rdo rje la// dngos dang 'dod pa'i ting 'dzin gtang// mos pa'i don gyis dbul bar bya// mos dang 'dod pa'i bde ba skyed// skal ldan rigs kyi bu de ni// dam pa gcig la brtag par bya// 'jig 
rten khams ni ma lus las// gsal byed kun la bltas gyur kyang// de ni nang nas 'ga' 'am gsum// gdams ngag blo yi rim pa bzhin// dam pas lhun grub bde chen bskyed// dang por dus dang bral ba </text>
</item>

<item><p>87</p><section>1</section>
<text>nas// mthar phyin thun mtshams bcu phrag bdun// gnyis dang ldan pas mthar phyin 'gyur// de nas yang 'di skad ces gsungs so// de nas thabs kyi rim pa bzhin gyi sgo nas lhug pa'i don 
bstan pa'o// dang po bcu gcig zhag gis dus// nus pa'i tshogs bsag bar chad bsrung// rdo rje go bskon lus bsrung ngo// 'pho ba'i dus mtshams nyi shu drug/ thun mtshams brgyad du bsgom bya ba// dngos po 
phyi nang thams cad la// bu des ji ltar gzung pa rnams// rnam rtog zhen pa'i yul de nyid// brtags pas de nyid ngos gzung bya// de bzhin thun mtshams brgyad la ni// bcu drug dag tu rnam phye ste// bdag nyid 
rgyan dang bcas pa'i lus// gsal ba'i yul la brtag bya ste// mi g.yo sems dpa' thad du gzung// rtse gcig brtag pa'i dngos po dmigs// de nas thun byed rkyang pa la// stong pa nam mkha'i 'du shes 
dngos// chad pa'i snying po nyi tshe de// brtag cing de nyid ngos gzung bya// de dag rim pa'i don rnams ni// thun mong blo yis ngos zin nas// rdo rje mi ldog go bskon te// bu khyod rmongs pa'i dri ma can// bskal 
par sbyong ba'i sdug bsngal nyid// ding nas de nyid bde bar gnas// gcong rong 'khor ba'i mun pa nyid// de nyid ye shes sgron mar 'bar// snyigs ma'i gnas ngan khams gsum nyid// rgyal ba'i zhing khams 
bde bar bsgyur// nga yi tshig 'di bdud rtsi'i bcud// ye shes sgron ma'i 'od 'bar can// rig pa'i steng du nan tan bya'o// zhes gsungs so/ kha sa man ta nam mkha'i mtha' dang mnyam pa'i rgyud chen po las/ 
gu ru dang shi ba'i A be sha rim pa yan lag bstan pa'i le'u ste bcu gcig pa'o//// de nas sems dpa' rdo rjes skal ldan rnams kyi don du 'di skad ces glengs so// e ma kun bzang ye shes 
mchog/ skal ldan rnams kyi mgon po mchog/ thugs rje chen po 'od ldan pa// thugs rje gsal snang chu zla ltar// gdul bya rnams la snang ba mdzod// 'phrul gyi me long 'khor lo bskor// zhes zhus so// de nas 
bcom ldan 'das dpal kun tu bzang po des// 'phrul gyi 'od ldan pa zhes bya ba'i ting 'dzin la snyoms par zhugs nas 'di skad ces bka' stsal to// nyon cig mos ldan 'dus pa'i tshogs// bkra shis yan 
lag rgyu ldan pa'i// sems dang mthun pa'i gnas chen de// rin chen gsal byed 'bar ba de// rtsi bstan ra yis 'o mas byas// so na zhun ma'i rtsi btang ste// be dur so ma ta yi rtsis/ kha byugs ka ba dag par 
bya// dan shing dkar po sol pa yis// bzhu ba'i dngul chu zhun mas byug/ 'phar ma bdun gyis tshangs pa'i zhag/ 'phrul gyi 'o ma gsal byed kyis// rlangs pas mig la byugs gyur nas// tsa k+Shu bteg ste bltas </text>
</item>

<item><p>88</p><section>1</section>
<text>gyur na// stong gi 'jig rten khor yug bcas// gang phyogs gzugs brnyan lta bur gsal// de ni rin chen khri ldan sgo brgyad ldan// yid mthun byug pa kun gyis byug/ rtsibs brgyad 'khor lo gru 
bzhi pa// lag na rdo rjes byin brlabs pas// rtsibs brgyad 'khor lo gru bzhir bya// las rnams sgo phye thob par byed// dang po sems skyed 'jug gi bar// lus su bstan par ma red la// lag na rdo rjes byin 
brlabs pa'i// bsrung dang bkrad pa'i rig pa gdab// longs spyod kun la'ang sbyor bas gdab// oM badzra yak+Sha kro d+ha dz+wa la ha la ha la hUM phaT/ oM badzra tsa kra rak+Sha rak+Sha mu la tsu la rak+Sha rak+Sha hUM hUM hUM/ de nas mthar 
phyin thun mtshams ni// nyi shu rtsa bzhi 'am bcu bzhi la// 'jug cing zhugs pa'i yon tan de// mtho ba'i lam dang ldan par bya// phyi rol nang du gnas pa yi// don rnams ma lus ldan par bya// thams cad spangs 
pa'i gzhi med de// de nyid don de yin phyir ro// phyi rol yul la sogs pa yi// gnyis pa'i dngos po mi dmigs te// thams cad sems nyid kho na ste// de yang dngos grub yod ma yin// dang por gnyis pa med 
pas na// de ni gnyis med brtags pa yin// gnyis pa gnyis ka med pas na// gnyis med drang ba'i dag pa yin// gsum pa kun med thams cad ldan// bde chen ye shes rang rig la// 'dod pa kun spangs 
chags chen po// ye shes kun grub bde ba'i klong// sgyu ma lhun grub yul la rol// de ni gcig med kun rdzogs pa'o// de ni rnam pa bde bsgrub na// yul gyi rnam pa sems nyid de// de nyid de la gsal ba 
dang// de ma grub par de rtogs pas// de nyid de yi rang bzhin te// de rig de snang de kho na'o// nyi ma'am rin chen 'bar ba bzhin// 'od dang ngo bo de nyid las// yul dang gzhan gyis byas pa yin// rig 
pa'i ye shais skur gsal ba// sems nyid dri ma med pa la// nam mkha'i khams dang sbyor ba'i sems// 'dzin pa'i rlung dang de nyid rlung// las rlung rten pa phrad pa yis// de nas de bzhin de ltar snang// snang 
yang dor ba med pa yi// gnyis med bde ba'i ye shes te// rang byung ye shes rtsa med pas// bde ba chen po'i ngang du 'char// lus dang bral ba'i ye shes ni// dus gsum mthar gtugs 'byung mi 'gyur// de 
bral de nyid mi srid de// ngo bo gcig la mnyam rdzogs yin// 'du 'bral med pa'i ye shes ni// rgyu dang bral ba'i rang bzhin 'byung// mtshan nyid bral ba'i mtshan gzhi can// 'di ni srid par mi rung ste// bdag 
las yon tan rdzogs pa dang// me dang tsha ba bral ba bzhin// mngon sum bde ba chen por gsal// bde chen bde bas rgyas gyur na// yul du snang dang thig le yin// thig le 'am bde ba ma rgyas pa'i// rig </text>
</item>

<item><p>89</p><section>1</section>
<text>par snang yang rtog pa ste// yul dang bral yang rtogs 'gags yin// yul gyi mtshan nyid bstan par bya// rtog med ngang la shar ba'i ngang// tshig gi sgro btags tha snyad yin// bstan bya rtogs pa 
las grol ba'i// ye shes chen po'i mtshan nyid can// yul 'dzin rtog pa dag byed pa'i// ye shes chen po'i mtshan nyid can// ma bcos ngang gis dag byed pa'i// ma bcos ngang gis dag byed gsal// de nyid 
rtog pa rnam spangs te// sems nyid gsal bas yul dang bral// mngon sum gsal bas log rtog bral// de nyid mthong bas the tshom med// rgyu ba med pas klungs su thebs// ngang gis gsal bas rtog sgrib 
med// gang yang yin pas gol sa med// rnam dag sems kyi ye shes yul// bde bar shar ba'i ye shes yin// rtsol ba med pas rang byung yin// de ni yul bral ye shes so// rang byung ye shes kun gyi 
bdag/ lus bcu rdzogs pa'i thig le can// rang yul rtogs pa'i ye shes te// de bzhin ye shes bdag gzhi can// rgyu rkyen bral ba'i dngos grub med// chos kun nam mkha'i rang bzhin can// lus dang brel 
bas yan lag med// dngos gzhi bral bas gdags dang bral// kun spangs kun gyi dngos gzhi can// rtog pa'i las rlung ye shes rgyas// rten can shar ba'i ye shes rlung// de nyid de ldan de grub ste// g.yo ba 
med pas kun khyab can// shar ba med pas kun tu gsal// 'di ni rmi lam shes pa bzhin// rgyu bzhi bral ba'i rang rig ste// sgyu ma rtsal 'dzin thabs su 'phro// rig pa'i ngang las bde bar 'khyil// spros pa ma 
bkag thig ler bsdus// ma bcos ngang la shar ba yi// ma skyes sems kyi thig le la// rtsol sgrub bral ba'i ting 'dzin gsal// bya ba byed pa'i don kun rdzogs// rgyu 'bras rdo rje ngang las bsrungs// thams 
cad rang sems ngo bo'i phyir// 'dzin rtog spros pa thams cad zhi// rtsol byed rig pa'i ngang la grub// rtsol sgrub bral ba'i lam mchog yin// dgyes chen bsdus pa'i thig le yin// rgyud drug rtogs pa thams cad 
dang// mya ngan 'das pa rgyal ba'i thugs// ma lus bde chen rig pa'i ngang// ji bzhin ma bcos ngang du gsal// lhun rdzogs spros pa med pa'i ngang// gcig 'dus ma lus kun gyi bdag/ rnam par rtog pa'i rgyu 
ba bral// dus gsum bral ba'i rang rig nyid// rtsol dang bral bas rgyun mi 'chad// rnam rtog mtshan ma ji snyed pa// ji bzhin mi 'gyur de bzhin gsal// gnas 'gyur rgyal ba'i lung chen yin// byed 
rtsol thams cad ma spangs pas// 'jig rten 'das dang 'jig rten pa'i// sems kyi rim pa ma lus 'dus// bsgrub pa'i lam mchog kun gyi bdag/ 'dod pa'i 'bras bu kun dngos can// rtsol sgrub blang dor </text>
</item>

<item><p>90</p><section>1</section>
<text>rgyu 'bras dang// lus can ma lus thams cad 'dus// 'dod rtsol byed bsgrub rgyu rkyen bral// rdzogs chen rin chen gter gyi dngos// don gcig rnam pa kun gyi bdag/ bgrod med rnam grol lhun 
grub lam// kun rdzogs ji bzhin 'bras bu mchog/ rgyu 'bras dbyer med thig le'i ngang// bya med lhun rdzogs sems kyi gter// dpe byad mtshan chen mtshan rdzogs te// mtshon pa'i phyag rgya dri ma med// dran 
rtog mi 'gyur gsal ba'i thugs// sku gsung thugs kyi phyag rgya can// 'dod sogs ting 'dzin bde ba'i ro// yan lag ting 'dzin stong dang bcas// mi rtog bde ba gcig tu 'khyil// ma lus kun grub bde ba 
can// mi rtog ye shes bde ba'i thugs// dpag med ting 'dzin 'bum phrag sgo// skal ldan dang po nyid nas rdzogs// rgyud drug 'gro ba ma lus pa'i// lus snang rnam pa ji snyed pa'i// gzugs snang rag pas 
bsdus pa kun// thams cad 'khyil ba'i ye shes sku// tshad las 'das pa'i sku rdzogs te// ma lus 'dus pa'i brgyan mnga' ba// ma lus 'dus pa'i sku yi bcud// grag stong 'dzin pa chags bral gsung// rgyud 
drug sgra skad la sogs te// rab 'bring yi ge brjod pa rnams// ma lus skye med rdo rje gsung// rmad byung lhun grub gsung dbyangs nyid// mi rtog brda 'byal thams cad go/ thams cad bstan pa'i rig pa'i 
sgo// kun grub bde chen tshangs pa'i gsung// thams cad rdzogs pa'i bde chen po// rang byung lhun grub rdo rje ste// rdo rje gsung 'dus kun gyi dngos// 'dus pa thig le dgu yi bdag/ snying po lnga 'dus rdo rje'i 
rgyal// bde chen drug bsdus rig pa'i rgya// kun grol bde ba'i lam la gzung// lung gsum brgyud pa'i bde chen 'di// lnga dang rgyu bdag gsum gyi mdo// ma lus gzhir gyur dngos med pa// brjod gzhi tha 
snyad kun bdag nyid// yi ge rnam rtog rgyu ba bral// nam mkha' dngos po stong pa bzhin// bral dang ma lus sems kyi gter// 'dod yon longs spyod rgyal ba'i yum// de nyid longs spyod gter gyi bcud// 
bde ba'i longs spyod rang rig mchog/ zhing khams gzhal yas bde ba'i gnas// gsang ba'i gsang chen gsang ba bdag/ rgyu dang bral ba'i dngos gzhi can// ngo mtshar rmad byung de nyid bcud// ma lus 'dus 
pa'i rin po che// brjod bya ma lus kun 'dus pa// rgyal ba'i bstan pa kun gyi gtso// thugs kyi bcud 'dus de nyid lam// spyod yul bral ba'i rang rig nyid// bde gshegs rgyal ba kun gyi thugs// dngos 
gzhi bral ba'i ye shes nyid// bde gshegs rgyal ba kun gyi yum// ma lus 'phros pa kun gyi rgyud// zag pa zad pas 'dus ma byas// bstan pa kun 'dus thig le bcud// rig pa'i ngang gsal ye shes </text>
</item>

<item><p>91</p><section>1</section>
<text>sgron// 'phel 'grib med pas nam mkha'i dbyings// sdug bsngal dag pas bde klong 'khyil// sbyang du med pas sgrub dang bral// re ba med pas dgongs ba bcom// shes rgyud bcad pas yul dang 
bral// brkam chags lnga bral rang byung bas// 'khor ba rnam rtog ye shes klong// byed rtsol ting 'dzin ma spangs pas// 'bras bu gzhan don yul dang bral// dge dang mi dge rnam rtog spangs// mnyam 
rdzogs chen po thig le bas// gtsang dang sme ba'i rtog pa bor// thams cad ma lus ye shes gsal// sbyod pa rnam dag rtog med pas// ji ltar 'dod dgu bde bar spyod// mi rtog bde chen shar ba nyid// de 
nyid spyod pa'i rgya mtsho ste// lus ngag gtso ru spyod byed pa// de yang spyod nyid spyod pa min// rang byung lhun grub bde chen la// yan lag kun rdzogs khyad par che// mi dmigs sgyu ma'i bde mchog ni// gnyug mar 
gsal na lta ba yin// gdeng du phebs na sgom pa'i mchog/ snying por chub na dkyil 'khor yin// rang la rdzogs na dbang bskur yin// de nyid nyams len spyod pa'i mchog/ bde mchog mi g.yo 'bar ba'i 
klungs// mi rtog bde ba'i klong gyur pa// de ni bsgrub pa'i dngos grub mchog/ mi 'da' ba yi dam tshig ste// phyag rgya sgrub pa'i lung chen yin// ma lus zhing du zhugs gyur pas// bde ba chen po'i mchod pa 
yin// zhes de bzhin gshegs pa nyid kyis bka' stsal to// blang dor mos 'dod rtsol dka' ba'i// mthar phyin che ba'i 'bras 'dod pa// rmongs pa rmu rgod nam mkha' la// gser gyi them skas tshol dang 
'dra// sdug bsngal las grol 'dod sems kyis// blang dor sdug bsngal byed rtsol ba// 'dod pa'i log rtog spyi 'grel rdeg/ mu+u la hra yi don dang mtshungs// zhes gsungs so/ kha sa man ta nam mkha'i mtha' 
dang mnyam pa'i rgyud las/ rang la rdzogs pa a be she ka'i gdams ngag bcas pa'i le'u ste bcu gnyis pa'o//// de nas bcom ldan 'das dpal kun tu bzang po yon tan thams cad kyi bdag nyid de la 
'bru gsum dbang gi man ngag dus mtha' nyid kyis rdzogs pa'i sa la chub pa 'di zhus par dgongs nas 'di skad ces gsol to// e maho rgyal ba rnams kyi sku// 'gro ba rnams kyi spyi dpal mgon// thugs rje 
byin rlabs rmad po che// yi ge med pa'i 'bru gsum mchog/ yon tan ma lus rang shar ba// gdul bya rnams la gsal bar ston// ces glaings so// de nas yang 'di skad ces gsungs so// skal ldan 'dus pa'i 
'khor tshogs rnams// nyon cig dad pa'i sems kyis 'thud// gzhan las ma yin rang la rdzogs// thob med ma lus mngon du thob// mi 'gyur rdo rje tshangs pa'i dbang// kun rdzob bde ba chen </text>
</item>

<item><p>92</p><section>1</section>
<text>por thim// gsal bas mngon du shar bar gyis// zhes gsungs so// dus gsum rgyal ba thams cad kyi// thugs la brnag pa'i man ngag bcud// thams cad bstan par rang la rdzogs// yon 
tan kun gyi mchog tu shar// lhun grub bde chen mi rtog pa// ma bcos de nyid bde ba'i klong// lhun grub rang byung klong du shar// rang byung ye shes mkha' khyab pa// ma 'gags rig pa'i mkha' la rdzogs// rang 
byung rig pa'i bde chen la// yon tan lhun grub rdzogs pa'i klong// spros med thig le chen por shar// rang rig rnam pa ye shes sku// bde chen mngon du gsal ba nyid// rtog med ye shes rol ba ste// rnam dag 
ye shes sgyu ma'i klong// rang rig ye shes sgyu ma'i ngang// rang byung sgyu mar mngon du gsal// lhun grub sgyu ma ma bcos pa// bde chen sgyu ma rang rig gsal// rang sems lhun grub rin po che// rang rig mkha' 
khyab rdo rje sku/ sgyu ma'i ye shes sprul pa'i tshul// gsal byed khams gsum gzugs brnyan 'char// oM A hUM ma hA k+Sha a ti a hI she e/ 'bru gsum ldan pa'i sngags dang bcas// rdo rje rin chen spubs su 
gzhug/ bar chod rlung dang ldan par bya// bco lnga tho rangs dus su bstan// 'phrul tshig rig pa'i ngang gis bsdebs// brda don bral ba'i rgyal bu bzhin// nor bu'i sa nas brda bkrol te// 'khor lo bzhi la 
dbang byed cing// stobs rgyud mthu yis bdag por bskur// de bzhin dang ldan rigs kyi bu// rang snang brda don grol thob nas// rang gi mtshan nyid ma bcos pa// sngon du bstan pa'i man ngag sbyin/ khams 
gsum mngon du bslang ba yi// sgyu ma'i ye shes lhun grub pa// ye shes man ngag bstan bya zhing// chags med ye shes klong du gzhug/ thabs kyi ye shes mngon sum du// skad cig dus gsum lhun gyi grub// sgyu ma 
chu zla bde ba'i klong// mi rtog thabs kyi ye shes 'di// rang byung ma bcos ji bzhin la// rnam pa'i ye shes thabs kyis rol// rgyal ba'i dgongs pa klong brdal ba// rnam pa'i ye shes bde chen 'di// mngon du 
snang la thob pa med// rang la rdzogs pa grub pa med// 'di dang bral na rtog pa'i bdag/ mtshan ma'i mdud pa grol mi 'gyur/ kha sa man ta nam mkha'i mtha' dang mnyam pa'i rgyud las/ 'bru gsum dbang gi 
le'u ste bcu gsum pa'o//// de nas bcom ldan 'das dpal kun tu bzang po des/ 'dus pa'i 'khor tshogs la brda don sprad ba'i man ngag 'di gsungs so// skal ldan mos pa'i rnal 'byor pa/ dri ma bral rung ma 
bral rung thams cad rang byung ye shes bde ba chen por shar kyang thams cad kyi ngo bo shes pa ni ma yin no// des de las byung ba thams cad shes par rung la/ des de nyid mtshon par yang rung la/ de </text>
</item>

<item><p>93</p><section>1</section>
<text>nyid ni de kho na'o zhes bstan par ni ma yin no// 'bral ba med pa ni ngo bor ma grub la/ mthong ba de nyid sgra cir yang 'byung zhing gang yang ma bral ba ste/ sems dpa' chen po 'di lta ste// gzugs 
brnyan gang yin pa de ni don gyi dngos gzhi'o// dngos gzhi gang yin pa de ni gzugs brnyan no// gong du brtan pa gnyis ni gsang ba dam pa'i dbyings so// gsang ba dam pa gang yin pa de ni gong gnyis 
so// 'on tang ni gsang ba dam pa ni rgya mtsho 'dra la/ byin gyis brlabs las byung ba thams cad ni rlabs dang 'dra ste// 'di gnyis la gnyis su med pa// gnyis kyi mtha' las grol ba/ yongs su mi 'gyur bar 
gzigs pa ste/ de kho na nyid mi 'bral ba'o// de bzhin du bcings kyang 'gyur mi byed pa dang// yong med thams cad mnyam pa nyid dang/ rang gi ngo bo mi 'gyur ba nyid dang// ma grub na nam mkha'i rang bzhin 
brtags pa ming 'brel ba'i tshig dpes mtshon pa'i don// dngos gsang sngags kyi dbye ba med pa'o// 'on tang na gzugs brnyan gyis rang bzhin pas/ mi dmigs pa'i dbyings la dngos gzhi'i rang bzhin la 
yang mi dmigs pa'i dmigs kho na bas bral ba med pa'i gzungs so// dmigs pa'i dbyings ni thams cad bskyed cing de'i rang bzhin de yin pas na so so ma yin pa'i bral ba med pa'o// sems dpa' chen po 
gzugs brnyan 'da' ba med pa ni/ gang de las mi g.yo ba ste dam tshig go/ cir yang snang yang dngos gzhi de las mi 'gyur mi 'da' ba ste// de ltar 'byung 'jug med pas phyi nang med pa/ sgo phugs med pa 'du 
'bral med pas mi 'da' ba'o// sems dpa' chen po mtshon na rdo rje sems dpa' ni sangs rgyas thams cad kyi spyod yul dgongs pa dam pa yin no// de'i gzugs brnyan ni blun po gang zhig gi mdun du bzhag 
na/ blun po de ji snyam du sems/ smras pa/ e ma ho/ de ni 'di ltar rdo rje sems dpa' nyid ma yin/ de 'di ltar 'dra ba 'ba' zhig go/ bka' stsal pa/ sems dpa' chen po de bas na gang dam pa dag gis 
bltas na mi dmigs pa'i dbyings na rdo rje sems dpa' dang de'i gzugs brnyan gnyis gnas gzhan dang gzhan yod pa de so so na gnas pa ma yin no// de ci'i phyir zhe na// de nyid kyi rang bzhin de kho na nyid 
de ye shes chen po yin pa'i phyir ro// de tha dad pa yin na mi dmigs pas 'bras bu skye bar mi rigs so// sems dpa' rdo rje legs so// de dag la chos ma bcos pa 'di skad gsungs so// ma shes pa'i dbang 
du gzugs brnyan dang des mtshon pa'i don zhes gnyis su brjod cing snang bar zad kyi// de kho na nyid la khyad par gang yang med do// de nas sems dpa' rdo rjes 'di skad ces glengs so// e ma ho/ chos rnams </text>
</item>

<item><p>94</p><section>1</section>
<text>ma lus brjod pa dang// mtshon pa'i tha snyad ci zhig bgyi// bka' stsal pa/ de ni gang gis dgongs pa gsal to// sems dpa' chen pos 'di skad ces glengs so// 'o na blo che ba rnams kyis byang 
chub spyod pa bsgrub cing legs par bsgrubs te ci zhig bya/ ston pas bka' stsal pa/ 'on kyang de lta mod kyi/ gang mtshan ma la zhen pa rnams khrid pa'i phyir dang/ gang blo che yang tshogs chung ngu na thabs rlabs po 
ches don chen por bya ba dang/ 'bras bu ye nas byas zin pa'i nyams rnyed par bya ba'i phyir ro// sems dpa' chen po de kho na nyid las rmad du byung ba'i cho 'phrul rnams snang ba yin te/ yid bzhin nor bu rin po 
che 'am sprin lta bu cir yang med pa las cir yang snang zhing// gang chung ngu na las mang po sems kyis 'thud/ nga yi tshig 'di bdud rtsi ste// brda gsum bstan pa nga yi tshig/ chos sku longs spyod rdzogs pa dang// de 
bzhin sprul sku gsum gyi brda// chos sku skye med ye nas dag/ ngo bo nyid kyis brda sprod pa'o// longs spyod rdzogs pa'i gnas rnams ni// gnas rab dag pa gzhal med khang// sna tshogs rgyan dang bcas pa 
yi// dri ma rnams spangs ma 'dres gsal// dag pa'i zhing du smin pa'i 'khor// lus dang ting 'dzin brda yis ston// thugs rje gzung pa'i ting nge 'dzin// mtshan mas bskul ba'i ting nge 'dzin// dgongs pa klong 
ba'i ting nge 'dzin// la sogs gdul bya blo yi rim// de yis don de brda sprad pa'o// sku yi brda yi rim pa ni// dag pa'i 'khor rnams smin pa la// phyag brkyang ba dang bskum pa dang// phyar dang bsgyur ba la 
sogs rim// gdul bya'i blo brda yis sprod// de la sogs te du mar sprad// tshig gi brda ni du ma ste// tshig gi brda ru brjod pa'o// ming don 'bral bas brda ru brjod pa dang// grangs dang bsgyur ba la sogs 
te// rnam pa du mar shes par bya// de bas de lung de nyid la// de la de sbyar sgrib par 'gyur// de ltar de la de rtog na/ de la de nyid grub pa med// rang byung ye shes bde chen po// rgyu rkyen bral bas 'dus ma 
byas// de don rig pa byang chub sems// rang byung rang gsal de brda sprod// drangs dang bsgyur ba la sogs pa// du mas don la brda sprad pa'o// de ltar ma yin brda don bral// brda don sprad nas brda de 
nyid// rang byung ye shes chen por lhun grub pas// bral ba med par bral ba ste// lhun grub ngang du gsal ba'o/ kha sa man ta nam mkha'i mtha' dang mnyam pa'i rgyud las/ brda don sprad pa'i le'u ste bcu bzhi 
pa'o//// de nas sems dpa' rdo rje des/ bcom ldan 'das dpal kun tu bzang po la gsung gi byin rlabs ji ltar snang ba dpag pa'i phyir/ dri ba yongs su dris pa/ e ma ho/ gang gis thugs dang sku yi </text>
</item>

<item><p>95</p><section>1</section>
<text>byin brlabs las/ snang ba yongs su dgod pa de dag gsung gi byin brlabs snang ba ji ltar dpag par bgyi/ de skad ces glengs pa las/ kun tu bzang po bde ba chen pos bka' stsal pa/ ji 
skad du dri ba de ni 'di lta ste/ ngo bo nyid de med pa la gsang ba de la ni tshig dang sgra'i tha snyad med de// thams cad nas thams cad du gsungs pa med pa kho na'o// gal te gsungs pa de dag dpag par ni gang 
yongs su rgyud dag pa'i skyes bu dam pas kyang mi dpogs te/ gang gi phyir dpog pa nyid na ngo bo nyid med pa gang gsang ba dam pa nyid du nges pa'i phyir dpag par rab tu dka' 'o// sems dpa' chen po 'on 
kyang 'di ltar rig par bya ste/ gang ngo bo nyid med pa'i gsung ni nam mkha' lta bu'o// rnam par dag pa'i gsung ni nyi ma'i snying po lta bu'o// yongs su smin pa'i gsung ni me long lta bu'o// gsang ba dam pa'i 
gsung ni seng ge lta bu'o// rgyun du 'byung ba'i gsung ni seng ge lta bu'o// rgyun du 'byung ba'i gsung ni/ gsung gcig yan lag bsam gyis mi khyab par byung ba'i phyir bsam gyi mi khyab pa zhes bya'o// sems 
dpa' chen po nyon cig/ bsam gyis mi khyab pa de dag kyang grangs bzhir snang ba las bzhi las rgyas par shes par bya'o// de ni 'di lta ste// gsung gi rang bzhin dang/ rnam grangs dang// yan lag dang/ 
gzugs brnyan rnams su shes par bya'o// sems dpa' chen po de la rang bzhin gyis gsungs 'di lta ste/ chos su khyab pa'i sgo nas gdangs su che ba dang// sgra tha dad pa'i sgo nas yongs su khyab pa da 
nga// skad kyi dbyings kyi sgo nas go ba myur ba dang/ nye bar bsgrubs pa'i sgo nas the tshom chod pa dang/ byams pa'i sgo nas gcig la gcig gzigs snyam pa dang/ thugs rje'i sgo nas nyi tsher ston pa dang/ dga' 
ba'i sgo nas 'jug pa dang/ nyan pas mos pa'i sgo nas 'dun pa skyed pa dang// shes pa bye brag gi sgo nas khyad par bzhugs pa dang/ tshig gi yon tan gyi sgo nas thams cad 'dul ba'i sgra'o// sems dpa'
chen po nyon cig/ gsung gi rnam grangs 'di lta ste/ tshangs pa lta bu dang/ sil snyan lta bu dang/ glu gar lta bu dang// ka la ping ka lta bu dang/ pu hi dbyings lta bu dang/ na rag gi sgra lta bu'o// sems dpa' chen 
po nyon cig yan lag gi sgra ni 'di lta ste/ sems 'jug pas 'du shes skyed pa dang/ don so sor rnam par rig pa dang/ rang gi 'dod pa dang 'thun pa mnyan par 'os pa dang/ so so blo dang mi mthun pa med pa 
dang/ mi dpogs shing shin tu zab pa dang/ don gyi rjes su mthun par rjes su 'byung ba dang// bar chod tshig gis mi tshugs pa dang/ rnar snyan pa dang/ tha dad ma 'dres rna bar ma 'khrugs pa dang/ gang du yang </text>
</item>

<item><p>96</p><section>1</section>
<text>shin tu gsal ba ste/ rnam grangs kyi sgo re re gang byung ba de dang der/ de dag gcig la yang yan lag kun rdzogs par 'gyur/ sems dpa' chen po dngas pa'i sems kyis nos shig/ yi ge la 
sogs pa'i chos thams cad rtags pa ltar 'chags/ med pa las byung/ ji ltar ltas pa ltar snang/ bsgrub pa ltar grub pa'i phyir yi ge yang mi dmigs pa'i phyir ma 'gags par shar ba las gsung gi gzugs 
brnyan du byung bar zad do/ kha sa man ta nam mkha'i mtha' dang mnyam pa'i rgyud las/ yi ge rgyas par bstan pa'i le'u ste bco lnga pa'o//// de nas bcom ldan 'das dpal kun tu bzang pos// mnyam pa 
dang mnyam pa chen po'i ngang las mi 'da' bar ngang gsal ba la sems dpa' rdo rje 'di skad ces gsol to// chos thams cad ngang gis stong/ rang bzhin med/ rang bzhin gyis 'od gsal/ tha snyad chad pa la 
rmad du byung ba'i don ye shes kyi gzugs brnyan ji ltar 'char/ gzugs brnyan ji lta bu zhes glengs so// sems dpa' chen po dang bar sems shig/ gzugs brnyan gyi rgyu dang/ 'byung ba'i sgo dang/ mi 'bral ba 
dang/ mi 'da' ba dang/ gzugs brnyan rig pa'i sprul par rang shar pa'o// rgyu ni dang ba dang/ mi dmigs pa dang/ ci yang ma yin pa las cir yang byung ba'o// sgo ni gang du gnyis 'dus pa ste ci yang med pa 
las cir yang rig par byed pa'o// gzugs brnyan gyis gang mtshon par byed mos kyi/ gzugs brnyan las don gyi dngos gzhi byung ba yang yin/ mi 'byung ba yang yin/ snang ba yang yin/ mi snang ba yang yin/ 
khyab ba dang ma khyab pa gnyis ka yang yin// dper na nam mkha'i ming gi sgra grags par ni kun gyis nus mod kyi/ nam mkha' gang zhe na 'di kho na 'o zhes ni gang gis kyang bstan par mi nus so// de ci'i phyir zhe 
na/ dngos gzhi las byung ba mtshon par nus la/ gzugs brnyan yin pa gang gi yang spyod yul du gyur pa yin la/ dngos gzhi ni gang yin gang gi spyod yul du ma gyur pa yin pas 'di zhes bstan par mi nus 
so// de bas na bde bar gshegs pa'i thugs ye shes de ni/ bde bar gshegs pa 'jig rten du byung yang rung ma byung yang rung/ sems can dri ma dang bral ba dang chen po 'byung ba'i phyir 'khor ba dang mya ngan 
las 'das pa'i chos thams cad ci yang med pa las snang ngo// de bas na gsung gi gzugs brnyan 'di dag kyang ci yang ma yin/ ye shes chen po las snang ba'i chos nyid du rig par bya'o// kun tu bzang pos 
bka' stsal ba/ sems dpa' chen po sems dngas pas mos shig/ gang gzugs kyi sprul ba tha dad de gsung gi gzugs brnyan ni yi ger snang ste ming sna tshogs dang/ byung tshul sna tshogs dang// yi ge'i gzugs </text>
</item>

<item><p>97</p><section>1</section>
<text>brnyan sna tshogs dang/ don 'byin pa las rang bzhin med pa las snang ba dang/ sgra tha dad du grags pa dang// bskyed cing mtshon pa'i las dang/ gzugs ming brjod pa'i sgo dang/ rnam grangs dbye 
ba dang/ yi ge'i gzhi rnams kyis de kho na nyid shes shing mthong bar 'gyur ro/ kha sa man ta nam mkha'i mtha' dang mnyam pa'i rgyud las/ rig pa ye shes kyi gzugs brnyan shar ba'i le'u ste bcu drug 
pa'o//// de nas 'dus pa'i 'khor gyi nang nas sems dpa' chen po rdo rje rgyan ces bya bas dngas pa'i sems kyis dga' ba'i mdangs phyung ste/ bcom ldan 'das dpal kun tu bzang po la 'di skad ces 
glengs so// bdag cag 'dus pa'i 'khor tshogs kyis// dngos po ji bzhin don de la// mnyam par gnas pa ma 'tshal bas// 'phro med rmugs med gsal ba'i don// bde bar gshegs pas ba ta ha// bcom 
ldan 'das dpal kun tu bzang po des 'di skad ces gsungs so// mchog gi mos ldan skal ba can// rdzogs pa'i don la nges par 'thud// ston pa'i lung bzhin tshig gi mtha' spyod lam du de mthong na// de 
nyid rtog pa'i rgyun 'brangs smig sgyu snyegs pa 'dra// yang dag lam ni tshig gis mtshon du med// yang dag nyid du bstan pa nga yis 'khrul// dag dang ma dag gnyis med 'dres shing mtshungs// rnam pa cir yang mi 
'byed ye shes gti mug dang// thogs med gsal ba'i mar me bsam pa kun dang bral// ngang gis mi g.yo rmugs shing ting 'dzin rgyal por gnas// ston pa'i sgron mar gyur pas kun rab sngags pa// chos kyi 
snying por gyur bas 'jam dpal gzhon nu nyid// bya bral lhun rdzogs bde ba'i glong du ji bzhin gnas// tshul khr-ims la sogs spyod pa rgya mtsho'i gzhir gyur ba// ji snyed rnam grol lam du bsnyad cing gsungs pa 
dang// phra zhing shes dka' kun gyi lam ste rtogs las 'das// mi gnas mi dmigs spros med bsam pa kun dang bral// tshig gis mi phebs dbyibs dang kha dog dbang po spyod yul min// bstan cing rtag par 
dka' la brjod du rdul tsam med// sngon gyi drang srong lam du gang 'jug pa// bsgom chags bde ba'i nad kyis zin ta re// mngon sum mthong ba'i mig med mthong ba'i mig/ de phyir thams cad mkhyen pa'i spyan 
zhes de la bya// lo rgyus don nyid tshad ma'i blo bzhag pas// ting 'dzin gsum po grub pa'i mtha' spyod pa// rtsol bral lung las gol te 'khrul pa yin// bya bral lhun rdzogs bde ba'i yul la gnas// shes rab 
rang byung rtain med bde ba'i chen por gnas// zin pa'i bdud rtsis rtsol ba'i sdug bsngal 'joms// bya bral ji bzhin yul la kun tu ji bzhin gnas// rnam pa cir yang mi dgongs thabs kyis de la </text>
</item>

<item><p>98</p><section>1</section>
<text>rol// kun dang mi mthun yongs kyis spong ba'i chos// nyon mongs lnga dang mtshams med lnga po yi// rnam dag lam der zhugs na mnyam pa'i rgyal po thog/ bud med la sogs kun kyang spong mi 
byed// chos rnams thams cad th-ig le'i rang bzhin pas// spros pa med cing 'du ba med// skye ba med cing 'gag pa med// dngos med mtshan ma cir mi gnas/ rnam par mi rtog snying po 'di// nam mkha' bzhin 
du ye nas gnas// rtog pa'i smra bsam yul las 'das// zhes bka' stsal to// 'khor 'dus pa thams cad kyis/ tshogs phal mo che byang chub sems dang phrad de blo gsengs so// mnyam par gnas par gyur to/ 
kha sa man ta nam mkha'i mtha' dang mnyam pa'i rgyud las/ tsa ta klur dril ba'i le'u ste bcu bdun pa'o//// de nas sems dpa' rdo rjes ye shes dngas pa'i sems kyis sku snang bar mdzad de/ 'dus pa'i 
tshogs mos par bya ba'i phyir rig pa'i 'od kyi khyad par gyi mchod pa mtha' klas pas mchod de/ 'di skad ces gsol to// lhun grub ye nas bde chen po// 'dus pa'i tshogs la ye nas snang// snang yang rang gi 
bzhin ltar bral// kun mkhyen thugs rje chen po yis// byin rlabs chu dang zla ba bzhin// 'dus pa'i tshogs la bshad du gsol// zhes glengs so// bde bar gshegs pas 'di skad ces bka' stsal to// rtsol 
dang mi rtsol byang chub sems su gcig/ sems nyid nam mkha' mtha' dang mnyam// zhes gsungs so// sems dpa' rdo rjes 'di skad ces zhus so// bdag cag 'dus pa'i 'khor tshogs rnams// thog ma med 
nas sems yin dang// ma rig ling tog sgribs par 'gyur// kun mkhyen khyod kyi thugs rje yis// drang don ma yin nges pa'i don// dkrugs med gsal ba'i don du bshad// ces glengs so// de nas kun tu 
bzang pos 'dzum pa'i mdangs bstan te/ chos sku ye nas rnam par rab dben pa// 'khor ba'i rnam rtog yul spangs pa'i// yod dang med pa'i bya ba dbyings su gcig/ mnyam nyid gcig la ltas sgyur de ltar 
snang// snang 'dod rtsol sems sdug bsngal che ba'i nad// theg pa'i khyad par ji snyed sgrogs pa yang// tshul khrims sdom dang phyi nang dam tshig dang// 'gro la 'dul ba'i ngo bo ji srid 'dod la bstan// tha snyad 
tsam du 'dul zhes bya mod kyi// dam du bcas pa'i yul yang rdul tsam med// dam bcas pa yi yul med rab rtogs na// dam du bcas dang skyon med nam mkha' 'dra// 'dod dgur sgyur zhing snying rje thabs mi 
spangs// bsgom pa'i yul med de la bsgom pa'i gnas// bsgom chags bde ba bdag 'dzin sdug bsngal yin// bsgom pa'i gnas med dag tu rab rtogs na// bsgoms kyang skyon med chos dbyings nam 'kha' </text>
</item>

<item><p>99</p><section>1</section>
<text>'dra// chos rnams sna tshogs ji snyed snang ba yang// tha snyad thams cad byang chub mchog gi lam// snying po byang chub mchog ni yin shes na// bza' zhing bgrod kyang yul ni ga la yod// bya byed 
rdzogs pa'i ngang du rab rtogs na// gang ltar bza' zhing bgrod dang yul las 'das// bskal pa med bzhin kun gyi re skong ba'o// mnyam nyid dang rtog theg chen 'di dag ni// kun la khyab cing ma rdzogs cos 
'ga' 'ang med// chos dang gar ma chad pa'i rang bzhin las// thugs rje chen po nam mkha'i dbyings phyugs nas// thabs kyis rol bas 'dod dgur bsgyur ba'i dpal// de la de bzhin bag chags bzang 
ba'ang med// de bzhin ye nas bdud rtsis zin pa las// byas pas zin pas yong mi 'gyur zhes bshad// ma lus zin par gyur te dbyings rtogs na// rnam pa kun byas byang chub mchog gi ngang// de dang mthun 
pa'i dgongs spyod bde ba la// 'khrul dang ma 'khrul mnyam zhes gsungs pa'o// zhes bka' stsal to// zhes glengs so// de nas kun tu bzang po la 'di skad ces gsol to/ khams gsum las 'das yid 
bzhin rin chen dag/ bgrod med rnam par grol ba'i lam ston pa// gzhan nas btsal bas rnyed par mi 'gyur te// thig le chen po kun tu khyab pas na// rang byung kun bzang ye nas 'od gsal la// rtsol bas 
brtsal du med de snying po'i don// rnam par snang mdzad rtag pa kun tu bzang// gnyis med bde ba'i mchog ste lhun gyi grub// de bas rtag chen de ni 'gyur ba med// bde ba chen po'i longs spyod rdzogs pa 
ni// 'di las shin tu rnal 'byor ro/ kha sa man ta nam mkha'i mtha' dang mnyam pa'i rgyud las/ thams cad thig le gcig tu bstan pa'i le'u ste nyi shu pa'o//// de nas yang sems dpa' rdo rjes rig pa'i 
stan las 'thon te sems kyi dri ma sbyangs nas dngas pa'i sems kyis 'dun no// gnyis su med pa'i u pa ha ra nas zhus pa/ bcom ldan kun bzang bde chen po// thugs rje'i mnga' bdag yongs kyi 
dpal// rang bzhin rdzogs pa'i don de nyid// ye nas gnas pa'i chos chen po// kun gyi blo yis ma rig pa// dman pa'i blo la gsal bar gnas// zhes glengs so// de nas kun tu bzang po bde ba chen po des 
'di skad ces gsungs so// chos rnams kun gyi lus chen po// ye nas rdzogs la snang ba med// brjod du tshig gi yul dang bral// snang ba med pas mtshon du med// rang bzhin rdzogs pa chen po don/ khyed la 
rab tu bstan par dka'// ma rtogs rtogs par bya ba'i phyir// tshig bral tshig gis brjod byas na// snang zhing srid pa ma lus dang/ khams gsum stong gsum rnam grangs chos// mtha' yas mu med thams cad </text>
</item>

<item><p>100</p><section>1</section>
<text>dang// bde gshegs yon tan lhun grub dang// mi zad rgyan gyi 'khor lo rnams// gnyis med gcig ste ye shes chen por 'char// bdag nyid byang sems rmad du byung ba las// de dag thams cad 
de las byung ba dang// de las byung ba'i dkyil 'khor yang// rmad du byung ba'i dkyil 'khor yin pa'i don// sku rmad du byung ba sku yi dkyil 'khor dang// gsung rmad du byung ba gsung gi dkyil 'khor 
dang// thugs rmad du byung ba thugs kyi dkyil 'khor dang// chos chen po rmad du byung ba'i don// bdag nyid thams cad ye nas shar ba de// don gsum gyi rang bzhin du gnas so// zhes gsungs so// ye nas mi 
dmigs pa'i don dang// ye nas mi gnyis pa'i don dang// ye nas ma 'gags pa'i don no// sems dpa' chen pos 'di skad ces zhus so// ye nas gnas pa'i don gyi rang bzhin ci// zhes glengs so// de nas 
kun tu bzang pos 'di skad ces gsungs so// sems dpa' chen po thams cad mkhyen pa'i ngo bo ni/ ngo bo nyid ni dmigs su med// nga yi lus la sbyor ba las// byang chub med cing bsgom pa med// lus dang 
ngag sems mtshan nyid ni// ye shes lnga yi byang chub sems// sems can kun gyi sems chen po// rang bzhin dag pa dri ma med// thams cad ma skyes zag pa med// byang chub med de mngon rtogs med/ khams 
kyang med de 'byung ba med// mtshan med mi 'gyur nam mkha' bzhin// gnyis med gnyis su med man zhing// sems 'du byang chub rgyas pa'i spyan// zhes bka' stsal to// yang gsungs pa/ kye sems dpa' 
chen po de bzhin gshegs pa rnams kyi sku gsung thugs dang/ snang zhing srid pas bsdus pa'i chaus thams cad 'dra ste/ nga'i byang chub kyi sems rmad du byung ba nyid yin no// rang gi rig pa las byung ba'i chos chen 
po rmad du byung ba nyid yin no// rdzu 'phrul chen po nyid yin no// 'phrul chen po rmad du byung ba nyid yin no// nga'i rol pa rmad du byung ba nyid yin no// nga'i mdzad pa rmad du byung ba nyid yin no// nga'i rmad du byung 
ba'i dkyil 'khor rmad du byung ba nyid yin no// nga'i gsang ba rmad du byung ba nyid yin no// bde bar gshegs pa rnams dang/ rdo rje sems dpa' nyid kyi thugs gsang ba chen po dang/ gsang ba de kho na nyid dang/ 
lta ba gsang ba rmad du byung ba nyid yin no// sku rmad du byung ba sku'i dkyil 'khor gsang ba rmad du byung ba nyid yin no// gsung rmad du byung ba gsung gi dkyil 'khor rmad du byung ba nyid yin no// thugs rmad du byung 
ba thugs kyi dkyil 'khor rmad du byung ba nyid yin no// de nas sems dpa' rdo rje 'di skad ces gsol to// 'jig rten mgon po rdzogs sangs rgyas// yid bzhin nor ltar snang ba'i mchog/ sangs rgyas don du </text>
</item>

<item><p>101</p><section>1</section>
<text>mdzad pa yi// rang bzhin gnas pas rdzogs sangs rgyas// thugs kyi sgron ma'i don bstan pa// yid kyi dkyil 'khor sgo phye nas// rang gi rig pa don gsal 'gyur// thams cad don ni ji lta bu 
nyid yin// so so rig pa snang byas nas// don de bdag la rig gyur nas// sangs rgyas kun dang skal mnyam nas// rgyal ba kun pas rgyal gyur cig/ dus gsum rnal 'byor gang dag gis// skal ldan gang 
zhig 'byung ba yi// don du bdag gis bshad par 'tshal/ kha sa man ta nam mkha'i mtha' dang mnyam pa'i rgyud las/ rang bzhin rdzogs pa chen po bstan pa'i le'u ste nyi shu gcig pa'o//// de nas bcom 
ldan 'das dpal kun tu bzang po des/ yongs su rdzogs pa'i ting nge 'dzin la snyoms par zhugs so// gsang ba'i bdag pos 'di skad ces gsol to// sems dpa' chen po nyon cig/ dngos po tha snyad kun 
bral yang// thugs rje gzugs brnyan lta bur 'chang// ma lus don ni gang yin pa// nges pa don gyi lung/[ \u0f84]bsgom pa don gyi lung/ shes bya nges pa'i lung// rmad du byung ba gsang ba nges pa'i lung ngo// de las 
don ni bkri ba'i don ma yin gyis/ nges pa'i don gtan la phab pa'o// de la de bzhin gshegs pa thams cad kyi snod kyi 'jig rten dang/ bcud kyi 'jig rten nam mkhas bsdus pa ril ma ma lus 
pa'i chos thams cad sku gsung thugs su bsdus so// sku gsung thugs kyi don ni dbyer med pa ste/ mi 'gyur/ mi shigs/ mi phyed rdo rje lta bu'o// sku gsung thugs kyi rang bzhin la 'gyur ba'i dngos po 'am// ma 
'dus pa'i chos gang yang med de/ sku gsung thugs slun gyis grub par gtan la phab pa'o// de bas na rdo rje'i chos zhes bya/ 'bras bu 'gyur med ces kyang bya/ rdo rje theg pa zhes kyang bya'o// 
bsgom pa'i lung ni bsgom pa ni/ rtogs pa'i don la 'byung 'jug med par gsal ba'o// shes par bya ba'i don ni/ chos thams cad ma nor bar shes pa dang/ bdag nyid kyi don ma nor bar shes par bya ba dang// lta ba'i don ma 
nor bar shes par bya ba dang/ rdo rje sems dpa'i thugs gsang ba ma nor bar shes par bya ba dang/ rdo rje sems dpa'i rang bzhin ma nor bar shes par bya ba dang/ rdo rje sems dpa'i yon tan ma nor bar 
shes par bya ba dang/ rdo rje sems dpa'i rnam par rol pa ma nor bar shes par bya ba dang/ rdo rje sems dpa'i spyod pa ma nor bar shes par bya ba dang/ chos nyid la longs spyod chen por mnga' mdzad pa'i don 
la ma nor bar shes par bya ba'o// nges pa'i gsang ba'i man ngag rol pa chen po rmad du byung ba dang/ don rmad du byung ba'i gsang ba ni/ 'khor ba dang mya ngan las 'das pa bdag nyid las byung zhing bdag nyid </text>
</item>

<item><p>102</p><section>1</section>
<text>kyis mdzad/ bdag nyid las 'phros shing bdag nyid las rol/ bdag nyid las sprul zhing bdag nyid dbyings su sdud/ bdag nyid las byung ba'i chos la bdag nyid longs spyod cing mdzad/ 
bdag nyid kyi yon tan la bdag nyid che bar sgrogs shing/ bdag nyid las byung ba'i chos rnams la bdag nyidachen por ston par byed/ 'khor 'das kyi chos thams cad bdag nyid las byung/ slar yang bdag 
nyid kyi dbyings su 'dus te/ bdag las ma byung ba 'am/ bdag nyid du ma gyur ba'i chos gang yang med do/ zhes kun tu bzang pos gsungs so/ kha sa man ta nam mkha'i mthar dang mnyam pa'i rgyud las/ byang 
chub sems kyi rig pa'i ye shes des lung gi le'u ste rtsa gnyis pa'o//// de nas bcom ldan 'das dpal kun tu bzang pos rdo rje lta bu'i ting nge 'dzin la snyoms par zhugs so// sems dpa' chen pos 'di 
skad ces gsol to// e ma ho/ bcom ldan kun tu bzang/ khyod ni gsung gi seng ge ste// brjod bya ma lus thugs la rdzogs// skal ldan 'dus pa'i 'khor tshogs la// gsal bar ston pa thugs la 
rdzogs// gdul bya blo yi bye brag ni// go ba rang bzhin tha dad pas// 'dus pa'i rdo rje tshig tu gsungs// zhes glengs so// de nas bcom ldan 'das dpal kun tu bzang po des/ 'dzum pa'i mdangs kyi seng 
ge bsgyings pa dang chas te 'di skad ces gsungs so// sems dpa' rdo rje nyon cig/ skal ldan blo mchog 'dus pa'i tshogs// ma rtogs gsang ba rdo rje'i tshig/ mtha' bral rdo rje byang chub sems// dngos bzhin 
kun 'dus rdo rje byang chub sems// rdo rje rnam pa byang chub sems// nam mkha' rdo rje byang chub sems/ lhun grub med pa phyal ba gcig pu rdo rje byang chub sems/ tshig gi rdo rje rtse lnga pa// rdo rje tshig ste rtogs par 
dka'// rtsol ldan rnams kyis spyod yul min// 'di ni gting dpags dkar ba'o// thams cad 'dus pa'i rdo rje yin// a ho/ zhes rdo rje gsang ba'i tshig tu'o/ kha sa man ta nam mkha'i mtha' dang mnyam pa'i 
rgyud las/ rdo rje tshig lnga ba'i le'u ste rtsa gsum pa'o//// de nas bcom ldan 'das kun tu bzang pos 'di skad ces bka' stsal to// sems dpa' chen po nyon cig/ bshes gnyen kun las 'byung ba'i nor 
bu rin po che// dmigs pa med cing 'gyur ba med pa'i gnas la mi ltos par// rang gi rang bzhin len pas re ba thams cad skong// brtags na med la bzhag na legs pas 'byung ba che// mngon du mi snang 
chags pa'i cha lugs kun la ston// bdag dang gzhan du bral ba'i ston mkhan rin chen mdzod// thams cad grub pa'i yul zhes bdag med snying rjes bstan// nang nas ma g.yos nang nas btsal ba'i gnas </text>
</item>

<item><p>103</p><section>1</section>
<text>med de// yul phyir chags la yul la bsngo ba'i dmigs pa med// mi 'gyur mi 'jug bdag med snying rje de yis na// gzhan gyi nor med mi 'ong ye nas gnas pa yin// bde ba 'dod pas bde ba 
rgyab kyi phyogs// bde ba zin te bde bas bde tshol ba// byang chub 'phrul pa ye rngam chos la za// de lta'i yul can sangs rgyas mthong ba med// mi gnas mi dmigs mi rtog yul med chos kyi lam// bsngo ba'i cha 
shas phra mo yul las byung ba ste// mi gnas don nyid legs pa'i ye shes rang byung ste// mngon sum kun tu mi rtog sangs pa'i snying po la// rnam dag lam der zhugs pas mnyam pa'i rgyal po thob// ngo mtshar 
mthong ba'i yul med de la mthong ba'i mig/ gang la'ang thos par mi rigs bsnyad pa kun dang bral// rang byung che ba'i yul la kun tu ji bzhin gnas// ye nas rgyas pa'i bdag nyid mngon sum gnas pa 
la// grib ma gzugs kyi dpe bzhin de la rtog pa 'byung// me de med pa ma yin med pa'i snying po 'byung// stong pa'i stong pa nyid de stong pa'i yul la gnas// nam mkha'i rang bzhin de las byung ba'i dran pa 
skyed// bya bral zin pa'i bde ba 'dod pa med pas len// zin dang chags dang bral dang zhing// dngos po med dang rnam par spong// bdud rtsi chen po'i rang bzhin la// za ba'i thabs la rag pa med// yangs so
gcig gis chos chen po// chung ngu na rnams kyi gnyen po yin// che la dmigs pa'i cha bsnyams nas// chung ched de rnams dmigs dang bral// gsungs dang rgyas pa dmigs dang snang// sgyu mkhan ri mo snang ba 
bzhin// 'byung 'jug ye shes rmugs pa yis// de yi dbang las skye bar 'gyur// gtang ngo bzhag go rang bzhin te// 'dod pa med cing len pa med// brod pa rdul tsam mi bskyed cing/ khyung chen mkha' la lding 
pa bzhin// 'phro ba med cing 'du ba med// mi 'gyur 'gyur ba med pas chags pa'i gnas med de// de bzhin gzung ba'i yul med sems kyi gnas kyang med// rdul phran gcig las gse shing phyogs cha gcig 
la bral// yan lag tshogs kyi dbang gi snying po yul tshol zhing// gza' ba'i yul med de las ye shes 'byung ba tshol// sngon gyi drang srong rjes su bsgom pa'i yid kyis 'jug/ rang bzhin lam der 'khrul 
pas thams cad mkhyen pa med// ji bzhin pa zhes rnam rtog de bzhin rtags bsgom pa// bde ba chen pos 'dod pas chags pa'i lam yin te// mi g.yo rang bzhin gnas pas sman chen ma byas na// mtho ris 
bgrod pa'i rgyu des nyon mongs zin par 'gyur// lam med lam du 'jug pa rnams kyi nad che ba// phyin par 'dod pas ri dwags smig sgyu snyeg pa ltar// rnyed pa'i yul med 'jig rten gsum las mi 'byung </text>
</item>

<item><p>104</p><section>1</section>
<text>zhing// sa bcur ltos pa'i gnas kyang byang chub sgrib pa yin// shin tu myur ba'i ye shes bsam pa kun dang bral// chos dang chos min rtag tu 'dres shing dbyer med la// don dam chos shes bshad 
pa rtag tu rdul tsam med// 'khrul dang byang chub lam de rtogs pa thob pa med// rang byung ye shes nyid dang tshig gi tha snyad bral// rang byung ye shes mi rtog kun tu rang bzhin gnas// bya bral yul la mi gnas 
gnyen pos bcos su med// sku gcig kun tu khyab pas bsnan pa'i chos med de// mtha' la thugs pa med pas dbyings la bri ba med// chos kyi rol pas nyam thag lhag pa'i gnas med de// stor bar mi dgos 
bza' ba med// rgya mtsho bzhin du ye gnas la// chos rnams sna tshogs 'byung bar byed// yon tan nam mkha'i mtha' dang mnyam// bsdu ba'i gnas su nges pa med/ byang chub snying po de ma thag/ ting 'dzin rgyal 
po chen por 'byung// snang ba rgya mtsho chen po bzhin// mi rtog nam mkha'i mtha' ltar yangs// rtog sgom chos kyi sku ni khyad par don med pas// mngon sum thob par 'dod nas rtag tu rgyu+u la bsgom// bsgom 
chags bde ba de las mnyam pa'i don mi 'byung// sangs rgyas med pas sangs rgyas ming yang med// sangs rgyas ston pas ming du btags pas nor// sangs rgyas gzhan nas thob byed nor ba'i lam// don 
rnams ji bzhin mi bskyod de// bya ba med pas grol bas grol// rang byung ye shes btsal med pas// grol nas grol ba'i lam yang bston// 'byung ba chen po com ldan 'das// chub par gnas pas bcom ldan 
'das// phyin ci log tu rnam brtags kyang// grol ba rang byung gzhan las min// che ba'i ye shes rnyed dka' ba// shes rab thabs la brten pas 'grub// ming tsam gzhan las 'di 'dra yang// mngon sum bde 
ba rang las byung// cho 'phrul chen po dga' ba min// yon tan kun dang stobs kyi rnams// ji bzhin rtogs pa phra ba las// de ma thag tu rang las byung// snang ba med pa'i chos nyid ni// ma btsal bzhag pas 
bsgom pa yin// de dang der ni rnam btsal na// de las de bzhin de mi 'byung// mchog tu gsang ba'i chos nyid ni// rna dbang gzhan las thos mi 'gyur// de bzhin lce yi dbang pos kyang// de la brjod du rdul 
tsam med// 'gro ba'i sdug bsngal byang chub sems// kun tu chub pas rnam par rol// de las bskyod pa med bzhin du// nam mkha'i mtha' bzhin mnyam par gnas/ khyad par cir yang mtshungs pa las// las 
so zhes ni rnam par brtags// ci ste las kyi dbang gyur na// rang byung ye shes yod ma yin// rgyu nyid rdo rje rkyen dang 'dra// ma skyes pas na 'jig pa med// gdod nas snying po byang chub la// btsal ba'i bsam pa </text>
</item>

<item><p>105</p><section>1</section>
<text>dbyings mi skyod// yon tan chen po'i bsam gtan ni// bsdu ba'i gnas su nges pa med// byang chub snying por chos kun bshad// zin dang chags dang bral dang zhing// dngos po med dang rnam par 
spong// bdud rtsi chen po'i rang bzhin la// bza' ba'i thabs la rag pa med// kun tu bzang po'i spyod yul la// skye zhing 'phro ba'i gnas med do// rgyu rkyen yan lag bcu gnyis so// skur ba btab pas bshad 
pa yin// 'phrul pa rnams kyi ngo tsam du// mkhas pas de bzhin shes par gyis// 'gro la rgyud du snang ba la// dad pa'i lam du shes par bya// 'dod spyod snying rjes brlan pas na// gang du dga' bar byang 
chub spyod// shan pa smad 'tshong mtshams med pa/ kha na ma tho 'jig rten spong// yongs su rdzogs pa'i chos kyi rtsis// bde ba che las gzhan med do/ kha sa man ta nam mkha'i mtha' dang mnyam pa'i rgyud las/ lta 
ba go 'phang gcod pa'i le'u ste rtsa bzhi pa'o//// de nas sems dpa' rdo rje des/ nye ba'i gnas 'thon te mos pa'i lus dga' ba'i sems kyi mdangs phyung ste/ de bzhin gshegs pa thams cad kyi bdag 
nyid/ chos thams cad kyi rang bzhin/ bcom ldan 'das dpal kun tu bzang po de la 'di skad ces zhus so// chos rnams ye nas spros med la// brjod pa'i tha snyad kun dang bral// mtshan ma'i dngos po ngang 
gis dngas pa la// rnam grangs bye brag ji ltar 'byung// zhes glengs so// de nas dpal kun tu bzang po bde ba chen po des 'di skad ces bka' stsal to// sems dpa' chen po nyon cig/ sems ni rang byung ngo 
bo ste// ji bzhin gnyis med bde chen po// rnam pa kun ldan rnam pa yongs kyis med// spros bral nam mkha' bzhin du ye gnas la// dmigs pa'i yul 'das gcig ces bgrang du med// byang chub sems la 
bgrang zhing mtshon du med// sems kyi byas pa'i chos rnams gang byung na// de dag gang byas gang du snang// snang srid snod bcud sangs rgyas sems can rnams// gsal la rig pa'i ngo bo de la shar// de nyid 
mngon du phyung nas snang ba gang// chen po lnga ni rigs drug snang ba dang// de yi don mdzad gzugs sku rnam gnyis ni// sems kyi rnam pa dag tu byung nas bstan// ces gsungs so// de nas sems dpa' chen 
pos 'di skad ces glengs so// dang po byang chub sems langs nas// rang dang chos rnams ma shes nas// kun bzang khyod kyi 'khor du 'dus// zhu dmigs snang dang mi myong bas// kun bzang nyid kyis bka' 
stsal pa// chos rnams gcig tu 'dus par ni// sems lung chen po 'di la sna?ng// gcig dang gnyis su bstan pa ni// rnam grangs mdo 'di ji ltar lags// zhes zhu?s so// sems dpa' chen po nyon cig/ kye/ </text>
</item>

<item><p>106</p><section>1</section>
<text>nga ni ye nas lhun gyis grub// nga ni sangs rgyas thams cad kyi// lhun gyis grub pa'i snying po yin// nga ni thugs rje'i ngo bo ste// gang dang gang la de mos pa// gang gi don de byed pa'i phyir// nga yi 
las kyi don bstan gyis// gang zhig gang la de dbang gis// gang la gang mos de la ni// chos rnams gcig tu 'dus pa'i phyir// rang byung byang chub sems nyid bstan// mtshan ma'i grangs la de sbyor 
dga'// gang zhig de la gang med na// gang la de mos de dag la// nga yis byas pa'i sna tshogs gang// de dang de dag sna tshogs pa// brjod kyis mi lang de dag bstan// de yang nga yi rang bzhin bstan// gcig 
ni nga nyid snying po ste// gnyis byung sna tshogs nga yis byas// grangs kyi mdo na kun bral yang// gcig dang gnyis dang bsam yas grub// mtha' ni brjod med brjod mi lang// brjod med snying po gcig tu 
bstan// gcig ni kun byed byang chub sems// byas pa'i chos ni rnam pa gnyis// rgyu dang 'bras bu'i ngo bo bstan// kun rdzob dam pa'i don gnyis kyis// dpe don rtags dang gtan tshigs gsum// nges dang 
drang don sgo gnyis bshad// rgyu ni 'byung ba chen po lnga// 'bras bu khams gsum sems can te/ khams gsum sems can rgyu 'brel nas// 'bras bu sangs rgyas ming 'dogs te// rgyu 'bras dpe don de ru 
btags// de dag drang ba'i lung bshad de// rnam pa gnyis su dbye bar bya// chen po lnga ni rgyu rkyen gyis// byas pa'i chos ni thams cad kun// sems nyid rang byung mngon gsal te// de bzhin nyid du ma rtogs 
te// ma rig log rtog gzug 'dzin gyis// yul drug chos la nges brtags pa// 'jig pa drug dang rten pa drug/ 'jig rten zhes su bshad pa yin// yul drug chags pa drug rten nas// dman pa'i sdug bsngal 
ya nga la// mya ngan mya ngan zhes su bshad// de nyid gang dang bral gyur pa// yul drug dngos po mi rtag cing// rkyen drug gnas su mi gshegs gsal// sdug bsngal drug las 'das pa'i phyir// mya ngan 'das pa 
zhes par brjod// ji bzhin snying po byang chub la// ma btsal rang byung shar ba yi// chen po lnga dang byas snang kun// rang gi mtshan nyid 'dzin ltar snang// de bzhin byang chub snying pos kyang// dmigs med ngo bo 
'bad pa med// mtshan nyid rjes su 'dzin ltar snang// rang shar ba yi chen po lngas// chos kun skyed pa'i snying po byed// de yis bskyed pa'i sems can rnams// rang byung nga yin mi rtog par// spyod pa'i lam der
gyur bltas nas// rgyu 'bras 'bras bu byung bar 'dod// rgyu zhes ming du btags pa yin// 'bras bu gang thob theg par bshad// spong bgegs sbyong ba la sogs pa'i// byed rtsol dgag bsgrub med pa'i </text>
</item>

<item><p>107</p><section>1</section>
<text>rgyu// 'bras bu zhes su btags pa yin// snying po rgyu las 'bras bur bshad// rang bzhin snying po de las ni// skye 'jig med pa'i rang bzhin las// mi 'gyur rdo rjer zhugs pa yin// sku 
gsung thugs kyi ye shes ni// phyag rgya rten dang rten par 'bar// snying po stong pa nyid yin te// phyag rgya de yi kun rdzob ste// blang dor byed rtsol 'dod sbyong gis// bden pa gnyis kyi rtog pa bral// sems kyi rim 
rtsal snying po grub// bdag nyid dbyings dang ye shes lta// gang la mi brten gzhan mi tshol// skul ba'i snying po rang las byung// mi g.yo rdzogs pa'i ting 'dzin gyis// ngang gi bya med 'phrin las 'das// mi rtsol 
bde ba'i 'phrin las bkod// bskal pa gsum dang mi tshe bdun// zla drug lo gcig zla bcu drug/ bsti gnas skabs kyis rtsol byed pa// byed rtsol bcos ma'i theg pa yin// bya med rnal ma'i don bstan 
pa// mi rtsol lhun grub bde bar gnas// 'di la ma rdzogs gang yang med// gcig rdzogs kun rdzogs yongs rdzogs pas// bya ba phun sum tshogs par bde// gcig rdzogs byang chub sems su rdzogs// rang 
nyid shar bas gnyis gnyis rdzogs// kun rdzogs phun sum tshogs par rdzogs// rang la thig le gnyis snang pas// yongs su rdzogs pa chen po ste// gcig la rdzogs pa'i lung 'di yis// sangs rgyas dgongs 
pa 'di la gnas// bya med 'di la gang gnas pa// lus ni lha mi la sogs pa'i// 'gro ba ma lus 'dzin na yang// dgongs pa chos nyid sangs rgyas yin// gang de sems can don byas na// brtson 'grus mi byed 
bde bar 'gyur// zhes gsungs so/ kha sa man ta nam mkha'i mtha' dang mnyam pa'i rgyud las// theg pa'i rnam grangs bsdus pa bkod pa'i le'u ste rtsa lnga pa'o//// de nas bcom ldan 'das dpal kun tu 
bzang pos/ skal ldan 'dus pa'i 'khor rnams la mdun bsu ste gsungs pa/ nga la lta ba rnal 'byor rnam pa bzhi 'di lta ste/ shin tu rnal 'byor zhes bya ba dang/ yongs su rnal 'byor zhes bya ba dang// rnal 
'byor chen po zhes bya ba dang/ sems dpa'i rnal 'byor zhes bya ba dang bzhi yis// snying po don gyi rnal ma bya med la// bltas pas mthong ba'i yul ni rnam bzhi ste// sems dpa'i rnal 'byor yul dang 
dbang por snang// byang chub yan lag cho 'phrul la sogs bzhi// byin gyis brlabs nas sems dpa'i lha nyid lta// snying po ye shes chen po mthong ba min// ma bcos de bzhin nyid du sems dpa' zhog/ don gyi 
snying po rnal ma bya med la// chen po sbyor ldan rnams kyis mthong ba ni// ye nas rang rgyud dag pa'i dkyil 'khor la// rgyu las 'bras bu'i 'khor lo rtsol ba ste// bsnyen bsgrub bzhi yis yan lag rdzogs pa </text>
</item>

<item><p>108</p><section>1</section>
<text>byed// 'phro dang 'du ba bdag nyid lhun grub byed// don gyi ye shes chen po mthong ba med// ma bcos de bzhin nyid du chen po zhog/ don gyi ye shes chen po bya med la// yongs su sbyor ldan rnams 
kyis mthong ba ni// dbyings ni rnal ma'i rgyu ru mthong ba la// ye shes chen po rnal ma'i 'bras bur mthong// snying po gcig la rgyu 'bras gnyis mthong bas// rgyu las 'das pa'i rnal ma mthong ba min// mi g.yo 
shugs kyi dbyings su rnal mar zhog/ don gyi ye shes chen po bya med la// shin tu rdzogs chen rnal 'byor nyid kyis mthong// byang chub sems ni kun gyi ye shes gsal// de nyid ma bcos don gyi rnal mar 
mthong// lta ba ye nas bsgom du med par bzhag/ dam tshig ye nas bsrung med 'phrin las btsal du med par bzhag/ bzhag pa'i ji bzhin de nyid rnal du 'byor// rnal 'byor bzhi yi bye brag dbye ba ni// re re 
la yang bzhi bzhi dbye bya ste// sems dpa'i rnal 'byor bye brag bzhir lta ba// yul dang dbang po rnam par mi rtog sems// des na sems dpa'i rnal 'byor nyid du bshad// byang chub byin rlabs cho 'phrul 'byin 
pa ni// de ni rnal 'byor chen po zhes su bshad// phyag rgya chen po bzhi dang ldan pa ni// yongs su rnal 'byor zhes su bshad pa yin// ye shes dam tshig rang bzhin med lta ba// shin tu rnal 'byor dgongs par 
sems dpa' bzhed// blang dor med pa'i rnal 'byor de ma thog/ rnal 'byor chen po bye brag bzhir phye ba'i// dang po ting 'dzin rnam gsum sems dpa' ni// sems dpa'i rnal 'byor zhes su bshad pa 
yin// rang rgyud dag pas ye shes lta byed pa// rnal 'byor chen po zhes su bstan pa yin// bsnyed bsgrub rnam bzhi yongs su rdzogs pa ni// yongs su rnal 'byor zhes su bstan pa yin// thams cad bdag nyid 
chen por lta ba ni// shin tu rnal 'byor zhes su bstan pa yin// rtsol bral rang rig klungs su zhugs pa yin// yongs su rnal 'byor bye brag bzhir lta ba// ting 'dzin rim pas bdag sku mi skyed pa// chos rnams 
rang rgyud dag par sems pa'i phyir// sems dpa'i rnal 'byor zhes su bshad pa yin// yab yum thabs dang shes rab mi ltos par// snying po tsam gyis dkyil 'khor rdzogs byed phyir// rnal 'byor chen po'i 
dgongs pa bshad pa yin// snang la rang bzhin med pa'i chos nyid du// spyad pas yongs su rnal 'byor nyid du bshad// ji ltar snang ba'i chos rnams thams cad kun// rgyu dbyings 'bras bu ye shes lta ba'i 
phyir// shin tu rnal 'byor nyid du bshad// shin tu rnal 'byor bye brag bzhir lta ba// blang dor med pa'i byang chub sems de yis// sems dpa'i rnal 'byor rjes su bzhag pa yin// rtsol sgrub 'das pa'i </text>
</item>

<item><p>109</p><section>1</section>
<text>byang chub sems de yis// rtsol dang bral ba'i byang chub chen por bstan// rgyu 'bras 'das pa'i byang chub sems// yongs su rnal 'byor zhes su bshad pa yin// ye nas sgro dang skur pa spangs pa'i 
phyir// shin tu rnal 'byor zhes su brjod pa yin// yongs su rnal 'byor la sogs gsum po la// rang byung ye shes che dang mi ldan pas// lam la bgrod cing sa la sbyang bar byed// dam tshig tshul bsrung lta ba sgom 
byed pas// gom pa drag dal lta spyod yod ma yin// de bas shin tu rnal 'byor longs spyod ni// ye nas kun tu bzang pos byas pa'i phyir// lam ni mi bgrod sa la sbyang du med// dam tshig mi bsrung lta ba sgom mi 
byed// byang chub chen po lam nas kun 'byung phyir// byang chub nyid las byang chub nyid mi bgrod// ye shes nyid kyis ye shes nyid mi spyod// dam tshig rang bzhin byang chub nyid yin pas// byang chub nyid las byang 
chub nyid mi srun// bsgom pa'i rang bzhin byang chub nyid yin pas// byang chub nyid las bsgom du med// lta ba'i yul ni byang chub nyid yin pas// byang chub nyid la byang chub nyid ltar med// shin tu rnal 'byor 
lta spyod bya med 'di// rang byung ye shes ma btsal de nyid yin// gang zhig gang dang gang gi dngos po de// rang gi mtshan nyid gzhan du rag ma lus// zhes gsungs so/ kha sa man ta nam mkha'i mtha' dang mnyam 
pa'i rgyud las/ rnal 'byor bzhi mdor bstan pa'i le'u ste rtsa drug pa'o//// de nas bcom ldan 'das dpal kun tu bzang po des 'di skad ces gsungs so// kye sems dpa' chen po/ brkam chags lnga yi dri 
ma ma spangs bral// kun tu bzang po ma lus mchog gi don// snying po byang chub gang zhig phrad 'dod pas// kun tu bzang po nga yi lus 'di bzung// chos ni phyi nang snang grags thams cad kun// mi rtog rnying po 
rang byung ye gnas yin// rgyu 'bras lung spyis 'di la rtog pa byed// bden pa gnyis med ye nas lhun grub pas// gcig la blang dor byas na gnyis ka spong len 'byung// dman pa'i bden pa de bzhin gang 
gnas med// rang byung snying po de bzhin nyid gang yin// gcig nyid ma grub gcig la gcig gis stong// gnyis su ma grub gnyis la gnyis kyis stong// gsum la gsam med bzhi la bzhi yis stong// lnga ru ma 
grub drug la drug gis stong// bdun du ma grub brgyad la brgyad kyis stong// dgu yang de bzhin bcu la grangs mtha' sogs// grangs kyi de bzhin gnas gzhan de bzhin stong// grangs dbye dngos po ma grub 
grangs sogs de bzhin te// thams cad kun stong rnam pa ma lus 'das// dngos po rang bzhin rtag pa kun dang bral// rang byung rdzogs chen snying po nga nyid las// blo yi rim 'jug theg gzhan las khyad </text>
</item>

<item><p>110</p><section>1</section>
<text>par// dngos por gzung zhing rtog dang mi rtog byed// 'dod 'dzin byed rtsol ma lus de dag stong// thams cad stong nyid rnam pa kun rdzogs pas// thams cad lhun grub bde chen rang rig 
snang// gang yang yin no rnam pa'i don kun rdzogs// dgu dang bcu dang de bzhin grangs mtha' rnams// ma lus kun rdzogs de bzhin grangs rdzogs pas// thams cad ma lus de bzhin thig ler chub// thams 
cad rdzogs spangs gzhan nas sgrub tu med// rtag 'dzin chos kun stong pas sems nyid dri ma med// ma grub ngang gis gsal bar 'byung bas rang byung ye shes shar// bdag nyid ye nas dag pas zhen pa zlog tu 
med// 'bras bu ye nas chub pas 'bras bu btsal mi dgos// gzung 'dzin ye nas dag pas gnyen po rten mi dgos// sgrib pa ye nas byang bas ye shes skyed du med// dngos po'i rang bzhin stong pas chags 
pa'i gzhi dang bral// rang byung rang gis gsal bas chags med ye shes shar// chos rnams ma lus dngos po thams cad kun// rang sems byang chub sny-ing po kho na bas// las kyis ma bcos rgyal bas ma mdzad 
de// snga rabs 'das pa'i rgyal ba ji snyed pa'i// snang byed la sogs 'das pa grangs med pas// ma byung ma skyes ma 'gags sngon rol du// rang byung snying po de nyid ye nas rgyas// snga rabs 'das pa rgyud drug 
sems can gang// tshangs dang bde byed la sogs 'das pa rnams// ma byung ma bskyed ma 'gags sngon rol tu// rang byung nga nyid gdod nas ye sangs rgyas// 'das pa'i dus sogs ye phung chen po lnga// rang byung 
ma skyes ma 'gags sngon rol du// bdag nyid rang byung snying po gdod nas ye sangs rgyas// gdod nas sgrib pa bral ba'i ye sangs rgyas// rtsol bral ye nas rdzogs pas ye sangs rgyas// kun gyi thog mar byung 
bas chen po yin/ ye nas rdzogs pa chen po sangs rgyas nyid du bshad// gang yang ma 'gags rig pa rang byung la// rnam par gang snang rtog par ci byung yang// rang rig bde ba chen po mngon sum gsal// ye 
shes sku dang rig pa phyag rgya rnams// ma 'gags bde ba'i don chen 'khor lo rnams// mngon du gsal ba'i rig pa'i ye shes che// 'khor ba'i rgyud drug rang byung bdag nyid la// lo rtog rol pa'i bsam pas 
skyod pa med// mya ngan 'das pa'i rol pa phyag rgya kun// ma lus ji bzhin nyid de bdag nyid ldan// kun gyi bdag nyid mchog tu gyur pas che// ma lus 'byung bas yon tan kun rdzogs te// rnam par dag pas rgyu 
ba med pa'i dbyings// kun tu snang bas mkha' ltar khyab pa'i dbyings// gdod nas dag pas spros dang bral ba'i dbyings// skye 'jig med pas 'gyur ba med pa'i dbyings// gdod nas gnas pas btsal du </text>
</item>

<item><p>111</p><section>1</section>
<text>med pa'i dbyings// mchog ldan rig pa'i pho brang kun rdzogs pas// bsam pa med pas ma lus 'dus pa'i dbyings// bskyod med rnam dag rig pa'i dbyings su che// ye nas grub pas rig pa'i 
'khor lo che// bdag dang gzhan med brjod pa'i sangs rgyas med// nga yi ngag nyid rig pa'i phyag rgya'i gsung// brjod pa'i sgra med sangs rgyas gsung yang med// thams cad rang byung ye shes nga 
yi thugs// sangs rgyas gsung med rang gsal thugs dang bral// 'dzin bral snying po'i mchog ste bde chen rol pa'i sku// zhes brjod pas/ 'khor ba dang mya ngan las 'das pa'i chos thams cad bde ba chen 
por shar ro/ kha sa man ta nam mkha'i mtha' dang mnyam pa'i rgyud las/ che ba bstan pa'i le'u ste rtsa bdun pa'o//// de nas bcom ldan 'das dpal kun tu bzang po des/ thig le chen po ye shes me long 
ltar gsal ba'i dgongs pa la snyoms par zhugs so// de nas sems dpa' chen po des 'di skad ces gsol to// byang chub sems ni kun gyi bdag/ kun tu bzang po bde chen po// byang chub sems kyi rang 
bzhin pas// rang byung snying po don gyi mchog/ grol ba rang byung dngos grub thabs// byed rtsol 'jug dang ldan min las// cir yang snang ba ye shes kyis// rang byung grol ba'i dngos grub 'byung// ye nas rnam 
dag don nyid las// 'gyur med rang byung gang gsal pa// las rtog ma lus byed rtsol gyi// de bzhin 'byung dang nyams 'gyur ba// snying po'i don ni ji ltar lags// bde ba chen po'i ye shes gang// sdug 
bsngal dben zhing ldan gyur te// dmigs pa'i yul ni ji ltar rkyen// rang byung ye shes nub med pa'i// rig pa'i sgron ma rgyal mtshan ltar// bde ba'i ye shes ji ltar snang// blo yi khyad par mos pa yi// dman 
pa'i ye shes gang snang ba// rang byung ye shes rgyu rkyen bcas// gol sgrib gnas ni ji ltar byed// snying po rdo rje sems nyid gnas// shar bas thabs ni 'gags ldan zhing// rnam pa'i bye brag shar bar 
mdzod// ces glengs so// de nas bcom ldan 'das dpal kun tu bzang po des 'di skad kyis gsungs so// sems dpa' chen po dngas pa'i yid kyis sgo phye zhig/ rang byung rgyal mtshan ltar gnas pa// don gyi 
rim pa 'di lta ste// rdo rje sems dpa' nam mkha' che// kun bzang yangs pa chos kyi dbyings// rnam dag lam chen kun sgrol phyir// mi skye mi 'gags cir mi dgongs// byams pas don nyid rnam sbyang 
phyir// snying rje chen po cir mi mdzad// che bas che ba'i zab mo yis// yon tan cir yang bsngags pa med// bsam gtan nyid pas bsam du med// ma bsams ma sbyangs chos nyid de// rnam rtog nyid la ye shes </text>
</item>

<item><p>112</p><section>1</section>
<text>skye// byung ba'i sgo mor ming btags te// sems kyi dben pas lam tshol zhing// dgon pa'i rgyud du dben 'dzin cing// btags na rnam par rtog 'gyur bsgom// rgyu dang 'bras bur ming 
btags te// dge sdig gnyis kar rnam par spel// 'jig rten 'di las 'byung ngo zhes// blang dor brod pa mchog tu skye// chags dang ma chags tshig gi lam// dbu+u ma bzhin te brag cha 'dra// bde dang sdug 
bsngal rgyu mthun zhing// 'gro ba'i mgon po sems dpas gsungs// 'dod chags zhes sdang gti mug dang// byang chub sems dpa'i lam las byung// kun spyod yon tan rnam lnga yang// chos nyid dbyings kyis 
rgyan ces gsungs// nam mkha' rtog pa skye med cing// rtog pa de nyid nam mkha' 'dra// mi chags nam mkha'i bsngo ba las// rang don chen po nam mkha' 'byung// rtog med mnyam nyid chos kyi sku// gzung bas 
mi zan chu zla 'dra// kun tu bzang po'i rol ba yis// A li kA li zab tu bstan// 'di ni i dang mdzes pa'i ta// pa dang yan lag spros pa bzhin// 'jig rten yongs kyi spyod yul las// sangs rgyas gsung gi 
zab mo 'byung// e ma sangs rgyas spyod yul 'di// btsal bas rnyed pa'i gnas med de// drug gi chos bzhin yul med pas// stong pas nam mkha' snyeg pa bzhin// gong nas gong du tshangs pa'i lam// bya 
bral chos dang 'thun pa med// ci ste lam la bgrod 'gyur na// nam mkha'i mtha' bzhin thugs pa med// de ltar de bzhin de yi phyir// de la de bstan de yang thob// de yi snying po de bas na// de las de 'byung ngo 
mtshar che// sngon gyi de dang da lta'i de// de bzhin de yi gnas su che// de ltar de yi lam 'dra bar// de ni de yi rang bzhin no// de dang 'dra ba yongs kyi lam// zla ba las byung rten dang bcas// kun gyi mnyam 
nyid yin pa la// phyogs su bltas pas grub pa med// da lta'i bde dang phyi ma'i bde// mngon sum pa dang rgyab nas byung// de yang rnam pa'i skyon yin pas// de la brten par mi bya'o// dus gsum gcig ste khyad 
par med// sngon med phyis med gdod nas byung// chos skus khyab pas gcig pa'i phyir// che ba'i chen por rang bzhin gnas// srid pa gsum na sbyong ba yang// ming tsam sgyu mar snang ba ste// 'khor lo sgyur ba'i 
gnas chen yang// sgyu ma sbyong ba'i bsti gnas yin// rnam sbyong dus la ltos pa rnams// dus der 'byung bar mi 'gyur ro// ma bral smon pas spyod pas na// stong pa'i mtshan nyid gsung ba bzhin// gcig ste rnam 
pa yongs kyis med// rnal 'byor nam mkha'i bya lam gnas// ma byung ma skyes snying po la// sgro btags chos kun ga la yod// phyi nang gnyis ka phyi nyid nang// zab mo'i cha shas rtog yul med// de bas ting 'dzin </text>
</item>

<item><p>113</p><section>1</section>
<text>mnyam dang bral// 'di la tha tshig phyi dang nang// rang bzhin phung po khams bzhin gnas// dus gsum 'di dang mi 'bral bas// tha tshigs ming du btags pa med// mi g.yo ba ni sku yi rgya// mi 
bskyod pa ni ye shes te// mi len pas ni bdag med cing// mi 'dor tshig bral mnyam nyid do// gang dang gang gi gang du yang// kun 'khol kun spyod bdag las byung// 'di la skyes pa bud med ces// mnyam 
pa'i rgyal pos yongs ma gsungs// de la brtul zhugs drag shul gyi// gnas su bya ba ming med de// a dang par ni rnam ldan na// sgyu ma'i bde ba 'byung bar 'dod// rang bzhin gcig tu ma nges pas// ji ltar 
btags pa de nga ste// snang 'dod rtsol sems bde ba yang// de ni de sgrib skyon chen yin// byang chub yan lag kun gyi sgo// cha lugs bsgoms pas chu zla bzhin// ma gos ma chags 'byung 'gyur yang// bsgoms 
pas byis pa'i spyod yul bzhin// dkyil 'khor khro gnyer cha lugs kyis/ khro bdag chen po'i lus bzung nas// yi ge sngon du byung na yang// zhi ba de nyid mthong ba min// nyon mongs pa yi dbang gis ni// ta 
la'i mgo bo bcad pa dang// sa bon me ru bsregs pa yang// de yi dbang du mi 'gyur ston// rnam grangs brgya stong phrag yangs pa// gang ltar dpyad kyang me tog skye// mtshan ma med pa'i dbang gis na// bsti 
gnas de las 'byung mi 'gyur// gleng bral 'di la gang gnas pa// rnal 'byor de ni skal ba bzang// bdag dang gzhan don mi byed pas// sgyu ma lhun grub yul la rol// lhag ma med par yongs su 
rdzogs// 'gyur ba ma yin drang por gnas// nam mkha' bzhin te mtha' mnyam zhing// gzhan la ltos 'gyur chos ma yin// lhun gyis gnas pa'i bde chen de// mtshungs pa med pa'i ye shes kyi// rang gi mthu 
yis rig pa las// chos ni gzhan nas 'byung mi 'gyur// mnyam pas rig par bkod pa med// gcig pas phyogs su dngos dang bral// tshogs kyi brgyan rnams bkram pa yang// rang bzhin gnas pas 'grib 
pa med// lhun gyis gnas pas mi bsngo zhing// gdod nas dag pas bdud rtsi yin// 'du byed bcu gnyis khyab par ru// lhag pa'i bsam pas gzung ba med// yid kyis bsam pas yon bdag ste// bltas pa'i 
stobs ni bkram pa'o// mthong par gyur bas dngos grub la// de nyid mnyam bzhag rdzogs pa'o// yud tsam gzung bas sbyor ba yin// dga' bar gyur bas dam tshig ste// thabs kyis gar thabs skyod 
pa yis// gnyis med sbyor ba phul ba yin// mi gzung gtor bas gtor ma yin// bya ba med pas las rnams te// mi rtog ye shes bgegs bsal nas// mi gsung mnyam bzhag sngags tshig go/ bla ma mchod </text>
</item>

<item><p>114</p><section>1</section>
<text>dang gtong ba dang// de bzhin bsod nams thams cad kyang// ma chags mig g.yo'i stobs med na// byas na 'ching ba chen por 'gyur// de bas de lung de nyid la// de las de byar sgrib par 
'gyur// de ltar de la de rtog na// de la de nyid grub pa med// de bas de nyid de rgyur byung// de phyir de grub kho na'o// zhes gsungs pas/ thams cad kyang dbyings kyi rdo rje chung ste snying po don las mi g.yo bar 
gyur to// bcom ldan 'das dpal kun tu bzang pos/ nam mkha' mtha' dang mnyam pa'i rgyud las/ mi nub rgyal mtshan lta ba shan 'byed gsal ba don gyi bkral ba'i le'u ste rtsa brgyad pa'o//// de nas 
sems dpa' rdo rje des/ de bzhin gshegs pa la 'di skad ces gsol to// chos rnams snying po lhun grub pas// btsal med ye shes rang byung la// bgrod lam skas ltar snang ba ni// gnyis dang bdun dang bcu 
la sogs// grangs ni du mar snang ba ste// 'dus pa'i tshogs kyis rmongs pa'i dbang// bde bar gshegs pas bshad du gsol// ces zhus so// de nas bcom ldan 'das dpal kun tu bzang po des/ sems 
dpa' rdo rje la 'di skad ces bka' stsal to// rgyu 'bras byed rtsol bgrod lam rnal bcos rjes 'dzin rtog pa rnams// rdzogs chen rnal 'byor gyi don shes shing rig pa las// gol sa sgrib par 'gyur 'di 'dus 
pa'i tshogs la bshad kyis nos// sems kyi rang bzhin 'di nyid ni// chos kun ma lus gcig gi snying po ste// ma skyes rnam par dag pas sgrib pa med// bgrod pa'i lam dang bral bas gol sa med// ye nas 
lhun gyis gnas pas btsal du med// chos kun snying po rang byung thig le la// rgyu las btsal zhing spros pas sgrib pa byung// thams cad bdag nyid rang byung ye shes la// gzhan du btsal zhing grangs kyis rnam pas 
bslad// dman pa'i bslad pas gol sa sgrib pa byung// rgyu 'bras dbyer med snying por ro gcig la// rtog pa'i de nyid rnam pa gnyis po gnyis// bdag nyid btsal ba'i snying po gzhan phyir rtsol// sa dang pha rol 
phyin pas bskal ba du mar bsgribs// de bzhin phyi nang rtog pa'i dag pa rnam gsum dang// byang chub rkyen dang cho 'phrul yan lag gis// bskyed bdun la sogs bslad pas byis pa bsgribs// rgyu 'bras mtho 
dman lta spyod khung long ste// de bzhin lung gsum gnas kyi dus sogs rkyen gyis nyams// snying po gcig la bde sdug blang dor gnyis// gcig ma mthong bas blang dor snying po sgribs// rang byung snying po kun gyi 
rang bzhin la// rnam thar phyag rgya rang bzhin dag pa nyid// rang byung gcig las yin pa gsum sogs rtsol// rtsol bral lung las log cing rig pa'i man ngag/ rang rig gsal ba'i ye shes snying po </text>
</item>

<item><p>115</p><section>1</section>
<text>la// dbyings dang ye shes rgyu dang 'bras bur dmigs// rgyu yi sgro btags 'bras bur skur pa btag/ de dag bral ba'i yid ches rab tu bsgribs// med pa'i 'bras bu 'dod pa drug la 
sogs// gnyis kyi bden pas stong zhing sgrub byed dang// de bzhin dag pa'i rim pas 'dod pa'i don rtsol byed// lta spyod yan lag cha nyams de bzhin te// bdag la rim pas rtsol bas sna 'dod dang// rgyu 
'bras gnyis nyed rang bzhin stong par bltas// de dag rim gyis 'dod pa'i 'bras bu 'byung// gol sa drug dang sgrib pa drug drug ste// byang chub sems la gol sgrib skyon yin pas// nges thob drug gis skyon 
yon bsal bar gsungs// bslad pa'i gol sgrib rtog la bsam yas kyang// nye ba'i gnas pas brten pa'i gnas byed ltar// rjes mthun nye ba'i gags gsal bya// rtog spyod gnyis la sgrib pa yang// gzung 
'dzin gnyis rten lta spyod gol sgrib yin// blang dor byed rtsol rgyu 'bras rnam de bzhin// mi rtsol bde ba'i cha las kun rtsol rang byung ye shes nam mkha' lta bu la// lta ba'i dmigs dang dam tshig bsrung mtshams 
dang// byed rtsol spyod dang 'dod dmigs 'phrin las dang// gang zhig dmigs 'dzin spyod rtsol 'dod pas sgrub// ma lus kun bral de dag ma lus stong// sems la lung med gtan la 'bebs pa med// sgro 
skur med pas man ngag zla ba med// lta med lta ba'i mchog ni rdzogs pa chen po yin// blta bya lta byed med pa'i rang byung ye shes la// sgro btags rtog pa mthong ba gsum gnyis sogs// la gol la sgrib lta ba'i 
gol sgrib byung// bsgom med gcig la bsgom pa drug sogs bsgom// mngon du ma smin bsgom pa'i gol sgrib byung// bsrung med gcig la drug sogs sdom bsrungs pas// la nyams la 'chal dam tshig gol 
sgrib byung// rtsol med gcig la de bzhin drug sogs byas// la chad la lhag 'phrin las gol sgrib byung// ye shes gcig ste btsal ba'i ye shes sna tshogs pas// la btags la 'gags ye shes gol sgrib 
byung// bden pa gcig la de bzhin drug sogs pas// la bden la brdzun lung gi gol sgrib byung// mngon mtshon gcig la brjod pa sna tshogs pas// la bden la brlan man ngag gol sgrib byung// gang zhig 
gang la de nyams de med pas// sgro skur log bslad bcos ma'i blo bslad dang// de la de med gang la de ma bsags// de bas sna tshogs zhen pa'i rtog bsam yas// sgro skur gnyis log rang byung bden gnyis 
sgrib// gol sgrib la sogs de bzhin rtog mtha' yas// zhes gzhan gyi sgro skur gsal ba'i don de kho na nyid gsungs so/ kha sa man ta nam mkha'i mtha' dang mnyam pa'i rgyud las/ gol sgrib blang dor bstan </text>
</item>

<item><p>116</p><section>1</section>
<text>pa'i le'u ste rtsa dgu pa'o//// de nas bcom ldan 'das kun tu bzang po des/ 'dus pa'i tshogs la 'di skad ces gsungs so// nga yi de nyid ma bcos ma yin pas// kun gyi rang bzhin byang 
chub sems 'di ni// ye nas nga yin thams cad lhun grub pas// bcu sogs rang bzhin btsal zhing bsgrub mi dgos// nga yi rang bzhin gang de nam mkha' 'dra// nam mkha' dag las kun kyang btsal mi 
byed// rtsol sgrub byas pas nam mkha' kun las 'das// de bzhin nga nyid kun rdzob lhun grub pas// nga la gzhan gyis blta zhing bsgom bya sgom byed med// gang zhig rtsol ba'i rgyu 'bras theg pa yis// rang 
bzhin yan lag bcu la sogs pa yis// dus gsum kun tu rang byung la btsal kyang// nga yi rang bzhin mngon du gyur pa bas// mthong zhing thos pa tsam du ga la 'gyur// mkha' la dor zhing pe ga u ta ya// rang 
nyid sa la lhung zhing nyams par 'gyur// nga yi rang bzhin nges par lung bstan gyis// rang min bltas pas mthong min de bzhin min// btsal ba'i rang bzhin yan lag don med kyis// de bzhin pa la de bzhin 
nyid du rtsol// dngos grub 'dod pa thams cad rang la rdzogs// mi 'gyur ji bzhin gong du yengs med zhog/ rtsol dang bcas pa'i lta ba 'dir mi dgos// rtog dang bcas pa'i sdom bsrung 'dir mi 
dgos// brtul zhugs spyad pa'i spyod pa de bzhin te// byed rtsol ma lus 'dod pa sbyong ba med// de la de med de yin de yi snying po mchog/ gang dang ma lus de dag de nyid de// de nyid de yin mchog ste gang de 
gzung// zhes gsungs so// de nyid mdud 'grol gyi don gsungs pa// sems dpa' chen po nyon cig/ mdud pa 'grol bar bya'o// ye shes gsal cing shar bar bya'o// rdzogs shing lhun par bya'o// snying po 
kun gyi ye shes rang gsal bdag rdzogs pas// rig pa'i ye shes gsal bar bskyed du med// rten dang gnas kun ma lus kun chub pas// sbyangs nas brten pa'i sa gzhi gzhan yod min// byed rtsol ma lus 
bdag nyid lam yin pas// nga las gzhan pa'i bgrod byed yod ma yin// nga ni ye nas gnyis snang bral ba'i phyir// gzung 'dzin gnyis su snang ba ye nas med// nga las gzhan ni gtan la dbab tu med// nga ni 
kun gyi byang chub snying po bas// gsang ba'i man ngag gzhan la yod ma yin// sgro dang skur pa kun las 'das pa'i phyir// chos kun snying po la ni nga yis bzlas// nga med yul na gzhan ni mi dmigs pas// lta ba 
bsgom du med par la yang bzla// nga las gzhan na bsrung du med pa'i phyir// dam tshig bsrung du med par la yang bzla// btsal ba'i 'phrin las lhun gyis grub pa'i phyir// 'phrin las btsal du med par la yang </text>
</item>

<item><p>117</p><section>1</section>
<text>bzla// rang bzhin nga yis gtan la phebs pa'i phyir// lung chen thog 'bebs yin par la yang bzla// chos la nga las gzhan pa med pa'i phyir// kun bzang nga nyid yin par la yang bzla// nga ma 
mthong bas sgrib pa yin par bshad// nga dang nga yi sgrib pa gnyis yin te// ma mthong ba nyid las kyi sgrib pa yin// ma shes pas ni shes bya'isgrib pa yin// ji ltar snang ba'i chos rnams thams cad ni// snying po 
byang chub sems kyi ngo bo bas// ma shes ma rig sgrib pa'i ngo bor bshad// ji ltar snang ba'i chos rnams thams cad ni// rang yin gzhan min de la rang rtog na// de yin snyam pas rang la rang gis 
bsgribs// rang gis rang bzhin de yis shes pa min// ji ltar snang ba'i chos rnams thams cad kun// sems dpa' nyid yin nyid las gzhan med kyis// gol sa'i gnas kyang rang ngam gzhan gnyis 
yin// rang gol rang du dngos 'dzin dang// gzhan gol gzhen du bden 'dzin na// gol sa gnas ni bsdu na gnyis// rnam par g.yeng na log rtog sna tshogs bzhin// de nyid de dag rig na bde ba yin// rnam 
pa ma lus bde ba'i mchog tu gsal// ces gsungs so/ kha sa man ta nam mkha'i mtha' dang mnyam pa'i rgyud las/ gzhan ma yin pa'i de kho na bstan pa'i le'u ste sum cu pa'o//// de nas kun tu bzang pos 
'di skad ces gsungs so// nges pa thob pa'i theg pa drug gis rang bzhin bcu la bltas pas// snying po'i don la bltas pa dang// ma mthong ba'i don gyis gol sa dang sgrib pa byung ste// theg pa gcig gis lta ba 
la// gol sgrib lta ba bcu yod de// lta ba dag gi gol sgrib dang// dam tshig dag gi gol sgrib dang// 'phrin las dag gi gol sgrib dang// ye shes dag gi gol sgrib dang// sa dang pha rol phyin pa dag gis gol 
sgrib dang// lam la gnas pa'i gol sgrib dang// phra bdag gis ni gol sgrib dang// rgyud kyi gol sa sgrib pa dang// lung gi gol sa sgrib pa dang/ man ngag gol sa sgrib pa bcu'o// rdzogs chen shin tu rnal 
'byor la// sgrib pa yod bar ma gsungs so// rnal 'byor rnam pa drug po yis// sems nyid rdzogs pa chen po la// bltas pas sgrib pa'i gol sa byung// ston pa'i lung la gol sa med// gang zag blo la gol
sgrib byung// kun tu bzang po'i rang bzhin la// lung chen rnam pa bcu snang ste// lta ba bsgom du med pa yin// dam tshig bsrung du med pa yin// phrin las btsal du med pa yin// ye shes rang byung sgrib med 
yin// sa lam sbyang du med pa yin// lam la bgrod du med pa yin// phra ba gzung 'dzin med pa yin// rgyud kyi rang bzhin 'brel ba yin// lung gi ye nas thog tu phebs// man ngag dag gi la yang zlo// rdzogs </text>
</item>

<item><p>118</p><section>1</section>
<text>chen shin tu rnal 'byor gyi// rang bzhin bcu ni de ltar ro// zhes gsungs so// rdzogs pa chen po shin tu rnal 'byor gyi rang bzhin lta ba 'di lta ste/ rgyu ni dge ba'i dbyings la lta// 'bras bu ye 
shes dkyil 'khor lta// rgyu 'bras gnyis su bltas pas gol// snying po don ma mthong bas sgrib// snying po byang chub sems de las// gzhan du lta ba'i yul med de// dbyer med pa ni chos nyid dbyings// lta ba 
med par lta ba ni// lta ba'i dam pa kho na'o// lta bar byed pa lta ba med// de nas gol sa sgrib pa byung// rnal 'byor chen po ma hA yi// rang bzhin lta ba 'di lta ste// lta ba dag gi rang bzhin ni// lha dang lha mo sku 
gsung thugs// rang rgyud dag pa'i ngo bo ste// bdag nyid chen po'i dkyil 'khor lta// kun tu bzang po bde chen ni// ma spangs bzhin du lhun gyis rdzogs// rdzogs kyang lta ba'i yul med pas// blta bya lta byed 
med pa yin// des na gol sa sgrib pa byung// yang na sems dpa'i rnal 'byor gyis// rang bzhin lta ba 'di lta ste// lta ba dag gi rang bzhin ni// byin rlabs dag las byung ba yi// spyan drangs grogs su lta ba 
ste// chos la mtshan ma med par lta// kun tu bzang po bde chen ni// gzhan du lta ba'i yul med pas// lta ba byed pa med pa yin// de na gol sa sgrib pa byung// yang na gnyis ka rgyu 'di la// rang bzhin lta ba 'di 
lta ste// lta ba dag gi rang bzhin ni// dmigs pa bdag gi ting 'dzin gyis// rang bzhin chos la blta byas nas// lha dpon bdag g.yog lta bar byed// kun tu bzang po'i bde chen ni// bden pa gnyis med 
rig par gsal// blta bya lta byed ngang gis med// des na rnam par mthong bas gol// kun bzang ma mthong sgrib par 'gyur// zhes kun tu bzang pos bka' stsal to/ kha sa man ta nam mkha'i mtha' dang mnyam 
pa'i rgyud las/ nges thob drug gis bzla ba gol sgrib bstan pa'i le'u ste sum cu gcig pa'o//// de nas bcom ldan 'das dpal kun tu bzang po des/ 'dus pa'i tshogs la dam tshig gi gol sgrib bstan 
pa'i phyir 'di skad ces gsungs so// sems dpa' chen po/ dbyings la lta ba'i sdom pa yi// dam tshig dag gi rang bzhin ni// chos dang yul la snying rje sku gsung thugs// sbyor ba rnam pa bzhi ru bsrung// rdzogs 
pa chen po'i dam tshig ni// gzung 'dzin med pa'i rang bzhin gyis// dam tshig bsrung du med pa yin// des na gol sa sgrib pa 'byung// rnal 'byor chen po dam tshig bstan pa ni// rtsa ba sku gsung thugs te yan 
lag lnga// bco lnga bco brgyad drug cu dang// sa ma ya ste du mar srung// kun bzang bde chen dam tshig ni// gzung 'dzin med pas bsrung du med// des na gol sa sgrib pa 'byung// yo ga rgyud kyi dam tshig ni// rtsa </text>
</item>

<item><p>119</p><section>1</section>
<text>ba bdun dang dge sdig bcu// spong zhing dang du len par byed// kun bzang rdzogs chen dam tshig ni// gzung 'dzin med pa'i rang bzhin gyis// dam tshig bsrung du med pa yin// des na gol sa 
sgrib pa 'byung// yo ga rgyud kyi dam tshig ni// rtsa ba bdun dang dge sdig bcu// spong zhing dang du len par byed// kun bzang rdzogs chen dam tshig ni// gzung 'dzin med pas bsrung du med// des na gol sa sgrib 
par 'byung// gnyis ka rgyud kyi dam tshig drug gi rang bzhin ni// rtsa ba bdun gyi yan lag ste// nyams pa med par srung bar byed// kun bzang rdzogs chen dam tshig ni// gzung 'dzin med pa'i rang bzhin 
gyis// dam tshig bsrung du med pa yin// de na gol sa sgrib pa 'byung// bya ba rgyud kyi dam tshig ni// rtsa ba lnga dang yan lag bdun// mi nyams bsrung ba dam tshig go/ kun bzang rdzogs chen de la ni// dgag 
sgrub gzung 'dzin med pa'i rang bzhin gyis// dam tshig bsrung du med pa yin// des na gol sa sgrib pa 'byung// sa dang pha rol phyin pa yi// dam tshig rang bzhin sdom pa ste// spyod pa 'jug dang sdom pa 
ni// grangs mtha' yas te rgya mtsho 'dra// kun bzang rdzogs pa chen po la// gzung 'dzin bral ba'i rang bzhin gyis// dam tshig bsrung du med pa yin// des na gol sa sgrib par 'byung// zhes kun tu bzang pos 
bka' stsal to/ kha sa man ta nam mkha'i mtha' dang mnyam pa'i rgyud las/ dam tshig gol sgrib bstan pa'i le'u ste so gnyis pa'o//// de nas bcom ldan 'das dpal kun tu bzang po des/ 'phrin las 
btsal du med pa 'di gsungs so// rdzogs pa yongs su rnal 'byor gyis// rang bzhin 'phrin las 'di lta ste// 'phrin las dag gi rang bzhin ni// zhi rgyas dbang dang mngon spyod bzhi// ma 'dres so sor gsal 
bar lta// kun bzang rdzogs chen rang bzhin la// lhun gyis grub pa'i rang bzhin gyis// 'phrin las btsal du med pa yin// des na gol sa sgrib pa byung// bskyed pa ma hA yo ga ni// rang bzhin 'phrin las 'di 
lta ste// 'phrin las dag gi rang bzhin ni// ta na dang ni 'ga' na dang// dam rdzas lnga la spyod par byed// kun tu bzang po'i rang bzhin las// btsal ba med par lhun gyis grub// 'phrin las btsal du med pa 
yin// des na gol sa sgrib pa byung// yo ga sems dpa'i rnal 'byor ni// rang bzhin 'phrin las 'di lta ste// sems dang ting 'dzin las la spyod// kun tu bzang po'i bde chen la// ye shes rang snang rtsol ba 
med// ting 'dzin chen du rtsol ba med// des na gol sa sgrib pa byung// gnyis ka rgyud kyi thig pa ni// rang bzhin 'phrin las 'di lta ste// 'phrin las dag gi rang bzhin ni// las su khrus dang mchod pa </text>
</item>

<item><p>120</p><section>1</section>
<text>byed// lta spyod gnyis la brten pa'i las// kun tu bzang po bde chen la// sgrib pa med pa'i rang bzhin gyis// ye nas rang byung ye shes yin// des na gol sa sgrib pa byung// bya ba kri ya'i a nu 
ni// rang bzhin 'phrin las lta ba ste// 'phrin las dag gi rang bzhin ni// gza' dang rgyu skar dus bzang tshig khrus dang gtsang sbra bye brag tshogs// kun tu bzang po bde chen ni// 'phrin las ye nas lhun grub 
pas// 'phrin las btsal du med pa yin// des na gol sa sgrib pa byung// mtshan nyid byang chub sems dpa' yi// rang bzhin 'phr-in las 'di lta ste// 'phr-in las dag gi rang bzhin ni// spyod pa'i 'phrin las 
rnam grangs ni// pha rol phyin pa bcu la spyod// kun tu bzang po bde chen ni// lhun gyis grub pa'i rang bzhin gyis// 'phrin las btsal du med pa yin// zhes kun tu bzang pos bka' stsal to/ kha sa man ta nam 
mkha'i mtha' dang mnyam pa'i rgyud las/ 'phr-in las kyi gol sa bstan pa'i le'u ste sum bcu gsum pa'o//// de nas yang bcom ldan 'das dpal kun tu bzang po des rang byung gi ye shes sgrib pa med 
par gsal ba las/ nges pa drug gi theg pa'i ye shes kyi gol sa dang sgrib par gyur pa 'di 'dus pa'i ched du gsungs so// sems dpa' chen po nyon cig/ yongs su rnal 'byor rjes 'jug gi/ rang bzhin ye 
shes 'di lta ste// ye shes dag gi rang bzhin ni// gnyis su med pa'i rang bzhin yin// kun bzang bde chen 'di la ni// sgrib pa med pa'i rang bzhin gyis// ye nas rang byung ye shes yin// des na gol sa sgrib 
pa byung// rnal 'byor ye shes rang bzhin ni// rigs chen dag gi ye shes bzhi// kun tu bzang po bde chen 'di// sgrib pa med pa'i rang bzhin gyis// ye nas rang byung ye shes yin// des na gol sa sgrib pa 
'byung// lta spyod 'brel med gnyis ka rgyud// rang bzhin ye shes 'di lta ste// ye shes dag gi rang bzhin ni// rigs bzhi phyag rgya bzhi ru gsal// kun tu bzang po bde chen ni// sgrib pa med pa'i rang bzhin 
gyis// ye shes rang byung ye shes yin// des na gol sa sgrib pa byung// las dang bya ba rnal 'byor gyi// rang bzhin ye shes 'di lta ste// ye shes rang bzhin bstan pa ni// so sor rtog pa'i ye shes ni// rigs 
gsum so sor 'byed par gsal// kun tu bzang po bde chen ni// sgrib pa med pa'i rang bzhin gyis// ye shes rang byung ye shes yin// des na gol sa sgrib pa byung// byang chub sems dpa'i ye shes ni// ye 
shes rang bzhin 'di lta ste// brgyad khri bzhi stong rnam grangs dang// thams cad mkhyen pa'i ye shes so// kun tu bzang po bde chen ni// sgrib pa med pa'i rang bzhin gyis// ye nas rang byung ye shes yin// zhes </text>
</item>

<item><p>121</p><section>1</section>
<text>kun tu bzang pos bka' stsal to/ kha sa man ta nam mkha'i mtha' dang mnyam pa'i rgyud las/ ye shes kyi gaul sa dang sgrib pa bstan pa'i le'u ste so bzhi pa'o//// de nas bcom ldan 'das 
dpal kun tu bzang po des/ sa yi rim pa'i gol sa dang sgrib par gyur pa 'di gsungs so// sems dpa' rdo rje dngas pas 'thud// yongs su rnal 'byor rjes 'jug gi/ sa yi rang bzhin 'di lta ste// kun 
bzang dbye ba med pa'i sa// kun tu bzang po bde chen ni// 'di la thams cad gnas pa'i phyir// sa zhes sbyang du med pa yin// des na gol sa sgrib pa byung// rnal 'byor chen po bskyed pa yi// sa yi rang bzhin 
bstan pa ni// lus dang ngag dang yid dang gsum// sku gsum rdo rje 'chang gi sa// kun tu bzang po bde chen ni// 'di la thams cad gnas pa'i phyir// sa zhes bya ba sbyang du med// des na gol sa sgrib pa 
byung// gnyis ka rgyud kyi rnal 'byor gyi// sa yi rang bzhin bstan pa ni// lta spyod so sor spyod pa'i sa// kun tu bzang po bde chen ni// 'di la thams cad gnas pa'i phyir// sa zhes bya ba sbyang du med// des na 
gol sa sgrib pa byung// bya ba las kyi kri ya yi// sa yi rang bzhin bstan pa ni// thugs ni ye shes lnga ldan pa'i// ting 'dzin rdo rje 'dzin pa'i sa// kun tu bzang po bde chen ni// 'di la thams cad gnas pa'i 
phyir// sa zhes bya ba sbyang du med// des na gol sa sgrib pa byung// byang chub sems dpa'i theg pa yi// sa yi rang bzhin bstan pa ni// dang pos sa nas rim gyi bcu// kun tu 'od kyi sa la gnas// kun tu bzang 
po bde chen ni// 'di la thams cad gnas pa'i phyir// sa zhes bya ba sbyang du med// des na gol sa sgrib pa byung// zhes bka' stsal to/ kha sa man ta nam mkha'i mtha' dang mnyam pa'i rgyud las/ sa sbyang du med 
pa la gol sgrib bstan pa'i le'u ste sum cu so lnga pa'o//// de nas kun tu bzang po bde ba chen po des/ 'dus pa'i tshigs la 'di skad ces gsungs so// kye sems dpa' chen po yongs su rnal 'byor gyi 
lam gyi rang bzhin 'di lta ste/ lam gyi rang bzhin bstan pa ni// dbyings dang ye shes gnyis med lam// kun tu bzang po bde chen ni// gzhan du bgrod du med pa'i phyir// lam la bgrod du med pa yin// des 
na gol sa sgrib pa byung// rnal 'byor chen po bskyed pa yi// lam gyi rang bzhin bstan pa ni// thabs dang shes rab lam sgo dang// ting 'dzin rnam gsum sku gsum lam// kun tu bzang po bde chen ni// lam la 
bgrod du med pa'i phyir// des na gol sa sgrib pa byung// rnal 'byor bgrod lam rang bzhin ni// mtshan ma med pa'i lam du 'jug/ kun tu bzang po bde chen ni// gzhan du bgrod du med pa'i phyir// lam la </text>
</item>

<item><p>122</p><section>1</section>
<text>bgrod du med pa yin// des na gol sa sgrib pa byung// bya ba kri ya ba dag ni// lam gyi rim pa bstan pa ni// gza' dang rgyu skar dus tshigs bzang sgo nas// dag pa rnam gsum lam du lta// kun tu 
bzang po bde chen ni// gzhan du bgrod du med pa'i phyir// lam la bgrod du med pa yin// des na gol sa sgrib pa byung// mtshan nyid byang chub sems dpa' yi// lam gyi rang bzhin nges pa byung// tshogs dang 
sbyor ba mthong ba dang// sa bcu bsgom pa rnam pa lnga'o// kun tu bzang po bde chen ni// gzhan du bgrod du med pa'i phyir// lam la bgrod du med pa yin// des na gol sa sgrib pa byung// zhes gsungs so/ kha sa 
man ta nam mkha'i mtha' dang mnyam pa'i rgyud las/ lam la bgrod du med pa'i gol sgrib bstan pa'i le'u ste so drug pa'o//// de nas bcom ldan 'das dpal kun tu bzang po bde ba chen po 
des// chos nyid phra ba'i gol sgrib bstan pa'i phyir 'dus pa'i tshogs la 'di skad ces gsungs so// yongs su rnal 'byor chen po yi// rang bzhin phra ba 'di lta ste// phra ba zab mo'i rang bzhin ni// snang la rang 
bzhin med pa yin// kun tu bzang po bde chen ni// ye nas chos nyid yin pa'i phyir// phra ba dag gi rang bzhin yin// des na gol sa sgrib pa byung// rnal 'byor ma hA yo ga yi// rang bzhin phra ba 'di lta ste// phra 
ba chos kyi rang bzhin ni// thabs dang shes rab ma skyes pa// skyes pa med pa'i phra bar bshad// kun tu bzang po bde chen ni// ye nas chos nyid yin pa'i phyir// phra ba dag gi rang bzhin yin// des na gol sa 
sgrib pa byung// rnal 'byor rnal 'byor yo ga yi// rang bzhin phra ba 'di lta ste// phra ba chos kyi zab mo ni// mtshan ma med pa'i chos kyi dbyings// kun tu bzang po bde chen ni// ye nas chos nyid yin pa'i 
phyir// phra ba dag gi rang bzhin yin// des na gol sa sgrib pa byung// gnyis ka rgyud gyi u pa ya// rang bzhin phra ba 'di lta ste// phra ba chos kyi rang bzhin ni// rnam par mi rtog stong las phra// kun tu bzang po bde 
chen ni// ye nas chos nyid yin pa'i phyir// phra ba dag gi rang bzhin yin// des na gol sa sgrib pa byung// las dang bya ba'i rnal 'byor gyi// rang bzhin phra ba'i da lta ste// chos nyid rnam par mi rtog la// gzung 
zhing sh-in tu phra ba lta// kun tu bzang po bde chen ni// ye nas chos nyid yin pa'i phyir// phra ba dag gi rang bzhin yin// des na gol sa sgrib pa byung// mtshan nyid theg pa chen po yi// rang bzhin lta ba 'di lta 
ste// chos kyi rang bzhin phra ba ni// chos sku gzung 'dzin bral bar 'dzin// kun tu bzang po bde chen ni// ye nas chos nyid yin pa'i phyir// phra ba dag gi rang bzhin yin// des na gol sa sgrib pa byung// zhes </text>
</item>

<item><p>123</p><section>1</section>
<text>gsungs so/ kha sa man ta nam mkha'i mtha' dang mnyam pa'i rgyud las/ chos nyid phra ba'i gol sgrib bstan pa'i le'u ste sum cu bdun pa'o//// de nas bcom ldan 'das dpal kun tu bzang 
po des 'di skad ces gsungs so// sems dpa' chen po nyon cig/ yongs su rnal 'byor chen po yi// 'brel ba rgyud kyi rang bzhin ni// rgyu dang 'bras bu gnyis med 'brel// kun tu bzang po bde chen 
ni// sangs rgyas sems can gnyis snang bas// 'brel ba rgyud kyi rang bzhin yin// des na gol sa sgrib pa byung// bskyed pa ma hA yo ga yi// 'brel ba rgyud kyi rang bzhin ni// yab yum thabs dang shes rab 
gnyis// bdag nyid chen por gzugs kyis 'brel// kun tu bzang po bde chen ni// sangs rgyas sems can gnyis snang bas// 'brel ba rgyud kyi rang bzhin yin// des na gol sa sgrib pa byung// rnal 'byor 
rnal 'byor yo ga yi// 'brel ba rgyud kyi rang bzhin ni// yul dang dbang po gnyis su 'brel// kun bzang bde chen rdzogs pa ni// sangs rgyas sems can gnyis snang bas// 'brel ba rgyud kyi rang bzhin 
yin// des na gol sa sgrib pa byung// gnyis lta spyod kyi u ba ya// 'brel ba rgyud kyi rang bzhin ni// gnyis ka spyod pa'i 'brel ba med// kun bzang rdzogs pa bde chen ni// sangs rgyas sems can gnyis snang 
pas// 'brel ba rgyud kyi rang bzhin yin// des na gol sa sgrib pa byung// las dang bya ba'i kri ya yi// rgyud kyi rang bzhin 'di lta ste// yan lag bcu gnyis rim par 'brel// kun bzang rdzogs pa bde chen 
ni// sangs rgyas sems can gnyis snang bas// 'brel ba rgyud kyi rang bzhin ni// des na gol sa sgrib pa byung// sa dang pha rol phyin pa yi// 'brel ba rgyud kyi rang bzhin ni// las dang thugs rje bden gnyis 
'brel// kun bzang rdzogs pa bde chen ni// sangs rgyas sems can gnyis snang bas// 'brel ba rgyud kyi rang bzhin yin// des na gol sa sgrib pa byung// zhes gsungs so/ kha sa man te nam mkha'i mtha' dang 
mnyam pa'i rgyud las/ 'brel ba rgyud kyi gol sa bstan pa'i le'u ste sum cu brgyad pa'o//// de nas yang bcom ldan 'das dpal kun tu bzang po des/ lung gis thog tu phebs pa'i gol sgrib 'dus pa'i 
tshogs la bka' stsal pa/ yongs su rnal 'byor bya ba yi// rang bzhin lung ni 'di lta ste// lung gi rang bzhin bstan pa ni// dbyings ni rgyu yi lung yin la// 'bras bu ye shes lung du bstan// kun bzang rdzogs 
pa bde chen ni// chos kun gtan la phab pa'i phyir// lung gis thog tu phebs pa yin// des na gol sa sgrib pa byung// rnal 'byor chen po bskyed pa yi// lung chen thog tu phebs pa ni// phung po lnga dang 'byung ba lnga/ </text>
</item>

<item><p>124</p><section>1</section>
<text>khams dang skye mched sems chos rnams// bdag nyid chen po'i thog tu 'bebs// kun bzang rdzogs chen bde ba che// chos kun gtan la phab pa'i phyir// lung gis gtan la phab pa yin// des 
na gol sa sgrib pa byung// rnal 'byor ting 'dzin gtsor byed kyi// lung chen thog tu phebs pa ni// chags pa med par thog tu 'bebs// kun bzang rdzogs chen bde ba che// chos kun gtan la 'bebs pa'i 
phyir// lung chen gtan la phebs pa yin// des na gol sa sgrib pa byung// lta spyod 'brel med rnal 'byor gyi// thog tu 'bebs pa'i lung chen ni// nges pa med par bstan pa yin// kun tu bzang po bde chen 
ni// chos kun gtan la phab pa'i phyir// lung gi thog tu phebs ba yis// des na gol sa sgrib ba byung// bya ba las kyi theg pa yi// lung chen thog tu phebs pa ni// ting 'dzin gzung 'dzin byed pa yi// thog tu 
phebs par ngas ma bstan// kun bzang rdzogs chen bde ba yis// chos kun gtan la phebs pa'i phyir// lung gi thog tu phebs pa yin// des na gol sa sgrib pa byung// mtshan nyid byang chub sems dpa' 
yi// lung chen thog tu 'bebs pa ni// don dam kun rdzob bden pas 'bebs// kun bzang rdzogs chen bde ba yis// chos kun gtan la phab pa'i phyir// lung gi thog tu phebs pa yin// des na gol sa sgrib 
pa byung// zhes gsungs so/ kha sa man ta nam mkha'i mtha' dang mnyam pa'i rgyud las/ lung chen thog tu 'bebs pa'i gol sgrib bstan pa'i le'u ste so dgu pa'o//// de nas dpal kun tu bzang po des/ 
'dus pa'i tshogs la 'di skad ces gsungs so// rjes su 'jug pa'i rnal 'byor gyis// man ngag dag gi rang bzhin ni// rgyu ni dbyings su dag par bzlas// 'bras bu ye shes la yang bzlas// kun bzang 
rdzogs chen bde ba che// rang byung ye shes chen po 'di// sgro skur kun dang bral ba'i phyir// la bzlas pa yi man ngag yin// des na gol sa sgrib pa byung// bskyed pa ma ha yo ga ni// la bzlo ba yi man ngag 
ni// snang zhing srid pa'i chos rnams la// bdag yin gzhan du rag ma lus// ltos pa ma mchis la bzlo ba'i// kun bzang rdzogs chen bde ba che// rang byung ye shes snying po 'dis// sgro skur kun dang bral ba'i 
phyir// la bzlo ba yi man ngag yin// des na gol sa sgrib pa byung// yang na sems dpa'i rnal 'byor gyi// la bzlo ba yi man ngag ni// chu zla lta bu'i rang bzhin du// gzung du med par la bzlo ba'o// kun bzang 
rdzogs chen bde chen ni// sgro skur kun dang bral ba'i phyir// la bzlo ba yi man ngag yin// des na gol sa sgrib pa byung// yang na gnyis ka rgyu 'di yi// la bzlo ba yi man ngag ni// 'di spyod nyes pa ma mchis </text>
</item>

<item><p>125</p><section>1</section>
<text>pas// sems dpa' nga yis lung ma bstan// kun bzang bde chen rdzogs pa ni// sgro skur kun dang bral ba'i phyir// la bzlo ba yi man ngag yin// des na gol sa sgrib pa byung// las dang bya ba ya 
na yi// la bzlo ba yi man ngag ni// chos la gzung dang 'dzin byad pas// ting 'dzin rtag pa la ma bzlos// kun bzang rdzogs chen bde ba che// sgro skur kun dang bral ba'i phyir// la bzlo ba yi man ngag 
yin// zhes kun tu bzang pos gsungs so// yang sems dpa' rdo rjes 'di skad ces gsol to// gegs spong 'khor ba las 'das pa'i// rang bzhin bcu ni ji ltar lags// zhes gsol to// bka' stsal 
ba// spong zhing 'gegs pa rnam gnyis la// rang bcu yis ni lung ma bstan// nges pa thob pa'i theg pa gsum// rnal 'byor bzhi yi gol sar bstan// zhes gsungs so// rnal 'byor bzhi las phye ba yi// rang 
bzhin bcu yi gol sar ni// gol sa brgya ni brgyad cu la// bcu phrag drug gis sgrib pa yin// bsdoms pas brgya gnyis bcu tshan bzhi// theg pa bdun gyis phye ba'i tshe// rnam pa bcu yi rang bzhin la// bzhi brgya 
dang ni bcu tshan gnyis// rang bzhin bcu yi ngo bo ni// kun bzang rdzogs pa bde ba che// zhes gsungs pa'o// nges par byed pa'i don bstan pa// rjes 'jug la sogs theg bdun gyis// rang gi rang bzhin ma 
shes nas// sgrib pa sgrib pa zhes su bshad// rang gi rang bzhin ma shes nas// gong mas 'og ma'i don 'dzin na// gol sa gol sa zhes su bshad// ces gsungs so/ kha sa man ta nam mkha'i mtha' dang mnyam 
pa'i rgyud las/ la bzlo ba'i man ngag gi gol sgrib bstan pa'i le'u ste bzhi bcu pa'o//// de nas bcom ldan 'das dpal kun tu bzang po des/ sems dpa' rdo rje la 'di skad ces gsungs so// sems 
dpa' rdo rje nyon cig/ sgro skur bral ba'i snying po'i don// sgra ru phyung la bshad par bya'o// zhes gsungs so// nga ni kun bzang nyid kyi dngos// des na kun gyi ngo bor shar// gol sa sgrib pa ngang gis med// nyi 
ma'i snying po lta bu'o// de nyid kun gyi ngo bor gsal// sku gsum ston pa rnam gsum dang// dus gsum sangs rgyas khams gsum dang// snang srid snod bcud thams cad kun// nga yi rnam pa ma 'gags 
shar// de yang ji ltar shar ce na// mi rtog mnyam pa de nyid la// 'khor 'das thams cad ngo bos ldan// des na chos sku chen po'o// de nyid chu dang zla ba ltar// gzugs sku rnam gnyis snang ba yang// gdul bya 
rim pa'i ngo la snang// snang ba nyid na chos sku che// dus gsum sangs rgyas thams cad dang// ye shes snying po'i ngo bo ste// snga rabs 'das pa'i sangs rgyas kyang// rang byung ye shes sems nyid do// sems nyid </text>
</item>

<item><p>126</p><section>1</section>
<text>mi rtog rtogs na rgyas/ de ltar sangs rgyas mi rtog dang// mi rtog par ni 'gro don mdzad// slad nas 'byon pa'i sangs rgyas rnams// byang chub sems kyi ye shes te// lung don 'gro don mdzad pa 
ngas// sa pa rigs 'dzin byang chub sems// bltas pas ma mthong ma yin na// rang byung ye shes de ru phrad/ khams gsum sems can thams cad kyi// rang byung ye shes bkag med pas// dbang po yul la rig 
pas gsal// kun bzang bde ba chen po nyid// snang srid snod bcud thams cad kyang// nga yi rnam pa ma 'gags shar// shar ba nyid na gnyis su med// des na kun gyi snying por bshad// nga ni kun tu shar ba 
ste// sku gsung thugs su+u nga nyid shar// rigs 'dzin byang chub sems dpa' dang/ khams gsum gnas pa'i sems can dang// snang srid snod bcud thams cad kun// nga nyid kun bzang rdo rje yi// thams cad 
rig par rang gsal lo// nga ni kun bzang rdo rje ste// 'khor 'das ma lus thams cad kun// ye nas btsal med byas zin phyir// chos la bya ru med pa'i phyir// btsal ba med pa'i sgo nas 'jug/ byang chub 
sems las med pa'i phyir// sems kyis bsgom du med pa'o// gzugs med 'das pa'i chos nyid la// dam tshig bsrung du med pa'o// ye nas lhun gyis grub pas na// 'phrin las btsal du med pa'o// byang chub 
sems la kun 'grub pas// sa la sbyang du med pa'o// byang chub sems ni bgrod zin pas// lam la 'grod du med pa'o// byang chub sems ni sbyangs zin pas// yon tan lhun gyis grub pa'o// rang byung ye shes 
ye gsal khyab// shes bya shes byed gnyis med pa'o// byang chub sems ni kun gyi dngos// byang chub sems ni snying po'i mchog/ dri bral snying po'i rang bzhin te// yid bzhin nor ltar ye nas gnas// a a 
zhes bka' stsal to/ kha sa man ta nam mkha'i mtha' dang mnyam pa'i rgyud las/ sgro skur bral ba'i snying po'i le'u ste zhe gcig pa'o//// de nas yang kun tu bzang pos 'di skad ces gsungs so// nga yi 
bstan pa rgya mtsho 'dra// kun dang thun mong ma yin no// nga yi bstan pa nam mkha' 'dra// kun gyi thun mong ma yin no// kye sems dpa' chen po// nga yi rang bzhin rtogs dka' ste// lta dang sgom dang dam tshig 
dang// 'phrin las dang ni bgrod lam gnas// ye shes chos nyid bzhi gnyis don// nges pa thob pa'i theg drug dang// lta sgom la sogs byi dor tha// btsal med sgo ni gzhan la 'gags// lta ba med pa'i lta ba
 'di// theg pa gzhan dang mthun pa med// med pa phyal pa lhun grub cig/ bsrung mtshams gzhan du mthun pa min// btsal ba med pa'i 'phrin las 'di// gzhan ma sems kyis rtsol ba yin// lam la bgrod du </text>
</item>

<item><p>127</p><section>1</section>
<text>med pa la// teg gzhan lam la bgrod byed pa// mkha' la them skas 'tshol ba 'dra// gnas pa sbyang med bstan pa yin// rim par gnas la sbyong ba ni// mkha' la bi ta ra hi ra// ye shes 
cir yang shar ba yin// gzhan gyi gzugs brnyan ngos gcig gsal// chos nyid ji bzhin skye 'gag med// med cing cir yang mi gnas yin// gzhan gyi chos nyid de dang mthun pa min/ kye/ sems dpa' chen 
po don 'di yi// 'bras bu theg pa can la bstan 'gyur na// 'jig rten rgyu dang 'bras bu chos bzhin du// rgyu las 'bras bu 'byung bar mi rigs zer// rgyu ni khams gsum sems can la bsgrubs pas// 'bras
bu dus gsum sangs rgyas 'byung bar 'dod// rgyu ni lta ba bsgom pas bya ba yin// gang bsgoms 'bras bu de thob 'dod pa ni// bsgom pa de yi 'bras bu thob pa med// thams cad ji bzhin chos yin pas// ji 
bzhin pa la 'chos par byed pa ni// brdzun gyis bden pa slu ba snying re rje// lta bsgom dam tshig la sogs rtsol bsgrub kyis// dbang po yul la yangs pa phral nas ni// dben pa'i sa la thabs kyi khrid byas 
nas// rtog med mnyam par thabs kyis bstan pa yin// zhes gsungs so/ kha sa man ta nam mkha'i mtha' dang mnyam pa'i rgyud las/ chos nyid gzhan gyi spyod yul ma yin par bstan pa'i le'u ste zhe gnyis 
pa'o//// de nas bcom ldan 'das dpal kun tu bzang po des// seng ge bsgyings pa lta bu'i ting nge 'dzin la snyoms par zhugs so// de nas sems dpa' rdo rjes 'di skad ces zhus so// a/ skye med rdo 
rje kun tu bzang// sangs rgyas kun gyi ngo bo ste// rgyal ba kun gyi mdzad pa shar// thugs rje chen po'i byin brlabs kyis// skye med rdo rje tshig 'di gsungs// zhes glengs so// sems dpa' chen po nyon cig/ nga 
yi tshig 'di rdo rje ste// phal gyis rtogs par dka' ba'o// sna tshogs rang bzhin mi gnyis kyang// cha shas nyid du spros dang bral// ji bzhin pa zhes mi rtog kyang// rnam par snang mdzad kun tu bzang// zin pa'i 
rtsol ba'i nad spangs te// lhun gyis gnas pa'i bzhag pa yin// zhes rdo rje gsang ba'i tshig go kha sa man ta nam mkha'i mtha' dang mnyam pa'i rgyud las// nges thob kyi theg pa zil gyis gnan pa'i le'u ste zhe 
gsum pa'o//// de nas bcom ldan 'das dpal kun tu bzang po des 'di skad ces gsungs so// sems dpa' rdo rje mdangs phyung zhig/ nga yi rig pa'i ngo bo ni// bltas pas mi mthong bltas med 
gsal/ khyod kyis rang sems shes par gyis// chos rnams thams cad rtsol bral yang// las dang skal ldan gang dag la// tha dad ma 'dres gsal zhing 'dren par mdzad// nyon mongs skyon gyis ma gos pad+ma </text>
</item>

<item><p>128</p><section>1</section>
<text>'dra/ zhes gsungs so// de nas kun tu bzang po des 'di skad ces bka' stsal to// thams cad rang rig rkyen dang bral// snang ba'i chos su brtags pa rnams// de la de dag yod ma yin// mnyam 
pa'i don la cir mi mthong// tha dad gzhi la ngo bor 'grub// ma bcos rang snang chu zla 'dra// dngos gzhi ma grub bzung du med// rnam pa thams cad sems kyi lung// rtog pa chos nyid chu zla 'dra// nam mkha' lta 
bu'i tshul du gnas// ma bgrod cir yang 'jug pa'i sa// gang ltar spyod kyang nyams pa med// rtog pa sems su shes pa la// ye shes bye brag bsam mi khyab// rig pa'i shes pa rig pa'i nyams// dang po gnyis 
pa gsum pa bzhi// rgya mtsho dpe yi tshul du bstan// rnam rtog cir yang mi lta drang po'i don// zin pas rtsol dang bral bar lhun gyis grub// yon tan dpag tu med par shar// shar ba nyid na ngo bor chub// mtshan 
nyid mtha' rnams kun bral ba'o// zhes gsungs pas// rig pa rang 'bar gyi 'od gsal bar gyur to/ kha sa man ta nam mkha'i mtha' dang mnyam pa'i rgyud las/ rig pa byang chub kyi sems bstan pa'i le'u ste 
zhe bzhi pa'o//// de nas sems dpa' rdo rje des 'di skad ces zhus so// skye med chos rnams rtsol bral nas// gdul bya skal ldan ngo dag tu// sku gsum grangs snang don gang lags/ de nyid dngos sam 
blo la snang// zhes gsol to// de nas bcom ldan 'das dpal kun tu bzang po des 'di skad ces gsungs so// chos rnams thams cad rkyen med rtsol bral yang// las dang skal bar ldan pa gang dag la// tha 
dad ma 'dres gsal bar bstan par mdzad// rkyen bral skyon gyi ma gos chu yi me tog 'dra// snang ba ma bcos chos sku la// rig pa ma sbyangs longs spyod rdzogs// thugs rje sprul pa'i sku ru shar// zhing khams snang 
srid thams cad yin// 'khor 'das snod bcud ma lus pa// skye med byin rlabs thams cad 'khor// rin chen 'phreng pa rig pa sgrogs// mi rtog spros med sems su shar// 'phel zhing 'dus pas de yi 
'khor// skye med 'gyur med rtag pa'i sku// rang byung spros med byin rlabs shar// rang rig gzugs su snang ba dang// bde ba ma lus rang rig kyang// rig pa nyid la gdod nas rdzogs/ khyad par bde ba lha yi 
yin// lhag par bde ba'ang lha yi yin// rang byung spros med sems la rdzogs// shin tu bde ba thams cad kyang// rang byung spros med sems la shar// bde ba chen po thams cad kyang// rang byung spros med 
sems la rdzogs// longs spyod ma chags zhing khams yin// rig pa'i 'khor lo dgongs pa 'char// ting 'dzin rig pa gdeng gis go/ gnas dang 'khor dang bstan pa dang// rig pa'i ngang la gsal bar </text>
</item>

<item><p>129</p><section>1</section>
<text>ston// ma bcos sa la dgod par mdzad// mtshon byed thabs dang sprad pa dang// dbang gi man ngag ston par mdzad// mtshon bya mtshon byed ngo bo gcig/ thugs rje rang bzhin sprul par shar/ 
khams gsum thams cad thugs rje'i gnas// zhen pa'i bsam pas brtags pa rnams// bkag tu rang snang 'bras bur shar// ston pa drug gi mdzad par shar// gang zag blo la 'thun phyogs su// de dang 'thun 
pa'i sgo nas bstan// zhes gsungs so// nam mkha'i mtha' dang mnyam pa'i rgyud las/ sku gsum bstan pa'i le'u ste zhe lnga pa'o//// de nas bcom ldan 'das dpal kun tu bzang po des/ sems dpa' rdo 
rje la 'di skad ces gsungs so// kun bzang rdzogs chen nga nyid la// rdo rje tshig tu thig le dgu// sems dpa'i tshogs la bstan par bya// zhes gsungs so// e ma ho/ rdo rje gsang tshig rtogs dka' ba/ khyed 
kyi tsit+tar gsal gyur cig/ tshig dgu byang chub sems bcu ni// tshig dgu smras pas don tshig sbyar// sems de bstan phyir tshig dgu byung// sems kyi chos nyid nga nyid yin// chos nyid ye nas rgyu rkyen bral// de 
nas kun bzang byang chub sems// yin par bde gshegs kun gyis bshad// byang chub sems kyi chos nyid la// rang byung rgyu rkyen gnyen po med// btsal du med pa'i byang chub sems// sbyang du med pas byang chub 
sems// bsam du med pas byang chub sems// dngos po bral ba'i byang chub sems// bstan du med pa'i byang chub sems// spros pa med pa'i byang chub sems// rtag tu med pa'i byang chub sems// sgro skur med 
pa'i byang chub sems// kun las 'das pa'i sems nyid 'dir// chos kun ye nas 'dus shing gnas// sems nyid nam mkha' lta bur gnas// nam mkha' ci la'ang mi gnas bzhin// sems nyid ci la'ang 
gnas pa med// sems dpa' chen po nga yis ni// nga yin rang bzhin 'das pa'i rgyud/ khyod la rdo rje'i tshig dgu bstan// rtogs par shin tu dka' ba'o// zhes rdo rje gsang ba'i tshig tu'o/ kha sa man ta nam 
mkha'i mtha' dang mnyam pa'i rgyud las/ rdo rje tshig dgu pa'i le'u ste zhe drug pa'o//// de nas bcom ldan 'das dpal kun tu bzang po des/ rig pa 'gag pa med pa nam mkha' rdo rje'i spyod pa 'di 
gsungs so// ye shes bde mchog kun tu bzang// rang byung rdo rje nam mkha' 'dra// ci la spyod kyang zin chags med// sgo gsum bag yangs lhun pa med// log snang bral bas ye shes gsal// snang bzhag ye 
shes spyod pa la// bde chen blang dor gnyis su med// mkha' mnyam ye shes rang byung du// dus gsum 'da' ba med par gnas// ye shes dkyil 'khor rang gsal bar// dngos grub ye shes 'od ltar </text>
</item>

<item><p>130</p><section>1</section>
<text>'byung// ye shes rnam pa cir yang gsal// ma 'gags 'od gsal rig pa'i gdeng// mtshon pa'i lam gyis rgyu dang bral// rang byung ye shes lung gi don// lung chen tshad ma kun gyi bdag/ rig 
pa'i ye shes brjod bral ba'i// yang dag brjod pa'i lung dang bral// sems nyid rigs pa'i sgron ma yis// sna tshogs kun tu rang 'bar shar// kun gyis gsal ba'i me long mthong thos pas// rna rgyud sga la 
rag ma lus// chos nyid nam mkha' lta bu las// rang byung gsal ba'i nyi ma shar// bsam sbyor blo yi dri ma dag/ 'dod rtsol 'jug pa'i rim pa bral// bsam med rag bzhag spyod par grags// sku gsum rig 
pa'i dkyil 'khor nas// thugs rje nyi ma'i zer ltar shar// gdul bya'i blo la 'tshams tshad kyis// 'gro 'dul spyod pa ci bder spyod// thabs kyi rig pa rang shar nas// ye shes gsal ba'i 'gro don 
mdzad// rang byung ye shes 'dren pa'i sku// sprul sku sna tshogs rin chen 'phro// skal ldan blo dman 'khor dag la// blo dang 'thun pa'i bstan pa bkod// 'dod pa'i blo yis dpag med kyang// ye shes chen po'i ngo 
bo la// thig le gcig las 'da' ba med// rim pa blo yi theg pa rnams// ye shes thugs rje'i rgyur byung nas// rang byung ye shes bstan par zad// rim 'jug blo yi theg pa rnams// 'dren pa'i sku yi drang don 
mdzad// theg pa gcig gi snying po la// 'dod pa'i yan lag kun dang bral// ma lus bstan pa'i ldan pa kun// kun bzang bde chen rol par rdzogs// gdul bya ngo la cir snang yang// 'gro 'dul thabs 
kyis spyod pas so// nam mkha' rdo rje 'dzin spyod bral// zhes bka' stsal to/ kha sa man ta nam mkha'i mtha' dang mnyam pa'i rgyud las/ spyod pa bstan pa'i le'u ste zhe bdun pa'o//// de nas sems 
dpa' rdo rje des// bcom ldan 'das dpal kun tu bzang po la 'di skad ces gsol to// kun bzang rdzogs chen lhun grub la// ma btsal grub pa ji ltar lags// skal ldan rnams la bshad du gsol// zhes 
glengs so// de nas kun tu bzang pos 'di skad ces bka' stsal to// nga las byung ba'i sku rdzogs ston// rtsol byas rgyu yi chos kyang sna tshogs bstan// skul bas rgyu 'bras rdzogs pa'i chos kyang sna tshogs 
bstan// rgyu 'bras thun pa'i chos kyang sna tshogs bstan// rgyu 'bras 'gal ba'i chos kyang sna tshogs bstan// rgyu nyams yan lag 'bras bu'i chos kyang sna tshogs bstan// 'bras bu rgyu gcig chos kyang sna tshogs 
bstan// 'gal med rgyu rtsol chos kyang sna tshogs bstan// med pa byed pa'i chos kyang sna tshogs bstan// yongs rdzogs phun sum tshogs pa gcig gi kyang// mya ngan 'das dang 'khor ba'i chos// ma lus thams </text>
</item>

<item><p>131</p><section>1</section>
<text>cad dus gcig tu// btsal ba med par rang byung rdzogs par bshad// dus dang sbyor ba blo yi khyad par gyis// ji bzhin ma bcos blo yi rang bzhin ni// bstan pa'i snying po'i blo ni skabs kyis 
'jug/ gzhan gyi 'dod pa ma spangs bral ba nga nyid yin// gdod nas nga nyid rang bzhin lhun gyis grub// rtsol dang bral bas bdag nyid kun gyi ngang// 'das pa'i sangs rgyas ma lus nga// da ltar ma 'ongs de 
nyin don// ye nas rang la rdzogs pas byed rtsol bral// nga nyid rang byung kun bzang snying po'i mchog/ 'dod chags zhe sdang gti mug phrag dog dang// nga rgyal khengs pa'i mtshan ma ye shes gsal// sa chu me rlung 
'byung ba chen po lnga// rig pa ma 'gags longs spyod lhun gyis grub// zhen drug log gsum rtsol brgyad kyang// nga yi sprul pa 'gag pa med par shar// spong 'gegs rgyu yis rtsol na nga yi lung dang 'gal// man 
ngag la ma bzlas par btsal na 'gal// lus kyis btsal bas phrad pa med// ngag gis btsal bas brda 'jal med// sems kyi btsal du yul dang bral// lam gyis bgrod pas bgrod gzhi med// lta bas 
btsal bas rtogs pa med// spyod pas btsal du bya byed med// dkyil 'khor btsal du 'jug pa med// dam tshig btsal du bsrung rgyu med// dbang la thob bya thob byed bral// bsnyen bsgrub rtsol ba 'jug rim 
med// las kyis btsal bas smin bya med// btsal med lhun grub ye nas rdzogs// 'di las bcom bar sus kyang mi nus so/ kha sa man ta nam mkha'i mtha' dang mnyam pa'i rgyud las/ lhun grub btsal ba med 
pa'i le'u ste zhe brgyad pa'o//// de nas bcom ldan 'das dpal kun tu bzang po des 'di skad ces gsungs so// sems dpa' chen po nyon cig/ lta ba nam mkha'i mtha' dang mnyam par bshad 
par bya'o/ zhes gsungs so// sems dpa' rdo rjes mdangs phyung ste 'dun ston no// sems dpa' chen po/ bya ba med pa'i don 'di ni// kun bzang nga yi rang bzhin te// nga nyid ye nas byas zin pas// bya ba 
med pa'i chos nyid yin// chos nyid rang bzhin nga yin pas// chos nyid de la bya ru med// rang bzhin ngo bo sems nyid de// sems nyid ngo bo bcos su med// bcos med byang chub de la ni// su yang 'chos par 
ma byed cig/ sems dpa' rdo rje khyod ma 'chos// 'chos na kun bzang nga la 'chos// sna tshogs snang ba kun tu bzang// kun bzang nga yi rang bzhin yin// kun bzang nga yi ngo bo yin// kun bzang nga yi rnam pa
yin// sems can skal ldan 'dus pa'i tshogs// nga yi rang bzhin mi 'gyur rdo rje la// bsgoms na bcos shing bsgyur ba yin// nga ni ye nas lhun grub la// bsnyen sgrub nga la 'chos pa yin// nga la btsal bas </text>
</item>

<item><p>132</p><section>1</section>
<text>'grub pa med// nga la bgrod pas phyin pa med// nga la sbyangs pas byang ba med// nga la blta bya lta byed med// nga la bgrod pa'i lam ma grub// sbyang du sgrib pa ye nas dag/ mi dmigs dmigs pa'i 
yul dang bral// yul las grol bas spro bsdu med// 'dzin zhing zhen pa'i chos rnams ni// nga yi rnam pa ma 'gags shar// de la spong 'gegs su byed pa// kun bzang nga dang phrad mi 'gyur// nga ni kun gyi bdag 
nyid do// spang bar bya ba'i chos nyid de// nga yi ngo bo rnam par shar// kye sems dpa' chen po/ sems nyid kun tu bzang po la// dor ba med pas kun tu bzang// dog pa med pas kun tu bzang// gang yang 
yin pas kun tu bzang// gang yang gsal bas kun tu bzang// nor ba med pas kun tu bzang// bden brdzun sgro btags med pas kun tu bzang// rgyu rkyen bral bas kun tu bzang// zhes bka' stsal to/ 
kha sa man ta nam mkha'i mtha' dang mnyam pa'i rgyud las// kun bzang rdzogs chen skal med don min kun bzang mtha' dang mnyam pa'i le'u ste zhe dgu+u pa'o//// de nas bcom ldan 'das kun tu bzang po 
bdag nyid des/ kun tu bzang po rdzogs chen la lta ba sgom med 'di nyid la nyid kyis gsungs so// sems dpa' chen po nyon cig/ kun bzang rdzogs chen nga ni ma bcos kun gyi rang bzhin yin// kun bzang 
nga nyi nga la bsgom du med// rdzogs chen nga ni bsgom pa'i yul ma yin// ye nas rdzogs pa bsgom du med pa de// nga yi bdag nyid ston pa rnam gsum gyis// nga nyid shar bas gsal ba'i chos nyid la// 'dod 
chags zhe sdang gti mug phrag dogs dang// nga rgyal khengs pa'i brkam chags skyes zer nas// mi 'dzin bcom med spong 'gegs brtul zhugs bsgom// de lung bstan pas bcos don nga dang be ro tha// log pa 
gsum la sprul pa'i thugs rje yis// 'khor du bkod nas byin brlabs lung du bstan// lhun grub rdzogs chen de nyid thob mi 'gyur// kye sems dpa' chen po/ nga las mngon du byung ba'i chos nyid la// nyon 
mongs sdug bsngal brkam chags skyes zer nas// lam lnga pha rol phyin bcu sa bcu sbyang// dang po sa dang bcu par sems pa la// don dam kun rdzob gnyis kyi rtog spyod kyis// don dam mi dmigs kun rdzob sgyu 
ma tsam// sprul pa'i sku yis 'khor la lung bstan nas// rtog dpyod bsgom pa mnyam bzhag rjes thob skyes// ma bcos ji bzhin don dang be ro tha// kye sems dpa' chen po// kun bzang rdzogs chen chos nyid 
de// ma bcos ji bzhin chos nyid yin// longs spyod rdzogs pas 'khor la lung bstan pa// ji bzhin ma bcos ngo bo rtogs pa med// dag pa gsum gyis phyi nang snod bcud rlob// yan lag bcu gcig byang chub </text>
</item>

<item><p>133</p><section>1</section>
<text>kun sgo nas// ye shes lha yi bsgom pa snang ba med// rje khol spyan drangs mchod nas ting 'dzin bshig/ yang bsgoms yang bshig pi ti'i dag khang 'dra// kun bzang nga yi don dang be ro tha// kye 
sems dpa' chen po/ gtsang ma'i rigs dag spangs nas 'og min chen po ru// dbang phyug chen po lung ston chen po des// nga las shar ba'i chos nyid mngon phyung la// de bzhin nyid dang rgyu dang kun tu snang// ye 
nas 'bras bu grub pa'i don nyid yin// bzod sgrub dkyil 'khor chen po'i rang bzhin la// ting 'dzin rim par bgrod nas rang gsal ba// grub pa'i gnas nas spyin 'dren grogs po tsam// gcig la gnyis 
su bltas pas bsgom pa nor// ngo bo gcig la gnyis kyis thob ba med// kye sems dpa' chen po/ nga yi rang bzhin mngon phyung rang shar la// dbang po yul dang rnam shes phung po 'byung ba sogs// rang rgyud 
dag pa'i rdo rje lhar byas nas// blo yi rim pa'i ting 'dzin yig 'bru gsal tsam gyis// bsnyen bsgrub rnam bzhi cho ga bsgom byas nas// sems kyi 'phro 'du 'phags mchod 'gro don mdzad// 'phro 'du bsdus 
nas dngos grub thob byed pa// rang la rang gis dngos grub thob par bsgom// de yang sems kyi ting 'dzin tshi chad 'gyur// kun bzang rdzogs chen lta ba sgom med ni// kun bzang rdzogs chen che ba'i yon tan 
gyis// rtsol sgrub byar med ye nas rang la rdzogs// rgyu rkyen med pas rtsol ba'i las dang bral// 'bras bu rang la rdzogs pas bsgrub tu med// ye nas grub pas chos nyid bsgom mi dgos// bskyed pa med pas 
rkyen gyis 'jig pa med// ltos pa'i chos dang bral bas bsgoms nas rtsol mi byed// gang zhig kun bzang rdzogs chen bsgom pa des// bsgoms pas nyid kyis nga dang phrad mi 'gyur// chos nyid mngon du phyung 
bas kun bzang rdzogs chen nga yin pas// brkam chags mi skyed rnam pa spang mi dgos// skye 'jig med pas rang byung rdo rje ste// ma rig rten 'brel dbang po dgag mi dgos// rang byung rnams dang chos nyid sbyong 
mi dgos// gtsang spra mi byed ye nas rnam dag pas// ye nas dag pas rtsol sgrib tshi chad pas// gnyis snang bral bas ltas pas mthong ba med// de bzhin nyid dang rnam sbyang kun tu bzang// yul drug dbang po 
drug la bsnan pa dang// rang byung ye shes shar ba rdo rje'o// de la gang zhig sgom dang sgrub byed pa// de ni mkha' la them skas tshol ba 'dra// kun bzang rdzogs chen nga yi rang bzhin ni// thams cad 'gag pa med 
pa ma 'gags gsal// ye nas de yin de las gzhan pa med// sna tshogs dbang po ngo la bstan pa ni// de las nga yi rang bzhin gnas na med// de las kun bzang rdzogs chen ma mthong na// sbyangs med skal </text>
</item>

<item><p>134</p><section>1</section>
<text>med nga dang 'gal ba yin// rgyu 'bras theg pa drang ba'i lung la gzung// kun bzang rdzogs chen spyod yul ye nas 'das pa'i phyir// rgyu 'bras 'das pa'i skal ba med pa rnams// bstan na sgro 
'dogs skur pa 'debs pa'i phyir// bstan na rang gis sems la skur btab pas// 'gro drug skye zhing khams gsum 'khor bar gnas// kye sems dpa' chen po/ nga ni rtog dang spyod yul kun las 'das pa'i 
phyir// tshig gis mtshon du med cing dbang po yul dang bral// nga yi rang bzhin spros med thig le chub// gnyis med spros pa med de gcig gi ngang// dam tshig brten bsrungs mtshams dang bral ba yin// 'phrin 
las zhi rgyas dbang drag btsal mi dgos// lam la mi bgrod sa la mi sbyong ste// rang la lhun grub gzhan la btsal mi dgos// rang byung ye shes mi rtog g.yos pa med// gzhan gyi lung min kun bzang nga yi 
lung// rgyu dang 'bras bu rtsol dang sgrub med pas// rang byung pas na dngos po bsgom mi bya// skye ba med pas dngos por 'dzin dang bral// dmigs pa med pas dngos po bsgom dang bral// kun bzang bde chen 
yangs pa'i klong dkyil ni// mi rtog mnyam pa chen po'i rang bzhin gnas// snang ba med pa'i chos nyid rang bzhin gnas// rig pa mi rtog ting 'dzin bya ba med// gang dag ji ltar sgom yang sgom pa'i skyon// kun 
gyi snying po kun bzang byang chub sems// byang chub sems ni gzung 'dzin bral ba'i phyir// rdul tsam sgom pa byar ni nges pa med// gong du bstan pa'i bsgom pas 'bras bu thob pa med// nga ni ye nas kun bzang 
rdzogs pa che// thams cad 'dor ba med par kun tu bzang// btsal med grub pas rdzogs pa chen po ste// gong na gzhan ma med pas chen po'o/ kha sa man ta nam mkha'i mtha' dang mnyam pa'i rgyud las/ lta ba 
nam mkha' mtha' dang mnyam pa'i le'u ste lnga bcu pa'o//// de nas sems dpa' rdo rjes 'di skad ces zhus so// e ma kun bzang rdzogs pa che/ khyed kyi dgongs pa nam mkha' 'dra// bsrung ba med 
pa'i sdom pa can// 'dus pa'i tshogs la bshad du gsol// de nas bcom ldan 'das dpal kun tu bzang po des 'di skad ces gsungs so// sems dpa' chen po nyon cig/ rang bzhin spros dang bral ba ma 
skyes pa// skye ba'i cho 'phrul sna tshogs yul byung nas// rang gi rang bzhin yul de yin zhes pas// de la mi rtog rtog pa'i yul las 'das// spong len med pas yul la 'dzin pa med// des na phyal ba med pa 
gcig pu 'grub// sdom pa tshul khrims dam tshig bsrung ba med// kun bzang thugs las byung ba'i ston gsum gyis// sum brgya drug bcu la sogs lung bstan nas// bsdus pas log pa rtsa ba bzhi dang yan lag </text>
</item>

<item><p>135</p><section>1</section>
<text>gnyis// byin rlabs bsrung ba phob cig lung bstan pa// bsrung ba bya ba'i khrims ni 'di lta ste// rtsa ba yan lag bsrung ba'i rnam grangs ni// nyis brgya lnga bcu lnga brgyad bcu mtha' yas// bsrung 
ba'i dus na grangs gang dus mi shes// des na khrims dang sdom pa bsrung mtha' yas// rdzogs chen spyi spyod mtshan ma kun las 'das// 'dul khrims rgya mtsho rnam grangs mtha' yas pa// lus ngag yid la bsdus 
pas rnam pa gsum// dbang po yul la sdug bsngal byung nas ni// 'gro 'dug lus kyi du li kha// tshig brjod don gyi bden pa dka'// yid kyis ci bsam rtog pa'i 'du shes skyed// lus ngag spyod pa rgya mdud 
dam po des// ma nor bsam pa dang ba sgrub tu med// don dam kun rdzob don dam phrad mi 'gyur// bden gnyis dbyer med don dang be ro tha// kun bzang rdzogs chen bsrung bya srung byed med// kye/ sems 
dpa' chen po rdo rje khyod nyon cig/ 'dul khrims sdom pa rgya mtsho las// bcu pa gnyis po bsdus te dka' ba spyod// bden pa gnyis dang ngo bo 'gal// lhun grub rdzogs chen don dam snang ba mun pa 
bzhin// sems dpa' chen po nyon cig/ nga las byung ba'i ston pas lung phog pa// bzang po gza' dang rgyu skar dus tshigs dang// phyi nang gtsang ma'i khrus kyis dag byas te// 'dul khrims sdom pa 'gro don zhal 
'ches pa// dam bcas tshul bzhin gang yang mi 'grub ste// phyi nang dam bcas bshags sems mi 'dag par// kun bzang rdzogs chen don dang shin tu dben// kye sems dpa' chen po/ bla med gsum dang rdo 
rje spun// de bzhin sngags dang phyag rgya rnams// dri ma rtsa ba'i dam par lta// kun bzang lhun grub rdzogs chen la// dag dang ma dag ngang gis med// de bas nga yi don dang 'gal// kye sems dpa' chen po/ rnal 
'byor rnal 'byor dam tshig ni// byang chub sems ni mi spong zhing// bla med gsum dang slob dpon gsum// rdo rje mched lcam lha ltar dmigs// bdag nyid rdo rje dril 'chang zhing// ting nge 'dzin gyis las rnams 
byed// nga ni bya btsal kun dang bral// kye sems dpa' chen po/ rnal 'byor chen po'i dam tshig ni// sum brgya drug bcu 'bum sde ste// bsdus na rtsa ba yan lag gnyis// rtsa ba gsum dang bcu gnyis lnga// mi rku 
mi rdeg rngan mi sems// sngags dang phyag rgya gsal bar 'da' mi byed// lus dang ngag yid sdom las 'da' mi byed// kun bzang rdzogs chen ye nas brdal ba la// dngos po snang ba mtshan ma ngang gis med// de 
la rku rdeg sdom dang bral// gsal dang gsal byed sngags dang rgya// spyad bya rten byed mi spang dang// shes dang bsgrub pa mi 'da' bsrun// ngo bo nyid la ka nas dag/ de dag 'dzin pa'i shes pa med// yongs su </text>
</item>

<item><p>136</p><section>1</section>
<text>rnal 'byor dam tshig ni// rang gi lta ba dam tshig ste// dbyings ni rgyu las ye shes 'bras// 'da' ba med pa sa ya ste// kun bzang rdzogs chen bde ba yis// med phyal lhun cig don du 
shes// kun bzang rdzogs chen bde ba la// dbyings dang ye shes rgyu 'bras du// 'dzin zhing sdom pa sa ya med// ces kun tu bzang pos gsungs so/ kha sa man ta nam mkha'i mtha' dang mnyam pa'i rgyud 
las// dam tshig bsrung du med pa nam mkha' dang mnyam pa'i le'u ste lnga bcu gcig pa'o//// de nas bcom ldan 'das dpal kun tu bzang po des/ rdzogs pa chen po la 'phrin las btsal du med pa 
'di gsungs so// kye/ sems dpa' chen po skal ldan 'dus pa'i tshogs// rdzogs pa chen po lhun gyis grub pa'i phyir// ye shes 'phrin las btsal du med pas med// btsal du med pas stong pa'i 'phrin las 
yin// nga las shar ba'i ston pa rnam gsum gyis// so so'i 'khor la bya ba'i las phog pa// bya ba'i las ni gdul bya so so ste// dman pa'i 'khor la sprul ba'i lung phog pa// tshad med sgo ru lus ngag yid gsum 
zhugs/ brdzun dang phra ma 'khyal pa rtsub ba ngag/ brnab sems gnod sems log par lta ba yid// srog gcod rku g.yem lus kyi sdom pa'i las// dge bcu spyod pa'i las te rgyur bkod nas// lam lnga pha rol 
phyin bcu spyad byas nas// sa bcu rim dang rim gyis bgrod byas te// kun tu 'od kyi sa la gnas par 'dod// tshi chad las ni bskal pa gsum du spyod// kun bzang rdzogs chen nga yi lung bstan men// rdzogs 
longs spyod pas 'khor la lung bstan pa// rgyu dang 'bras bu'i sgo nas lung bstan te// las dang bya ba'i sgo ni 'di lta ste// gtsang spra khrus kyis phyi nang dag byed cing// byin gyis brlabs dang cho 'phrul ni// dam 
tshig sems dpas ye shes spyan drangs te// ting 'dzin las kyis spyan drangs mchod bstod gshegs gsol byed// las de tshe bdun bar du tshi chad 'gyur// gtsang ma'i rigs dag rnam spras te// longs sku chen 
pos lung bstan pa// bdag nyid chen po yin par lung bstan nas// rang rgyud ye nas dag pa'i dkyil 'khor la// rigs dang kha dog sbyar ba'i lha bsgom 'di lta ste/ kha dog dkar po zhi ba'i las byed 
pa// gser 'od rgyal po'i las la 'jug pa byed// dmar po'i sku yis dbang gi las byed pa// sku mdog nag po drag po'i las byed cing// tshe la gnas dang phyag rgya'i rigs grub pas// 'phrin las rnam bzhi tshi 
chad grub par byed// rtsol med bya med las ni de mi 'grub// rgyu med ye nas lhun gyis rdzogs pa'i phyir// bya med 'grub pa med pa btsal ba med// byang chub sems la skye ba med pa'i phyir// 'jig rten skye ba'i </text>
</item>

<item><p>137</p><section>1</section>
<text>chos la dpe blangs nas// bskyed pa'i las las byung ba'i sgro mi gdags// rang 'byung rgyu 'bras 'das pa ma rtogs par// tshad mas 'jig rten chos la tshad btsugs nas// rgyu yis tshogs las 
'bras bu bskyed 'dod pa// rgyu yis skyed la ma byung 'byung med de// thams cad rang las skyes pas gzhan las chos 'byung med// 'jig rten rgyu 'bras chos la tshad btsugs kyang// btsal ba med pa'i 'bras bu 
'byung mi 'gyur// byang chub sems ni rgyud rkyen rang ma las// skye 'gag 'jig rten chos la tshad mi gzugs// rgyu dang rkyen gyis byang chub sems mi bskyed// 'jig rten skye mched chos la dpe ma len// bka' 
stsal pa/ kye sems dpa' chen po/ rang byung gnyen po med pas ye nas che ba la// rtsol sgrub byed pas che 'dod grub pa med// sgom sgrub btsal bas che ba de mi 'grub// ye nas che ba rang byung ye shes 
yin// bsgoms pas kun bzang dgongs pa bcos pa yin// kun bzang rgyal ba kun gyi dgongs yin pas// de yang 'chos na rgyal ba thams cad spangs// de yi rnam pa spangs pa ma yin te// de yi sems kyi rang 
bzhin de spangs pa// bdag nyid chen po phrad par mi 'gyur ro// kun tu bzang pos gdams ngag tu gsungs pa// kye sems dpa' chen po/ sems kyis ting 'dzin rtsol bar ma byed cig/ ngag gi 'dzab dang snying 
po bzla ba dang// lag gi phyag rgya bca' bar dgos mi 'gyur// sems kyi ting 'dzin 'phro 'du spong ma byed// gdod nas gnas pas btsal med lhun gyis grub// ye nas gnas pas sus kyang bcos su 
med// btsal med ji bzhin pa ru 'gag pa med// bya ba med pa'i 'bras bu mchog tu gsungs// don de rtogs na rtsol ba'i las mi byed// las ma byas pa de bzhin nyid du 'gyur// de bzhin nyid la su zhig 
gnas pa de// de yis kun bzang rdzogs chen de yi zhal mthong ngo// kun ni khyab pa chen po yin// bzang bas dor ba med pa ste// rdzogs pa'i yon tan btsal ba med par 'grub// ces kun tu bzang pos 
bka' stsal to/ kha sa man ta nam mkha'i mtha' dang mnyam pa'i rgyud las/ 'phrin las btsal du med par bstan pa'i le'u ste lnga bcu gnyis pa'o//// de nas bcom ldan 'das dpal kun tu bzang po 
des/ sngags med yon tan zhes bya ba'i ting nge 'dzin la gnas par gyur to// de nas sems dpa' rdo rjes 'di skad ces gsol to// e ma kun bzang rdzogs pa che// sangs rgyas kun gyi ngo bo ste// ye rdzogs 
gsal bar rdzogs pa'i bdag/ nges pa drug gis theg pa'i 'bras// skas kyi rim pa bzhin dag tu// 'dus pa'i tshogs la bstan du gsol// zhes glengs so// de nas kun tu bzang pos 'di skad ces bka' </text>
</item>

<item><p>138</p><section>1</section>
<text>stsal to// nges pa'i don la sgrub byed pa'i// byang chub sa la sems dpa' che// btsal ba'i 'bras bu 'di lta ste// lam la rim gyis sgom byed cing// pha rol phyin pa bcu spyad nas// sa bcu rim gyi 
bgrod pa'i mtha'// kun tu 'od kyi sa la bsngags// kun bzang rdzogs chen bde ba yi// 'bras bu cir yang bsngags pa med// cir yang shar bas 'bras bu'i don// zhes gsungs so// yang kun tu bzang pos 
'di skad ces bka' stsal to// sems dpa' chen po nyon cig/ las dang bya ba'i 'bras bu ste// cho ga'i yan lag bcu gcig dang// mtho dman 'jam rtsub rigs kyi bdag/ de ba drug gis phyag rgya 
gsal// rigs kyi bye brag ma 'dres 'dzin// rdo rje 'dzin pa'i sa ru gnas// mthar phyin don nyid ces bya'o// a ti yo ga'i mthar phyir te// rigs la mi bsngags grangs nges med// shar ba rdo rje zhes su 
bshad// de nyid 'bras bu zhes su gdags// zhes gsungs so// nges pa med pa'i rnal 'byor pas// lta spyod 'brel med so so bas// stug por sbyor yang grub pa med// rang byung ye shes chen po ni// so so med 
cing gcig pa med// kun tu gsal ba sngags ba med// ces gsungs so// kye sems dpa' chen po nyon cig/ rnal 'byor rnal 'byor 'bras bu ni// skye 'gag med pa'i lta ba yis// mtshan ma'i dngos po 
dbyings su gnan// gsal ba'i byang chub gnyis gnyis gcig/ chos nyid stong pa zla bar gsal// yig 'bru thugs mtshan phyag rgya yi// phyag rgya gzhi yi rang bzhin gyis// dkyil 'khor yongs su rdzogs 
pa'o// skye med rang rig rdo rje yis// stug po bkod pa'i zhing du snang// sngags pa med de de ma yin// kun bzang rdzogs chen bde ba'i sa// 'bras bu kun gsal gzung ba med// ces gsungs so// sems 
dpa' chen po nyon cig/ rnal 'byor chen po'i 'bras bu ni// grub pa'i blau yis tha dad de// 'bras bu sku dang gsung dang thugs// yon tan 'phrin las dbyings ye shes// rang snang rdo rje don du shar// 'phags 
pa'i nor bdun 'bras bu'i mchog/ kun bzang bde chen rol pa yi// 'bras bu brtags pa'i don nyid ni// sna tshogs cir yang snang ba la// btsal med shar bas rdo rje'i bdag/ ma shar shar bas 'bras bur 
gdags// a ho zhes gsungs so// sems dpa' chen po nyon cig/ rjes su rnal 'byor 'bras bu'i don// nga dang rang bzh-in don nyid dang// bdag nyid chen po'i gtan tshigs dang// dbyings ni skyed pa'i rgyu 
yin te// 'bras bu ye shes sha ba'o// 'du 'bral med pa'i mthar thug don// de ni btsal ba'i 'bras bu'o// kun bzang rdzogs chen bde ba yi// yon tan btsal ba med par shar// shar ba nyid na skye ba </text>
</item>

<item><p>139</p><section>1</section>
<text>med// ye nas zin pa'i don yin no// 'gag pa med pas 'dus pa med// 'dus med sems kyi ngo bo'o// ru ka lan ka'i skad dang 'dra'o// zhes gsungs so// 'dus pa'i tshogs kho thag chad par 
gyur to/ kha sa man ta nam mkha'i mtha' dang mnyam pa'i rgyud las/ 'bras bu bsngags pa nam mkha' mtha' dang mnyam pa'i le'u ste lnga bcu gsum pa'o//// de nas bcom ldan 'das dpal kun tu 
bzang po des// 'khor skal ldan rnams la 'di skad ces gsungs so// kun tu bzang po bde chen gyis// lhun gyis grub pa rdzogs pa yi// tshul gyi rim pa 'di sta ste// rgya mtsho chen po dwangs pa la// nam mkha'i 
gzugs brnyan snang ba ltar// tha dad rnam par ma 'dres par// yongs su rdzogs pa chos kyi sku'o// rgyu rkyen las 'das bya byed med// rang byung grub ba'i gzugs can te// mkha' la ri mo snang ba ltar// cho 'phrul 
chen po yongs su rdzogs// de nyid chos sku bde ba'o// mthus gzung yongs rdzogs skongs par shar// mchog gi thabs chen grub pa'o// de la chags bral 'dod dang bral// nyes pa'i skyon med yon tan bral// 
'jigs pa med dang skrag dang bral// dus gsum rtag tu gnas pa ni// yengs pa med par bral ba med// rnam par gsal bas 'thun pa'i grogs// thams cad rang byung gnyen po med// zil gyis mnan pas 
mi mthun rang bzhin med// smon lam bral bas re dogs med// sgrib pa med par 'od gsal bas// yongs su rdzogs pas che bar gnas pa'o// lam rigs rdzogs pas bgrod med yongs su rdzogs// smin pa 
bzhin pas 'bras bu ye shes rdzogs// rdzogs pa sku yi rang bzhin lhun grub pas// mkhas pa'i thabs kyis theg pa kun gyi gang// des na thams cad kun gyi bdag nyid byang sems kun tu bzang// de nas 
sems dpa' chen po stan las langs nas 'di skad ces gsol to// kun bzang rdzogs chen bde ba che// thams cad sems su yongs rdzogs na// spros pa'i mtshan ma ji ltar rdzogs// zhes glengs so// bka' 
stsal pa/ ji ltar snang ba'i mtshan ma thams cad nam mkha'i rgyan du shar// rmi lam lta bur snang ba'i snang ba la// nges par 'jug pa'i rten pa med// sgyu ma lta bu'i snang ba la// yid la nges pa'i zhen pa 
med// mkha' la glu len rgyan 'dogs dang// nyal dang 'chag dang 'gro ba dang// za ba la sogs snang ba la// yid la 'jug pa'i rten med pas// des de gzugs la chags pa med// sgra la dmigs pa'i chags 
pa med// dri la dmigs pa'i chags pa med// ro la dmigs pa'i chags pa med// reg la dmigs pa'i chags pa med// chos la dmigs pa'i chags pa med// ces gsungs so// des na sems dpa' rdo rjes </text>
</item>

<item><p>140</p><section>1</section>
<text>'di skad ces gsol to// sna tshogs snang dang stong pa gnyis// zung du 'brel ba'i tshul ci lags// zhes gsol to// bcom ldan 'das dpal kun tu bzang pos 'di skad ces gsungs 
so// sems dpa' chen po/ gzugs la brten pa'i shes pa ni// 'gro ba rigs drug gi shes pa gzugs la brten pa ste mthar dbyung bar bya'o// rmi lam lta bu'i shes pa ni// rang bzhin med pa snang ba ste// nam 
mkha' lta bur thugs gsal ba// rnal 'byor shin tu 'ong ba'o// nam mkha' lta bur shes pa ni// gnyis su dmigs su med pa'i snang ba ste// rang bzhin rdzogs pa chen po dang// mthun par snang zhes bka' stsal 
to// de nas yang sems dpa' chen pos 'di skad ces glengs so// 'di lta ste/ kun gyi rang bzhin kun gyi dngos// yongs su rdzogs dang ma rdzogs gnyis med don// phyin ci log dang ma log mngon gyur ji lta 
bu// zhes zhus so// de nas bcom ldan 'das dpal tu bzang po des 'di skad ces bka' stsal to// chos rnams thams cad rtag pa dang// mi rtag ma nges sgyu ma dang// yang dag pa dang yang dag min// ma nges 
sgyu ma lhun gyis grub// gsang ba'i bsngags pa theg pa'i rgyud du bstan// lhun grub yod par brtags pa dang// rtag pa'i dngos por 'dzin par dang// lta ba rtogs byed mthong ba med pa dang glu ba bya'o// lhun 
gyis grub pa ni ma nges par 'gyur bar snang ba'i sgyu ma'i rol bar gsungs so// lhun gyis grub pa ni sgyu ma'i rol pa ste gsang ba 'di ni mtshan ma ma spangs la bral ba'o// rol pa'i rgyu ma bsgrubs pas 
chub// rnam pa ma 'gags shar bas rig/ mtshan nyid mtha' dang bral ba'o// ye shes chen po lhun grub pas// 'bras bu nyid du lhun pa'i sku// zhes bka' stsal to/ kha sa man ta nam mkha'i mtha' dang mnyam 
pa'i rgyud las/ rgyu 'bras dbyer med 'bras bu lhun gyis grub pa'i le'u ste lnga bcu bzhi pa'o//// de nas bcom ldan 'das dpal kun bzang po des 'di skad ces gsungs so// sems dpa' chen po nga dang 
gnyis su med pa thabs chen po rdo rje'i sku// lhun gyis grub pa sgyu ma dang sgyu mar snang bar rol ba rdo rje'i sku'o// lhun gyis grub pa sgyu ma dang sgyu mar snang bar rol ba rdo rje'i gsung ngo// lhun gyis grub pa sgyu ma dang 
sgyu mar snang bar rol pa rdo rje'i thugs so// des na gnyis su lta ba'i yul med pas// gnyis su med pa rdo rje lta bu nyid do// de bas nyams su bsam pa'i yul med pas// gnyis su med pa rdo rje'i ting nge 'dzin 
nyid do// de bas gnyis su chags pa'i yul med pas/ gang la spyad kyang rdo rje thabs kyis spyod pa nyid do// de bas na 'khor ba dang mya ngan las 'das pa'i chaus thams cad dam mkha'i rang bzhin rgyun du gnas </text>
</item>

<item><p>141</p><section>1</section>
<text>pa'o// mdzes pa'i rang bzhin bkod pa'i 'bras bu'o// log pa'i yul med de sgyu ma lhun grub tu rig pa rang la shar bas dug lnga 'od du 'bar/ snang ba chos nyid du shar/ yon tan dpag gis mi 
lang ste rin po che dgos 'dod skong ba'i dpais mtshon to// 'gyur ba med pa rdo rje dpes mtshon to// btsal ba med pa rdo rje'i dpes mtshon to// 'dus ma byas pa rdo rje'i dpes mtshon to// nyon mongs pa 'joms 
pa rdo rje'i dpes mtshon to// tha dad med pa rdo rje'i dpes mtshon to/ kha sa man ta nam mkha'i mtha' dang mnyam pa'i rgyud las/ gnyis med sgyu ma lhun gyis grub pa bstan pa'i le'u ste lnga bcu lnga pa'o//// de 
nas bcom ldan 'das dpal kun tu bzang po des/ 'dus pa'i skal ldan rnams la/ de bzhin gshegs pa thams cad kyi gdams ngag sgrub rgyud du gsungs pa 'di bka' stsal to// skal ldan 'dus pa'i tshogs 
nyon cig/ dwangs pa'i sems kyis 'dun bar gyis// zhes gsungs so// gsal ba'i ye shes goms bya'i phyir gdams pa'i don la mos par 'dud// gzung ba'i nyams blang bsam pa'i blo// spang med de nyid ye 
shes gsal// 'gyur med rang gsal gyi na bde// lta ba lung nod thag gcad bzhin// bsam med dran pa ma shor to// lus sems khod glod lhun par bzhag/ de nyid don las mi g.yo bar// cha shas sres don 
ngang gis bral// mi sdu mi spro mi rtog gsal// dri bral rig pa de nyid tsam// lhug pa'i sems nyid glang chen 'dra// rig pa bcos med glang chen bzhag khyung chen mkha' la ldings pa bzhin// ri brag gyen tur nyam 
ming// de nyid rnal 'byor mnyam bzhag blo// 'khor ba'i chos la nyam mi nga// bskyod pa med pas rgya mtsho 'dra// mtha' dang bral bas nam mkha' bzhin// dgos 'dod skongs ba nor bu bzhin// 'khor ba'i rgya 
mtsho chen po las// thar par nus pas gru zhes grags// 'khor ba'i nad las thar pas sman// ye zin ye gsal ye nas grub// mi bsdu chen du yan pa med// 'dzin pa'i rtog ba rjes dran tshe// de nyid yin pas 
bcos su med// de dran de nyid de gsal med// bcos med bcos pa'i thabs yin no// zhes gsungs so// de nas sems dpa' rdo rje des 'di skad ces gsol to// rang byung ye shes de nyid la// ye shes lnga nyid 
ji ltar snang// zhes zhus so// de nas bcom ldan 'das dpal kun tu bzang po des 'di skad ces bka' stsal to// skye med sgyu ma lhun grub la// 'bras bu yon tan lhun grub gnas// btsal med rig pa'i 
ye shes la// btsal ba med par kun tu shar// mi gnas thugs la phyi nang med// stong ba'i ye shes rgyu rkyen bral// gsal ba'i ye shes chen po ni// shes bya thams cad btsal med gnas// rtog pa ye shes rang </text>
</item>

<item><p>142</p><section>1</section>
<text>'bar bas// bzang ngan che chung blang dor med// shes bya'i don la ma 'dres gsal// thugs rje mdzad pas kun tu shar// bcos med ye shes chen po la// chos tshul zad med brjod las 
'das// rang rig yul gyis bskyed pa min// rgyu rkyen skyed pa'i ye shes min// btsal ba med pas rgyu dang bral// nam mkha' lta bu'i ye shes la// brdal ba chen pos spros ba med// lhun gyis grub pa'i 'bras bu 
yin// btsal med ye shes rang 'bar yin// zhes gsungs so// 'khor rnams ye shes chen po la lhun gyis gnas par gyur to// de nas sems dpa' rdo rje des 'di skad ces gsol to// rang byung ye shes bde 
chen 'od// theg pa kun las ji ltar 'phags// bde gshegs snying po kun la gsal// zhes glengs so// de nas kun tu bzang pos 'di skad ces gsungs so// ji ltar snying po rang bzhin ni// zla ba'i dkyil 
'khor ma spros ltar// ma 'dres gsal phyir de dang 'dra// kun gyi rang bzhin de ru gnas// de las spros pa tha dad snang// e ma ho ye shes rang snang ba// ngo mtshar chen po 'byung ba'i don// de phyir don la ngo
mtshar che// ye shes rig pa rang snang bas// thig le mtshan nyid ye nas chub// che ba'i rgyan gyis rnam par brgyan// gnyen po med pas ye nas che// spang bya med pas ye nas gsal// gnyis med bral bas tha dad 
med// 'du 'bral med pa'i ye shes ni// mtshan ma'i dngos po kun las 'das// blo yi yul du de ma grub// de la dmigs nas de don skye// de phyir de la e ma ho// de nyid yul de ma yin na// de don thabs dang 
bral ba'i phyir// mtshon byed thabs kyi man ngag bstan// rtogs pa'i rig pa blo la skye// de phyir gzhi las ma g.yos pas// mthar phyin gzhi las g.yos pa med// des na kun gyi yang rtse ste// theg pa kun gyi yang 
rtse'o// lta ba kun gyi yang rab bo// thabs rgyal rnams kyi rgyal po 'o// gong na med pa'i 'bras bu'o// zhes bka' stsal to// skal ldan rnams kho thag chod par gyur to/ kha sa man ta nam mkha'i mtha' dang mnyam 
pa'i rgyud las/ rtogs pa ye shes su gsal ba'i ye shes lnga kun gyi yang rtser bstan pa'i le'u ste lnga bcu drug pa'o//// de nas sems dpa' rdo rjes 'di skad ces gsol to// e ma ho kun bzang rdzogs pa 
che// de bzhin gshegs pa thams cad kyi// sku gsung thugs kyi rdo rje'i bdag/ yon tan kun gyi dpal du shar// gsal la mi g.yo sna tshogs lhun gyis grub// chags pa med pa pad+ma'i sbyan// brtsal ba med pa 
rdzogs sangs rgyas// skal ldan rnams la bshad du gsol// ces zhus so// de nas bcom ldan 'das dpal kun tu bzang po des dgongs pa slong ba'i ting nge 'dzin mdzad de/ de bzhin gshegs pa thams cad </text>
</item>

<item><p>143</p><section>1</section>
<text>kyi gdams ngag sgrubs rgyud du gsungs pa// lung phog pa gsungs so// rtog dpyod rnam dag gnyis med chos dbyings la// rtog pa'i blo la pi ta ci zhig bslus// gnyis med bde chen sems can 
kun spyod pa// 'khrul pas nor ba'i lam du brtags pa yang// gang du bstan pa'i lam chen de las mi nyams pas// mnyam pa chen por shes la sangs rgyas kun gyi rje// phyi dang nang kun chos kyi dbyings// rnam 
par dag pa'i spyod yul la// sangs rgyas sems can gnyis med de// lam gyi bcos su ga la yod// bus pa bslus pa chos spyod rtog pa'i lam la btsud pa ni// phyin pa'i lam med rtog pa'i dus kyang med// chos 
nyid chos tshol rnyed par ga la 'gyur// nga dang bdag tu brtags pas mu stegs 'khrul pa'i lam// sgrub med rtsal sprugs smon pa med pa yi// bya med lhun rdzogs gu pi pa ga la// zhes gsungs so// dper na 
gcan gzan gyi rgyal bos nam mkha'i dkyil du mchongs pas/ glang chen la sogs pa stobs can thams cad zil gyi gnon cing brgyal bar 'gyur ro// de bzhin du rgyal ba'i gdams ngag rdzogs pa chen po'i 
lung phog pas/ dman pa'i theg pas lta ba spyi rgya brlabs kyis bcad/ ces bka' stsal to// de nas skal ba dang ldan pa'i 'khor rnams mtshan ma rang grol du gyur to// bsngags pa med pa'i 'bras bur shar 
to// bgrod ba med pa'i lam byang ngo/ kha sa man ta nam mkha'i mtha' dang mnyam pa'i rgyud las/ lta bsgom 'bras bu rdzogs pa'i le'u ste lnga bcu bdun pa'o//// de nas bcom ldan 'das dpal kun tu bzang po 
des/ mnyam pa rdzogs pa chen po la gnas par gyur to// sems dpa' rdo rjes 'di skad ces gsol to// e ma ho kun bzang rdzogs pa che// sgom du med pa'i don de la// mnyam par bzhag pa ji lta bu// zhes 
glengs so// kun tu bzang pos 'di skad ces gsungs so// sems dpa' rdo rje lta ba sgom du med pa ni// kun bzangs rdzogs chen nga yi sgom pa ni// nga ni bsgom pa'i yul dang yul can min// nga yis ma bcos 
ye nas kun la gsal bar khyab// 'o na bsgom par bya ba'i lung bstan pa// nga la thos pa'i ston pa rnam gsum gyis// nga las shar ba'i chos nyid la// nyon mongs lnga yi dri ma rang la gzung 'dzin byed zer 
nas// ma bcos mi 'jigs spong 'gegs brtul zhugs bsgoms// lung bstan de yis bcos med don dang 'gal// log pa bzhi la sprul pa'i thugs rje yis// 'khor du bkod nas byin rlabs lung bstan 
pas// gnyis med rtsol bral bde ba thob mi 'gyur// e ma ho/ nga las mngon du shar ba'i chos nyid la// bden gnyis lta bas don spyod rnal 'byor pas// nyon mongs lnga yi dri ma skye zer nas// sa rnams rim </text>
</item>

<item><p>144</p><section>1</section>
<text>par sbyong zhing bgrod pa las// don dam kun rdzob phye ba'i rtog spyod kyis// med las sgyu ma tsam du yod 'dzin cing// sprul ba'i sku yis lung bstan rtog dpyod byed// ma bcos ji bzhin don dang be 
ro tha// sems dpa' rdo rje/ nga las mngon du shar ba'i chos nyid de// rang gsal bcos pa med pa'i chos nyid la// longs spyod rdzogs pa'i sku yis lung bstan pa// snod bcud phyi nang dag par byin brlabs 
te// yan lag bcu gcig byang chub lnga po kun bsgoms nas// bsgom pa'i ye shes lha ni snang ba med// spyan drangs mchod nas gshegs gsol ting 'dzin bshig/ yang bshig yang bsgom pi ta ra ti 'dra// ma 
bcos ji bzhin don dang be ro tha// sems dpa' rdo rje e ma ho// nga las 'thon pa'i ston pa'i lung bstan pa// rang gsal bcos pa med pa'i chos nyid la// yod pa med pa'i ting 'dzin sgor zhugs 
nas// gcig la blang dor byas nas dam tshig so sor bsgom// grogs po dag gis dngos grub gsol bar bsam// rang byung gcig la gnyis su bltas pas nor// ngo bo gcig la gnyis kyi thob bya thob byed 
med// sems dpa' rdo rje e ma ho// nga las mngon du shar ba'i chos nyid la// rnam shes dbang po phung po 'byung ba yul// rang rgyud rdo rje ltar byas dag pa yi// bsnyen pa dang ni nye ba'i bsnyen pa dang// sgrub dang 
sgrub pa chen po bsgom byas nas// 'phags mchod 'gro don sems kyi 'phro 'du byed// 'phro zhing 'du ba'i dngos grub thob pa de// bdag gis bdag gi dngos grub thob par sgom// de yang ting 'dzin tshi chad gyur 
ba'o// lhun grub lta ba bsgom du med pa ni// kun bzang rdzogs chen ye shes gdags pa'i chos// rang byung ye shes che ba'i yon tan gyis// sgrub cing rtsol ba'i spyod pa bya mi dgos// rgyu rgyen bral bas btsal ba'i 
bya ba med// ye nas grub pas rtsol bas bsgrub mi dgos// chos nyid nyid du grub pas bsgom bya sgom byed med// gnyen po med pas 'jigs pas 'jigs pa med// sgom gnas gzhan la ma bltos tshol mi 
byed// ngang la gang zhig sgom pa byed pa des// sgom pa nyid kyi nga dang phrad mi 'gyur// ye shes mngon du shar ba nga yin pas// sdug bsngal skye med rnam par spang mi dgos// skye 'jig med pas rang byung rdo rje 
ste// ma rig rten 'bral dbang po 'gag mi dgos// rang byung rnams dang chos nyid sbyang mi dgos// ye nas dag pas gtsang sbra bya mi dgos// lhun gyis grub pas rtsol sgrub bya mi dgos// rig pa gsal 
bas thams cad ye shes shar// de bzhin rnam snang kun tu bzang po las// dbang po drug la snang ba'i chos rnams byang// ye nas de yin de las gzhan pa med// de las gang zhig bsgom dang bsgom bya ba// de ni </text>
</item>

<item><p>145</p><section>1</section>
<text>'khrul te mkha' la them skas tshol// kun bzang rdo rje sems dpa'i spyod yul kun las 'das// mngon du rig pa shar ba'i chos rnams ni// ngo bo kun gyis thob par bya ba'i phyir// rnam pa sna 
tshogs dbang po kun gyi ngo bo bstan pa yin// de la nga yi rang bzhin ma mthong na// kun bzang rdzogs chen skal med pas// drang lung dgu yi theg pa bstan// kun bzang rdzogs chen ye nas spyod yul 
bral// rgyu 'bras lhun grub mthong ba'i skal ba med// rnams la bstan na sgro dang skur btab ste// rgyud drug ngan 'gro'i gnas su ltung bar 'gyur// sems la skur pa btab pas bsreg cing sgrebs// lhun grub de 
don rtogs shing sems dpa' che'o// kun bzang nga ni spyod yul las 'das phyir// tshig gi mi phebs tha snyad kun dang bral// dbang po'i spyod yul ma yin brjod pa'i tha snyad bral// nga yi rang bzhin bsdus 
te thig ler chub// spros med ye nas gnyis med gcig tu bstan// sdom pa ma bsrung 'phrin las btsal mi dgos// lam gnas mi bgrod sa la mi sbyong ste// chos nyid rang bzhin ngang las gzhan du btsal mi 
dgos// rang byung ye shes chen po mi rtog g.yos pa med// kun bzang nga yi lus 'di kun gyi gter// rgyu yis ma bskyed rtsol dang sgrub mi dgos// dngos po ma byung pas na sgom mi byed// dngos por ma skyes pas 
na 'jig pa med// nga mi snang bas dmigs pa'i sgo dang bral// brdal ba chen po bde ba'i klong dkyil na// mnyam pa chen por mi rtog rang bzhin gnas// rig pas mi rtog ting 'dzin phye ba med// sgom na gang 
bsgoms bsgom pa'i nad yin te// kun bzang snying po rang rig byang chub sems ni gzung 'dzin bral ba'i phyir// bsgom par bya ba rdul tsam yod pa min// nges thob theg pa'i 'bras bu ma thob bzhin// bsgoms 
pas thob par nga yang lung mi ston// sems dpa' chen po kun bzang nga la nyon// kun ni kun byas nyid du byas// gong na med pas bzang po ste// ma shong med pas yangs pa yin// zug rngu med pas bde ba 
che// zhes gsungs so/ kha sa man ta nam mkha'i mtha' dang mnyam pa'i rgyud las/ rnam pa lhun grub bstan pa'i dgongs pa'i le'u ste lnga bcu brgyad pa'o//// de nas bcom ldan 'das dpal kun tu bzang 
po des/ sems dpa' rdo rje la 'di skad ces gsungs so// kye sems dpa' chen po dwangs ba'i sems kyis 'dus cig/ ye shes ye shes shes bya ba// ye nas yin pa'i don shes na// rang byung ye shes nyid ye 
shes// sprul pa lta rtog ye shes de// yul las skyes pas rang byung min// yul las ma skyes gsal mi byed// des na rang byung ye shes te// ye nas shes pas ye shes yin// de la ye shes zhes ni </text>
</item>

<item><p>146</p><section>1</section>
<text>gdags// 'khor gyi ston pa'i ye shes ni// yul la brtags pas ye shes te// su gang yul la rtog byed pa// de ni rig byed ye shes min// rang rig bya ba'i yul de ni// sems nyid rig par shar 
ba'o// chu yin nang gi zla ba bzhin// gsal bas rang byung ye shes so// ye shes rang las byung ba'i phyir// de la ting 'dzin bsgom pa med// ting 'dzin bsgom pa mi byed pas// bag chags bsag bya bsag byed 
med// bag chag med pa'i chos nyid de// dus gsum sangs rgyas dgongs pa shar// dus gsum sangs rgyas thams cad kyi// dgongs pa yul dang yul can gyi// mnyam nyid ye shes rang gsal ba'o// sems 
dpa' rdo rje nyon cig/ sangs rgyas kun gyi ye shes ni// mnyam pa nyid du ye nas gnas// sems dpa' rdo rje nyon cig/ sangs rgyas kun gyi ye shes la// ye nas rtog pa med pa'i phyir// bde gshegs dgongs 
pa mi mdzad de// rtog pa'i yul ni kun dang bral// shin tu rnal 'byor skal ldan gang// su yang rung ba de nyid ni// rtog pa med las rang gsal na// de ni sangs rgyas dgongs pa mdzad// sems dpa' rdo rje 
nyon cig/ rang byung ye shes yul la mi rtog pas// rnam par rtog pa'i bag chags gos mi 'gyur// de bas las ni ting 'dzin brtags pa'i bag chags yin// rtog pa bral bas bag chags yod pa men// rtog 
bral gsal ba'i rang byung ye shes lnga// sems kyi rang bzhin dbang po sgo lngar bshad// rang byung ye shes de la 'gag pa med// sna tshogs kun gyi ngo bo byang sems snang// rang bzhin ye shes mi 'gog ngo bo so 
sor gsal// rang gi rkyen gyis snang bas der mi spong// mi rtog ting 'dzin bag chags ye shes gsal// de ni dus gsum sangs rgyas dgongs pa ste// su yang dgongs pa 'di la gang gnas pa// sa la mi gnas 
'gro don btsal mi gnas// chos nyid bde ba che la 'di gnas te// rgyal ba ma lus kun gyi thugs kyi bcud// sems dpa' rdo rje tshig gi don 'di rig pas nyams su len// rang sems ye shes yul lngar rang 
gsal ba// ye shes lnga yi yul la 'dod mi byed// yul lnga ye shes lnga ru rang shar te// yul de ye na ye shes yin pa'i phyir// yul dang ye shes gnyis su ngas ma bstan// des na yul yang rang byung ye shes 
bshad// rang byung ye shes dngos med rang shar ba'o// nga las 'thon pa'i ston pa rnam gsum ni// ma 'gags gsal ba'i yul la rten nas ni// ye shes gsal zhing tha snyad ming btags la// ye shes grangs kyi 
rnam pa byung ba ni// rnam rtog yul shes ye shes gcig la ni// gcig gi rang bzhin so sor snang ba la// yul can la ni yul gyi ming btags te// de ni nges pa ma yin 'khrul pas btags// kun bzang nga yi </text>
</item>

<item><p>147</p><section>1</section>
<text>rang byung ye shes min// kun bzang rdzogs chen rang byung ye shes gcig shar la// 'khor gyi 'dod pa rnams su ming btags pa// 'khor gyi 'dod pa'i bye brag gis// byang chub sems dang chos 
kyis dbyings// rang byung ye shes nam mkha'i khams// chos sku longs sku rdzogs pa'i sku// sku gsung thugs dang thams cad mkhyen// ye shes bzhi dang gsum dang gnyis// ye shes lnga dang dbyings dang ye shes 
sogs// rang byung ye shes gcig la khyab par gnang ba'i chos// yon tan dpag med snang bar zad// ces gsungs so/ kha sa man ta nam mkha'i mtha' dang mnyam pa'i rgyud las/ rang byung ye shes bstan pa'i 
le'u ste lnga bcu dgu pa'o//// de nas bcom ldan 'das dpal kun tu bzang po la/ sems dpa' rdo rjes 'di skad ces zhus so// e ma ho kun bzang rdo rje sems// thams cad gnas pa'i pho brang 
mchog/ kun bzang rdo rje sems dpa' che// skal ldan rnams la bstan par gyis// zhes glengs so// de nas kun tu bzang pos gsungs pa/ sems dpa' rdo rje skal ldan tshogs// kun bzang rdo rje nga nyid 
ni// kun gyi byang chub snying por gnas// chos kyi dbyings kyi pho brang ni// byang chub sems kyi rang bzhin te/ khams gsum sems can thams cad dang// bde gshegs ma lus thams cad kyi// sems kyi klong 
chen gnas de na// mi gnas pa ni gcig kyang med// kun gyi sa dang gnas yin te// 'du 'bral med pa de na bzhugs// de la sbyang zhing bgrod pa med// de la rim par sbyang bgrod na// rang sems bcos te 
'byongs mi 'gyur// gong du bstan pa'i spyi sa yin// sems dpa' chen po/ nga las 'thon pa'i sku gsum gyis/ khyad par mngon du byung ba yi// rgyu 'bras dag pa'i 'khor rnams la// sa mdo rnam pa gsum bstan 
te// sems bskyed sa dang rtsol bsgrub sa// spyod pa'i yan lag rdzogs pa'i sa// sems bzhin bskyed pa'i sar bskyed de// spyod pa'i sa ru sems spyod bcu// sgrub pa'i sa ru rtsol zhing bsgrub// de ni dman pa 
drang ba'i lung ston to// yang dag nges pa'i lung don min// e maho sems dpa' rdo rje khyod// yang dag nges pa'i lung 'di nyon// sems la rgyu rkyen med pa'i phyir// bskyed pa'i sa ru sems mi bskyed// bskyed 
pa'i sa ru sems bskyed na// chos dbyings nam mkha' byang chub sems mi shong// dge sdig las la dran pa dbang sgyur bas// spyod yul chos kyi nges pa ma rnyed de// rang byung ye shes mi khegs bzhin du 
'gegs// ye shes yul la mi rtog rang byung bzhin// gzung dang 'dzin pa yod ces 'joms par byed// des na byang chub sems la skyes pa med// spyod pa'i sa ru sems bcu spyad pa'i sa// ji ltar snang ba'i chos </text>
</item>

<item><p>148</p><section>1</section>
<text>rnams thams cad kun// byang chub sems la g.yos pa med pa ni// nam mkha' lta bu chos nyid snang bar zad// nam mkha'i ngang las g.yos pa rdul tsam med// 'grub pa'i sa ru byang chub sems 
dpa' 'dod// kun tu 'od dang ma chags pad+ma'i spyan// rdo rje 'dzin dang stug po bkog pa dang// yi ge 'khor lo tshogs chen rdo rje 'chang// rgyu 'bras kun bzang dbye ba med sa drug/ bsgrub bya byang chub sa ru ming 
btags pas// rgyu rkyen bral ba'i sems kyi rang bzhin de// bsgrub pas 'grub pa'i 'bras bu'i sa ma bstan// sems kyi rang bzhin drug tu snang ba bstan// sems kyi rang bzhin bstan pas 'di lta ste// dbang 
po sgo lnga kun tu gsal ba ni// rang byung ye shes ma 'gags pa yi rtags// de la kun tu 'od ces btags pa'o// yul du mi rtog chags pa med pa la// ma chags pad+ma'i spyan du btags pa'o// skye dang 'jig pa 
med pa rdo rje 'dzin// rang bzhin chos dbyings dpag tu med pa la// rang byung ye shes mi rtog mnyam par bkod// stug po bkod pa zhes su btags pa'o// sna tshogs snang bas sems kyi dkyil 'khor te// rang 
la ye nas rdzogs pas chos rnams la// yi ge 'khor lo tshogs chen lha rnams te// sku gsung thugs la skye dang 'jig med pas// de la rdo rje 'chang gi sa zhes btags// rig pa rang byung ye shes byang chub 
sems// sems la rgyu dang 'bras bu gnyis med de// sems las byung ba'i chos rnams thams cad de// ye nas blang dor bzang ngan dbye ba med// de la kun bzang dbyer med sa zhes btags// de bas byang 
chub sems kyi chos dbyings ni// bde gshegs kun dang rgyud drug gnas rnams kun// de las byung ba'i chos rnams gnas pa'i phyir// chos nyid byang chub sems ni kun spyod sa// sangs rgyas ye nas grub pa'i sa 
zhes bya// zhes kun tu bzang po sa gsungs so/ kha sa man ta nam mkha'i mtha' dang mnyam pa'i rgyud las// sbyang du med pa'i bstan pa'i le'u ste drug bcu pa'o//// de nas sems dpa' rdo rje des/ rgyud dang 
ston pa la bstod pa 'di gsungs so// e maho kun bzang rdzogs pa che// yon tan lhun grub kun gyi bdag/ kun gyi rtse mo byung rgyal lo// sku dang gsung thugs yon tan las// rin chen thugs kyi dkyil 'khor 
sgo phye nas// bde gshegs dpal gyi mgur nas gsung bsgrags pa// gsang sngags dbang phyug rnal 'byor rgyal po yis/ mnyam sbyor kun tu bzang po nyid kyi dbyings// lung gi rgyal po bstan pa'i yang rtser 
bshad// rnam dag lam chen kun sgrol dgongs pa'i thugs// bgrod med rnam grol rdzogs pa chen po'i lam// lhun rdzogs skye med bya med nyid kyi dbyings// lung gi rgyal po lam gyi rtse mo byung rgyal </text>
</item>

<item><p>149</p><section>1</section>
<text>'dis// theg pa'i rnam grangs grol thabs cha bsnyams pa// yongs su rdzogs pa ma 'dres chos rnams kun gyi rgyun// klung yangs rgya mtsho'i chu bo 'phro 'du bzhin// rgyal thabs spyi blugs dbang phyug 
rnams kyi mdzod// bstan pa kun gyi 'byung gnas snying po ste// theg pa kun gyi rtse mo byung rgyal yin// ye bya shes byed kun gyi gzhir gyur pa// kun gzhi gnas gyur rdzogs pa'i dkyil 'khor ni// nam mkha'i 
mtha' dang mnyam pa'i mkha' klong nas// de snyed rnam shes gdengs ka'i rgya mnyam pa// bde ba chen po rtse mo byung rgyal dbyings// bla na med pa'i yang thog sde rgyud sa// theg pa kun gyi yang rtse ye shes 
rgyas// don thams cad kyi rtse mo byung rgyal 'di// kun tu bzang po rang byung bcom ldan 'das// gcig pu che mchog rab tu che ba'i lha// lhun rdzogs sku gsung thugs kyi phyag rgya che// bla na med pa'i go 'phang mchog 
lags na// man ngag kun gyi rtsa bar nges pa ste// sangs rgyas kun gyi rtse mo byung rgyal lo// a ho/ chos dbyings ma skyes gdod nas dag pa'i phyir// sems skye ba yi rgyu ni ye nas med// de phyir srid pa'i chos 
rnams ye nas lhun gyis grub// rgyu nas lhun rdzogs byang chub sems kyi ngang// mya ngan 'das par mi gnas 'bras bu lhun gyis grub// don rnams kun gyi 'jug sdud nyid yin pas// 'bras bu ma lus pa yi rtse mo 
byung rgyal lo// thams cad sems kyi ngang du chub pa'i phyir// zla rgyas bzhin du spros pa mi mnga' yang// ye nas rgya mtsho 'khyil ba'i dbyings dang mtshungs// spros dang de bzhin bsdus dang de bzhin pa// bsod 
nams tshogs kun sku gsung thugs la rdzogs// tshogs gnyis rnams kyi rtse mo byung rgyal lo// nam mkha'i rgyal po lta bas 'phangs gcod pa// lhun rdzogs btang snyoms chen po'i ngang nyid las// gang yang ma 
g.yos chos rnams kun gyi dbyings// ma skyes mi gnas nam mkha'i rang bzhin la// thugs rje cho 'phrul ya mtshan chen por ston// lta spyod kun gyi rtse mo byung rgyal lo/ khyung chen gshogs rdzogs mkha' la ldings ba 
bzhin// ngam 'grogs g.yang sa chu klung gyen thur nyam mi nga// nam mkha'i khams kun bar snang lam du bde// mi rlob shugs ldan khebs 'og chud pa ltar// gang du dmigs pa'i sa kun ye nas chod// sgrub pa 
kun gyi rtse mo byung rgyal lo// rang byung ye shes bde ba chen po des// snang zhing srid pa ma lus rig pa'i ngang du bcom// 'khor dang mya ngan 'das pa ye nas ldan// mtshan nyid mtha' la mi gnas ye nas 
'das// bdag gzhan kun gyi yon tan rgya mtsho shar// thams cad dor ba med cing dogs ba med las 'das// thams cad bsdus shing 'phro bas dbyings su bshad// yon tan mchog ste nges pa'i don dang </text>
</item>

<item><p>150</p><section>1</section>
<text>ldan// de nas yang sems dpa' rdo rjes 'di skad ces bstod do// e ma kun bzang rdzogs pa che// bde ba chen po ye shes klong// kun gyi ngo bo ye shes ye nas shar// dam pa'i don gyi bdag nyid 
do// mkha' ltar byed pa med par gsal// lta ba kun gyi dam pa'i dbyings// ma chags spyod pas ye shes chen por ro// spyod pa kun gyi dam pa'i dbyings// las rnams thams cad ye nas lhun grub pas// rang 
byung lhun gyis grub pa'i 'phrin las rdzogs// las rnams thams cad kun gyi dam pa'i dbyings// ma bcos pa yi rig pa'i thig le ni// kun tu bzang po'i mkha' la ye nas 'khyil// dkyil 'khor kun gyi dam 
pa'i dbyings// chos rnams kun gyi rgyu 'bras ro gcig pa// byang chub snying po nyid du ye nas thim// sgrub pa kun gyi dam pa'i dbyings// log rtog rang byung ye shes rang gsal bas// ye shes kun gyi dam pa'i 
dbyings// bde chen longs spyod 'du 'bral med par rol// longs spyod kun gyi dam pa'i dbyings// ye shes chen po'i gzhal yas khang du rang gnas pas// gnas rnams kun gyi dam pa'i dbyings// kun tu 
bzang po'i klong dbyings na// rgyu drug ngar 'dzin log rtog rnams// ye shes chen po'i 'phro 'dur gsal// 'khor rnams kun gyi dam pa'i dbyings// des na kun grol rdzogs pa'i sku// rmad byung rol pa'i sku ru 
shar// zhes don rtags kyi sgo nas bstod pas// kun tu bzang po thugs rje g.yos pa med pas gsal zhing dges par gyur to/ kha sa man ta nam mkha'i mtha' dang mnyam pa'i rgyud las/ bstod pa'i le'u ste drug 
cu gcig pa'o//// de nas bcom ldan 'das dpal kun tu bzang po des/ sems dpa' rdo rje la 'di skad ces bstod do// e ma sems dpa' rdo rje che// smra ba'i seng ge rdzogs pa che// de bzhin gsang ba 
kun gyi thugs// che mchog che btsan kun gyi rgyal// sems dpa' sangs rgyas kun gyi dngos// kun gyi 'byung gnas rang byung ste// me long lta bu gsal ba'i mchog/ phyogs bcu thams cad ma 'dres 
gsal// theg chen rmad grags gong na med// ye shes chen po ma 'gags shar// ba a ho/ b+ha/ d+ha/ hri/ gra/ ling/ de nas kun tu bzang pos brtan zhing 'gyur med 'di gsungs so// de bzhin gshegs pa kun 
gyi thugs// ma 'dres yongs su rdzogs pa yi// rang byung ye shes lhun gyis grub// gsang ba 'di la gzhan mi spro// sgro skur bral ba'i snying po 'di// 'di ni nges lung dam par bstan// thugs las skyes pa'i sras 
mchog ni// sems dpa' rdo rje kun gyi thugs// bsdu zhing spro ba dam pa'i mchog/ bu/ hi/ twa/ lta/ skal ldan yon tan mchog gyur pa// bstan pa rang byung ye shes 'di// gsang ba chen po 'di yod par// ra bu </text>
</item>

<item><p>151</p><section>1</section>
<text>la spu gri so la 'dzegs te don la lhun par gyis/ khong na gnas pa'i yang khong du// sbas pas bam gyi kha bzhin no// thams cad la yang me long bzhin// bltas kyang gzugs brnyan snang mi 
'gyur// ye shes 'phrul gyi gsang tshig ni// 'byed par byed pa'i tha ram 'dra// yid bzhin rin chen lhun gyis grub// ces gsungs so// de nas yang 'di skad ces bka' stsal to// nga yi ston pa rnams 
kyis// bstan pa yongs su rgyas bya'i phyir// 'bras bu lnga lnga tha mar brgyad// dam bcas tshul las 'da' ma byed/ khyad par gter sgo srung byed pa// bka' yi ral can e ka ti// zhes bka' stsal to// theg 
pa thams cad kyi yang rtse/ bstan pa kun gyi 'byung gnas// rgyud thams cad kyi spyi 'grel// man ngag thams cad kyi rtsa ba/ rtsa ba'i rgyud chen po/ kha sa man ta nam mkha'i mtha' dang mnyam pa'i rgyud las// kun tu 
bzang po nyid kyis gsungs pa ste le'u drug cu rtsa gnyis pa'o//// ma ha a ti yo ga g+hu h+ya pra de sha kha sa man ta nam mkha'i mtha' dang mnyam pa'i rgyud rdzogs so//// rgya gar gyi mkhan po dpal seng 
ge'i 'od can gyi zhal snga nas dang/ zhu chen gyi lo tsa ba dge slong gan 'jags snam par snang mdzad kyi zhal gzigs pa des/ yul d+ha he na'i 'du khang du bsgyur cing zhus te gtan la phab pa'o//// 
rgya gar skad du/ bo d+hi tsit+ta kha sa man ta a lam ka ra san ti ma hA gu h+ya tan tra rA dza nA ma/ bod skad du/ byang chub kyi sems nam mkha' rgya mtsho rdzogs pa chen po gsang ba rgyud kyi rgyal po zhes bya ba/ 
dpal kun tu bzang po snying po byang chub kyi ngo bo la phyag 'tshal lo// 'di skad bdag gi thos pa'i dus gcig na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas snying 
po byang chub dpal kun tu bzang po ma bcos pa bde ba chen po lhun gyi grub pa'i mnga' bdag/ rgyal ba'i rgyal ba dus gsum kun gyi ngo bo/ ngo bo nyid kyi rtag pa/ chos thams cad kyi ngo bo/ ma nor mi 'gyur nges 
par gsungs pa ste/ ye 'byam rmad du 'byung ba'i gzhal yas nor bu rin po che dang 'dra ba/ dra ba phyed pa dang/ dar dang/ ba dan gyis klubs pa/ rgyan gyi byed brag mtha' thug pa med pas rnam par brgyan pa na/ 
stug po bkod pa'i rgyal ba grangs med pa dang/ phyogs bcu 'jig rten gyi khams gad+gA'i klung gi bye ma snyed dang mnyam pa'i rgyal ba grangs med pa dang/ byang chub sems dpa' sems dpa' chen po rdul phra mo snyed 
kyis brjod kyis mi lang ba dang thabs cig tu bzhugs te/ thugs rje chen po'i byin gyis brlabs kyis// jo mo pu ri gzhal yas khang// 'od zer 'bar 'phreng 'khrigs ldan pa'i// byin brlabs rgyan cha bsam </text>
</item>

<item><p>152</p><section>1</section>
<text>mi khyab// snam rten rta babs tsong tsong 'khril// rin chen 'bar ba'i 'od zer can// bum pa dbyings su 'khyil bar gnas// 'khor ni dga' rab 'jog la sogs// lhun grub dman pa ming med 
par// gsang ba 'di ni rab tu bshad// de nas bcom ldan 'das snying po byang chub kyi ngo bo las ma g.yos par// dgongs pa mnyam pa la snyoms par bzhugs so// de'i tshe kun tu 'joms pa zhes bya ba'i 'od kyi 
dra ba chen po kha dog sna tshogs pa phyung ste/ phyogs bcu'i 'jig rten gyi khams gad+gA klung bye ma snyed gyis snang bar byas nas/ 'ur 'ur/ rab tu 'ur 'ur/ chem/ rab tu chem/ kun tu rab tu chem mo// gtor/ rab 
tu gtor/ kun tu gtor bar 'gyur/ shig/ kun tu shig/ rab tu shig go/ 'gul/ rab tu 'gul/ kun tu 'gul lo// mtha' mtho ba dbus dma'/ dbus mtho na mtha' dma' bar gyur te/ thams cad rgyal 
ba'i sras su bskyed// ngan 'gro thams cad gtan bcom nas// theg pa chen po'i yang chen po// gsang ba'i yang gsang ba// rnam mkha' ltar khyab cing rgya che ba rgya mtsho ltar zab pa'i don gsal bar phye nas/ ma 
bsgrags par snang bar mdzad de/ kun kyang bdag las gzhan ma yin par kun tu snang bar rtogs pa'i ngo bo byin gyis brlabs nas/ slar yang 'dus te bcom ldan 'das kyi dbu la bskor te sbyi bor thim par 
gyur to// de'i tshe bcom ldan 'das mi 'gyur/ mi 'pho/ mi gnas/ mi snang/ mi rlag/ snying po byang chub las ma g.yos bar bzhugs te/ gdul bya'i tshul gyis snang ba ni bsam gyis mi khyab ste/ dper na chu tha 
dad pa'i nang gi gzugs brnyan lta bus/ rang rang la brda skad tha dad pas/ mos pa tha dad pa la chos tha dad par snang zhing/ don dang mthun par snang ste 'gyur pa med do// rgyal ba'i rgyal ba rnams kyi sku// snying 
po byang chub dpag tu med// nam mkha' lta bur bsam du med// gzugs med brjod bral nam mkha'i ngang// yongs la khyab pas 'dod dgur bsgyur// rgya mtsho lta bu'i byin brlabs che// 'di ni ston pa gnas 
'khor dus// dbyings su gcig pas dbye ba med// dpag med nam mkha'i dkyil na dam// 'da' ba med pa'i dam tshig go/ zhes gsungs so// byang chub kyi sems nam mkha' rgya mtsho'i rgyud las/ rgyud kyi rgyu 
bstan pa'i le'u ste dang po'o//// de nas de'i tshe byang chub sems dpa' sems dpa' chen po nam mkha'i snying po zhes bya ba des/ bcom ldan 'das la mchod pa rnam pa du mas mchod nas 'di skad ces 
gsol to// bcom ldan 'das snying po byang chub kyi sems ni nam mkha' lta bu rgya mtsho lta bu lags na/ kun gyi thun mong ma yin pa zab mo gsang ba'i ngo bo/ skye ba med pa nges pa chen po/ rdzogs pa chen po nam </text>
</item>

<item><p>153</p><section>1</section>
<text>mkha'i ngo bo/ nam mkha' rgya mtsho'i rgyud chen po bshad du gsol/ bde bar gshegs pa bshad du gsol// zhes gsol pas/ bcom ldan 'das snying po byang chub kyi ngo bo des/ nam mkha' lta bu'i 
skur bzhengs nas 'di skad ces gsungs so// kye sems dpa' chen po/ snying po byang chub kyis ma khyab pa med pa ni ji ltar nam mkha' lta bus te/ de yang dag par bshad kyis nyon/ chos nyid bdal khyab nam 
mkha'i ngang// btsal sgrub med de ye nas bsgrubs// nam mkha' rgya chen nam mkha'i ngang// sangs rgyas kun dang mnyam sbyor ba'i// gcig bu bde chen rdul bral ba// snying po byang chub bya bral mchog/ mi gnas 
mi rtog lam dang bral// mi bsam mi spyod gang yang min// sgrub med zin chags rtsol ba med// chos sku dpag med khyab pa'i klong// nor bu rin chen yon tan mdzod// mi dmigs tshig gi yul las 
'das// bsngo ba'i lam dang ye nas bral// sbubs dang ma sbubs yul 'das la// gang zhig blo zhan 'chal ba yis// btsal bas tshe chad don las gol// ji ltar snang yang byang chub mgon// sems dpa' 'od 
'bar bde ba'i klong// sku tri mtshan ma'i tshigs las 'das// bsam spyod bral ba'i ye shes la// dpyad pa zhugs pas rtog pa'i bzhi// rgyal ba'ang spyad par mi mdzad cing// gtan la phebs par ga la 
'gyur// lung dang rig pa gtan tshigs dang// thun mong rjes dpag lta bu yis// 'di las gzhal zhing dpag bral te// kun tu rgyu dang khu ljo ltar// mthong ba ma yin snying po'i don// kun 'dus kun shong snying 
po'i don// rdzogs mchog mkha' la nyi shar bzhin// ji ltar snang yang 'da' ba med// ji bzhin snying po byang chub la// rnam rtog ma btsal bral ba'i phyir// bde chen dbyings nas btsal sprugs pas// rol ba'i 
byin brlabs cir yang snang// don las 'da' med yongs su snang// btsal bas bde chen don dang bral// btsal bas rtogs pa'i nad kyis zin// gdod nas dag pa'i snying po la// bya bral ngang la rtsol bas 
gnyer// yang dag bcing ba'i mdud pa yis// rab tu dam phyir don mi mthong// mi bsam de bsam de rtog pa// rtsol ba'i chu bor rab tu bying// gza' gtad bral ba'i don chen la// mtshan rtog spyod pas ci 
btsal ba// btsal zhing bshad cing rtog la zhen// ji ltar spyod pas rtog pa'i klong// don gyis don btsal don mi rnyed// nam mkha' mtha' thugs med pa la// mtha' dbus gzhi rtsa gang btsal yang// rnyed par 
mi 'gyur dmigs dang bral// rgyal ba nyid kyis rjod par dka'// phyi dang nang kun chos kyi dbyings// rnam par dag pa'i spyod yul la// sangs rgyas sems can gnyis med la// lam gyi bcom su ga la </text>
</item>

<item><p>154</p><section>1</section>
<text>yod// bcom med sems la bya btsal med// gnyis med gcig med mtha' dang bral// 'jug med 'byung med bya bral lam// skye 'gag med pa chos kyi dbyings// mkha' ltar yangs dog med 
pa'i ngang// kun 'dus kun shong bla na med// 'pho med 'gyur bral rtag pa'i mchog/ mi 'gyur mi bcos nam mkha'i ngang// 'khrul pa'i 'byung 'jug yod tan nam mkha'i mtha' dang mnyam// mnyam dang mi 
mnyam las 'das shing/ khyab dang ma khyab nyid kyi sku// dpag tu med pa'i sku 'chang ba// yon tan rin chen gter dang ldan// ma bcos 'phel 'grib 'gro 'ong bral// tshig dang dbang po mtshon las 'das// mi 
'gyur nam mkha'i rang bzhin la// rnam rtog rlung gis ga la 'gro// dug dang bdud rtsi dbyer med phyir// brtags pas phye yang ngo bos gcig/ gcig phyir mtha' dbus kun dang bral// 'di zhes mtshon par mi 
rung phyir// rgyal ba nyid kyis 'da' bar dka'// zhes gsungs so// byang chub kyi sems nam mkha' rgya mtsho chen po'i rgyud las/ bde ba chen po'i le'u ste gnyis pa'o//// kye sems dpa' chen po/ btsal 
zhing bsgrub tu med pa'i don la btsal bar mi bya ste/ 'di lta ste/ btsal du med de byang chub snying po'i don// sgrub tu med de snang srid ye sangs rgyas// mtshon du med de ye nas tshig las 'das// spyad du med de ye 
nas lhun gyis grub// rdzogs mchog bya bral bde chen yangs pa'i lam// ma bcos mi g.yo snying po byang chub sku// rdzogs chen 'gyur med g.yung drung bdal ba'i ngang// mi 'gyur mi shigs rnam dag pad+ma'i 
rlung// ye rlung byar med sgrub rtsol yul las 'das// mi gnas mi dmigs nam mkha' lta bu'i dngos// chos sku mi gnas 'gyur med rnam par dag/ tshig bral yul 'das mnyam nyid rig pa'i gter// yang 
'jig med yang thob bla med rtse// dpa' bo g.yul ldog 'khor ba'i g.yul las rgyal// mtshan ma kun bcom bdag rtog mtha' las 'das// 'das dang ma 'das tshig gis mtshon du'ang med// ma byas ma bslad 
ma brtags sgros skur med// skyon med yon tan bral bas legs pa'i mchog/ mkha' ltar gnas pas gang du ma khyab med// dmigs pa'i mtha' las 'das pas stong pa'i mchog/ stong pa nyid de stong pa 'ang 
med// chad du med de chad kyang chad dang bral// rtag tu med de sa brtan snying po can// mtshan mas mi rnyed stong chen rig pa'i mkha'// 'khrul pa'i spyod pas sgrub bgrod chen rtsol ba// sbyin dang tshul khrims bzod 
dang brtson 'grus dang// bsam gtan shes rab dge ba'i rtog spyod bcu// spyod pas mi 'grub ngal tshi 'chad par 'gyur// mtshan mas mtshan 'tshol ba rtog pa'i rlung// bdud rtsi dug tu 'khrul pas byang chub </text>
</item>

<item><p>155</p><section>1</section>
<text>don mi rnyed// gcig la tha dad 'khrul par rtog mtha' mangs// bshad pas don mi mthong ste bsgoms pas dmigs dang bral// spyad pas lam mtha' ring ste ngal ba'i rgyu// phul bas mi mnyes 
byin rlabs mi 'byung zhing// ri dgas smig sgyu lta bur 'khrul ba'i phyir// gang ltar btsal yang don med g.yeng ba'i rgyu// nam mkha' rtsas su btsal bas rnyed pa med// nam mkhas nam mkha' mi btsal yal bar 
bzhag/ rnyed med mthong med don 'di yid la bzhag/ ma bcos ma bsgrubs mi gnas don 'di la// sgrub med btsal sprugs smin lam bral ba'i// mkha' khyab nyi ma 'bum brdal 'od mchog ste// ma byas ma 
bsgrubs lhun grub de nyid don// bdag gzhan dbyer med snang stong kun med de// rtog dpyod rnam dag gnyis med chos nyid la// nyon mongs bde chen byang chub snying po'i don// bde chen chos kyi dbyings las 
gzhal med phyir// log rtog byis pa'i spyod pas ci zhig bslu// ma bcos thig le rtse bzhin rno ba la// log 'khrul don med ya nga'i spyod pa yi// gnyis med bde chen sems can kun spyod pa// 'khrul pa'i lam du 
nor bas bstan pa yang// gong du bstan pa'i lam chen de las mi gnyis pas// mnyam par shes pas sangs rgyas kun gyi rje// spong len med pas mnyam nyid rol ba'i klong// gzung 'dzin bral bas bdag nyid 
gcig pu mchog/ mi skye mi 'gag nam mkha'i ngo bo can// dgos dgu rang las 'byung bas yon tan mchog/ mi gnyis dbyings nas chos nyid rtsal sprugs pas// ma bkag kun la ji ltar de ltar ston// chos sku 
mnyam nyid ngang las rtsal sprugs pas// mtha' yas sgron ma 'dul dbang de ltar grags// ma bcos rang byung byang chub snying po las// rtog pa'i gdeng chen ma yengs rtsal sprugs pas// mkha' ltar mnyam pa'i 
don la rtse gcig gnas// nga dang bdag tu brtags pas mu rtegs 'khrul pa'i lam// skyil krung ngag bsdams dbang po ngan sdud pa// rtags pa'i don tshol rdo dang gser ltar min// byis pas bslus te sgro tri 
don spyod pa'i// bcu shod bcu zhen mtshan ma g.yeng ba'i rgyu// gang gis de la zhen phyir de 'dzin pa// phyin pa'i lam med rtogs pa'i dus med de// chos nyid chos 'tshol rnyed par ga la 'gyur// zhes gsungs 
so// byang chub kyi sems rgya mtsho chen po'i rgyud las/ bde ba chen por rtsal sprugs pa'i le'u ste gsum pa'o//// kye sems dpa' chen po/ ma bcos ma byas pa'i ngo bo na ming tshig brda las 'das pa 
ste// gang yang dmigs par mi 'gyur ba ni// 'di lta ste/ gang la mi rtog mi 'jug mnyam pa nyid// mi mnyam kun mnyam cha mnyam zhi mnyam pa// gang yang yod pa ma yin kun la yod// ma sbas ma mthong ma khyab </text>
</item>

<item><p>156</p><section>1</section>
<text>brdal ba'i mthu// mi snang kun la rig pa'i cho 'phrul can// gang yang mi dmigs pa las dmigs pa'i snying po 'byung// dmigs pa nyid na dmigs pa med de de bzhin nyid// ma dpyad ma btsal 
ma bstan go ba'i phul// gang na'ang mi gnas phyogs cha med pa gnas med klong// ming tshig brda las 'das pa mtshon du'ang med// ri rgyal rtse nas stibs po'i gtibs 'og tu// mtshan ma rdul du brlag 
ltar theg dman pa// btsal med nam mkha'i ri bo'i gtibs 'og tu// dman pa'i shes pa rdul phran ltar du brlag/ lhun pos zil gnon kun tu gsal ba la// rtse rgyal rtogs pas dman pa zil gnon 
cing// thun mong 'byed kyang nam mkha' mtha' ltar gnas// 'di la bya dang mi bya cung zad med// btsal dang mi btsal bde sdug nam mkha'i ngang// mkha' dang 'ja' snang gza' skar glog lta bur// ma bcos 
ngang gis dag pas thabs kyi mchog/ thig le skye 'gag med pa rdo rje dbyings// thams cad 'byung ba'i rten chen zad med mkha'// bdag gzhan rigs chad mnyam pa'i don dang 'gal// mtho dma' bzang ngan 
chos dbyings don mi mthong// sgyu ma lta bur 'dzin pa nyid kyang rtogs// rtogs pas don mi nus te bslu bar 'gyur// thig le gcig tu gnas pas spro ba med// nam mkha'i mtha' ltar khyab pas bsdu ba med// spro 
bsdu bskyed skyung rtogs pa'i ngo bo bas// rtogs pas rtogs pa 'byin thug pa med// lam la rim pas bgrod pas nam mkha'i mtha' tshol 'dra// sa la rim 'dod 'bras bu blang 'dod pa// bdag la med phyir 
btsal bas tshi chad 'gyur// sgom pa rtogs pa yin phyir sgom du'ang med// ma bsams rang bzhin bdag pas blang dor med// bzhag tu med pa'i don la blo 'jog pa// 'dir bzhag 'di ltar bzhag ces 
dmigs med pas// gzhag tu med pa'i don la gyi nar bzhag/ mi 'gag mi bsam mi dor mi bsam zhing// ngang gis ma bcos yongs kyis 'od gsal ba// rgyal ba kun gyi snying po byang chub yin// dgon par 
mi gnas phyag rgya mi bca' zhing// bzlas pa mi bya dbang po yal bar 'dug/ dus tri ma brjed yengs bral gsal ba'i phul// nyi ma'i 'od zer lus la 'char ba'i rtogs// snang med drag med rig med sku 
gsung thugs// ma khyab med de ye zin 'phrin las yon tan te// byas zin mthong zin grub zin rtogs pa'ang zin// thob zin bsgoms zin spyod zin grol ba'ang zin// de bzhin nyid du'ang mi bsam gang du'ang 
min// mi bgrang mi bsngo yid la dran pa med// byung tshor rjes su ma yin mnyam pa'i ngang// tsit+ta dpal gyi be'u dpal gyi snying po las// chos 'phrul nyi ma'i 'od zer 'bum shar ba// kun la snyoms pa'i thugs rje </text>
</item>

<item><p>157</p><section>1</section>
<text>ya mtshan can// rtse gcig kun la brdal ba'i lhan ne ba// thogs med 'gyur ba med pa'i klong du thim// zhes gsungs so// byang chub kyi sems nam mkha' rgya mtsho chen po'i rgyud las/ chos kyi 
dbyings kyi ngo bo'i le'u ste bzhi pa'o//// kye sems dpa' chen po/ rtogs par byar ba med pa yin pa'i phyir/ gang la'ang bshad cing brtag par mi bya'o// de yang 'di lta ste/ kun gyi ma yin 'ga' 
yi spyod yul te// brtag cing dpyad par mi bya yal bar bzhag/ 'di la rigs brgyud kha dog dbyibs med phyir// gang yang mi rtog mi bsam ched bya ste/ bdag nyid grol dang ma grol snang mi snang// bdag nyid 
chos sku mnyam nyid brnyes pa ni// cir yang bsgyur zhing ngo bo gcig tu 'du// kun bzang lam du ngo bos ye nas gcig/ brtag par phye yang don la gnyis pa med// thog ma tha ma med de dus kyi mchog/ grol dang 
ma grol snang dang mi snang ba// rtog dang mi rtog ma lus tha snyad yin yin// 'di la tha snyad med// de ji bzhin nyid// nyon mongs byung tshor rtog pa mtshan ma rnams// bdag med gzhan med gnyis ka nam mkha'i 
ngang// ma btsal ma bsgrubs bde chen rtsol dang bral// mkha' la 'ja' sogs snang ltar dbye ba med// ji ltar mkha' la yod 'dzin med rtsod pa// de nyid shes rab 'chal phyir rtog pa med// 'di la lung rigs 
tshad mas ci smras kyang// phebs par mi 'gyur ngal pa don med yin// rtog dang dpyod mtha' mangs phyir don dang 'gal// gsang sngags rgya mtsho nam mkha' lta bu la// lung dang rig pas gtan tshigs rjes 
dpag gis// rtogs par mi nus gsang sngags rtogs par dka'// ji ltar dmus long mkha' la mthos 'jal 'dra// mkha' 'dra rgyal ba gcig pu'i spyod yul la// rtsol bas don dpog don mi rnyed de 
gol// 'das dang ma 'das de bzhin nyid kyis don// snga phyi bzung bas ri dwags rgyar tshud 'dra// 'bru dri bcud nas gser gyi nyi shar ba// gzhan du ma yin ga'u'i nang na gnas// dag par byas la mnyam pa'i 
steng du bzhag/ ri bo nyi ma rtsal chen rin po che// rdo rje ka la ping ka rgya mtsho ltar// gang ltar spyad kyang mnyam nyid gdeng ldan gnas// gang ri med dpung par bzhin nam mkha' dang// chu bo me long rlung dang sgron 
ma dang// bdud rtsi lta bur snang phyir yon tan mchog/ rang byung ye shes 'gyur pa med pa'i dbyings// chu shel bai DUr+Ya yi mdog ltar snang// pad+ma phag ltar snang ba'i don nyid la// ma bsam ma btsal don de blo 
la gnas// rtsa gcig yan lag lo 'dab 'bras bu rnams// bgrang las 'das phyir bsam yas snang ba yang// kun kyang rtsa ba nyid du kun 'dus legs// 'di la nyams dang drod rtags gzung ba byed// ched du </text>
</item>

<item><p>158</p><section>1</section>
<text>mi gzung bzhag par bya ba'ang med// mi btsal gyi nar 'dug pa nyid kyang med// sa lam bgrod rtsol 'bras bu thob pa'ang med// snang med brjod las 'das pa dam pa la// chos brtags ldan 
pas rig pa klungs su phebs// theg dman ku jo rnams kyi spyod yul ma yin phyir// gang la ma rag rten 'cha' ma yin mngon du med// yod de rtag tu med pa'i snying po'i don// gang yang ma yin pa nyid ci yang ma 
yin pa ste// gang de gdeng ldan dus gcig gsal ba mchog/ mi sbyang ye nas dag pas bsgrib tu'ang med// phyogs dang khyab med kun tu bdal khyab pas// phyogs dang ris med kun kyang nga yi dbyings// lta bas 
bsgrib tu med pas bdag nyid snang// ched du mig gnyer ma 'gag mi gzung zhing// yal bzhag mi gnas yul shes 'dzin dang bral// chos sku longs spyod sprul pa cig char rdzogs// sku drin che ba'i yon tan 
kun 'chang ba// ye nas rtsa bral thig le gcig gi ngang// mtha' bral kun kyang yid spyin nor bu'i tshul// che mchog rje btsan bla na med pa'i sa// rdo rje 'chang ba 'bar zhing 'jig pa'o// kun 'dul kun sdud kun 
bsgral ye sangs rgyas// don dam pa yi klung las nyams ba med// ces gsungs so// byang chub kyi sems nam mkha' rgya mtsho chen po'i rgyud las/ brtag cing spyad pa'i le'u ste lnga pa'o//// kye sems dpa' 
chen po/ rdo rje slob dpon smad par mi bya sangs rgyas nyid// 'di ni sa gzhi bzhin te bstan pa'i zhi// dus gsum rgyal ba'ang de la bkur ba nyid// sa pa ci phyir de la bskur mi byed// gzugs sku bum pas lhag 
pas spyi bor blang// stong dri rin chen gter gyis yongs bkang la// gus pas 'dud cing lus kyang yongs gtong na// 'dus byas rdzas dang nor bu bzhon pa sogs// chung ma bu mo sring mo brgyan pa kun// 'phangs 
pa med pas rgyal po yab la 'bul// bka' nyan srog kyang 'dor la lus la'ang chags pa med// srog mi 'dod cing gus pas bsgo ba'ang nyan// bskal ba'i sangs rgyas rnams kyi yab yin pas// ma brten 
'byung ba nam yang mi srid do// 'dod lnga'i mchod par rab tu bstabs pas na// rgyal ba'i ma lus mchod par 'di 'gyur ro// 'khrul bas sman sbyar dug gi nad kyis zin// mi rtog 'dod pas de la rgyab kyis 
phyogs// don gyis don btsal rtog pa'i chu bor bying// sems kyis sems btsal sems la gting mtha' med// chos spyod bcu zhes rtog pa'i don nyid kyis// bslad phyir long bas long ba khrid dang 
mtshungs// ched byas gzung 'dzin don la gang log pa// chu zla 'dzin tshul dam pa'i don ma mthong// rtag chad gnyis kar gang gis blo zhen pa// snga phyi brtags pas btsal zhing slar 'ching ste// rnam g.yeng rtog </text>
</item>

<item><p>159</p><section>1</section>
<text>pa'i rdzong des byang chub lam mi rnyed// rdul phran 'dus byas yin dang ma yin pa// brtags pas nam mkha' sbyin te ngang gis stong// 'on kyang gdul bya'i dbang gis so sor snang// de nyid dam 
pa'i don la mthong ba med// rten 'brel phyi nang gcig dang tha dad dang// de bzhin nyid du sbyar bas don dang 'gal// byis pas brtags pas yang dag don mi gnas// gzhi rtsa bcad pas mtha' la thug pa 
med// yul sems snang ba yod med mtha' rtogs pa// nam mkha'i mtha' la rtsod pas thug pa med// gcig dang tha dad gnyis ka mtha' las 'das// blun pos ltas pas gang yang rtogs pa med// sgyu ma mig 
yor chu zla tshul rtogs pa// bden gnyis 'dod pas tha dad don dang 'gal// don la log pa'i kun rdzob mtha' yi lta// 'bras bu don byed mi nus sgyu ma 'dra// rigs dang 'phrin las la sogs dri 'dod 
pa// rigs dang grangs su chad pa'i phyogs lta can// spong len mtho dma' ting 'dzin 'du 'dzin pa// dam par mi gcig tha dad gzung 'dzin can// rnal 'byor dri mtha' che dmigs rigs rtsol ba// lha 
bskyed spyan drangs mchod dang dngos grub rtsol// phyag rgya sngags dbang ting 'dzin rtog pa'i rlung// ji ltar spyad pas mnyam pa'i don mi mthong// rgyu 'bras rigs 'byed gzung 'dzin mtshan ma can// lus sems 
dka' thub gdungs bas mnyam pa med// slob dpon tshad mar ma phyin spre'u 'dra'i lung// bstan kyang lam nor rtogs pas zin ta ro// rang sems bla ma de med mi 'byung phyir// lam gyi lam mchog 'di ni kun 
gyi lam// dkon mchog mi bkur spyin gtong su la bsngo// phyag dang bskor ba mi bya lha mi sgom// mchod pa mi dbul bdag nyid bdag la brtag/ mtha' 'das nam mtha'i rlung ni gzhan gyis rnyed par 
dka'// ma bral ma yengs ma spyad gar mi gnas// 'dzin bral ma spyad don 'di byang chub klong// ma btsal nyi ma'i 'od zer stong 'bar ba// shar med nub med de bzhin nyid kyi ngang// mi mnyam ku 'dus tshig 
gi la las 'das// mi gnas mi rtogs brjod pa'i lam dang bral// gleng brjod bral phyir bshad dang nyan pa'ang med// sgom med bsam med yeng med yal ba'ang med// 'dug dang 'gro 'ong de bzhin nyid kyi 
ngang// mtshams med lnga dang mi dge bcu spyad kyang// snying po byang chub ngang las 'gyur ba med// don 'di rtogs shing klong du gyur pa dang// klong du chud nas rab la ston byed pa// gser la nag tshur btang ba'i 
slob dpon de// brgya byin spyi gtsug rin chen lta bu bas// yo byed lus dang bu nor chung ma dang// dbang po lnga dang snying dang rkang lag gnyis// gzhan yang 'byor pa'i yo byad ci 'tsham pas// rin thang dpag tu </text>
</item>

<item><p>160</p><section>1</section>
<text>med pas rin gyis slu bar 'os// zhes gsungs so// byang chub kyi sems nam mkha' rgya mtsho rgyud chen po las/ sgo dbye ba'i le'u ste drug pa'o//// kye sems dpa' chen po/ 'gyur med 
klong 'di brjod pa'i tshig las 'das// mtshon cing spyad med gzhal med mkha' ltar mnyam// gang la'ang mi rtag ci la'ang bsam mi bya// mi lta mi rtsol don de nyid yin pas// gzhig cing dbye ba med pas kun 
tu bzang// log 'gro bsam yas ma lus gcig sdud pas// gcig po ma skyes nyi ma'i snying po 'dra// bdag nyid chen po kun gyi 'byung khungs gter// tshig min ma 'dres yongs rdzogs don gsal 
na// mkha' la bya lam bzhin de dmigs su med// dmigs med mkha' ltar yangs ba'i cho 'phrul can// ma bsdus ma shis ba yi lto ba ru/ khams dri gsol yang gang gis mthong ba med// mun snang dbyer med 
bde bsdus dbyings su gcig/ sems dang ye shes byang chub nyon mongs gcig/ ma 'dres phyag rgya mkha' la gza' skar bkram// dpag med nam mkha'i dkyil nas nyi shar ba// gzer brgyad 'phros pas yan 
lag bsam mi khyab// rol pa mtha' yas snang bas dbyings kyi ngang// gser gyi nyi ma nyid kyang dbyings su thim// chos dbyings ma skyes gzhal yas zlum po la// spros pa'i rgyan cha ji snyed rdul dang 
mnyam// 'jug phyir skas brgyad sgo brgyad 'bras bu brgyad// ma bsdus ma bsams mnyam nyid snying po'i sgo// btsal med nam mkha'i lus te 'bras bu'i mchog/ 'dab chags rim snang mtha' ma mkha' 'gro 
ltar// smin pa'i ji ltar mos pa'i rim 'jug pa// rim par 'phar zhing sa la rim bgrod pas// mthar phyin bla na med pa'i go 'phang 'grub// ka la ping ka mnga' nas sgo skyes pa// nang nas rtsal rdzogs mkha' 
la 'gro ba ltar// dam pas ma bcos byang chub snying po la// rtog pa nyid na mkha' la bya lam 'dra// re dogs chags sdang zin pa'i mtha' las 'das// theg mchog btsal med nam mkha'i rgyal po ni// mtha' 
yas khyab la mthong yang 'gag pa med// kun 'byung kun shong spong len ye nas med// mi 'gyur tshig bral brjod pa'i mtha' las 'das// mi len mi spong chags med ngang gis stong// ma byas mi 'dzin mi rtog 
cir mi dmigs/ khongs su 'du zhing sgros skur rnam bral zhing// de phyir theg mchog 'di ni mkha' la nyi shar 'dra/ khyab dang gnas dang rgyun mi 'chad pa dang// blang gyur pa dang kun gyang shong ba dang// kun 
'byung kun rten byed phyir chen po'o// gang la mi bsnyad mi sbyar mnyam par bzhag/ mi bya gang yang med pas bya ba'ang med// ma bcos mi 'gyur ye nas rnam par dag/ gdod nas ma bcos kun 'dus thig le'i </text>
</item>

<item><p>161</p><section>1</section>
<text>don// gsang ba'i gsang ba rtog gis mi shes pa// rig pas mi gzhal gtan la dbab tu'ang med// tshig gis mi mtshon mtha' las 'das pa med// ltar med gcig med tha dad nyid du'ang 
med// sgom pa'ang med de dus tri kun la snyoms// mi bsam mi spyad kun la rol spyad nas// 'di ni mkha' la spong len med dang mtshungs// gsal dang rang byung spong len med pa dang// gnyis med mi rtog tshul 
gyi me long 'dra// kun la snang dang bdag 'dus zad pa med// yon tan kun ldan yid bzhin nor bu'i tshul// mtshon med lam la mtshon pas don mi rnyed// e e ma ya mtshan 'byung ba'i gzhi// nges med brjod 
med grangs med nam mkha'i gsung// kun rig kun gsal ma 'phros thig le'i ngang// ma mdzad kun la snang ba'i rol pa mchog/ don 'di blo la gnas pa'i rnal 'byor pa// phyal bar bzhag cing mnyam par 
rtag par bya// blo rab rgyal ba rigs 'dzin spyod yul te// dman la bstan pas ldum bu bsngas ltar skam// zhes gsungs so// byang chub kyi sems nam mkha' rgya mtsho chen po'i rgyud las/ nye bar mtshon pa'i le'u 
ste bdun pa'o//// kye sems dpa' chen po/ gang la'ang mi bzhag gang du'ang gnas mi bya// dgon pa dben pa spong len gang byed pa// mnyam nyid rdzogs chen don las 'gal ba'i phyir// gang la gnas 
kyang mtshan nyid rtog dang bral// gnas dang yo byad dus dang ting 'dzin dang// sbyor sgrol mchod pas dngos grub sgrub la sogs// ched du byas pas mnyam nyid rlung dang bral// de phyir spong len med na nang dang 
bral// shin tu gsang ba'i don dam bde chen ni// mtshan mas ma yin mtshan ma med pas min// yod med rtag chad mtha' dbus la sogs pa// spong len bral bas nyi ma'i dkyil ltar gsal// thabs dang shes 
rab ye shes sems nyid don// rig pa dbyings su phrad pas bde ba'i mchog/ ma chags mi 'dzin mi g.yo mi 'khrug cing// gsal 'grib snyoms la spong len bral ba dang// chags dang bral na gdeng las mi 
'di rtags// goms brtan gsal na klung tri bstan pa yi// 'jigs dang bral bas gang la dga' drod med// drod rtags ched 'dzin sems la gnod pa'i nan// srin po mnyam pa lha mo mtshan ldan ma// mthong 
yang zhe sdang 'dzin dang chags bral na// bdag phyir rtogs pas de nyid sems// klubs su zhugs pas ma yengs 'dres pa'i rtags// bsam pa mi bya mi bsrun ci bder zhog/ lus kyang mi bcos ngag kyang mi 
bsdam ste// dbang po mi brtul kun tu lhug par gnas// 'gro dang 'dug nyal 'gre du mnyam du gnas// mi snang mi 'gyur nam mkha' lta bu'i don// sku gsung thugs kyis ma khyab med pa'i phyir// yon tan </text>
</item>

<item><p>162</p><section>1</section>
<text>'phrin las mdzad pa cir yang ston// drang srong dmigs pa'i yul las 'das pa med// sku gcig kun la khyab pa thig le'i sku// ma bdal yongs la gnas pas khyab pa'i gnas// tha snyad mi gnas 
gnas la gnas pa med// mtha' dbus ma spangs bral bas snying po mchog khyung chen mkha' la 'phur pa'i lam la gnas// ma btsal gnas su phyin pas bya bral lung// ma rnyed nyon mongs bral bas ye shes 
dben// skal don 'di ldan klong du su zhugs pa// gang ltar bstan kyang shi len le 'dra// dkar lam dngas gsal kun gyi sku mnga' ba// ye shes lnga ldan bcom ldan rdo rje 'chang// gdod nas ma btsal rnam 
rol de bzhin gshegs// bdud rtsi nyon mongs mtsho mdzad sman pa'i mchog/ bdag mchog gang gis de yi don shes pa// snying po bcud 'dus yang rtse bla na med// zla ltar bsil gsal nyi ltar snyoms mdzad 
pa// don rnams ma bcos dbyings las mi bskyod de// bya med byas zin bya ba'i yul las 'das// rang byung ye shes btsal med grub pa'i mchog/ yon tan brjod med skyon yon shin tu gcig/ byams dang snying 
rje dga' dang btang snyoms kyis// ye khyab de ltar mdzad med ye nas zin// dug gsum sku gsung thugs su dngos grub mchog/ dug lnga rnam dag ye shes lnga yi klong// chos sku ma bcos ngang la su gnas pa// de 
bzhin de bzhin gnas pas bde ba che// log rtog mnyam pa'i tshig las mig gnas shing// 'jig rten blun po'i lam la ma chags na// seng ge lta bur phra mo zil gyis gnon// mi 'jigs gtsang mar gnas 
pa'i don yin te// gang la'ang gsol ba mi 'debs rang la byung// ci la'ang mi bsam mi bsam pa yang med// gang la mi 'gog yul la'ang rten mi 'cha'// byung tshor 'dzin rtogs 'gags 'brang chags sdang 
dang// gsal dang mi gsal 'byung 'jug re dogs bral// 'dzin dang yal ba ched byas bying rmugs dang// gnas dang 'gug dang ma yengs don la gtod// ma yengs ma blangs ji bzhin nyid kyi ngang// de ltar 
mnyam pa'i blo 'ang mi 'dzin par// mkha' ltar gnas pas don la phebs pa'i mchog/ sgo drug mtshan ma 'gag med blang ba'ang med// rgya mtsho 'jings ltar mi 'khrungs ngang gis gnas// zhes gsungs so// byang 
chub kyi sems nam mkha' rgya mtsho chen po'i rgyud las/ mi rtog par bya ba'i le'u ste brgyad pa'o//// kye sems dpa' chen po/ nga ni rgyal ba kun gyi sku// bcos med don ni chos nyid mkha'// chos nyid 
bdal ba kun 'dus klong// gcig tu 'dus pas lta dang bral// gnas ni nam mkha' mtha' la gnas// snang srid rgya chen sku mnga' zhing// bstan pa mtha' yas kun la bstan// 'dus ni chos kyi dbyings su </text>
</item>

<item><p>163</p><section>1</section>
<text>'dus// bstan du mtshan ma'i ming dang bral// dmigs su kha dog dbyibs las 'das// gzung du rdzas dang gzugs su med/ theg chen mi rtog mtha' bral dang// chos sku snying po 
bcud kyis thim// chos kyi dbyings la mtshan med na// su zhig mtshan ma rdzas su 'dod// nam mkha' lta bu'i chos nyid 'di// bdag la phyogs dang ris su med// snang ba 'di ni ye shes gsal// rang byung ye 
shes rtsal bral ba// mtha' yas lus su bdag snang bas// bdag ni rdzogs chen sku mnga' ba// mnyam nyid rol pa chen po'i klong// yi ge med pa'i rgyud kyi don// ma gsungs pa yi don du brjod// gsung du 
yul chen yul med pas// brir med kha dog dbyibs las 'das// rgyud chen bde mchog rmad byung ba// sku gsung thugs sogs ye shes kyang// bstan med rig pa nyid kyi mchog/ log 'khrul mnyam pa chen po'i 
don// nga ni brtag pa chen po ste// 'gyur ba med pa'i thig le'i don// thig le byang chub sems kyi mchog/ bskal pa grangs med sngon rol nas// nga las ma byung gcig kyang med// dkyil 'khor ma bkod lhun 
gyis rdzogs// mchod pa gzhan la mi dbul te// nga nyid yin phyir bya ba med// bstan pa lus la ma bshad de// gnas kyang gang la'ang bstan pa med// dus ni zag med dbyings kyis dus// 'khor ni rgyal ba'i 
snying po mchog/ stong ba nga nyid gcig pu ste// bsdus pas bdag nyid gcig pu 'khyil// nga ni nam mkha'i rgyal po nyid// chos sku nam mkha'i ngo bo sa// gzugs sku nyi ma 'bum brdal pa// mi 'gag thabs chen 
rol ba'i dbyings// nga ni shes rab bla ma mchog/ sna tshogs phye yang tha dad med// don la gcig dang du ma med// gang zh-ig 'dzin pa rtog pa'i rgyun// nga ni bcud rtsi dam pa mchog/ nyon mongs zug rngu rab tu 
'byin// bde chen dbyings su thim par mdzad// don la gdags pa'i tha snyad bral// nga ni nam mkha'i mtha' dang mnyam// dus dang gnas dang mdzad pa dang// phyogs dang rgya yongs ma chad pa// nam mkha'i 
mtha' dang mnyam pa'i don// nga ni kun tu bzang po ste// cir yang med pa cir yang rol// yon tan kun rdzogs kun tu bzang// ma lus rol pa'i 'byung gnas gter// nga ni gsal ba'i gzi brjid de// ma 
byas rang sar spong len med// brtag dka' spyod yul thun mong min// dper na nyi ma'i zer bzhin no// gang la'ang mi spyad mi brtag cing// don la'ang gnas par mi bya ste// bsam med ngang la ji bzhin 
gnas// de la'ang bsam par mi bya'o// gang yang mi spang dor du'ang med// gang zhig dang du blang du'ang med// sems dang byang chub gcig pa la// phyogs dang ris su zhig 'dzin// nyams dang rtag tu ci la </text>
</item>

<item><p>164</p><section>1</section>
<text>rten// yod med gang yang mi gnyer te// de nyid tsam du bsam pa yin// nga la nga yis bsam med na// rig pa'i klong du zhugs pa'i mchog/ bdag nyid chen po ye shes la// 'bras bu ma btsal 
lhun gyis grub// 'di ni chos dbyings dag pa ste// dag dang ma dag 'khrul pa med// byar med bya bral bde chen klong// chos dbyings nam mkha' dkyil po che// thams cad bdag nyid chen po yin// zhes 
gsungs so// byang chub kyi sems nam mkha' rgya mtsho chen po'i rgyud las/ zhal gyis bzhes pa'i le'u ste dgu pa'o//// kye sems dpa' chen po/ byang chub sems ni mtha' kun spangs/ kha dog mthing kha bai 
DUr+Ya// 'gyur ba med phyir de bzhin no// 'di la 'gag par rung ba min// 'di la rgya dang tshad med de// nam mkha'i mtha' dang mnyam pa'i tshad// dus ni ye nas mnyam nyid de// dmyal ba yi dgas byol song 
yang// sems phyir ye nas rgyal ba'i chos// 'di yang byang chub sems kyi lung// stong ba chen po dpag med sku// mkha' gsal ma bcos g.yung drung don// 'khor lo dpe byad mtshan ldan yang// byang chub sems 
las gzhan ma yin// e ma thig le bde ba'i don// e ma ye shes dpag med pa// e ma ye shes gnyis med byang chub sems// e ma kun gyi mtha' las 'das// e ma tshig gi yul las grol// e ma cir yang 
'gyur ba'i sku// e ma brjod med mnyam pa'i gsung// e ma rtog med sa le'i thugs// ye shes thig le bde ba'i klong// 'di ni sangs rgyas thams cad kyi/ 'da' bar dka' ba'i ngo bo nyid// bde gshegs 
rgyal ba gang zag dang// rigs 'dzin rim par brgyud de grag/ de yang byang chub sems nyid yin// rgya mtsho chen po rang bzhin ltar// mi g.yo mi skye dbyings nas rol// ji ltar snang yang bdag la 
'dus// bdag nyid rgya mtsho'i gting ltar gnas// 'gro dang 'greng dang 'dug nyal dang// theg chen don las 'da' ba med// ma yengs klung du zhugs pa dang// 'di ni blo las gsal ba'i tshad// mi 'gyur nam 
mkha'i rang bzhin las// rnam rtog mtshan ma gtibs spungs pas// mkha' dang sprin ltar ye gnas pas// rang byung rang bzhin ngang du 'dus// de yang nga yi cho 'phrul yin// mi 'gyur mi shigs 'gyur ba 
med// mi sbro mi 'dug gzhan ma yin// thig le ye nas rdo rje dbyings// 'pho 'gyur med pa'i klong brdal bas// ye nas byang chub gnyis med lung// stong dri brdal chen zhing gnas pa// ye nas sku gsum lhun 
gyis grub// nyi ma bye ba'i 'od brdal yang// byang chub sems las gzhan pa med// gang ga'i rgyal rigs 'dzin pa yang// dbyings su gcig pas 'du ba med// ji snyed theg pa mtha' yas kyang// de bzhin nyid </text>
</item>

<item><p>165</p><section>1</section>
<text>la gsung ba med// snying po snying po bcud kyi mchog/ theg pa'i theg pa yang dag don// ma bcos ma bslad chos kyi dbyings// byang chub sems de mtha' dbus bral// longs spyod sprul ba phyag rgya'i 
mchog/ 'du 'phro bde nas rtog pa kun// mnyam nyid rig pa'i snying po la// mi 'da' 'on kyang don dang 'gal// 'byung med 'jug bral bde ba'i klong// ched byas med pas rang bzhin ngang// ma chags thabs 
kyis spyod pas na// ma btsal lhun grub ngo mtshar che/ kha dog dbyibs grangs la sogs pa// rtsi las 'das phyir dmigs dang bral// dmigs bral snying po'i don 'don pas// yi ge med pa'i don la lta// brjod 
pa med pa'i gsung nyid do// rtog bral snying po don la brtag/ e ma ngo mtshar rmad du byung// mi dmigs pa las dmigs pa bral// dmigs dang mi dmigs gnyis ka mtha'// mtha' bral dbus ma de bzhin 
te// de bzhin nyid du dmigs pa med// 'du shes nyer 'jom bral ba ni// chos kyi rtsa ba nyid yin te// rtsa ba'i rtsa ba rgyu yi rgyu// kun gyi dgongs pa ngo mtshar che// mkha' ldan yang dog gnyis med ldan// rgyal 
ba'i dgogs pa spros pa med// ma byas gzugs brnyan kun 'byung ba// 'gag med ye shes rang snang ba'o// rdo rje rin chen kun 'dus legs// dpag med thig le rgyas pa legs// chags med mkha' 'dra dag 
pa legs// don grub rdo rje gsang ba legs// zhes gsungs so// byang chub kyi sems nam mkha' rgya mtsho chen po'i rgyud las/ ye shes kyi tshad bstan pa'i le'u ste bcu pa'o//// kye sems dpa' chen po/ thig 
ler kun 'dus thig le lung// rtse gcig bsdus pa'i bla na med// chos kyi snying po kun gyi don// ngo bo brjod dpag med pa'i don// bya bral bde klong ji bzhin mchog/ snying rje nam mkha'i yul las 
'das// ston pa'i ston pa theg pa'i rtse// thig le mi 'gyur bde chen klong// bstod cing bsngags pa kun las 'das// rang byung rgya mtsho spyod pa'i gzhi// kun 'dus mtshungs pas dam pa'i lam// bya bral bde 
chen nam mkha'i klong// mi rtog rtog pa'i yul las 'das// rnam grol bya bsam yul med pa// spros med bsam pa'i yul las 'das// dbang po'i spyod yul ma yin zhing// tshig dang yi ge de bzhin 
min// brtag dka' brjod du rdul tsam med// bsam med bsam pa'i ngang 'jog pa// bde chen rlung nas gol bar 'gyur// ming tshig sgra yi rjes 'brang bas// mi mthong smig sgyu snyeg pa 'dra// yang dag don 
'dzin 'khrul pa'i rgyud// ci phyir ye nas mtshon du med// bde sdug mnyam 'dres dag pa'i tshul// rnam pa mi mjed thabs kyis rol// gsal la ma 'dres bsam kun bral// mi g.yo ting 'dzin rgyal por </text>
</item>

<item><p>166</p><section>1</section>
<text>gnas// mthong ba mig med mngon sum yin// mtha' dbus bral ba yangs pa'i spyan// snang brtags rang snang chos kun ni// mi g.yo mi 'dor mnyam par gnas// mi dgongs rol pa thabs kyi 
sku// thun mong ma yin thabs che yang// kun gyis yangs pa'i nyon mongs rnams// mtshams med la sogs spyod pas kyang// don dam gnyis med bde ba grub// 'dod chags la sogs de bzhin no// lung 
rigs thun mong don mtshon nas// rnam tri ting 'dzin rim bsgoms pas// rtsol bral mnyam pa'i don las gol// bya bral nam mkha'i mtha' la gnas// rang byung ye shes snyad dang bral// zin pa'i bdud rtsis 
rtsol ba 'joms// bya bral yul la ye nas gnas// thams cad thig le skye med pas// bsdu 'phro dmigs pa'i lam las 'das// dngos med skye 'gag bral ba'ang med// mtshan ma med pas cir mi gnas// bya 
bral bde ba'i snying po 'di// nam mkha'i mtha' bzhin ye gnas pas// rtogs pa'i smra bsam yul las 'das// gang yang gnas pa'i don nyid la// ma bcos don la blo gnas na// ma bcos ma yengs khong ngal 
bas// ji bzhin don la gnas pa mchog/ gang yang ma yin snying po'ang min// yod med sgro bral bde ba'i lam// ma bsams ma yengs ji bzhin gnas// btsal du med pa'i chos nyid la// ji bzhin nyid du ma 
shes na// ched byas rtsol bas don mi rnyed// de phyir bgrod rtsol lam las 'das// phyogs dang kha dog dbyibs bral la// dkyil 'khor la sogs gang byas pa// byas pa rtog 'dzin chen po ste// de nyid dam par 
gyur ma yin// ma brtags ma bsams mnyam pa nyid// dag pa'i don la der gnas pa// ma bcos rnam dag rgya mtsho'i gling// yon tan dpag med dbyer med klong// ji bzhin don chen mnyam pa la// gang yang 
med de sna tshogs 'byung// klong yangs chu bo rgya mtsho sbyin// cir yang snang la gcig tu 'dus// e ma dpag med rgyas pa'i mtha'// nam mkha'i mtha' dang mnyam sbyor zhing// 'da' bar dka' ba'i dam tshig 
mchog/ mnyam la mnyam par rab sbyor zhing// mnyam pa nyid las 'da' mi rung// gal te 'das na 'tshig 'gyur zhing// rdo rje sems dpa' nyid kyang ldang// 'jigs pa chen po da la 'ong// bdud dang gnod 
sbyin srin po dang// mkha' 'gro yi dgas sha za sogs// ma rtogs don phyir de la ldang// 'on kyang dug dang bdud rtsi ltar// gcig las du mar snang ba'i phyir// ngo bo brtags mtha' dang bral// gang yang yod 
pa ma yin yod// yod med mtha' las ma 'das na// dam pa'i don de rnyed mi 'gyur// gang yang 'di la ma gnas na// ma bcos don la gnas pa'i mchog/ 'du 'bral med pa don gyi gzungs// mkha' 'gro la </text>
</item>

<item><p>167</p><section>1</section>
<text>gsang thig le mchog/ mkha' ltar gnas pa'i don go bas// gtso ba'i chu bo mtha' las 'das// gang yang dang blang dor ba med// gnas dmigs 'gro 'ong las grol ba// dam pa'i don chen nam 
mkha' 'dra// don la de ltar gnas pa gces// zhes gsungs so// byang chub kyi sems nam mkha' rgya mtsho chen po'i rgyud las/ thig le don la mi 'da' ba'i le'u ste bcu gcig pa'o//// kye sems dpa' 
chen po/ dbyings dang 'du 'bral med pa'i sku// bde chen thams cad mkhyen pa'i thugs// ma bsgrags go ba'i gsung mchog ste// rnam dag bde chen ngang la gnas// mnyam nyid kun bzang nyid kyi 
dbyings// bde gshegs gsung sgra kun la sogs// mkha' ltar gnas pas a rab bde// rdzogs chen ma bgrod phyin pa'i lam// byar med bde chen lhun rdzogs dbyings// theg pa tha dad rim snang ba// ma 
'dres yongs rdzogs bde ba'i lam// rgyal thabs spyi blugs kun gyi rtog/ shes bya'i shes bya kun gyi gzhi// kun gzhi rdzogs chen mnyam pa'i mkha'i// rnam shes nam mkha'i mtha' dang mnyam// bde chen rnam
 dag byang chub dbyings// bla med 'byed pa med pa'i sa// kun bzang rang byung bcom ldan 'das// gcig bu rgyal pa'i rje btsun mchog/ sku gsung thugs kyi phyag rgya'i mchog/ bla na med pa'i mchog la 
 gnas// chos dbyings ma skyes kun 'byung bas// rig pa rgya mtsho lhun gyis grub// lhun rdzogs byang chub sems kyi dbyings// mi gnas 'bras bu'i ngo bor gnas// zla rgyas lta bur 'phel 'grib med// ye nas 
 rgya mtsho dbyings dang mtshungs// spro bsdu ye nas ji bzhin ngang// bsod nams ye shes dus gcig rdzogs// lta ba nam mkha' lta bur brtag/ btang snyoms lhun rdzogs chos kyi dbyings// mi gnas nam mkha'i 
 rang bzhin la// thugs rje'i cho 'phrul ya mtshan che/ khyung chen mkha' la 'phyo ba bzhin// chu klung ngam 'grogs nyam mi nga// bar snang stong pa lam du bde// gang du dmigs pa dus gcig gcog/ de nyid ye sbyang 
 rnal 'byor thugs// byang chub snying po nyid rtogs pa// sangs rgyas ye nas grub pa'i ngang// da gdod btsal du ga la yod// re dogs mtha' las rnam par 'das// de rtogs yon tan bsam las 
 'das// bdag gzhan don kun lhun rdzogs pa// spyod pa rgya mtsho bder spyad kyang// mi gos dogs med pad+ma bzhin// chos nyid chags med rtog gyur na// spyad pas gang spyad nyams pa med// thugs rjes spyod pa 
 mtha' yangs pa// thabs kyi spyod pa de bzhin spyod// rnam rtog sbros bral 'dzin mi mnga'// mkha' mnyam rgyal po re ba bskang// ci spyad ci smra gang 'byung ba// skye med dbyings kyi cho 'phrul rnams// byang chub </text>
</item>

<item><p>168</p><section>1</section>
<text>sems kyi dbyings nas 'phro// mkha' dbyings rnam dag yangs pa na// lhun grub rin chen gzhal yas khang// de las rgya mtsho bsam las 'das// rang la rang nyid skur ston pa// rdo rje dbyings kyi 
dkyil 'khor rnams// 'gro don dkyil 'khor snang ba'i phyir// sna tshogs sku gsung thugs su 'phro// sprin med mkha' la gza' skar ltar// rgyal tshogs bsam 'das cir yang snang// ma spangs rol mdzad 
longs spyod ldan// rdo rje sems dpa' dpal sbyor ba// shes rab dbyings las phyag rgyar gsal// sa le mnyam la ma 'dres pa/ khyad par ye shes sgyu ma'i tshogs// kun tu bzang po rang byung ba// gcig pu mnyam 
nyid chos kyi sku// sku gsung lhun rdzogs phyag rgya che// ye nas lhun grub byang chub mchog/ bla med mchog la zhugs pa yin// bdag gzhan mi rtog ma 'dres gsal// rdo rje nyi ma shar ba bzhin// lhan ne gsal 
ba'i 'od dang ldan// rnam thar dbu tri phyag shong ste// ye shes drug ldan chos kyi dbyings// skar tshogs bsam yas mkhar 'dus ltar// bsam yas dkyil 'khor chos kyi dbyings// nyi ma gza' skar zil gnon 
ltar// theg dman zil gnon ye sangs rgyas// kun bzang rdo rje sems dpa' mchog/ nyi ma'i 'od stong 'bar bas mdzes// rgyal ba kun stong ngo bo ste// dkyil 'khor 'od lnga kun gyi bdag/ kun gzhi rnam dag 
ye shes klong// rang byung ye shes btsal med ngang// stong khams kun snyoms thugs rje mchog/ 'gro ba'i don mdzad kun tu bzang// dbye gsal blang dor gnyis med don// gcig dang du ma rdzun pa'i 
phyir// rnam dag chos dbyings dag pa'i ngang// zhes gsungs so// byang chub kyi sems nam mkha' rgya mtsho chen po'i rgyud las/ 'byed pa med pa'i le'u ste bcu gnyis pa'o//// kye sems dpa' chen po/ mi 
gnas mi spyod yongs kyi lam// ma rtog rtog par byed pa med// thug med dbyings la bri ba med// skye med dbyings las skye ba'i mchog/ gang yang ma yin chos kyi dbyings/ khams gsum rnam dag skye med 
dbyings// dbus mtha' mi dmigs rtogs las 'das// rtog pa'i gnyan por mi rtog sgom// mi rtog sgom pa rtog pa'i nad// chos dbyings rtog pa las 'das pa// rtog dang mi rtog gnyis ka mtha'// spros med 
byang chub snying po ni// kun gzhi rnam dag ye shes zhing// chos dbyings dam tshig lha dang bdag/ lta spyod la sogs tha snyad rnams// 'du na ye shes bde ba'i zhing// bud+d+ha sems can ye gcig pa// dbyings dang ye 
shes tha snyad tsam// ngo bo chos sku snying po'i tshul// sa la bgrod rtsol lam dang bral// ting 'dzin bskyed cing dmigs pa med// dam tshig bsrung ba'i tshul du med// rgyu 'bras 'du na don gcig la// mkhyen ldan </text>
</item>

<item><p>169</p><section>1</section>
<text>mun sel byang chub sems// dkyil 'khor byang chub sems las byung// skye 'gag med pa'i ngo bo la// dmigs pa'i cho 'phrul rgyun mi 'chad// mthun 'jug spyod pa kun mdzad kyang// snying po don 
la g.yo ba med// bdag gzhan don kun 'grub 'gyur yang// thugs rje 'gro don kun la bdal// mig tshig sgrol mas don mtshon pa// rnam grangs bsam yas blo la gnas// de bzhin mnyam nyid nges pa'i 
don// mi tshogs bsam yas gcig tu 'dus// yod med rtag chad ma yin la// bdag dang mtshan mar 'dzin pa med// phyi nang gzung 'dzin mtha' dang bral// gang zhig de ltar rtog byed pa// mi mkhas blun po phyi 
rol pa// snang yang med par gang smra ba// mu stegs chad pa'i lam yin no// de nyid don la blo zhan pa// snying po don dang 'gal bar 'gyur// gang yang ma yin sna tshogs pa// 'byung phyir ye shes chos dbyings 
mchog/ snying po byang chub bcom med lam// 'du na don rtogs rdzogs chen pa// rnam dag grub pa rtog med mkha'// re dogs med pas dbyings nyid gsal// 'bras bu btsal bas grub mtha' med// kun gzhi 
ye shes chos kyi dbyings// ye nas sarba bud+ha la// gang nas su la gsol ba 'debs// nyam thag btsal bas grub pa med// chos nyid chos 'tshol ga la rnyed// bud+ha nyid la bud+ha tshol// rgya mtsho dbyings nas smig 
sgyu rnyed// btsal bas mi rnyed ngal don chung// ye nas byang chub snying po las// btsal zhing don mtha' sems la thug/ ting 'dzin byang chub sems la gsal// brtags na bdag nyid bud+ha dbyings// mnyam nyid 
chos sku mchog nyid gter// gsang ba'i dkyil 'khor rmad byung ba// snying po don mchog dbyings la 'dus// bsod nams ye shes lhun rdzogs pa// mtshan dang dpe byad ye shes 'das// chos nyid khyab bdal 
snyoms pa'i mgon// ye nas byang chub snying po'i don// rgyal ba nyid dang dgongs ba gcig/ mnyes ldan dngos grub brjod mi lang// 'jig rten nyi mas gsal byed ltar// ma lus snang byed theg pa'i mchog/ rgya 
mtsho u dum wa ra bzhin// byang chub sems ldan don rtogs na// mi gtong ting 'dzin goms pa 'grub// chags sdang blang dor blo skyes te// 'khrul sems rkyen gyis 'khros 'gyur na// byang chub don las 'gal 
ba'i phyir// skad cig grub pa'i rgyu nyid la// log rtog gso zhug 'khros pas brlag/ 'bad thag chad 'gyur 'grub mi 'gyur// blo ldan 'gyod pa skyes gyur na// rang sems dpang btsugs ma gtong bas// byang 
chub sems mchog blo la shar// bskal par bsags pa'i mun nag nyid// rig pa'i rgyal po nyi zer gyis// skad cig nyid kyis sel bar 'gyur// blun rmongs sems rgyud tha dad pa// bdag gzhan pa yi sems </text>
</item>

<item><p>170</p><section>1</section>
<text>rgyud kun// rgyal ba'i sku ru gcig pa la// 'khrul pas so sor brtags mthong nor// ye shes sgyu ma rgyal ba dang// log rtog 'khor ba'i sems can 'du// brtags pas tha dad snang ba yang// don 
dam dbyings su yongs kyis mnyam// zhes gsungs so// byang chub kyi sems nam mkha' rgya mtsho chen po'i rgyud las/ sgom zhing bsam du med pa'i le'u ste bcu gsum pa'o//// kye sems dpa' chen po/ gang 
la mi gnas mya ngan 'das// ye nas byang chub snying po la// rang sems bud+ha mngon sum pa// gzhan du btsal ba rdul yang med// 'gro ba skal ldan rnams don du// mi sgrub gzhag pa nyid du'ang med// chos 
dbyings dam pa'i don rig na// kun la khyab pa'i thugs rje 'byung// sgyu ma thabs mkhas ting 'dzin gyis// 'gro don spyod pa sna tshogs ston// bdag gzhan spyod pa mi 'byed phyir// 'du na don gcig d+harma'i 
sku// d+harma kA ya skye na rtog pa yis// skye ba'i cho 'phrul cir yang bstan// mdzad pa bcu gnyis don ston pa// cir yang 'gyur ba med pa sprul pa'i sku// thugs rje cho 'phrul cir yang gsal// thugs rjes gdul bya 
kun 'dul ba// sgyu ma'i rlom sems kun dang bral// rgya ba'i dgongs pa ji snyed pa// rang bzhin ma bcos de bzhin nyid// d+harma sarba sgyu ma lta bu'i phyir// ting 'dzin sgyu ma sna tshogs rnams// gang du'ang mi 
dmigs nyes pa med// rang byung rmad grags snying po ni// gang ltar bstan kyang 'gyur med ngang// phyi nang ma lus gzugs rnams ni// sku mchog brgyan gyi 'khor lor rdzogs// sgra skad bsam yas ma lus pa// ye 
nas spros med gsung gi mchog/ thams cad dbyings su ro gcig pa// thugs mchog mi zad rgyan gyi mchog/ srid dri mnyam sbyor mi g.yo ba// chos sku snying po byang chub mchog/ gsang sngags dbang phyug go 'phang 
ldan// man ngag gsang ba'i don med par// dregs ldan nga rgyal che ba'i sa// rang gi lta ba mthong 'dod pas// gti mug 'thibs pa zon med pas// yas bzhag btsan thabs drigs pa yis// bla med gzhal 
yas 'phags 'dod pas// brnyas sems mnyam las 'gal ba'i phyir// lta spyod bdud kyi las su 'gyur// mtho dman rlom sems mnyam pa'i bcugs// mkhas pa don gyi lung bzhin du// skyon ldan dge rtsa 
khyad par 'phags// tshig la mkhas pa nyid yin kyang// phyal 'gyur byang chub sems spang na// rdo rje lta bur grub 'dod pa// log 'dren gsog can bden smras kyang// 'khrul sems log 'dren dbang du 
'gyur// gsang sngags rgya mtsho sgo yangs zhes// rgyal ba'i sku bslus slar log pa// bdud rtsi dug tu 'gyur ba de// lus sems rdul du gyur pa yis// dmyal bar nges 'gro snying re rje// de bas dam pa'i lung </text>
</item>

<item><p>171</p><section>1</section>
<text>bstan pas// nges pa'i don la rtse gcig pas// mnyam pa'i gdang las ma g.yos pa// byang chub chen po'i rlung la gnas// bde btsal med pa'i don gsal zhing// tshad med don ldan rnal 'byor 
pas// don gzhi ma btsal grub 'dod pa// bya bral lhun grub ngang la gnas// gang la mi chags mi snang zhing// mnyam pa nyid las mi 'da' ba// rgyal ba'i sras po ngo mtshar che// rig pa 'dzin pa'i don la 
gnas// de yis sems kyi don bltas pas// mthong ba med pa'i don la gnas// gang zhig dad ldan stong pa de// theg mchog rigs su nges pa dang// ma rmongs lhag pa'i don shes las// gzhan du brjod na 
tshig par 'gyur// zhes gsungs so// byang chub kyi sems nam mkha' rgya mtsho chen po'i rgyud las/ don dang mtshan ma bstan pa'i le'u ste bcu bzhi pa'o//// kye sems dpa' chen po/ ma bcos ma byas dag pa 
la// gdod med rtsol ba ye nas med// med pa'i rgyud las yod gsal ba// ma mthong 'dres pa'i dkyil 'khor mchog/ dang po med pa'i rgyu yin na// de la rtog pa'i rdzas ci yod// de bas dam pa'i lung nyid 
la// rtog ges spyad par mi 'grub ste// rang gi don yang nyams gyur phyir// brtag cing spyad par mi bya'o// yod med dag la rab brtags pas// stong pas don la mjal 'dod pa// zho 'dod rwa la 'jo ba 
bzhin// 'grub par mi 'gyur rang rgyud rlag/ ji ltar nyi ma'i 'od zer la// mig gis brtag par mi nus kyis// de nyid mun pa snang ba ltar// e ma rab tu gsang ba yis// bdag gi pad+ma rdo rje 'di// ma yin de 
nyid bdag gi bu// rigs 'di ma bcos de lta bu// gsang sngags rgya mtsho chen po 'di// lung dang rig pa rtog pa dang// dpe dang tshad ma gtan tshigs dang// rjes su dpags pa'i shes rab kyis// rtog par nus 
pa ma yin te// dngos grub rlabs chen 'khrigs pa can// bsam yas gting ni dpag dka' ba// lung dang man ngag theb pas grub// dman pas mi 'grub ngal 'gyur te// don med mtshan ma g.yeng ba'i 
rgyu// rtog med blo ngan phung bar 'gyur// de phyir kun gyi spyod yul min// rdo rje rigs pa 'dzin pa'i sras// lhun gyis grub pa'i spyod yul te// ji ltar nor bu rin chen dang// nam mkha'i rgyal po 'dra ba'o// e ma 
rab tu gsang ba yi// dam pa'i spyod yul zab cing phra// gzung du med la brjod dang bral// 'di zhes bstan du ga la yod// e ma bya btsal med pa la// btsal bas chu bos 'bogs byed pa// rab tu bcings 
pas dam bcings pa// rtsol ba don med ngal ba'i rgyu// e ma ho lhun grub snying po la/ khrus dang gtsang spra bya mi dgos// dka' thub spyad pa'ang mi dgos te// don dam bde chen lhun grub ngang// e ma nyi ma'i </text>
</item>

<item><p>172</p><section>1</section>
<text>snying po la// ye nas mun pa ma grub phyir// btsal med bde chen snying po la// mtha' yi mun pa ye nas med// e ma ho don gyis don btsal bas// don la brtag med de bzhin nyid// de phyir rnyed 
pa'i gnas med de// mkha' la 'dud ltar gting dpag dka'// e ma'o bde chen snying po la// sgro skur ched byas don gyis tshol// btsal bas ma rnyed rang la thug/ rang yang de bzhin nyid kyis zhi// e maho rgyal 
ba'i spyod yul 'di// sus kyang ma sbas rang bzhin gsang// nam mkha'i mtha' ltar dbyer med par// nyi ma sgrib med ji bzhin no// e maho ngo mtshar rmad kyis chos// kun la gnas la rang bzhin 
gsang// mnyam nyid rig pa'i spyod yul te// skyes bu blo btsal rab kyis rtogs// e maho nam mkha' dag pa'i mtha'// mkha' ltar nyi snang kun la khyab// spros med nyi ma'i snying po la// rnam rtog mun pas ga 
la 'grib// e maho stong nyid byang chub sems// ma bcos kun gzhi gzhal yas su// nyi ma stong gi dkyil 'khor shar// kun la khyab cing yongs su snubs// ma bcos spros med thig le las// 'dod pa'i yon 
tan rol 'byung ba// cir yang snang la gang du'ang med// byang chub g.yung drung 'gyur ba med// snying po'i snying po theg pa'i rtse// mi 'gyur mi shigs rdo rje'i don// dpa' bo g.yul las bzlog pa'i mchog/ mi 
rnams nam mkha'i mtha' dang bral// yangs shing che ba'i chos chen po// chung ngu rnams kyi gnyen po mchog/ ji ltar gcan gzan rgyal po lta// chung ngu zil gnon stobs po che// 'khrul pas sna tshogs brtag pa 
yang// drang ba'i don las ma rtogs pa// nges pa'i don du gcig las med// gcig po mtha' bral nam mkha'i ngang// 'gyur med ma chags pad+ma 'dra// snying po de la 'da' ba med// ces gsungs so// byang chub 
kyi sems nam mkha' rgya mtsho chen po'i rgyud las/ khyad par chen po'i le'u ste bco lnga pa'o//// kye sems dpa' chen po/ chos sku skye med mya ngan 'das// 'khor ba spong len mtha' las 'das// nga 
med bdag bral mnyam pa'i thugs// rin chen gter 'dus rgyal ba'i sku// ma spangs ma bsgrubs mkha' ltar gnas/ khams tri brtags pas sems kyi dbyings// sna tshogs rang bzhin dbye ba med// rgya mtsho'i 
rlabs ltar g.yo ba 'byung// chos dbyings skye med yul gyi ngang// phyag rgya skye ba'i cho 'phrul can// 'khor ba bcos med dgongs pa'i phyir// rang byung dbyings las ma g.yos kyang// yongs la khyab pa'i thugs 
'byung// nga med bdag dang 'du 'bral med// don dam dbyings nyid rdzogs pa che// snying po nyi ma 'od kyi mchog/ sku gsung thugs kyi 'khor lo can// thams cad dbyer med rgya mtsho 'dra// 'du 'bral med pa'i </text>
</item>

<item><p>173</p><section>1</section>
<text>zhing mchog na// cho 'phrul mtshan ma'i 'khor lo can// brtags pas bdag nyid rol pa'i ngang// 'chi med bdud rtsi sman gyi mchog/ rang la rdzogs pas btsal mi dgos// rgyu gcig chos 
dbyings mnyam pa'i ngang// rang bzhin sems nyid gsal ba'i dbyings// snang srid 'khrul 'khor rgyal ba'i yab// zhen med sems nyid yum gyi mchog/ 'du na nga la mi gnas pas// thabs dang shes rab 
'brel bar gnas// phyag rgya'i rol pa bsam mi khyab// rang bzhin med las cir yang snang// byang chub ngang du kun 'dus pa// mkha' dbyings rnam dag rgya mtsho 'dra// 'byung ba'i skar tshogs bsam mi 
khyab// mkha' mnyam dbang phyug rgyal po'i thugs// yon tan rgyal chog kun gyi ngang// bdag med phyogs bral chos dbyings mkha'// sems can rnams la mi gnyis kyang// thugs rjes 'gro drug gnas nas 
sgrol// mtho dman med par yongs la bdal// chos nyid nam mkha' dri med klong// srid gsum 'gran zla med pa'i mchog/ gang la'ang mi g.yo 'gyur ba med// gang la'ang bsam pa kun dang bral// 'di zhes 
bsam pa'i rigs dang bral// gcig la gcig pa'i mtha' dang bral// rigs dang phyogs su gzung du med// mnyam rdzogs lhun gyi sku mnga' zhing// rigs med bdag nyid chen po mchog/ mnyam nyid mkha' la 
rol ba'i sku// mi gnas bde chen mnyam nyid rlung// 'di la rtag dang chad pa med// yod med phyogs ris gzung med cing// 'dzin pa med de de bzhin nyid// chos brgyad snyoms par don gsal ba// ye nas 
mnyam pa'i don rig pa'o// gsang sngags rdo rje nam mkha' che// kun gyi spyod yul ma yin te// gsang chen brtag dka' thun mong min// rdo rje sems dpa'i spyod yul te// gnas ni nam mkha'i dbyings la 
gnas/ khyab ni snang srid kun la khyab// yod ni rdul yang med pa ste// bstan ni kun la mthun par bstan// 'bras bu btsal ba med par thug/ sku ni snying po byang chub ste// gsung ni ngo bo nam mkha'i 
gsung// thugs ni stong chen mkha' ltar bdal// yon tan nam mkha'i gter ltar che// 'phrin las 'khor dus gcig bcom// thugs rje 'khor ba khyab par gzigs// skyon bral nyag gcig dbyings kyi 
gter// dbyings dang ye shes tha snyad pas// mi gnas gnas la gnas pa med// thugs mtha' med pa'i klong chen mtsho// spros bral mnyam nyid ji bzhin gter// mkha' ltar gnas so khyab pa'i sku// 'di ltar 
rin chen gser gling 'dra// thams cad snying po byang chub sku// zad med 'phel med 'grib pa med// rang the ji ltar 'dul ba bzhin// snang bas ngo mtshar rmad du byung// zab mo bya bral rdzogs pa'i lung// bya bral </text>
</item>

<item><p>174</p><section>1</section>
<text>lung dang zin pa'i lung// spros med lung dang kun 'dus lung// sbyor sgrol mnyam rtog ma bcings lung// mnyam nyid rig pa gter gyi lung// sku gsung thugs sogs chos kun gyi// thob zin 
mthong zin sbyangs pa zin// mchod dang zhugs dang dbang thob pas// btsal med ye nas byas pa'i lung// mi bya med de kun bkag cing// spyod pas lhun grub mnyam nyid gter// ye shes zang ma'i bdag nyid 
de// 'di ni bud+d+ha sarba yi// lhun grub bya bral rdzogs pa'i lung// zhes gsungs so// byang chub kyi sems nam mkha' rgya mtsho chen po'i rgyud las/ tshe 'phrul btsal med bya bral lung gi le'u ste bcu drug 
pa'o//// de nas rab tu bshad bya ba// sems dpa' chen po mkha' mnyam sku// mtha' dbus don bral snying po don// nges don nges pa bshad bya'i phyir// nges pa rtag dang mi rtag pa// brtag dka' nyi zer lta 
bu'i don// gang zhig nges par 'grub pa na// de la brtag bya ma grub pa// yod dang med ces ci byar yod// snying po'i snying po kun 'dus pa// de la mtha' dbus bdag gzhan med// gang zhig gang gis mthong mi 
rung// rtag pa dag dang mi rtag pa// de yang mtshan ma'i tha snyad tsam// nor bu rin chen 'dod dgu'i mdzod// cir yang med la cir yang snang// snying po'i don las gang 'da' ba// rgyal ba'ang than pas brlag 
'gyur na// sa sbyong sems dpa' smos ci dgos// kye sems dpa' chen po/ gcig dang tha dad gang brtags pa// mdo dang dma' ba 'du 'dzin phyir// grol dang bcings min bden min dang// grub min ngo bo 
gcig pa la// ltos pa'i rtog pas rab tu phye// gcig dang tha dad las grol te// 'du ru snang yang mtha' dang bral// zhen pa med na bde ba che// bde ba che zhing nor che la// 'jig rten dbang po khams gsum 
mchog/ gsum phyir gsum snang gsum gyi ngang// dgu ste gcig 'dus thig le'i ngang// gcig pas spong len bya dang bral// stong pas mnyam brtags las 'das pa// dmigs las 'das pas brtag tu 
med// tshig las 'das pas brjod dang bral// gad+gA klung gi rgyal ba yang// stong nyid mnyam pa rol mdzad cing// ji ltar zla brnyan 'char ba ltar// cir yang snang zhing gcig gi ngang// mtshe dang ldang ldeng lu ma 
dang// 'bab chu la sogs mtha' yas pa// rgya mtsho 'du ba ji bzhin du// dus gsum rgyal ba gcig gi ngang// sprin dang zla ba gza' skar dang// cho 'phrul nam mkha'i rang bzhin ltar// sems can ngan song 
mtha' yas kun// snying po byang chub gser dpe bzhin// rtsa dang 'bru dang lo tog dang// sman dang dug tu snang ba yang// nus mthu kha dog dbyibs mtha' yas// sa gzhi la ni tha dad med// de bzhin bde sdug </text>
</item>

<item><p>175</p><section>1</section>
<text>nyon mongs dang// kun byed dbyings nyid byang chub sems// ngam 'grogs chu dang g.yang sa dang// med dang sprul dang gcan gzan dug/ mi dang srin po shan pa yang// bya la ya nga g.yang sa 
med// de bzhin bde sdug rtsol mi rtsol// lam drug thabs dgu 'bras bu dgu// bde sdug btang snyoms la sogs pa// snang yang rdzogs chen yang nga bral// ji ltar kha zas tha dad pa/ kha dog dbyibs ldan mdzes 
gyur pa// ro med tshim pa ma yin ltar// rdzogs mchog med pa'i sman pa rnams// btsal yang long bas long ba khrid// ro med kha zas de bzhin no// de phyir mnyam nyid snying po la// btud de don la bltas gsal 
ba// gang la'ang ma yin de bzhin no// bstan pas rdo rje ri zom bzhin// zab pas rgya mtsho chen po bzhin// yangs pas nam mkha'i mtha' sbyin te// bsgyur byed sman dang dug bzhin no// mnyam pas rig pa'i 
skyes bu bzhin// mi 'chi bzhin du kun gyis gsos// re skong yid bzhin nor bu sbyin// mi 'gyur brtan pas gser bzhin te// shel ltar dag pa'i thig le can// bud+d+ha kun dang mnyam sbyor bas// dam tshig 'di 
las 'da' bar dka'// 'das pas rgyal ba nyid kyang brlag/ gang la 'di las mi 'da' zhing// thugs rje ldan pa'i dgongs pa can// dmyal tshogs me yi 'khor lo yang// rgyal ba'i zhing khams rmad du 
byung// 'di la bde dang sdug bsngal gang yang med// 'du na gcig ste kun gyi ngang// kun snang brtags pa'i dmigs dang bral// dge med sdig tu ga la yod// yod 'dzin med 'dzin rtog pa'i klong// de nyid tha 
dad gyur na ni// grub pa min phyir gcig tu blta// zhes gsungs so// byang chub kyi sems nam mkha' rgya mtsho chen po'i rgyud las/ dbus mtha' mi dbye ba'i le'u ste bcu bdun pa'o//// de nas rab tu bshad 
bya ba// mnyam par rig pa'i gdeng chen te// shes par bya phyir bshad par bya// 'di ni 'da' bar dka' ba'o// gang la ma chags mi g.yo zhing// mi 'khu mi ldang skye ba med// re dogs chags sdang med par 
ni// lta ba chen po'i spyi khyab gdeng// gtsang sme blang dor mi lta zhing// kun la dbang gzhag kun snang ste// spong len med pas spyod pa'i gdeng// gdeng la bcos pa'i kha na med// med dang phyal ba gcig po 
dang// lhun gyis grub pa'i dam tshig ni// bsrung dang mi bsrung cha las 'das// kun kyang mi 'da' mnyam par bsrung// spyi dang khyad par lhag pa yi// dam tshig bsrung ba med thub pa// dam tshig chen po ye 
bsrungs gdeng// sku dang gsung thugs rmad byung ba// nam mkha'i mtha' ltar khyab pa'i don// ma lus gsung du ye shar nas// 'da' ba med pa'i rdo rje gsung// mdzad pa'i rol pa bsam mi khyab// yon tan </text>
</item>

<item><p>176</p><section>1</section>
<text>'phrin las lhun gyis rdzogs// ye nas shar ba dal gyi gdeng// dbang bskur rgyal po bcom ldan 'das/ ma lus bdag las gzhan ma yin// de phyir nyid la nyid dbang sgyur// de ni bdag nyid 
chen po'i dbang// ma bskur ye nas thob pa'i dbang// ma btsal lhun gyi grub pa'i dbang// 'das dang ma byon da ltar gyi// rgyal ba kun gyi spyi yi dbang// kun 'dus rgyal po dbang gi gdeng// zhi dang rgyas dang 
dbang rtags kyang// ma byon grub pas btsal ba med// ma skyes mi 'gag mi g.yo zhing// bdag nyid sems la 'das pa med// byas pa med par thams cad chub// bsrung ba med par kun 'dus pa// mnyam nyid 
rgyal ba'i spyod yul bas// 'phrin las bya btsal med pa'i gdeng// sku dang gsung thugs la sogs pa// sgrub cing sgrub rtsol las 'das pa// gzhan nas sgrub pa ci yang med// ji ltar nyi ma'i 'od bzhin 
te// byed mkhan gang yang yon ma yin// de ltar ye nas grub pa'i phyir// bsgrub tu med pa'i gdeng du gces// dngos grub ma bsgrubs mkha' ltar gnas// mi bya mi bsam brtag las 'das// gsum dang lnga 
dang bcu gnyis lnga// ma btsal ye nas grub pa'i ngang// ji ltar 'dod pas rang byung bas// dngos grub ye nas grub pa'i gdeng// mchog gis de ltar shes par bya// mkha' yi ngo bo khyab pa'i bdag/ rtog 
ge'i spyod yul ma yin pa// mkha' ltar mnyam pa'i snying po mchog/ chos sku 'dus pa gdeng du che// ma spangs rol pa pad+ma 'dra// ma gos ma chags dag pa'i sku// ma gsungs rgya cher bsgrags pa'i gsung// ma 
bsgribs mkhyen gsal mnga' ba'i thugs// longs spyod rdzogs pa bdag po gdeng// cir yang don byed nus pa'i tshul// ngo bo mtha' 'das chu zla 'dra// skyes bu'i mdun bzhin de bzhin pa// sprul pa chen po 
don nus gdeng// gsal la rtog pa mi 'jug cing// 'du shes yul las ma skyes la// gang la'ang ched du mi gnyer ba// rten 'cha' lus sems bcos pa med// ting 'dzin rig pa mchog gi sku// gang gi spyod 
yul ma yin pa// skyes bu mchog gi spyod yul bas// ting 'dzin re dogs med pa'i gdeng// 'dod chags zhe sdang gti mug kyang// nga rgyal phrag dog rten 'phro dang// sdud dmigs ched btsal bzhag bsal 
ba// bying rmugs la sogs mnyam pa'i phyir// 'di ni gsal med mnyam pa'i gdeng// mchog tu gsang ba'i don chen 'di// kun gyis spyod yul ma yin pas// sa sbyong sems dpas brtag tu med// so so skye 
bos smos ci dgos// de ni gdeng chen don gyi mchog/ ces gsungs so// byang chub sems nam mkha' rgya mtsho chen po'i rgyud las/ gdeng chen po'i le'u ste bco brgyad pa'o//// de nas byang chub sems dpa' </text>
</item>

<item><p>177</p><section>1</section>
<text>chen po nam mkha' lta bu'i lus can mtshan mar rtog pa 'joms pa nam mkha'i snying po des/ bcom ldan 'das la pad+ma rgyas pa'i spyan phye nas/ legs so bde bar gshegs pa/ a la la ho zhes 
bstod nas/ rig pa'i mchod pa bsam gyis mi khyab pas/ rgyal ba gad+gA'i klung gi bye ma snyed la/ dus gcig la nam mkha' gang ba'i mchod pa byas nas// bskor te gcig tu 'du nas 'di skad ces smras so// kye 
rgyal po bo d+hi tsit+ta sa ma ya gu h+ya gar+b+ha aM traM hUM hri swA hA/ a la la ho/ bsdu ba gtan la dbab pa bshad du gsol/ zhes gsol pa las/ kye sems dpa' nam mkha'i snying po mchog/ rtsa ba sems las gzhan ma 
yin// bskal pa 'bum gyi bud+ha yang// byang chub sems las gzhan du men// sku gsung yon tan 'phrin las thugs// sems las gzhan pa yongs kyi med// rgyu 'bras sems dpa' sems kyi mchog/ ston pa 
gnas su ston pa 'khor// sems nyid ma yin min par bshad// dus gsum rgyal ba thams cad kyi// sku yi sku ste sku nyid che// gsung ni ma lus ngo bo gsung// ma lus bsdus pas kun gyi mchog/ chos kun 
'dus pas bltas pa med// lta spyod dkyil 'khor dbang rnams dang// sgrub pa 'bras bu la sogs dang// sems las ma rtogs ye nas med// ma lus bdag las gzhan min la// bdag kyang nam mkha' lta bu 
ste// de la mtshon pa'i mtha' las 'das// de la brtag cing dpyad du med// de la gzung 'dzin phyi nang med// nam mkha' lta bu'i mtshan nyid de// lung dang man ngag rtogs pas 'grub// chos rtags phyag rgya 
rnams ldan pas// 'di la phyogs tsam shes 'gyur gyis// gang dag mtshan ma rtogs sgom zhing// ched byas 'dzin rtog la gnas pa// bskal pa bye ba brgya phrag tu// dpyad kyang shes par mi 'gyur ro// de phyir 
gsang ba dam pa 'di// gang gi yul du mi 'gyur bas// bslad pas bslad de slar bcings pa// 'dzin pa'i phur pa chen por 'gyur// 'dzin med nam mkha' lta bu'i lus// mi dmigs mkha' ltar rnam par 
grol// mi gnas mi rtog mtha' las 'das// nam mkha'i mtha' dang mnyam sbyor bas// phyogs mtshams kun la khyab par gnas// 'on kyang nam mkha'i rgyud las grol// zhes gsungs so// byang chub kyi sems 
nam mkha' rgya mtsho chen po'i rgyud las/ bsdus pa gtan la phab pa'i le'u ste bcu dgu pa'o//// de nas 'khor gyi byang chub sems dpa' chen po rdo rje rin chen la sogs pa phyogs bcu 'jig rten gad+gA'i klung 
gi bye ma snyed nas 'dus pa thams cad kyis/ rgyud kyi bdag po rgyud nyid bsdu ba po mdzad pa'i tshul rig pas mgrin gcig tu bstod pa/ e ma snyoms mdzad byams pa'i char chen 'bebs// bdag nyid ma mdzad </text>
</item>

<item><p>178</p><section>1</section>
<text>kun bsgral 'khor ba dus gcig skems mdzad pa// me ltar sreg mdzad rlung ltar sel mdzad cing// brten mdzad stong mdzad kun gyi bshes gnyen gtso/ khyod kyi rang bzhin mkha' ltar khyab gnas 
rgyun mi 'chad// kun gyi don mdzad kun la bu gcig 'dra bar sems// kun tu sku dang gsung thugs yod tan 'phrin las kyis// ji ltar 'dul ba ston pa ye shes bdag po khyod la phyag 'tshal bstod// ston pa'i 
bka' sdod rgyud kyi don la sems// rgol ba bdud 'joms mu stegs ngan 'jigs byed// bstod bskul gsol 'debs chos kyi don gsung ba// nam mkha'i snying po rang byung bcom ldan 'das// 'gyur med 
rdzogs pa chen po'i ngang la gnas// gsang bdag sdud pa'i mchog la phyag 'tshal bstod// mtho dma' spong len med pas kun tu bzang// nam mkha'i mtha' ltar gnas pas dpag par dka'// rgya mtsho'i gting 
ltar gnas pas thug pa med// 'gro ba'i re ba bskong zhing sgrib pa 'joms// ma rig mun pa sel ba'i gcong 'byin pa// sman gyi rgyal po kun gyi lam po che// thabs chen sgo yangs tshegs med don po che// ma 
btsal bde ba chen po'i ngang nyid can// gser gyi gling ltar 'gyur med de bzhin nyid// 'gro ba sgrol byed sgro skur kun las 'das// don dam rgyal ba'i sku la phyag 'tshal bstod// ces bstod do// rgyal ba thams 
cad byang chub sems dpa' bye ba phrag dgu bcu rtsa dgu/ bud+d+ha gad+gA'i klung gi bye ma snyed sras dang bcas pa nyid kyi thugs la bsdus te// thugs snying po byang chub la dgongs nas// de bzhin nyid du dmigs te cang 
mi gsung bar gyur te// 'khor rdul snyed kyis bcom ldan 'das la mngon par bstod de/ de nyid rjes su yi rang zhing bcom ldan 'das la bsngags te/ rgyal ba ma lus pa thams cad kyang mngon par dgyes par 
gyur to// byang chub kyi sems nam mkha' rgya mtsho chen po'i rgyud las/ rjes su yi rang ba'i le'u ste nyi shu ba'o//// byang chub kyi sems rdzogs pa chen po klong chen rab 'byams/ rgyal ba gad+gA'i klung gi bye ma snyed/ 
nam mkha' rgya mtsho rol pa chen po'i snang ba chen po'i rgyud kyi rgyal po rdzogs so// rgyas btab pa'o////

 </text>
</item>


<item><p>1</p><section>2</section>
<text>srog gi 'byung ba rgyud kyi rgyal po chen po zhes bya ba bzhugs so// 
rgya gar skad du/ hri da yo da ya ma hA tan+t+ra rA dza ma hA nA ma/ bod skad du/ srog gi 'byung ba rgyud kyi rgyal po chen po zhes bya ba/ dpal rdo rje sems dpa' la phyag 
'tshal lo// 'di skad bdag gis bshad pa'i dus gcig na/ bcom ldan 'das srog gi 'byung ba nam mkha' che la/ sangs rgyas dang byang chub sems dpa' bye ba dgu bcu rtsa dgu 
dang lhan cig bzhugs so// de nas byang chub sems dpa' chen po kun tu bzang po stan las langs te bla gos phrag pa la gzar te/ bcom ldan 'das la thal mo sbyar zhing bcom 
ldan 'das la phyag byas nas mchod de 'di skad ces gsol to// bcom ldan 'das srog gi 'byung ba zhes bya ba de kho na nyid chen po mchog tu gsang ba snying po las kyang snying po </text>
</item>

<item><p>2</p><section>2</section>
<text>mchog tu bshad du gsol// de nas bcom ldan 'das kyis rdo rje 'chang kun tu bzang po la legs so legs so byin zhing 'di skad gsungs so// kun tu bzang po ji 
ltar zhus pa bshad pa de nyon cig/ 'jig rten 'di dag lta ba na// log pa'i nga rgyal dang ldan pa// rtog ge nyan thos sems tsam pa// de bzhin dbu ma pa rnams kyang// rang gi ngo bo 
brjed 'gyur bas// lam log pa ni brten par byed// de rnams rtogs par bya ba'i phyir// mdor bsdus pa ni de nyid nyon// yod med rtog pa la khyab pa// dngos dang dngos med 
gnyis la gnas// blang dor dag las tha dad min// sgyu dang sgyu min mnyam pa'i gnas// phyi dang nang gi gzugs sogs dang// mig la sogs pa tha mi dad// khyad par byed pa 
gnas pa ste// mu tig 'phreng ba srad bu bzhin// de nyid srog chags rnams kyi srog/ gzugs dang gzugs med gnyis kar gnas// go rim gyi ni ji bzhin du// de yi 'byung ba bshad par bya// btags pa dang 
ni rdzas yod dang// dngos po rnams kyis rtog pa gnyis// rtogs pa yod pa kun btags pa// mkhas pas tshad ma de mi 'dod// 'khrul ba'i ngo bo yin phyir dang// mi gsal phyir na yang dag min// rdzas yod 
pas ni de log pas// phung po la sogs tshad mar yod// de ltar nyan thos spyod pa can// ye shes spangs pas 'dod pas yin// de rnams rtogs par bya ba'i phyir// srog gi 'byung ba nyan par gyis// don dam pa 
yi btags pa ni// chos kyi sku yi bdag nyid 'dod// rdzas kyang tha mi dad pa'i phyir// gang tshe de yi ngo yin na// tshad ma dang ni tshad min la// de tshe de dag khyad ci yod// tshad ma'am ni tshad min pa// rang bzhin 
gyis ni nam mkhas khyab// gzhal bya gzhal bya ma yin pa// srog gi 'byung ba la brten te// blang dang dor ba'i rtog pa ni// ngo bo nyid du yod ma yin// dngos po kun gyi rang bzhin ni// nam mkha' chen po gcig 
pu nyid// nyon mongs spang bar bya ba'i phyir// lam sgom pa yang don med do// spangs pa'am ni ma spangs pa// nyon mongs shes bya nam mkha' che// 'gog pa'i snyoms par 'jug pa dang// dgra bcom pa nyid thar </text>
</item>

<item><p>3</p><section>2</section>
<text>pa 'dod// sems can 'ching bar bya ba'i phyir// nyon mongs pa rnams 'khor ba yin// de ltar gang zhig lta dman pa'i// grub mtha' srid pa'i bcings ster ba// de la de ltar kho na nyid// mdor 
bsdus pas ni bshad par bya// nyon mongs bcom pa nyid gcig phyir// bcing dang thar pa gcig yin te/ khyab byed sel bya min pa'i phyir// gnyis po de dag mkha' dang mtshungs// nam mkha' nam mkha' dang 
sbyor ba// thams cad nam mkha' nam mkha' che// sa dang chu dang me dang rlung// phung po lnga dang dbang po drug/ gzugs la sogs pa yul tshogs ni// thams cad nam mkha' bzhin du min// khyab bya dang ni khyab 
byed blo// nam mkha' yi ni ngo bo nyid// sangs rgyas ma thob pa nyid med// 'gro ba de nyid la ni gnas// sgom pa don med pa nyid de// de ni 'ba' zhig ngal ba yin// de phyir chos rnams mkha' dang 
mtshungs// nam mkha' yang ni ye shes mchog/ ye shes nam mkha' phan tshun ni// don dam par ni dbyer med pa'o// srog gi 'byung ba zhes bya ba rgyud chen po las/ theg pa dman pa sel ba bstan pa zhes bya ba'i 
le'u ste dang po'o//// de nas gzhan yang bshad bya ba// nga rgyal pa yi yang dag gzhung// de yi lam dang sel ba dang// gang gis 'jig rten 'grol bar 'gyur// gzungs ba'i cha ni tshad ma yin// gnod par 
'gyur bas yod ma yin// 'dzin pa'i cha ni tshad ma yis// grub pa nyid du yod ma yin// rnam shes bskyed pa'i shugs kyis ni// rjes su dpag pas gtan la phab// gzung ba'i cha yang yod ma yin// 'di la 'di 
ltar rig par ldan// rgyu med pas ni 'bras bu ni// kha cig tu ni mthong ma yin// sa bon med pas myu gu dag/ gang du yang ni srid ma yin// de phyir gzung ba'i cha bzhin du// 'dzin pa'i cha yang yod ma 
yin// phyed yod pa dang phyed med ces// rig par smra ba ma yin no// gzung ba'i cha ni med gyur na// don dam pa ste yod ma yin// de nyid kyi phyir nga rgyal pas// 'dod pa'i smra ba'i rig ldan min// gzung ba dang 
ni 'dzin pa'i cha// yod gcig dang ni med gcig ste// srog gi 'byung ba gcig shes pas// de dag la ni khyab par gnas// ji ltar pad+ma ra ga sogs// gzugs dang kha dog tha dad pas// de kun la ni nor bu 
nyid// khyab pa nyid du gnas pa ste// rten cing 'byung ba'i chos bstan pas// de bzhin dngos po thams cad la// srog 'byung ba ni gcig pu nyid// nam mkha' bzhin du khyab par gnas// ji ltar chu dang chu bran 
kun// rgya mtsho la ni zhugs 'gyur ba// de bzhin 'khor ba mya ngan 'das// nam mkha' che la rab tu gnas// 'ching ba dang ni grol ba ste// don dam par ni su zhig yod// skye bo 'jig pa 'khor ba dang// thar pa </text>
</item>

<item><p>4</p><section>2</section>
<text>'ba' zhig nam mkha' yin// gzung ba'i cha dang 'dzin pa'i cha// yang na phyed cha gang yin pa// de nyid shin tu zab pa yi// nam mkha'i bdag nyid gzhan du min// med pa gang zhig la rigs 
te// yang na yod pa gang la rigs// ngo bo gcig pa'i nam mkha' la// dbye ba gnyis ni ngo tsha yin// rang rig nyid kyi 'dzin pa'i cha// gal te tshad ma nyid yin na// rang rig ma yin tshad ma yin// khyod 
la gang la nges pa yod// shes pa de'am gzhan ma de// de ltar rtog pa nyid la ni// des na 'dir ni 'gal 'gyur te// ral gri sos ni rang gcod bzhin// gal te gzhan gyi de yi tshe// rang rig la ni gnod thal 
'gyur// de yang gzhan gyis de bzhin gyis// de ltar mthar thug med thal 'gyur// skyon gnyis thal bar 'gyur ba'i phyir// 'dzin pa'i cha ni rig ldan min// gzung cha phyed yod phyed med ltar// 'di 'dra byis 
pa'i smra ba yin// rig pa min pa'i grub pa'i mtha'// smra ba po rnams 'di ltar gnas// de phyir gzung ba yod med dam// 'dzin pa yang ni yod med gcig/ 'ba' zhig ye shes bdag nyid che// phyogs 'di la ni 
rnam par rol// bsam gyis mi khyab ye shes che// de nyid gcig la yid zhugs pa// mkhas pas gang zhig bkag pa 'am// gang zhig nges par bzhag par byed// de phyir log pa'i lta ba 'di// gal te lta ba 
bzang 'dod na// brdzun dang rdzun min nga rgyal 'di// thams cad nam mkha' dang mtshungs pa'o// srog gi 'byung ba zhes bya ba rgyud chen po las/ bse ru'i theg pa sel ba zhes bya ba'i le'u ste gnyis 
pa'o//// de nas yang dag bshad bya ba// sems tsam la gnas bdag nyid kyi// grub mtha' sel ba gang gis ni// yang dag de nyid gsal bar 'gyur// phyi rol don ni yod ma yin// ji ltar byis pa 
rnams kyi brtags/ bag chags kyis ni dkrugs pa'i sems// don ltar snang ba rab tu 'jug/ phyi rol gzhan gyi don byed min// bya ba de ni sems nyid de// don ni thun mong yin phyir dang// blo ni de las 
bzlog phyir ro// rab tu byung ba 'dod rnams kyis// bud med kyi ni ro gcig la// ro dang rol ma bza' ba zhes// rnam par rtog pa gsum 'byung ngo// gang dang gang snang de dang de// rang rig tsam ni bshad pa 
yin// snang ba tha mi dad pa'i phyir// don min de ni rnam shes min// gang zhig rnam pa snang ba ste// de de rnam shes snang ba ste// blo ni shel sgong dang 'dra ba// gcig kyang du ma nyid du gyur// de phyir de nyid rnam 
grol dang// de nyid rnam par rig tsam nyid// yang dag mtha' yang de nyid dang// de nyid de bzhin de stong nyid// chos kun nang du chud pa'i phyir// ring du ma yin gang du min// de nyid dka' ba rtogs pa'i </text>
</item>

<item><p>5</p><section>2</section>
<text>phyir// de yi ngo bo spyod pa yin// phra bar lta ba'i sangs rgyas kyis// de ni phra phyir rang rig yin// bdag dang 'dra ba'i blo rags pas// rang gnas kyang ni mthong mi 'gyur// de ltar rnam shes sna 
tshogs pa// smra ba po gang blo chen po// rang gi grub mtha' rab smra ba// de la de nyid bshad par bya// 'di ni thams cad sems tsam zhes// nyan thos pa la phan pa'i phyir// drang ba'i don du bstan yin gyi// nges 
pa'i don ni ma yin no// sems ni snga dang phyir gyur pa'i// rang rig skad cig ma'i bdag nyid// mi gnas gnas pa'i sbyor ba yis// de dang 'dra ba'i rang ngo med// snga ma skad cig 'jig pa dang// ma phrad pas 
ni phyi ma med// da ltar byung ba mi gnas pas// sems tsam yod pa ma yin no// thun mong thun mong nyid dag gis// sems ni yang dag gnas pas ni// thun mong ma yin pa nyid ces// byis pa rnams kyis log 
par btags// rtogs pa'i bdag nyid ngo bo ni// sems kyi thun mong gi bdag nyid// khyad par dang ni dbyer med pas// thun mong nyid du rnam par gnas// snang ba 'am ni mi snang ba// de ni blo nyid 'ba' zhig 
ste// don dang don min ngo bo yis// nam mkha' nyid du 'ga' zhing snang// ka ba khang dang bum sogs pa// ji ltar nam mkha' 'ba' zhig khyab// de bzhin chos rnams thams cad la// chos kyi sku ni khyab par 
gnas// phyi rol dngos po yod min dang// sems ni dngos po snang ba ste// de ltar chung ba ye shes ni// de nyid rig pas rig smra min// khyab byed rgya chen dag pa dang// thog pa med cing bstan du med// thams 
cad bdag nyid ye shes ni// nam mkha' chen po shes par bya/ de phyir de dag phyogs gcig pa// sems tsam rab tu smra ba ste// nam mkha'i spyod yul sems nyid che// de dag snying rje'i gnas yin no// srog gi 
'byung ba zhes bya ba'i rgyud chen po las/ rnal 'byor spyod pa'i gzhung sel zhes bya ba'i le'u ste gsum pa'o//// de nas gzhan yang bshad bya ba/ byang chub sems dpa' lam gyi rim// ji ltar rang gzhung de 
spangs nas// nam mkha' che la zhugs par bya// dngos po kun ni rang bzhin med// gcig dang du ma bral ba'i phyir/ gzugs brnyan dang mtshungs de dag kyang// de nyid gzhan nyid rnam spangs ba// khyab par byed 
pa mi dmigs pas// dngos po brtags pa bdag nyid kyi// yang dag ngo bo yod ma yin// de med pas kyang de rnams med// snang ba'am ni mi snang ba// ji ltar klong ni yod ma yin// snang ba'am ni mi snang ba// de 
bzhin du ni dngos po med// ji ltar smig sgyu sos dus su// ri dwags kyis ni chu 'dzin pa// sems kyi yul la snang ba yang// de la dngos po yod ma yin// phung po 'di dag snying po med// rtog pa las ni yang dag </text>
</item>

<item><p>6</p><section>2</section>
<text>byung// gang gis stong pa zhes btags pas// rtog pa de yang stong pa nyid// nang ni snying por lta ba dang// phyi rol yang ni stong par lta// gang gis stong pa nyid sgom pa// de yang kha cig yod ma 
yin// bsam med bsam gtan bsam bya dang// spong ba dang ni bden pa mthong// 'di dag rtog pa tsam nyid de// gang gi zhes pa de grol 'gyur// gzugs ni lbu ba lta bur bshad// tshor ba chu bur lta bu 
ste// 'du shes smig sgyu lta bu ste// 'du byed chu shing dang mtshungs te// rnam par shes pa sgyu ma bzhin// khams rnams mig yor lta bu ste// dbang po rnams dang yul rnams ni// dri za'i grong khyer dang 'dra ba// de 
ltar gang dag dbu ma pa// smras pa de ni mchog ma yin// chad pa'i phyogs kyi skyon gyis ni// byis pa'i blo gros de dag nyid// snang ba sgyu ma'i rang bzhin yin// de tshe rtag pa'i phyogs su 'gyur// mtha' gnyis thal 
bar 'gyur ba'i phyir// yang dag ye shes de ma yin// mtha' yas mtshungs med khyab byed pa// rtag pa chad pa rnam spangs pa// rnam par mi rtog 'gyur ba med// srog 'byung chen po de nyid yin// ji ltar srog 
chags 'tsho 'gyur ba// 'gro dang 'ong ba bdag nyid can// las la rab tu sbyar ba ste// de bzhin de nyid shin tu bstan// stong pa bco brgyad ye shes ni// nyes pa gang gis nges byas pa// nges pa'i nyes pa yod 
pa'i phyir// de ni ji ltar stong par bshad// nges pa'i rtogs pas stong par na// bem pos ji ltar gzhag par byed// rtag tu rang gi grub pa'i mtha'// med phyir nges pa yod ma yin// grub pa'i mtha' ni khas 
blangs na// phyogs ni rab tu thal bar 'gyur// de phyir stong pa nyid smra ba// tshig tsam la ni mkhas pa yin// e ma skyes bu nga rgyal can// de nyid kyi phyir mi gnas pas// sgrub pa dang ni sun 'byin pas// ci 
'dod don ni gzhag par byed// de nyid sman pa de rnams ni// yang dag lam ni mi shes la// snying rje chen po rigs yin te// min na dmyal bar 'gro bar 'gyur// srog 'byung ba yi lam spangs nas// thams cad 
khyab pa nam mkha' che// 'khor ba nas ni skye ba rnams// 'dod pa yi ni thabs gzhan med// srog gi 'byung ba zhes bya ba rgyud chen po las/ byang chub sems dpa'i las sel ba zhes bya ba'i le'u ste bzhi 
pa'o//// de nas gzhan yang bshad bya ba// lha yi sku ni bsgom pa rnams// sel ba gang gi de kho na// byis pas yang dag shes par 'gyur// phung po lnga ni mdor bsdus pas// sangs rgyas lngar ni rab tu 
grags// rdo rje skye mched nyid dag ni// byang chub sems dpa'i dkyil 'khor mchog/ sa ni sangs rgyas spyan bshad dang// chu yi khams ni mA ma ki// me ni gos dkar mo yin te// rlung ni sgrol mar rab tu </text>
</item>

<item><p>7</p><section>2</section>
<text>grags// nam mkha'i khams ni bcom ldan 'das// khyab bdag rdo rje 'chang chen yin// de ltar lha yi rnam pa ni// khams gsum pa rnams thams cad yin// de ni rig pa ldan min te// drang ba'i 
don du bdag gis bstan// sangs rgyas dgongs pa la sogs pa// dgongs pa min par gsungs pa min// gal te sna tshogs thams cad ni// lha yi sku ni 'dzin pa na// de tshe byis pa'i skye bo la// ji ltar mngon 
shes 'byung mi 'gyur// mi 'jigs pa dang dbang rnams dang// thun mong min pa'i sangs rgyas kyi// yon tan mtshan dang dpe byad sogs// ji ltar 'di la ma mthong ste// ma mthong ba la lha ste min// kun mkhyen 
ye shes 'bral phyir dang// nyon mongs kun tu 'byung phyir dang// sbyin sogs pha rol ma thob dang// 'jig rten pa la rten phyir dang// sman dang sems can don med phyir// 'gro ba lha yi rang bzhin min// dang po 
nyon mongs sbyangs byas nas// gal te phyi nas bsgom pa yis// 'gro ba lha yi sku thob na// de yang rigs pa ldan pa yin// lha yi sku ni rang bzhin nam// gal te rang bzhin ma yin pa// rang bzhin yin na nyon 
mongs pa// sbyong ba yin zhes mi rigs te// lha yi sku dang nyon mongs pa'i// phyogs dag 'gal ba yin pa'i phyir// gcig 'byung bas na gnyis pa ni// gnas pa yin par ma mthong ngo// gal te lha sku ngo min 
na// de tshe de nyid thob pa'i phyir// nyon mongs chen po sbyangs na yang// sus kyang de nyid thob mi 'gyur// sa las mar khu ba'i rwa las// 'o ma dang ni me las chu// rang bzhin med pa mi rnyed pa// de bzhin du ni lha 
de yin// zhal gsum phyag drug zhi ba ni// ji ltar sku de mthong mi 'gyur// de phyir lha yi sku bsgoms pa// de ni rtog pa can yin no// de nyid kyi phyir bdag gi bu// rtog pa'i rnal 'byor bstan pa yin// bces 
ba'i lam la brten nas su// dngos po'i rang bzhin ji lta bu// sa rnams thob par gyur pas kyang// de nyid yin te ma rtogs so// rtogs pa dang ni rdzogs pa ste// rnal 'byor rnam pa gnyis su bstan// de la 
sogs pa mi bya yis// nam mkha' la ni rtsol ba bya// chos sku gnyis med khyab byed pa// rnal 'byor thams cad bdag nyid bshad// rtog dang mi rtog rnams la ni// de nyid bdag po mchog yin no// rnal 
'byor thams cad bcom ldan 'das// rdo rje sems dpa' de bzhin gshegs// khams gsum pa 'di ma lus pa// de yi longs spyod kun yin no// srog gi 'byung ba zhes bya ba rgyud chen po las/ rtog pa'i rnal 
'byor sel ba zhes bya ba ste le'u lnga pa'o//// de nas gzhan yang bshad bya ba// rdzogs pa'i rim pa sel ba de// gang gis phyogs gcig spangs nas ni// nam mkha' che la de bzhin gzhag/ srog dang rtsol </text>
</item>

<item><p>8</p><section>2</section>
<text>ba me mnyam dang// gyen du 'gro ba khyab byed nyid// rlung ni lnga po de dag nyid// lus ma rtag tu rgyu ba yin// rgyu ba la sogs de bzhin lnga// nye ba'i rlung ni gang yin pa// de rnams de nyid yongs shes 
pas// gsung rdo rje nyid thob par 'gyur// nyungs kar 'dra ba de nyid ni// thig le sngags sogs mtshan nyid de// dgra rnams che ba'i dus su ni// de yi ngo bo rtogs par 'gyur// 'od gsal ba ni rtag pa'i 
gnas// ma ning go 'phang la gnas pa// 'jug dang mdangs dang gnas pa dang// dgral bas de na thob par 'gyur// de ltar rlung gi de kho na// blo dman pas ni smra bar byed// de rnams la ni mdor bsdus 
pas// sel ba mchog ni bshad par bya// rlung ni bems po ji ltar de// khyod kyi de nyid rtsol bar byas// gang gis de nyid pha rol phyin// mgar ba yi ni sbud pa la// rlung gi de nyid cir mi 'gyur// de bems yin 
na 'di yang bems// de nyid brtags pa ci dgos so// 'jug zlogs dgag pa de nyid na// de ni dka' las bdag nyid che// mgul la srad bu btags nas ni// ci phyir skad cig 'ching mi 'gyur// dus gsum 
ngal ba chen po las// skad cig ngal ba bsngags pa yin// bdag nyid ngal ba'i sbyor ba yis// kha cig de nyid thob mi 'gyur// rang bzhin rnams ni 'gog pa yis// thams cad stong par thob 'dod na// ros 
kyang thams cad stong pa'i phyir// byang chub thob par thal bar 'gyur// gal te sgyu ma'i de nyid na// mig 'phrul mkhan yang thal bar 'gyur// 'od gsal de nyid ma yin te// de ni 'chad pa'i ngo bo'i phyir// zung 
'jug rim pa gnyis po ni// yod dam yang na med pa de// yod na gnyis su snang bar 'gyur ba dang// med na chad pa'i phyogs thal 'gyur// rtsa yi 'dab ma'i dbye ba yis// 'khor lo bzhi po bsgom pa ni// yod 
pa'i rang bzhin dngos po la// sga ba dag ni mi rigs so// gtum mo spar ba'i snyam pa can// mi rnams kyis ni bsgom par rigs// rang bzhin grub pa'i chos la ni// su zhig gis ni bsgom par byed// sa la 
sogs pa 'byung ba che// sra ba la sogs chos rnams ni// sgom pa med kyang 'grub pa ste// rdzogs pa yang ni de bzhin yin// bcos ma gnyis kyi ngo bo ni// rmongs pa rnams kyi bsgom bya yin// ma bcos gnyis 
med de long na// de ni nam yang khom mi 'gyur// mig 'dzum pa dang ngag bsdams pa// rkang pa dang ni bcings pa dang// dben par gnas dang longs spyod spangs// bsam gtan gyi ni bza' ba ste// de rnams 
bcos ma dang 'dra ba// de kho na yi sgyu ma yin// rtag tu khyab byed nam mkha' che// chos kyi sku ni snyog pa med// dngos po kun gyi rang dag nyid// rnal 'byor dam pas shes par bya// sus kyang ma thob pa ni </text>
</item>

<item><p>9</p><section>2</section>
<text>med// gang phyir de ni kun gyis thob// yongs su shes na 'gro ba rnams// sangs rgyas yin pas the tsom med// srog gi 'byung ba zhes bya ba'i rgyud chen po las/ rdzogs pa'i rim pa sel ba zhes bya ba 
ste le'u drug pa'o//// gtsang dang mi gtsang gtan la phab// des ni yang dag bshad bya ste// gang gi thams cad nam mkha' che// thob par 'gyur te the tsom med// 'o ma 'bras chan rgun 'brum sogs// gtsang 
ma yin pas skye bos bza'// bdud rtsi lnga ni mi gtsang bas// blo dman pas ni smod pa yin// de la tshad ma gnyis snang nas// gang gis mi gtsang bzhag pa yin// tshad ma gang gis gtsang ba ste// dang po rab 
tu spyad par bya// re zhig tshad ma dang po yis// bdud rtsi mi gtsang mi brtags te// rnam par mi rtog ngo phyir dang// 'khrul pa med phyir mi 'byung phyir// gang gis mi gtsang mi brtags pa/ de ni tshad ma ma yin 
te// 'khrul pa yin phyir rtog bcas phyir// phyi yi rnam pa yin phyir ro// phyi yi rnam pa blo rnams ni// gal te mtshan ma nyid btags na// rmi lam la sogs snang ba yi// blo rnams kyang ni de 'dra 'gyur// gal te 
tshad ma gnyis pa yis// de ni mi gtsang bzhag pas na// rtags med mi 'byung pa yi phyir// 'di la rtags ni yod ma yin// kha dog ser po dri nga ba// mi gtsang ba yi rtags yin na// gser dang sgog pa la sogs 
pa// mi gtsang ba nyid thal bar 'gyur// lto ba'i drod kyis yongs smin pas// kha dog ser po mi gtsang na// ba yis lto ba'i drod min pa// 'o ma yang ni mi gtsang 'gyur// de phyir tshad ma gnyis kyi ni// gang zhig 
rang bzhin ma grub pa// de ni mi gtsang ba 'am// srid pa bcing bas ji ltar btags// 'byung ba chen po las byung kun// mi gtsang pa ni ji ltar bshad// ji ltar gtsang ba bshad pa ste/ theg pa chen po ma mthong 
phyir// dag byed bsam pa dam pa dang// mi 'gyur skye ba dang bral ba// dag dang 'ching ba'i gnod pa yis// mi gnod pa dang skyon med pa// 'du 'dzi med cing gdab thabs med// khyab bdag bdag chen kun 
la khyab// longs spyod 'gro ba 'bras bu yi// lus can kun gyis rten gyur pa// rtog dang rtog med las 'das pa// cha shas med cing cha shas can// 'gyur ba med cing snang ba med// dngos dang dngos med snang ba 
bcas// khyab byed nam mkha' dang 'dra ba// ye shes nyid la dpyad par bya// rang bzhin spyod yul bsam mi khyab// yang na rnam par spyod mi bya// sems kyi ngo bo bsam mi khyab// de ltar tshig gi byas pa 
rnams// sems ni rtog par byed pa yis// sems kyi sems nyid ma yin no// bong ba skyar ba gyis 'dzin te// skyar ba po la ma yin pa// de bzhin du ni sems shes kyis// sems kyi sems nyid ma yin </text>
</item>

<item><p>10</p><section>2</section>
<text>no// sems dang sems min sems ngo bo// shes dang shes bya'i ngo bo nyid// bsgom bya ma yin thob bya min// zab pa sangs rgyas kyis gsungs pa'o// rgya mtsho shin tu gting med dang// nam mkha' 
bzhin du mtha' dang bral// tshim byed yid bzhin nor bu bzhin// mar me bzhin du mun sel ba// sems dpa' chen po gang zhes pa// bde 'gro la ni the tshom med// mi shes shes pa'i dbye ba yis// srid dang mya 
ngan 'das gnas pa// de ni srog gi 'byung ba zhes bya ba rgyud chen po las/ gtsang dang mi gtsang sel ba zhes bya ba'i le'u ste bdun pa'o//// de nas byang chub sems dpa' sems dpa' chen po kun tu 
bzang pos dga' bas spyan phye zhing ched du brjod pa 'di ni ched du brjod do// e ma ho sangs rgyas tshul re bzang// e ma hau de yon tan dri ma med// e ma hau kun nas nyon mongs dang// rnam sbyongs ldan kyang 
mtshungs pa'o// mgon po khyed la gsol ba btab// rang gi grub mtha' ji ltar lags// de yi sgom pa ji ltar dang// de yi spyod pa ji ltar dang// de ltar bdag nyid the tshom ni// mgon po khyed kyis sel bar 
mdzod// khyab bdag rdo rje 'chang chen po// de nas bdag pos bka' stsal pa// mdor na rang bzhin grub pa'i mtha'// skal chen bu khyod mnyan par gyis// khams kyi dbye bas rang bzhin ni// sems can snod 
dang tha dad pas// gnas pa de ni sel min dang// mkhas pas kyang ni bsgrub mi bya// bye ba phyed dang bzhi yi tshad// rtsa yi 'khor lo lus can gyis// de ni bsgom par mi bya ste// rang bzhin grub phyir me drod 
bzhin// kun nas nyon mongs rnam par byang// rang bzhin gyis ni tha mi dad// thabs dang blo ni grub mtha' min// las las log pa grub mtha' 'ong// rang rig pa yi ngo bo la// sgom pa nyid ni mi rigs 
te// dngos min la yang bsgoms pa med// gnyis ka'i cha dang ldan pa la// snga ma bzhin du sba ba min// grub mtha' rang bzhin gyis grub na// gang zhig gang gis ji ltar bsgom// mthong bar de nyid med pas 
ni// bsgom pas de ni thob mi 'gyur// thob par de nyid yod pas na// de tshe sgom pa don med 'gyur// sgom pa dri ma spong ba'i phyir// gal te by-is pas byed pas ni// nam mkha' dri ma nyid yin pas// de tshe gang 
gis gang zhig spong// spong ba 'am ni mi spong ba// don dam par ni yod ma yin// gang zhig ma dor rgyu yi phyir// sgom pa shes par bsgom par bya// mig 'dzum pa dang mig mi 'dzum// longs spyod nyid dang 
bde dus su// gtan du de nyid gang gnas pa// de ni ji ltar chung bar bya// khams gsum ma lus khyab byed pa// bstan du la sogs rnams spangs pa// khyab byed nam mkha' gang gi ni// bum pa tsam ji ltar la </text>
</item>

<item><p>11</p><section>2</section>
<text>gzhag par byed// rgya mtsho'i chu yi phung po ni// pha rol tshu rol ma mthong ba// 'thor 'thung blangs nas chu rgyun dang// su zhig gis ni gzhal bar byed// ri rab sum cu rtsa drug gi/ rdul phran rab ni 
ji snyed pa// sor rtse rdul phran rab tsam gyis// su zhig gis ni mtshungs par byed// rnam pa med cing snang ba med// gnyis gnyis med cing mchog zhi ba// de ni yod min med min te// tshig gi spyod yul ma yin 
no// grub mtha' 'di ni mchog yin te// rtog pas 'di ni mchog yin te// rtog pas 'di ni ma rtog pa// bla ma'i zhal nas thob bya yis// glegs bam mthong bas ma yin no// de'i phyir rdo rje bla ma las// yang 
dag man ngag brten par bya// mngon sum rdo rje 'chang 'dra ba'i// de nas grub mtha' thob par 'gyur// srog gi 'byung ba zhes bya brgyud chen po las/ rang gi grub pa'i mtha' gtan la phab pa zhes bya ste le'u 
brgyad pa'o//// de yi des ni ji lta bu// bcom ldan bdag gis nyan par 'tshal// gang zhig shes pa tsam gyis ni// rnal 'byor pa ni mkha' 'drar gyur// khyab bdag rdo rje 'chang chen po// de nas gtso bos 
bka' stsal pa// bdag gis dpe ni bstan pas na// mnyam par gzhag pas bu khyod nyon// ji ltar bkrus pa'i bum pa la// chu yi srang brgya gtsugs byas nas// gzhan yang de yi nang du ni// lan tshwa'i srang brgya 
bcug par bya// lan tshwa zhu bar gyur pa dang// chu de srang gis dgang bar bya// chu srang brgya las lhag par ni// rdul phra rab tsam 'byung mi 'gyur// ji ltar thabs las byung ba ni// lcags kyi gong bu shin tu 
'bar// de la chu ni ma thebs kyang// tsha ba de nyid du ni thim// bum pa rdza mkhan gyis byas nas// de las so ni ma gtang ba// chus ni gang bar byas na ni// mtshan mo chu de thim par 'gyur// sos ka'i nyi ma'i 
phyed dus ni// shin tu gdungs pa'i sa gzhi la// dbyar gyi sprin las byung ba yi// char de de nyid du ni thim// dgun dus ji ltar chu yi khams// gsher ba yi ni ngo bo nyid// grang ba sra pa nyid 'gyur te/ gzhan yang 
de nyid du ni thim// phan ni logs yul brtags pa yi// dbyibs dang kha dog tha dad pa// mes bsregs pa yi ras rnams kyi// thal pa yi ni dbye ba ni// ras bal phung po bsregs nas ni// ji ltar sems ni 
bsregs byas nas// thal ba'i dbye ba zhes bya ba// cung zad kyang ni mi dmigs so// seng ldeng sha ba 'o can gyi// tsher ma gcig tu byas nas ni// thal ba'i dbye ba mi rnyed do// shin tu bkrus pa'i ras rnams 
ni// rgya skyegs kyis ni btso bar bya// blangs te srang gis bkar ba na// snga ma las ni lhag mi 'gyur// til gyi phungs po blangs nas ni// 'khor lo yis ni btsir bar bya// 'ba' cha sbyang zhing til mar gyi// tshad </text>
</item>

<item><p>12</p><section>2</section>
<text>ni til dang mtshungs pa yin// chu bum nang du gzugs snang ba// nyi ma 'jig rten pas mthong ste// bum pa chag kyang nyi ma ni// 'jig par 'gyur ba mi dmigs so// de ltar bsod nams srog 
bdag gis// gang zhig bstan chos la gsum chos// chos sku nam mkha' chen po la// de dag thams cad thim par 'gyur// srog gi 'byung ba zhes bya ba rgyud chen po las/ dpe bstan pa zhes bya ba'i le'u ste dgu 
pa'o//// de nas gzhan yang bshad bya ba// lta ba gnyis med mchog yin te// gang zhig shes pa tsam gyis ni// rnal 'byor pa rnams mchog ster 'gyur// rang sde pa dang gzhan sde pa'i// dbye bas lta ba rnam 
gnyis 'dod// rang sde nyan thos bse ru dang// rnal 'byor spyod dang dbu ma dang// bya ba spyod dang rnal 'byor rgyud// rnal 'byor che dang rnal 'byor ma'o// de la dang po rdzas yod lta// gang zag med pa'i rtogs 
byed yin// gnyis pa 'dzin pa'i cha nyid de// gzung ba'i cha phyedalas byung ba// rnal 'byor spyod pa'i lta ba gang// de ni rnam pa gnyis su grags// rnam pa dang bcas rnam med pa// de rnams kyi de stong pa 
nyid// bden pa dag la lta ba ni// rgyal ba'i sras kyi rtags su 'dod// gzhan don byed pa'i rtsol ba can// phyogs rnams la ni kun brten pa'o// sngags dang phyag rgya brtson byed pas// bya ba spyod pa la sogs 
lta// rgyud dang rgyud las bdag gi bu// rnam pa du ma bstan pa yis// de dag rang gi sde pa bstan// gzhan gyi sde pa rnam pa drug/ grags chen mchod 'od rig pa can// bye brag pa dang spyod spyod pa'ang// zhi ba la ste 
lta bltas rnams// de yi dbye ba bshad par bya// de kho na ni nyi shu bzhi// grangs can pa yi lta bar gnas// mchod 'os lta ba rnam gsum ste// dus gsum du ni bye bas so// rig pa can gyi de kho na// bcu drug 
yin te gzhan du min// bye brag pa ni rnam pa dgu// lta ba'i de nyid nges par bshad// spyod pa yi ni rnam gnyis te// zhi dang sna tshogs dbye bas so// zhi ba'i lta ba ni/ sum cu rtsa drug rab tu grags// de dag pha 
rol sde pa yi// mdor bsdus pas ni lta bar bshad// lta ba gnyis po 'di dag ni// dbye nas mtha' yas mkha' rang bzhin// chos kyi sku yi ngo bo nyid// de nyid gcig pus yang dag khyab// de phyir smod pa mi bya 
dang// kha cig la yang bstod mi bya// dge dang mi dge thams cad ni// nam mkha' chen po gcig pus khyab// srog gi 'byung ba zhes bya ba'i rgyud chen po las/ lta ba gnyis pa bstan pa zhes bya ba'i le'u ste bcu 
pa'o//// de nas gzhan yang bshad bya ba// brtul zhugs kyi ni mtshan nyid mchog/ gang zhig spyod pa tsam gyis ni// de nyid mchog ni thob par 'gyur// ral can gcer bu mgo reg dang// gtsug phud can </text>
</item>

<item><p>13</p><section>2</section>
<text>dang 'du 'dzi bral// chos gos can dang tshem bu pa// gang gis gos ni skya bo thogs// sbyangs pa'i yon tan bcu gnyis ni// nyan thos rgyal bas gang gsungs pa// shing gi rang bzhin don gsum 
sogs// kha dog dkar po la sogs gang// de kun bcos ma yin pa ste// mkhas pas yongs su spang bar bya// nyon mongs byed pa de rnams kyis// rnam 'byor yon tan cung zad med// 'ba' zhig khur bu khur 
phyir dang// ngal ba'i phyir te brtul zhugs yin// lus dub pas ni yid sdug bsngal// de las byang chub rnyed par dka'// gal te kha T+wAM ga la sogs// thogs pas zhi ba thob 'gyur na// de tshe bum tshogs gyo 
mog rnams// rmongs pas ci phyir thogs mi byed// log pa'i brtul zhugs nga rgyal gyis// lus ngag bas ni gnod 'gyur na// ma rtogs pas 'joms 'khrul pa can// de dag snying rje'i gnas yin no// brtul 
zhugs zhes bya dngos po rnams// blang dor rnam par spang bya ste// 'dod pa'i yon tan lnga yi tshogs// ji snyed pas ni bstan pa'o// shes rab dang ni yang na thabs// stong pa nyid dam snying rje ste// nam mkha' khyab 
par gang shes pa// de ni brtul zhugs ldan pa yin// spongs ba 'am ni mi spong ba// rnam par dag gam rnam ma dag/ nam mkha' khyab par gang shes pa// de ni brtul zhugs ldan pa'i mchog/ mi 'am phyugs sam 
rta 'am ni// ri dwags sam ni bram ze 'am// gdol pa smyug ma mkhan la sogs// de dag thams cad mkha' dang mtshungs// chos kyi sku la gnas pa'i phyir// gang zhig mnyam dang mi mnyam zhes// de ni brtul 
zhugs can zhes bshad// de la thams ca phyag byed pa'o/ khyab bya dang ni khyab byed dag/ phan tshun du ni tha mi dad// rnal 'byor pa che gang zhig shes// de na kun mthong kun shes pa// nam mkha' thams cad spyod 
pa gang/ de ni brtul zhugs mchog ces bshad// de phyir 'khor ba mya ngan 'das// bcing dang thar pa zad mi zad// chos sku gcig pus kun khyab pa// shes nas phyi rol brtul zhugs spangs// srog 'byung ba ni 
nam mkha' che// blang dor dag gi rnam spangs pa// kun mkhyen phun sum tshogs ldan pa/ de nyid brtul zhugs la gnas bya// srog gi 'byung ba zhes bya ba'i rgyud chen po las/ brtul zhugs spyod pa zhes bya ba'i 
le'u ste bcu gcig pa'o//// de nas gzhan yang bshad bya ba// lta ba thams cad ngo bo nyid// chos kyi sku ni nam mkha' che// gang gi dngos grub snod du 'gyur// khyab byed pas ni chos kyi sku// nam mkha' 
chen po zhes grags so// chos nyid rig pa tha mi dad// dngos po kun la yang dag gnas// de ni thams cad 'di khyab pa// til mar gyis ni til sogs bzhin// brjod du med cing bstan du med// tshig gi lam </text>
</item>

<item><p>14</p><section>2</section>
<text>las spyod yul 'das// nye bar brtags pa'i dbang gis ni// de ni brjod kyang brjod bya min// de nyid kyi phyir khyab pa che// de ni rdo rje 'chang chen 'dod// thams cad du ni snang bas na// de ni rnam 
par snang mdzad bshad// sangs rgyas rang bzhin 'byung ba'i phyir// der ni rin chen 'byung ldan yin// mtha' yas snang ba ldan pa bas// de ni 'dod chags med par bshad// sems can thams cad don mdzad 
phyir// de ni don mchog yin par bshad// lus dang tha mi dad pa'i phyir// mthong bas de ni spyan yin no// 'gro ba dang ni dbyer med pas// mA ma kIr ni bstan pa yin// lta ngan dri ma dag pas na// gos dkar 
mo yang de nyid bshad// 'khor ba'i rgya mtsho las grol bas// nam mkha' che ste grol ba yin// blang dor snying rjes 'joms pas ni// de ni gshin rje mthar byed bshad// tha dad blo ngan rnams 'joms pas// de 
ni shes rab mthar byed yin// tha mal dngos pos ma gos pas// de ni pad+ma mthar byed yin// nyan thos la sogs lta ba'i bgegs// 'joms pas bgegs ni mthar byed do// kun tu kun nas thams cad 
ni// kun gzigs dpal dang kun spyod pa// gang phyir chos sku de phyir ni// de ni rdo rje 'chang chen yin// de ltar blo ni rnam spyad na// de nyid du ni gnas par rig/ gzhan du 'khrul pa'i sems kyis ni// 'khor ba 
la ni ngal ba yin// srog gi 'byung ba zhes bya ba'i rgyud chen po las// lha thams cad kyi ngo bo bstan pa zhes bya ba'i le'u ste bcu gnyis pa'o//// de nas kun tu bzang po stan las langs te bla gos phrag pa 
gcig tu byas nas/ bcom ldan 'das la mchod cing phyag 'tshal nas/ thal mo sbyar nas 'di skad gsol to// bcom ldan the tsom gcig cig ni// bdag gi sems la yang dag gnas// sku drin gyi ni thugs 
bskyed nas// de ni bdag la sol bar 'dod// dbang po rno ba'i sems can la// sgom pa yod dam med pa de// dbang po bar ma'i sems can dang// de bzhin dbang po dman pa la'o// bcom ldan kun mkhyen 
bka' stsal pa// rim pa ji bzhin bu khyod nyon// ji ltar cung zad mi sgom pa// ji ltar khyod la bdag gis bshad// sgom pa pos ni bsgom bya bsgoms// bsgom bya med pas sgom byed min// de phyir yang dag 
bsgom pa yang// don dam par yang grub ma yin// nam mkha' la yang sgom pa med// rang bzhin gyis ni grub phyir ro// bems po rnams la sgom pa med// de med pa ste grub phyir ro// sems la sgom pa yod min 
te// rang rig pa la de don med// yul rnams sgom par bya ba yin// de dag thog mar grub phyir ro// thog mar grub pa nam mkha' ni// chos kyi sku ni skyon med pas// yod med rtog pa las 'das pa// sgom pa </text>
</item>

<item><p>15</p><section>2</section>
<text>khrel yod chen po yin// phung po khams sogs bcos ma ni// dbyer med pa ni gang zhig gnas// de nyid la ni sgom pa yis// cung zad kyang ni dgos pa med// ma bcos gnyis med ye shes 
ni// nam mkha' chen po rtag tu bstan// rga shi la sogs gnod pa ni// gang zhig la ni yod ma yin// shel sgong bzhin du dge ba ni// gang zhig la ni dag pa yod// rnal 'byor pa de gang sgom pa// de ni rmongs pa 
chen po yin// rgyu dang 'bras bu ngo bo dang// ngo bo nyid du gang yin pa// srid par ngo bo rnams gnas pa// de ni mkha' dang mtshungs pa'o// de phyir bdag gis ci sgom ste// thog ma mthong ba cung zad med// sems 
can kun gyi nam mkha' che// thog ma nyid du thog ma yin// phrag pa'i steng du bu gnas pa// blon po phal gyis ma mthong bas// grong khyer la ni bskor ba'am// de yis skye ba thob 'gyur ba// de bzhin kun khyab de 
la sogs// thog mar 'gro ba yang dag thob// bsgom pa'i grong khyer bskor ba yis// gdung ba yang dag thob par 'gyur// de phyir dbang po rno sogs la// sgom pa rnam par sel ba yin// de nyid nges pa gang 
yin pa// sgom pa de ni bstan pa'o// srog gi 'byung ba zhes bya ba'i rgyud chen po las/ dbang po rno ba la sogs pa'i sgom pa sel ba zhes bya ba'i le'u ste bcu gsum pa'o//// de nas gzhan yang bshad bya 
ba// dbang bskur ba yi cho ga'i rim// spros pa dang bral gang gis ni// dngos grub lag pa'i dkyil gnas 'gyur// dang po yang dag bla ma yi// mtshan nyid khyod la bstan par bya// de nas yang dag lam la 
gnas// slob ma yi ni mtshan nyid bshad// brtan cing dul ba dang ldan pa// bzod ldan drang po g.yo sgyu med// thos pa mang ba chos 'dzin pa// gtong ba po dang ser sna med// blang dor dag las rnam grol 
ba// dngos po kun la chags pa med// srog gi 'byung ba nam mkha' che// rtag tu dad pa dang ldan ba'o// slob ma yang ni dad ldan mkhas// bla ma'i bka' ni rjes bsrung ba// lan gcig gzhal bya ston na 
yang// dran pa dang ni yang dag ldan// gtong sogs yon tan phun sum tshogs// srog 'byung ba la rtag tu dga'// de ltar yon tan khyad par ldan// slob masa'adi 'dra'i bla ma la// mchod pa bkur sti sngon 'gro 
bas// nam mkha' thob phyir gsol gdab bya// blang dor dag las rnam grol ba// yod dang med dang gnyis ka khyab// srog gi 'byung ba nam mkha' che// slob dpon chen po bdag la stsol// gsol ba gdab pa 
la mkhas pa'i// de ltar slob ma'i tshig gsan nas// snying rje yi ni sems bskyed cing// de nas bla mas dbang bskur sbyin// khams gsum pa ni thams cad ni// bum pa chen po yin par bshad// de yi rang </text>
</item>

<item><p>16</p><section>2</section>
<text>bzhin yongs shes pas// lta ngan de dag tha mi dad// mgon po khyed la gsol ba gdab// srog gi 'byung ba nam mkha' che// gang zag gang la sbyin pa dang// ji ltar bur ni nan tan bya// bcom 
ldan 'das kyis bka' stsal pa// slob ma gang la sbyin pa dang// ji ltar nan tan bya ba ste// kun tu bzang po blo gros mchog/ khyod la bstan pas nyan par gyis// dul ba dad pa shes rab can// bstan bcos 
mang po mthar phyin pa// rnam par rtog pa'i lam bral ba// lhan cig skyes pa'i shes rab ldan// skye ba bdun pa bden par smra// gzhan gzhung mi dga' smra ba po// dkon mchog gsum la dad pa can// rin chen 
gang zag ces bya ba// srog gi 'byung ba nam mkha' che// de la mtshungs med sbyin par bya// de nas des na rang don phun sum tshogs// gzhan don phun sum tshogs rung 'gyur// ma dad pa dang rmongs pa dang// nga 
rgyal bag chags bdag nyid can// thos pa chung dang 'jigs pa dang// rtog pa du ma'i rang bzhin can// tsan dan la sogs gang zag la// blo dang ldan pas sbyin mi bya// nor la chags sam bag med 
dam// rmongs pa 'am ni nga rgyal bas// gal te de rnams la byin na// bla ma dmyal bar 'gro ba yin// gang la sbyin pa de rnams kyang// 'og tu kha bltas ngan song 'gro// de phyir 'bad pa thams cad kyis// yongs 
su brtags te sbyin par bya// rgyud kyi rgyal po blo bzang bas// gang zhig rang gi yongs brtags te// yang dag slob ma la sbyin bya// de ni rdo rje 'chang 'dra 'gyur// slob mas kyang ni skal ba dang// bde dang grags 
pa thob par 'gyur// tshe 'dir rtag tu bde ba dang// tshe phyi mar yang grol thob 'gyur// kun tu bzang po blo gros mchog/ srog gi 'byung ba nam mkha' che// rgyud kyi rgyal po nam mkha' che// rgyud kyi rgyal po blangs 
nas ni// 'gro ba kun la skor bar gyis// kun tu bzang pos de ltar gyis// bcom ldan 'das la zhes gsol pas// chos kyi rnam grangs blangs nas ni// de nas mi smra bar gyur to// de ltar bcom ldan 'das 
kyis bka' stsal pa dang/ sangs rgyas dang byang chub sems dpa' bye ba dgu bcu yi rangs nas/ bcom ldan 'das kyis gsungs pa ste/ srog gi 'byung ba zhes bya ba'i rgyud kyi rgyal po las/ chos kyi sbyin pa dang 
chos mi sbyin pa brtags pa'i le'u ste bco lnga pa'o//// srog gi 'byung ba zhes bya ba'i rgyud kyi rgyal po chen po rdzogs so//// rgya gar gyi mkhan po gzhon nu bum pa'i zhabs kyis bsgyur ba'o//// 
</text>
</item>

<item><p>17</p><section>2</section>
<text>bcom ldan 'das mya ngan med pa'i dpal la phyag 'tshal lo// gzhi rtsa med pa'i chos nyid byang chub sems// zab cing phra bas dpag pa'i yul las 'das// yangs shing khyab pas nam mkha'i mtha' 
dang mnyam// sbom zhing rags pas snang srid dbang du bsdus// de 'dra'i chos sku bla med byang chub sems// ma byung ma skyes 'od kyi snying po can// 'gro ba yongs kyi dpal mgon byang chub sems// sgra dang tha snyad 
tshig gi spyod yul med// dpag med bsam 'das mi gnas mya ngan 'das// don gyi snying po bla med byang chub sems// smra bsam brjod med rig pas pha rol phyir// mi skye mi 'gag rang rig byang chub 
sems// mi gnas bdag med ye nas rnam par dag/ ma bcos lhun grub bde chen snying po mchog/ sbyir yang snang ba bde chen longs spyod sku// rang byung ye shes sprul sku byang chub sems// bdag med spros bral 
don dam lhun gyis rdzogs// nyag gcig ma 'gags snying po byang chub sems// ma skyes dbyings nas rang byung kun la khyab// mkha' ltar dngos med zhi ba gcig tu grags// nyi ma'i snying po dngos med mya ngan 
'das// rang byung 'gag med skar tshogs grangs mang yang// bdag nyid chen po mi 'gyur bdag nyid sku// thugs rje thabs mkhas nas mkha'i sprin gyi tshul// phan gnod yod med snying po byang chub la// las 
dang thugs rje nam mkha'i sprin gyi tshul// zhe gtsang med pa chos nyid byang chub sems// rig pa'i rtsal chen ma 'gags rang rig yongs la khyab// rdo rje sems dpa'i thugs rje 'od po che// nyi ma thog tu chu sprin ga 
bur bzhin// rdo rje sems dpa'i zhal chems nyag gcig ma// dga' rab rdo rje mkhas pa'i skye mchog gis// las 'phro skal bar ldan pa'i thugs brgyud nas// bsnan phri med pa'i rin chen gter 'di 
chongs// snod ngan bu dang rgyud ngan slob ma la// chu srin gre ba bzhin du dam du sdoms// zhes bka' stsal to// de nas byang chub sems dpa' sems dpa' chen pos/ rgyud dag pa'i rdo rje sems dpa' la zhu ba 
drug zhus pa/ kye thugs rje chen po khams gsum gyi sems can thams cad ni nad pa lta bu'o// dug lta bu'o// mun pa lta bu'o// sbyor rtsi lta bu'o// tsher ma lta bu'o// ro myags lta bu'o/ zhes zhus pas/ rdo rje 'dzin 
pa nyon cig/ ngas sdaum pa tshig gsum nges bstan gyis// legs par yid la zungs shig/ 'khor ba'i rgya mtsho thag rings rnam par dag pa'i zhing du bsgral ba dang/ 'khor ba'i 'dam rdzab la rdo rje rdzong bca' ba 
dang/ sdug bsngal gyi bye brag nor bu rin po cher sgyur ba dang gsum la/ rigs kyi bu phyi snod kyi 'jig rten thams cad 'byung ba lngas bsdus pa/ sngon byung gi dus na sangs rgyas kyi zhing yongs su dag pa/ ma byas </text>
</item>

<item><p>18</p><section>2</section>
<text>par snang la/ bde zhing yangs pa/ zug rngu med pa/ rgya yongs su ma chad pa/ tshig dang dbang po'i sbyod yul med pa/ brjod bya thams cad las 'das pa/ 'das zhes bya ba yang ming gi rnam grangs te/ 
ming tsam la yang mi gnas pa'o// des ni 'khor ba rgya mtsho mtha' rings ba rnam par dag pa'i zhing du bsgral ba'o// khams gsum sems can sdug bsngal gyi grur tshud/ ma rig pa'i rgyar 'thums nas sdug bsngal 
bar gnas kyang/ snying po byang chub kyi sems rang byung rang 'od gsal ba'i/ rgyu rkyen med par ka dag pas/ rdo rje lta bu'i ye shes la gnas su rung gi/ gdos pa can shes rab kyi snying po med pa ni ma yin 
no// rgyud drug gi sems can thams cad rdo rje snying po'i sku dri ma med par gnas pas yongs la khyab/ gzhan dbang du gyur pa/ zad cing dri bas rgya ma chad/ thabs kyi rgyal po stobs kyi rig pa shar bas/ 'khor ba 
nyid rang byung gi ye shes su ka dag/ sdug bsngal gyi 'dam rdzab nyid bde ba chen por rang dag pas/ 'khor ba'i 'dam rdzab la rdo rje'i rdzong bcas pa'o// rigs kyi bu nyon cig/ sems can thams cad la lus 
gsum du shes pa'o// ye shes kyi lus sdug bsngal gyi mtha' las grol ba'o// bag chags smin pa'i lus sha khrag gi gdos pa can/ gnyis 'brel gyi lus sems bde sdug gnyis 'dzin/ gzhi shes pa chos kyi sku 
la/ bag chags kyi nad med kyang/ rnam rtog sems kyi lus bag chags nad du langs pas/ gso byed sman pa'i rgyal pos gso byed sman gyis gso zhes 'byung ste/ ma rig pa 'khor ba'i nad/ rig pa mya ngan 
'das pas gso/ sdug bsngal 'dam rdzab lta bu'i nad/ bde ba chen po zag pa med pa'i ye shes kyis gso/ gti mug mun pa lta bu'i nad/ shes rab mar me rlung gi ma bskyod pa lta bus gso/ bag chags sbyar rtsi 
lta bu'i nad/ rang bzhin med pa man shel lta bus gso/ rtog pa'i rtsing zhib zug rngu tsher ma lta bu'i nad/ mnyam pa nyid mi g.yo ba rgya mtsho lta bu'i sman gyis gso/ de ni sdug bsngal gyi bye brag rin po cher bsgyur ba 
zhes bya'o// zhes byang chub kyi sems rma bya mjing bsnol gyi rgyud dag las/ gzhi chos kyi sku'i rang bzhin bstan pa'i le'u ste dang po'o//// de nas byang chub sems dpa' sems dpa' chen pos yang zhusapa/ 
kye ma bcom ldan rdo rje 'chang// zag med lam la rab gnas pa'i// de bzhin gshegs pa'i bsam gtan gyis// blo dngos gnyis med sbyor ba ni// sangs rgyas nyid kyi dgongs pa ste// thabs la mkhas pas 
bstan du gsol// zhes zhus te/ rdo rje 'dzin pa khyod nyon cig/ dri ba dris pa de legs so// de bzhin gshegs pa'i dgongs pa dpag tu med kyang/ sems can gyi blo'i bye brag dang sbyar nas/ chos ji </text>
</item>

<item><p>19</p><section>2</section>
<text>bzhin ma la blo de bzhin ma gnas pa'i ched du/ mar me'i sdong bu bsnan pa'i tshul du/ ma bcos ji bzhin gnas na de bzhin nyag gcig ces bya'o// de yang lung las/ bstan bya ston byed gnyis 
yod na// bsgom bya sgom byed ci phyir min// ces 'byung ste/ byang chub kyi snying po la/ byang chub kyi snying po bstan te/ snying po bstan par bya ba'i don du/ dus rtag tu snying po la gnas par bya'o// rtogs pa'i don 
shes bya ba ma 'gags kyang/ bka' lung gi phyi mor rang rgyud la mi gsal gyi bar du/ shes bya la gsal gdab cing ting nge 'dzin la gnas par bya'o// byang chub snying po 'gyur med chos kyi sku// gzhan nas ma 
btsal sems nyid mngon sangs rgyas// rang la gnas pa'i don de sems kyi sems la ltos// ma byung ma skyes rang byung chos kyi sku// mi g.yo mi 'gyur mnyam pa chen por zhog/ gsal la rtog med mi 'gyur chos 
kyi sku// ma bcos bde ba chen po'i ngang du gzhag/ sku gsum lhun grub bkod pa rgyan gyi sku// bde chen 'du 'bral med pa'i ngang la gzhag/ thig le nyag gcig rang bzhin spros dang bral// sna tshogs shar kyang 
nyag gcig nyid du bsgom// nam mkha'i mthong nas gsal ba'i nyi shar bzhin// skye med dbyings nas rang byung 'od gsal ba// thugs rje sprul pa'i 'od zer 'phro bar bsgom// snang srid rnam par dag pa pad+mo'i 
dkyil 'khor nas// bskyed rdzogs rnam gsum ma btsal lhun gyis rdzogs// bsod nams ye shes tshogs chen dag pa'i sku// kun tu bzang po'i mdzad spyod rtogs pa'i sgom// sgrib gnyis ma sbyangs tshogs gnyis 
lhun gyis rdzogs// man shel lta bur dri med gdod nas dag/ rnam rtog skyon bral ye shes lhun gyis grub// rang byung rdo rje snying po yin par bsgom// ma bcos chos sku kun gzhi byang chub sems// sa la ma bgrod 
lam la mi gnas kyang// rtog pa gdeng du ma gyur bar du bsgom// sangs rgyas nyag gcig chos la mi gnas kyang// 'khrul rtog spang phyir chos nyid ngang du bsgom// dug snga ye shes lnga ru sangs rgyas kyang// rnam 
grol zag med lnga ru gsal bar bsgom// 'byungs lnga lha mo lnga ru sangs rgyas kyang// mdzes pa'i lha mo sprul sku gsal bar bsgom// snang srid rnam dag brjod pa las 'das kyang// zhing khams rnam dag chos sku'i 
ngang du bsgom// byang chub sems dpa' skye shi mi mnga' yang// 'du 'bral med pa rgyun gyi theg pa bsgom// 'dod do snod bcud dngos po rnam dag kyang// ci la ma chags mi rtog ting 'dzin bsgom// 'khor dang 
longs spyod skar tshogs brgyan mang yang// ci la ma chags rang bzhin rnam dag bsgom// sgyu ma'i phung po'i ye shes gnas yin kyang// ma chags mi gnas btang snyoms chen por bsgom// kun gzhi rnam she sku la </text>
</item>

<item><p>20</p><section>2</section>
<text>mi 'khor bas// rang byung ye shes bdag med mya ngan 'das// rtag chad tshig las 'das par sun phyung nas// mthon dman glong du khod snyoms te// mnyam pa chen po mnyam las 'das par 
bsgom// brjos pa'i tha snyad tshig las 'das par rab rtogs na// rnam dag byang chub dbyings kyi bsgom pa yin// ces byang chub kyi sems rma bya mjing bsnol gyi rgyud las/ gzhi lam dang bcas pa'i le'u ste 
gnyis pa'o//// de nas byang chub sems dpa' sems dpa' chen pos zhus pa/ ston pa thugs rje mnga' bas/ 'gro ba'i mgon po bde bar gshegs// gzhi lam 'bras bu gnyis med pa'i// lam gyi 
'bras bu bshad du gsol// zhes zhus pas/ rigs kyi bu nyon cig/ dri ba dris pa de legs so// yang dag par rdzogs pa'i sangs rgyas kyi gdams pa rin po che ni/ brjod pa thog tu+u mi phebs shing bstan par 
dka' na yang/ ngas re zhig mtshon pa'i tshig 'ga' tsam smra yis/ sems la dbang thob gang zhe na/ zhes 'byung ste/ legs par yid la zung zhig/ rigs kyi bu 'bras bu bla na med pa gud nas mi 'byung ngo// gzhi 
lam gnyis su med pa'i dus na/ de bzhin gshegs pa'i bsam gtan zhes bya ste/ lhag mthong dang zhi gnas gnyis su med nas rang byung gi ye shes mar me rlung gis mi bskyod pa lta bur/ shes bya nyams su myong 
na/ gzhi lam 'bras bu mthar phyin/ sangs rgyas nyag gcig ma zhes bya ste/ ye shes dbyings nas gsal na 'bras bu nyag gcig ma// dbyings nyid rig par shar na 'bras bu nyag gcig ma// gzugs sku 'od du 
shar na 'bras bu nyag gcig ma// bde chen zag pa med na 'bras bu nyag gcig ma// snang srid dbang du bsdus na 'bras bu nyag gcig ma// ting 'dzin ro la ma chags 'bras bu nyag gcig ma// 'khor ba rang 
bzhin med na 'bras bu nyag gcig ma// mtshan ma zil gyis non na 'bras bu bde ba che// zhes pa'i don no// rgyu chos kyi sku la 'bras bu gzugs sku gnyis 'byung ba yang/ thig le'i rtsal la ma 'gags pa yin 
te/ de yang rgyu 'bras dbyer med pa nyid rtsal du shes pa'i dus su/ 'bras bu sku gsung thugs mthar phyin pa'i/ sku gsum ye shes rang byung du shar nas/ ye shes gzugs skur snang la/ gzugs nyid rang bzhin 
rnam par dag ste/ mtshan ma las 'das na 'bras bu ye shes su grub bo// ngo bo nyid kyi snang ba snang tshod du grags tshod me long g.ya' dag pa ltar bstan kyang/ don dam pa spros pa dang bral ba rang bzhin rnam par 
dag pa/ 'bras bu mi gnas pa'i ye shes chen po zhes bya'o// mtshan ma dang bral ba tshan kyi sku/ bya ba thams cad dang bral ba 'bras bu bla na med pa zhes bya'o// phyir mi ldog pa'i lung nges pa bka' lung gi phyi mo </text>
</item>

<item><p>21</p><section>2</section>
<text>las/ ye ji bzhin pa'i rdo rje 'chang chen po/ rgyud dag pa'i rdo rje 'chang la snang ba'i dus na/ rgyu 'bras dbyer mi phyed ba'i rang byung gi bcom ldan 'das zhes bya ste/ rgyud dag pa'i dbyings nyid nas/ 
'bras bu ye shes kyi dkyil 'khor rang snang gi dus na/ rgyu 'bras kyi chos thams cad mi phyed pas/ sangs rgyas mar me mdzad stong gi gtsug phud rin po che zhes bya bar grags te/ 'bras bu mthar phyin pa'o// rang 
gi shes bya mthar phyin pa'i dus na/ bdud dang mu stegs kyi glags mi rnyed la/ phya dang dbang phyug gi grogs byar med/ rgyal mtshan gyi rtse mo ltar nub pa med cing/ nor bu rin po che ltar zad mi shes la/ shes bya 
rang gi ngo bo la shes bya rang gi dbang bskur ba'i dus na/ 'phags pa gtsug tor dri ma med pa zhes grags so// byang chub kyi sems la byang chub kyi sems dus su/ rgya mtsho chen por chu bran 'du ba'i tshul te/ chos 
nyid skye ba med pa'i glong du chos can mtshan mar snang ba'i dus thams cad rang bzhin gyis rnam par dag pas/ byang chub sems dpa' kun tu bzang po zhes grags so// chos thams cad la dbye ba med cing bzang 
ngan du mi lta/ bdag dang gzhan du mi rtogs pa'i dus na/ nam mkha' dang nyi ma'i tshul te/ byang chub sems dpa' byams pa kun nas gzigs zhes grags so// chos thams cad gang yang mi len/ gang yang mi 
'dor/ gang gis kyang mi sgrib/ gang gis kyang sgrol mi nus/ gang la yang mi rten/ gang du yang ma gol/ rang bzhin rnam par dag pas rtag pa'i mtha' med/ shes bya ngo bo la ma bsgribs yongs su gsal bas/ 
chad pa'i mtha' med pa/ 'phags pa nam mkha'i snying po zhes grags so// zhes byang chub sems dpa' rma bya mjing bsnol gyi rgyud las/ gzhi lam 'bras bu rnam pa gsum mthar phyin par bstan pa'i le'u ste gsum 
pa'o//// de nas byang chub semasadapa' sems dpa' chen pos yang zhus pa/ 'jam dpal gzhon nu dpa' bo mchog/ gzhi lam 'bras bu mthar phyin pas// nyon mongs 'khor ba'i rgyun yang gcod// dag 
pa'i zhing du yang dag bsgral// rnam rtog zil gyis mnan phyir ro// spyod pa'i tshul khrims bshad du gsol// zhes zhus te/ rdo rje sems dpa' 'ang bdag la nyon// spyod pa rnam pa gsum du rtag/ glang po lam du 
zhugs pa'i spyod pa dang/ smyon pa snying stor pa dran pa med pa'i spyod pa dang/ de'i grogs tri la/ 'dam gyi pad+ma'i me tog dang/ bya thib tshang du zhugs pa dang/ bu gcig pa'i ma lta bu ste/ da ni rnal 'byor chen 
po'i spyod pa yin/ dpa' brtul stag gi spyod pa dang/ brtul zhugs phag gi spyod pa dang/ sems med bung ba'i spyod pa dang/ dbang sdud mu stegs kyi spyod pa dang/ bde ba thun 'jug gi spyod pa dang/ de ni rnal </text>
</item>

<item><p>22</p><section>2</section>
<text>'byor 'bring gi spyod pa'o// dman pa phyag dar khrod kyi spyod pa dang/ mtshon pa nyams myong gi spyod pa dang/ 'dod pa bya ba'i spyod pa dang/ bcom ldan 'das kyis bka' stsal pa/ lta ba glong du gyur 
pa'i spyod pa ni/ tha mal gyi spyod pa'o// zhes thugs kyi rgyud nas kyang bshad do// chos nyid glong du gyur pa'i spyod pa ni/ ci la yang ma zhen ma chags pa'o// nyams myong rgyud la skyes pa'i spyod pa ni/ srab la sbyar 
ro// brtul zhugs kyi spyod pa'i spyod pa ni/ bya ri skegs lta bu ste ma nges pa'o zhes gsungs so// byang chub sems dpa'i spyod pa'i mtha' ni ma bcos pa'o// rang bzhin rnam par dag pa'i dus na/ spyi la yang ma 
zhen pa'i spyod pa rnam par dag pa'o// bde ba chen po yul du shar ba'i dus su/ zug rngu'i mtha' rang bzhin gyis 'gog/ khyad par na rgyu+u la skyes pa'i dus na/ snying rje chen po lhag par can gyi spyod pa skye bar 'gyur 
ro// 'dod pa med par 'gro ba rigs drug gi gnas yul du snang ba'i dus su/ chos thams cad ci la yang ma chags pa'i spyod pa skye bar 'gyur ro// sangs rgyas kyi zhing yongs su dag pa la yul du snang ba'i dus 
su/ thun mong gi dngos po 'gags nas ngo tsha ba dang bag tsha ba'i 'du shes med de/ tshig nam mkha' la khungs ston to// spyan nam mkha' la gzigs te/ mdzub mo nam mkha' la stod pa'i spyod pa 'char ro// chos 
kyi sku sprul pa'i nyams su btar ba'i dus su/ lus grang dro dang na tsha med cing gcer bu'i spyod pa rang byung shar te/ nam mkha'i ri mo khungs 'don pa'o// zag pa med pa'i ting nge 'dzin gyis ro nyams su myong ba'i 
dus su/ zas kyi 'du shes chung zhing grogs la mi chags par/ ri dwags rma sam ltar gcig pu ri sul 'grim pa'i spyod pa 'char ro// sems ye shes kyi dbang du 'dus shing snang ba chos nyid kyi dbang du 'dus 
pa'i du 'dus pa'i dus na/ nam mkha' la 'gro ba dang/ chu+u la mi nub par 'gro ba dang/ gzhan gyis mi snang ba'i rtsal la spyod par 'gyur ro// rig pa'i dbyings la shar ba'i dus su// yul gzhan dag gi snang ba 
'char bar 'gyur ro// sems las su rung ba'i dus su/ gzhan gyi sems shes shing dngos po thams cad las brdzun du smra bar 'gyur ro// chos nyid pa stong nyid las su rung ba'i dus na/ phyi'i 'byung ba dang/ mi 
ma yin pa'i sgra thams cad sel bar 'gyur ro// spyod pa rnam par dag pa de rnams ni/ rgyud dag pa'i rdo rje sems dpa' snang ste/ lus ma bor bar mngon par rdzogs par sangs rgyas so//// na mo bud+d+ha yA/ 
tad+ya thA/ d+harmasaM g+ha ri/ many+dzu shri/ a pra bra/ b+ha ga ba ti/ su ka a/ de nas byang chub sems dpa' sems dpa' chen po dga' mgu yi rangs te/ bcom ldan 'das la thal mo snying khar sbyar nas/ yan lag lnga sa la </text>
</item>

<item><p>23</p><section>2</section>
<text>gtsugs te/ kye kye legs so dpal ldan mgon po che// zhal nas byung na dga' ba de// zhal nas gsungs pa'i nga nyid don gyi mchog/ bdag blo mun pa kha 'byed pas// snang gsal thugs rje 'od 
kyi me// sems can kun gyi skyabs mdzad pas// mgon po dri med ye shes sku// 'gro ba'i don du sku sprul nas// rang byung sangs rgyas rnam par gzigs// byams mgon thugs rjes skyabs mdzad pa// sangs rgyas 
log par dad sel la// gus pa'i tshul gyis skyabs su mchi// zhes brjod nas bstod do// byang chub sems dpa' rma bya mjing bsnol gyi rgyud las/ spyod pa rtog pa'i le'u ste bzhi pa'o//// de nas byang chub 
sems dpa' sems dpa' chen pos yang dri ba dris pas/ 'jam dpal gzhon nur gyur pa thugs rje can// zhu+u ba zhus pa legs gsung pa// 'gro mgon rdo rje sems dpas mdzad// sangs rgyas thugs kyi dpal 
be'u dang// sangs rgyas dbu yi gtsug tor dang// sangs rgyas zhal gyi ljags bzang nas// 'od zer 'byung ba bstan du gsol// ces dri ba dris so// rdo rje 'dzin pa khyod nyon cig/ khyod kyi dri ba dris pa de legs 
so// phyogs bcu dus gsum gyi sangs rgyas thams cad la/ thugs rje 'byung ba ni brjod kyi mi lang/ bsam gyis mi khyab/ ngas ma 'ongs pa'i sems can la mdo tsam zhig bstan gyis/ khyod nyon cig/ thugs 
rje'i bye brag mang gis kyang rtsal ma 'gags pa yin te/ dper na nam mkha' sprin dang char gyi tshul 'byung ste/ thugs rin po che'i dpa' be'u'i nas/ sangs rgyas byams pa mi nyams mgon po zhes bya ba byung nas/ 
rang bzhin rnam par dag pa'i chos bstan to// dbu'i gtsug tor nas 'jam dpal dri med snying po zhes bya ba byung nas/ sku gdung ring bsrel gyi chos bstan te/ zhal gyi ljags las/ sangs rgyas bye ba rnam par 
gzigs zhes bya ba byung nas/ rgyu 'bras kyi chos ma lus par bstan to// sangs rgyas stong gi yon tan ni// sangs rgyas gcig pu nyid la 'dus// gcig pu rab tu snang ba'i chos// 'gro ba kun la rang bzhin 
gnas// zhes byung ste/ phyogs bcu dus gsum gyi sangs rgyas thams cad kyi yon tan bsam gyis mi khyab pa gcig byung ste/ de dag kyang sangs rgyas 'od dpag med chen po rtsal snang ngo// sangs rgyas 'od dpag 
med nyid 'gro ba yongs kyi snying por shar nas// 'gro ba sems can thams cad la// snying po rnam dag ye shes rdzogs// zhes gsungs/ sangs rgyas kun gyi gtsug phud lnga// rgyal mtshan rtse mo bzhin du 
gnas// sangs rgyas kun gyi che ba lnga// nam mkha' bzhin du khyab par gnas// rdo rje snying po bla na med// rin chen gtsug phud dri ma med// nges pa'i skyon rtog sel bar byed// pad+ma'i snying po 'od 'bar </text>
</item>

<item><p>24</p><section>2</section>
<text>ba// mtha' la mi gnas phyag rgya che// mgon po dri ma med pa'i sku// yon tan kun gyi snying po shar// thabs mkhas thugs rje stobs kyi bdag/ bdud bzhi 'dul mdzad dpa' bo mchog/ dag pa'i 
zhing du yang dag sgrol// thugs rje'i chu bo rgyun mi 'chad// shes rab gru yis sgrol mdzad pa// sprin chen glog gi 'phreng ba can// rgyun gyi thugs rje'i rdo rje bdag/ snying po bdag med ya ma brla// snying po rjes 
'brangs spyod pa'i mtshon// nam mkha'i nyi mi'i tshul bzhin du// rang byung spros med mkha' la gdengs// rgyud dag pa yi dbyings nyid nas// 'bras bu ye shes dkyil 'khor rang snang ba'i dus su/ snod 
bcud thams cad chos nyid du brdal ba// mi byed pa'i lta ba nam mkha' dang mnyam pas re dogs kyi 'phro gcad/ zag pa med pa'i ye shes rang snang bas/ bdag dang gzhan gyi don mthar phyin/ shes rab kyi 
stobs ma 'gags pas/ bdud dang srin po zil gyis mnan/ kye rdo rje 'dzin pa nyon cig thabs la mkhas pa'i byang chub sems dpa' ni/ sems can gyi pha ma yin gyis/ de yang dri ma med pa'i don gyis gnas 
par bya'o// rtogs pa'i don la rtse gcig tu ma yengs par gnas pas/ byang chub sems dpa'i bsam gtan zhes bya'o// 'jam dpal dri med snying po ngas/ sems can rnams kyi phyir/ gsang ba'i rgyud gsum 
yang gsang thugs kyi rgyud// thugs nas phyung nas gdams par bzhag/ sangs rgyas lag tu gtad pa'i phyir// sangs rgyas gtsug phud rnam par rgyal ba zhes bya ba/ thugs las nor bu dri ma med pa'i rgyud mdzad 
do// 'bras bu bla na yod pa dang/ bla na med pa'i theg pa shan dbye ba'i phyir/ ljags kyi pad+mo las/ sangs rgyas bye ba rnam par gzigs zhes bya ba byung nas/ byang chub kyi sems rma bya mjing bsnol mdzad 
do// sangs rgyas sprul pa'i sku ye shes kyi lus su gnas pa'i phyir/ mdzod spu'i bu ga nas 'od zer lnga 'phros nas sangs rgyas bde ldan mgon po spyan ras gzigs zhes bya ba byung nas/ lha mo 'od zer gyi rgyud 
mdzad do// las dge sdig la mtho dman med par la bzla ba'i phyir/ shangs kyi rlung sgrom nas mthu stobs kyi bdag po dpal phyag na rdo rje phyung ste/ bya btsal med par ye shes bla ma'i rgyud phyung ste/ chos las 
'das pa'i sku yongs su rdzogs par bstan to// zhes byang chub sems rma bya mjing bsnol gyi rgyud/ rdzogs pa chen po 'bras bu bla na med pa'i theg pa las le'u lnga pa'o//// byang chub kyi sems rma bya mjing 
bsnol zhes bya ba'i rgyud/ 'jam dpal snying pos/ byang chub sems dpa' ro langs bde ba la gdams pa rdzogs so//// byang chub kyi sems rma bya mjing bsnol bsgom na/ ngan song gsum gyi gzhi gsog </text>
</item>

<item><p>25</p><section>2</section>
<text>go/ byang chub kyi sems dkar dmar rnams gnyis rang rgyud du go na/ sems can gyi gzugs su smin no// rgyud kyi rgyal po ting nge 'dzin mchog gi rgyud las/ ta na dang ga na'i rtog pa bshad pa'i 
le'u ste bcu gcig pa'o//// de skad ces yid byed pa po kun tu bzang pos/ ci yang ma gsungs par bka' stsal pas/ rdo rje sems dpa' la sogs pa rigs lnga'i sangs rgyas yab yum dang/ zhi khro'i lha 
brgya rtsa brgyad kyi dkyil 'khor gyis/ rgyud kyi rgyal po ting nge 'dzin mchog gi rgyud kyi don rtogs so// rgyud kyi rgyal po ting nge 'dzin mchog gi rgyud las/ 'bras bu nges par bskor ba rdzogs so a+thi+-i//// 



rgya gar skad du/ ma hA sa ma ya rA tsa sarba ka ta tan+t+ra/ bod skad du/ dam tshig chen po'i rgyal po dam tshig bkod ba'i rgyud/ dpal 'da' ba med pa'i kun tu bzang po la phyag 'tshal lo// de nas bcom ldan 
dgyes chen la// rdo rje sems dpas 'di skad gsol// rnal 'byor kun gyi rtsa ba mchog/ dam tshig sa gzhi bstan pa las// nges par gsungs pa khyad par che// ho/ e ma ho rab tu blo ldan gyis/ nges pa'i lung du 
bstan pa ni// snga rabs 'das pa'i sangs rgyas kyang// dam tshig 'di la brten te byung// da ltar bzhugs pa'i sangs rgyas kyang// dam tshig 'di la rab tu gnas// slad kyis 'byon pa'i sangs rgyas kyang// dam 
tshig 'di la rab tu bsgrub// de phyir kye kye bcom ldan 'das// dam tshig rtsa ba bshad du gsol// de skad gsol ba'i tshig gsan nas// mngon rdzogs rgyal pos bka' stsal pa// rdo rje sems dpa' sems 
dpa' che// legs 'os bu la bstan par bya// dam tshig rtsa ba 'di dag rnams// legs par yid kyis mnyan par gyis// 'di yang sku gsung thugs su bstan// sku yi dam tshig ma g.yos pa// gsung gi dam tshig 
ma yengs ba// thugs kyi dam tshig ma 'gyur ba// sku yi dam tshig pha ma dang// lus srog bskyed dang 'jig rten ston// ma rig dbang po sgo 'dren pa// mkhan po slob dpon rdo rje mched// man ngag rgyud </text>
</item>

<item><p>26</p><section>2</section>
<text>lung nges don ston// dus gsum mi 'bral dam pa'i grogs// rgyal theb karma las kyi ging// las dang bskos nga mig mthar 'byin pa'i// nges pa'i rnam grangs 'di dag la// ngan sems dbye 
sems mi bya ste// kye'u chu rgyu dang brnyas pa dag/ bre mo gtam du'ang zur mi bya'o// nyams pa phung ba'i rgyu yin pas// ngag gis de ltar bya ba min// lus kyis bya ba'i rim pa yang// brdeg dang bsnun dang bsad 
pa dang// glang po lus kyis 'gal ba rnams// dngos kyi bya ba ci smos kyis// rtsed mo'i las su'ang bya ba min// yid kyi bsrung ba'i rim pa yang// brnyas dang sku dang phrag dog rnams// se gol yun du'ang bya ba 
dang// cung zad yun du bsam pa min// chos nyid dbye bsring med pa dang// byang chub sems su gcig pas na// thams cad kun tu bsrung ba dang// yun du 'di las 'da' mi bya'o// des ni thar pa chen 
po thob// kun tu bzang por gdon mi za'o// gang zhig 'di dag mi bsrung zhing// nyams par byed pa gang yin pa// sa bon me yis tshig pa bzhin// 'bras bu med cing nyams par 'gyur// gsung gi dam tshig 
chos nyid dang// sngags dang phyag rgya la sogs pa// rgyun mi gcad par bzlas pa ste// rab kyis chu bo'i rgyun bzhin du// mi drag mi bum mi zhan par// dus gsum du ni rgyun med par// ma yengs pa yi ngag gis 
bzlas// 'bring gis dus bzhi gnam stong dang// khyad par nya dang tshes brgyad rnams// dus la bab par rgyun med bzlas// tha mas zhag grangs bdun rnams sam// khri 'bum brgya stong gar nus par// tha na nyi 
shu rtsa gcig gam// yang na bdun gyi bar rnams su// de tshe g.yeng bas bar mi gcad// de yang lus ngag yid gsum gyis// de tshe bar chad med par bzlas// de rnams ma nyams gtsor gzung na// sangs rgyas 
byang chub gdon mi za// 'di rnams nyams na don med pas// de ni phyal ba mya ngan snon// dngos grub 'bras bu yongs mi 'grub// thugs kyi dam tshig sde snod dang// kun bzang bka' dang nges pa'i don// gsang 
ba chen po bcu po dang// man ngag chen po gzhan la mi spel ba// de yang ngag lus sems rnams te// lus kyi sbyod pa brlang gsang zhing// ngag gis rdo rje lce yod kyang// brjod pa dag tu bya ba min// dbang 
bskur gnas pa gang thob nas// snod dang ldan pa'i skyes bu la// thabs kyis smra bar gang byed pa// de ni bsrung ba'i rim pa ste// dngos grub 'bras bu chud mi za// 'di dag nyams na bka' 'chal zhing// sangs 
rgyas byang chub snod min pas// de tshe 'bras bu mi 'thob bo// dam tshig thams cad kyi rgyal po sa ma ya bkod pa'i rgyud las/ dam tshig gsum gyi rtsa ba bstan pa'i le'u ste dang po'o//// rdo rje sems dpa' </text>
</item>

<item><p>27</p><section>2</section>
<text>gzhan yang de bsrung ba'i rim pa ni/ grangs med brjod kyis mi lang ba 'di yid la zung zhig/ sku'i dam tshig bsrung ba yang yi dam gyi lha dang/ rdo rje slob dpon dang/ dus gsum gyi pha ma dang/ 
mched dang lcam dral dang/ gsang ba'i don spyod pa mtha' dag la bsrung ba ste/ de la yi dam gyi lha la bsrung ba ni/ yi dam gyi lha dang por bsgom par nod nas rab kyis nyin dang mtshan med par yi dam gyi lha'i 
ting nge 'dzin du gnas shing/ sngags brjod cing dam bcas pa las mi 'da' bar bya ba dang/ 'bring gis nyin mtshan thun du de bzhin du bya ba dang/ tha mas kyang lo dang zla ba la dam bcas pa las mi 'da' bar 
bya ba dang/ tha na yang ming tsam yang yid la mi brjed par bya ba dang/ phyi dang nang gi mchod pas dus thams cad du ci nus su mchod par bya ba dang/ tha na nang nub kyi 'tsho ba'i yo byad ci yod pas kyang mchod pa 
dang/ nyes byas dang nyams chag yod na yang yid dam gyi lha de mdun du zla ba'i dkyil 'khor gyi steng du bzhugs su gsol la 'gal 'khrul mi 'chab par bshags pa dang/ sku gsung thugs kyi dngos grub yid 
la ji ltar 'dod par nod par bya'o// de bzhin du rdo rje slob dpon rnam pa lnga dang mkhyen pa can mtha' dag dang/ tha na tshig gi le'u gsum ston pa yan chad la rnal 'byor pa'i longs spyod ci yod pas mchod cing 
dbul ba ci smos kyis/ tha na lus kyi phyag gsum dang/ yid kyi gdung gsum dang/ ngag gi tshig gsum du bcas pas dus thams cad du dbul ba dang/ mtshan nas brjod cing mchod pa dang/ bka' las mi 
'da' bar bya zhing nges pa'i don zab mo zhu bar bya'o// dus gsum kyi pha ma ni lus las bcad nas 'jig rten gsal bar ston pa'i drin can yin te/ pha ma rnam pa lngar bstan pa kun la yang dngos su yod pa la 
bkur ba dang/ 'das shing med pa la smon lam sna tshogs gdab pa dang/ yid kyis mchod pas mchod pa snga ma bzhin no// mched lcam dral lnga \u0f84la yang gong ma bzhin las khyad par brtse zhing gdung bas gzhi 
bzung/ mi 'bral zhing log pa'i lam bkag cing/ legs pa la gdab pa dang/ dge ba la bskul zhing mi 'bral ba'i smon lam rgyas pa dang/ mchod pa khyad par gong ma bzhin no// de rnams mchod pa yang spyir 
sangs rgyas thams cad la mchod pa ci phul kyang/ dang po nye bar len pa'i lha bzhi ma mchod na/ phyogs bcu dus gsum gyi sangs rgyas gang la phul yang mnyes par mi 'gyur zhing/ bzhes par mi 'gyur te/ de 
ci'i phyir zhe na/ nye bar len pa'i lha bzhi'i gong na sangs rgyas gzhan med cing/ sangs rgyas thams cad nye bar len pa'i lha bzhi la brten nas sangs rgyas te/ de yang gang zhe na/ bsod nams nye bar len pa'i </text>
</item>

<item><p>28</p><section>2</section>
<text>lha 'phags pa dkon mchog gsum dang/ dngos grub nye bar len pa'i lha yi dam gyi lha dang/ yang dag pa'i 'bras bu nye bar len pa'i lha rdo rje slob dpon dang/ mched lcam dral dang/ lus nye 
bar len pa'i lha dus gsum gyi pha ma'o// de ci'i phyir lha zhes bya zhe na/ thams cad du legs pa sbyin pa la ni lha zhes bya la/ bar du gcod pa thams cad bdud kyi rang bzhin pas/ 'di ni lha yi yang lha ste/ 
gnyan zhing byin che ba las sangs rgyas thams cad kyis ngang la 'di mchod par bsngags te/ bdag gis ngang la mchod par bya ste/ don de bzhin du dam tshig las mi 'da' bar byas na rtsa ba'i dam tshig ma nyams 
na dam tshig thams cad kyang mi nyams la/ nyams na yang de bzhin dang du blangs na skong nges te/ kun tu bzang po dbye ba med pa'i sar gyur pa/ gzhan rtogs shing bsgrubs par ma grub kyang/ sangs rgyas thams 
cad kyi bdag nyid pa'o/ zhes kun tu bzang pos gsungs so// gsang ba'i don spyod pa mtha' dag ni/ 'jig rten gyi khams gang na sngags kyi don spyod pa mtha' dag dam tshig gnyen po la gcig tu gnas shing/ 
gang nyams na yang de skongs par gyur cig bar spyir smon lam 'debs pa dang/ dang po 'jug pa'i sgo dang/ bar du sgrub pa'i thabs dang/ tha ma grub pa'i 'bras bu thams cad gcig pas/ thams cad la bdag 
nyid kyi bu dang 'dra bar nyes na bcos pa dang/ legs pa'i lam bstan pa dang/ gsang ba'i don zab par spyod cing bar chad med par grub cing mthar phyin par gyur cig par smon lam gdab pa dang/ kun la 
nyams na mi rung zhing phung bar 'gyur ba dang/ nyes legs kyi skyon yon dang gdams ngag legs par bstan pa la sogs pa 'di las 'byung ba bzhin ma nor bar byed pa ni/ sku'i dam tshig bsrung ba'i rim pa ste/ 
rdo rje sems dpa' yang dag pa'o// gsung gi dam tshig bsrung ba'i rim pa yang/ skyes bu brtson pa rab dang ldan pas sgom sgrub kyi 'phrin las thams cad la brtson pa mgo la me shor ba bzhin bya ba dang/ yun 
bsring ba chu bo chen po'i rgyun bzhin du ngal dub dang skyo ngal med par bya ba dang/ de yang lung ngag yid kyis skyes bu dar ma'i gzhu brdungs ba bzhin btang nge 'bad nas bsrung ba'i rim pa'o// de yang ngag gis 
bsrung bar bya ba ste/ mi nyams pa rnam gsum la/ lha chos dang/ mi chos dang/ bka' chos dang gsum mo// lha chos ni sngags dang/ phyag rgya dang/ 'phrin las kyi go rims dang/ ting nge 'dzin rnams dang por rdo 
rje slob dpon khungs can ma yin par gar song song du ras chod dang/ bka' rkun dang/ sgyu thabs dang/ dad pa med pa'i nan che ba dang/ dbang ma thob par gzhan la spro ba dang/ don ma phyin par </text>
</item>

<item><p>29</p><section>2</section>
<text>nga mkhas la sogs pa bka' dang 'gal zhing bdag nyid la gnod cing 'phung bar bya ba ma yin no// mi chos kyis bsrungs pa ni/ bka' gsang gcig tu spyod cing mthun pa lta ci smos kyi/ sangs 
rgyas kyi bstan pa la gnas pa'i rgyu 'bras kyi theg pa la zhugs pa thams cad la/ mthun pa la dbyen mi bskyal la/ mi mthun pa la ris mi gzung/ rtsod pa can la zur mi gso/ 'gal ba rnams la byams pa mi 
sgom/ dgongs pa can la dpyas mi gdags/ dge ba can la thugs mi dkrug nyes par spyod pa la legs par mi brjod/ gzhung ngan pa la mi chos lha chos kyi bro dam pa gdab/ gzhan gyis ma smras shing nyes pa 
med pa la nyes sam smras zhes mi brdzod pa'o// bka' chos chos kyis bsrung ba ni/ gsang ba'i las dang/ gsang ba'i tshig dang/ gsang ba'i spyod pa ngag gis gzhan la mi smra ba dang/ slob dpon dang mched kyis 
gnyer du gtad pa gzhan la mi smra ba dang/ dang por slob dpon gyis ji ltar dam phog pa las mi 'gal bar bya ba dang/ lung pa gcig pa'i phyogs rnams kyis gcig sprang gcig gis byas la ma nyams par 
bya ba dang/ nyes pa dang 'gal 'khrul shor na gsang zhing mi bcab par gnong 'gyod dang chas pas nyes pa bcos shing nyam pa bskang pa dang/ ngag gis ci smra yang chos dang mthun par smra ba las ma rtogs 
par 'gal ba can du mi smra ba dang/ de bzhin gshegs pa'i bka' mtha' dag las 'byung ba la mi nyams par smra ba ni/ yang dag par rdzogs pa'i sangs rgyas kyi tshig gi don las ma gol ba'o// thugs kyi dam 
tshig bsrung ba'i rim pa yang gsang ba'i don mtha' dag las mi nyams pa yang yin na/ khyad par du gsang ba'i spyod pa glang po thams cad dam med pa dang/ ma 'dres pa lta ci smos kyi/ 'dres pa rnams la yang 
nan tan dang chas par bya ba dang/ de bzhin du rdzas dang/ lag cha dang/ dkyil 'khor la sogs pa yang de dang 'thun par bya ba dang/ zab mo dang/ tan+t+ra'i don rnams sgrun du re zhing gcam la 'phyar bas/ 
nyan thos dang lta ba dman zhing snod ma yin pa rnams la ming tsam yang cha med par bya rgyu+u la/ smra zhing ston cing cha re re nas ngoms par byed pa rnams ni bka' chad kyi gnas yin pas ma gtogs/ lo dang zla bas 
snod bcud brtags nas ston par byed pa ni/ bsrung ba'i rim pa'o// 'phyar pos gsang mi thub pas brten zhing nges 'byung che ba'i 'khor btsal ba dang/ le los mthar mi phyin pas brtson 'grus kyis gzhi 
gzung ba dang/ mtshan ma ngan pas nyams par 'gyur bas rang bzhin bzang po las zla btsal ba dang/ kun gyi thun mongs ma yin pas rigs rgyud bzang ba las grogs bsdu ba dang/ thugs rje'i </text>
</item>

<item><p>30</p><section>2</section>
<text>rgyun thag ring bas ngang ring zhing dad pa che bar bya ba dang/ sems can dar skad thung bas bka' mi sun par bya ba'i don dgrol ba dang/ dam las zlog pa 'byung bas thabs glang po mi bstan pa 
dang/ tshul snyoms zhing nyams grod len pa 'byung srid pas bka' btsal legs par bya ba dang/ ras chod dang gzu lums can gyi don du gsang sngags mnyen zhing nyen che bar bstan pa ni/ thugs kyi dam tshig 
bsrung ba'i rim pa'o// gzhan yang sems dpa' chen po sku gsung thugs kyi dam tshig la grangs brjod kyis mi lang yang/ spyir sku'i dam tshig lus kyis mi nyams par bya/ gsung gi dam tshig ngag gis mi nyams 
par brjod/ thugs kyi dam tshig sems kyis mi brjed par gzung ba ni/ bsrung ba'i rim pa'o// dam tshig thams cad kyi rgyal po dam tshig bkod pa'i rgyud las/ sku gsung thugs kyi rtsa ba bsrung pa'i rim pa'i 
le'u ste gnyis pa'o//// rdo rje sems dpa' gzhan yang dam tshig 'di dag nyams pa'i snga rtags ni/ sku'i dam tshig nyams pa'i snga rtags ni/ 'jig rten gyi khams 'dir yang mdze dang/ shu ba dang/ 'brum 
bu la sogs pa nad ngan rnam pa sna tshogs byung nas/ skye bo yongs kyis spangs pa dang/ nye drung la sogs pa rnams dang 'grogs shing rtse ba'i dbang med de/ mi yongs kyis smad par 'gyur/ de'i tshe dus ma yin 
par 'chi zhing/ shi nas kyang sems can dmyal ba zhes bya ba'i nang nas kyang/ gting khung rdo rje dmyal ba zhes bya ba shin tu dmyal ba gang gis kyang de la ni sdug bsngal sdau bar dka' la/ de la ni tshe'i tshad kyang 
med de thams cad du 'thon mi srid pa'i phyir ro// rdo rje sems dpa' gsung gi dam tshig nyams pa'i snga rtags ni/ 'jig rten gyi khams 'dir yang/ bgegs stong phrag brgyad cus glags 'tshol ba dang/ nad 
bzhi brgya rtsa bzhis skabs 'tshol ba dang/ ye 'grogs sum brgya drug cus bar du gcod pa dang/ lkugs shing dbang po rmongs pa la sogs pa'i nad sna tshogs byung nas/ gsang ba'i bka' nub pa dang/ gang zag 
rnal 'byor pa sgyid lug nas/ de'i tshe bar chod kyi bgegs kyis glo bur du 'chi zhing/ shi nas kyang dmyal ba de'i gnas su yang gong ma bzhin du skye bar 'gyur ro// rdo rje sems dpa' thugs kyi dam tshig nyams 
pa'i snga rtags ni/ 'jig rten gyi khams 'dir yang mthu dang rdzu 'phrul chung zhing/ smyo ba dang/ 'bog pa dang/ brlam pa dang/ 'chal zhing nyams pa dang/ dbang po mi gsal zhing mig long pa dang/ rna ba 'on pa 
dang/ lkugs pa la sogs pa byung nas/ mi nag mang pos 'phyas pa dang/ mu stegs dang log pa'i phyogs kyis ya ka 'dogs pa dang/ nyan thos la sogs pa theg pa 'og ma skur ba 'debs shing/ bka' 'di </text>
</item>

<item><p>31</p><section>2</section>
<text>dag sun byung bar gyur nas/ de'i tshe 'phral du 'chi zhing/ shi nas kyang yang sems can dmyal ba la sogs pa de rnams su skye'o// de rnams su skyes pa'i tshe/ de la tshe'i tshad med pas/ 'dzam bu gling 
'di dag 'pho zhing 'jig na/ gling gzhan na rdo rje dmyal ba yod pa der yun cung zad tsam yang ma lon par phyin par 'gyur ro// de bzhin du bskal pa ther 'bum du las kyi dbang gis 'khor ro// des ni na ba 
dang tsha ba'i smreng 'don par mi nus te/ shin tu 'gyod pa drag po skyes na bskal par re la na tsha'i sgra phog re cig 'byin par nus so// dam tshig thams cad kyi rgyal po sa ma ya bkod pa'i rgyud las/ rtsa ba'i dam 
tshig nyams pa'i snga rtags bstan pa'i le'u ste gsum pa'o//// rdo rje sems dpa' gzhan yang yan lag gi dam tshig bsrung ba 'di yid la zung zhig/ spyad par bya ba'i dam tshig lnga dang/ mi spang ba'i dam tshig 
lnga dang/ dang du blang ba'i dam tshig lnga dang/ shes par bya ba'i dam tshig lnga dang/ grub par bya ba'i dam tshig lnga la sogs pa'i sa ma ya 'bum sde'i bsrung ba'i rim pa ni/ ji snyed du brjod kyang brjod pa'i mtha' 
las 'das te/ chu thams cad kyi thigs pa nas bgrang bar nus kyis/ dam tshig gi grangs 'di dag brjod par dka' ste/ bskal ba dpag tu med par bstan kyang mtha' med de/ de dag las rnal 'byor skal pa 
dang ldan pa rnams kyis nges par bsrung ba ni 'di dag go/ rnal 'byor sngags kyi spyod pa dag/ chos ma mthong ba ci smos kyi// dam ma 'dres pa rnams la yang// zur yang bstan par mi bya zhing/ dngos su bstan 
pa ci smos kyi// tshig gi zur du'ang gleng mi bya'o// bdag cag rnams ni 'di ltar spyod// de bzhin smra bar gang byed pa// de ni nyams pas dmyal bar skye// gsang sngags chos kyi tshig rnams kyang// skye bo byis pa la 
sogs dang// de bzhin dam med thams cad la// bshad par bya ba ci smos kyi// tshig 'ga' 'ang thos par yong mi bya// rdzas dang lag cha la sogs dang// phud dang gtor ma tshogs rnams dang// phur pa me mar 
snod la sogs// de dag mthong bar mi bya'o// rnga dang dril bu la sogs sgra// skye bos thos par yong mi bya// gang zhig nyan cing lta 'dod pa// rdul chags skyes bus de bskrad do// gzhan yang yan lag gi dam tshig 
ni// gong ma'i rtsa ba nyid las 'di dag 'byung ba'i phyir yan lag ste/ de yang spyad par bya ba lnga ni/ gzungs ma mtshan dang ldan pa la thams cad skye ba'i rgyu ye nas chen po yin pa'i phyir/ rtogs pa dang ldan pas 
dngos grub kyi rgyu dang rkyen du spyod pa ni sbyor ba'i dam tshig go/ 'di dag skyon du bltas nas spong ba dang/ gsang med bar 'chal ba spyod pa ni nyams pa'o// zhing bcu thugs rjes bzung nas/ gnas dag par ting </text>
</item>

<item><p>32</p><section>2</section>
<text>nge 'dzin gyis spor ba ni sgrol ba'i dam tshig go/ de ma yin par srog la mi 'dzem pa dang/ snying rje dang bral ba ni nyams pa'o// gsang ba'i don drang por smra ba ma yin zhing/ phan pa'i chos su 'gyur 
ba'i brdzun smra ba'i ni dam tshig go/ gnas skabs med par rang rgyal dang gzhan la gnod par smra ba ni nyams pa'o// sdig can rnams kha 'thun par log pa'i lam du khrid pa dang theg pa chen po las dma' ba'i 
rigs su khrid pa dang/ gsang sngags la smra 'dod pa rnams 'byed par byed pa phra ma ba'i dam tshig go/ mthun pa dang/ mdza' gnyen dang/ mkhan 'khon med pa 'byed pa ni 'phra ma'i dam tshig nyams 
pa'o// bka' las 'gal zhing mched las 'khus pa dang/ slob dpon dang/ mched dang/ gnyen dang/ 'khor dang/ 'dul ba'i dus la bab pa rnams log cing 'gal ba byed pa la zhi ba dang des dad pas ma 
'dul na ngag brlang pos 'chos pa dam tshig go/ 'gal ba med pa dang thub tshad la ngag brlang por smra ba ni nyams pa'o// mi spang ba lnga la/ 'dod chags chos nyid ting nge 'dzin la chags pa dam pa'o// 'dod pa 
dngos la chags pa nyams pa'o// zhe sdang log pa dang gol ba la sdang ba dam pa'o// mnyes pa dang thub pa la sdang ba nyams pa'o// gti mug phyogs ris med cing ci la yang mi rtog pa dam pa'o// bstan pa nyan mi 
shes par dge sdig la 'dzen pa med par nyams pa'o// nga rgyal bdud kyis bslu bas mi tshugs shing rdo rje theg pa sran 'dzugs pa dam pa'o// bden pa med par log pa'i phyogs la nga che ba nyams pa'o// phrag 
dogs chos nyid la gal mi 'dzugs shing/ yang dag pa la 'dzin rtog ming yang med par gnas pa dam tshig go/ gzhan nyes pa med pa dang/ grogs mched la phrag dogs pa nyams pa'o// dang du blang ba lnga la/ 
dam rdzas lnga po chos nyid la rtog pa med pa dang/ rang bzhin gyis grub pa'i mthu yod pa dang/ ye nas bdud rtsi yin pa dang/ skyon yon tan dang/ dug bdud rtsi yin pa dang/ de nyid dngos grub chen po'i rgyu dang 
rkyen yin pas gsang sngags sgrub pa'i thabs dam pa spyod pa dam tshig go/ rtogs pa dang ting nge 'dzin du mi ldan zhing/ gsang ba med par byol song bzhin du bab chol du spyod pa ni nyams pa'o// shes par bya ba 
lnga la/ phung po lnga dang/ 'byung ba lnga dang/ yul dang/ dbang po dang/ rnam par shes pa dang/ phyin ci log bzhi dang/ 'jig rten drug dang/ yul dang/ rig pa thams cad ya nas rdo rje dbyings kyi dkyil 'khor 
yin par shes pa dang/ phyin ci log lnga sku lngar shes pa dang/ pho mo yab yum thabs dang shes rab tu shes pa dang/ lus ngag yid gsum sku gsung thugs su shes pa dang/ phyi nang snod bcud chos kyi skur shes pa </text>
</item>

<item><p>33</p><section>2</section>
<text>ni dam tshig go/ 'di dag rang rgyud dang// phyogs ris dang/ 'dzin rtog gis dngos por spyod pa ni nyams pa'o// bsgrub par bya ba lnga ni/ shes par lnga po de nyid shes pa'i sar mi gzhag grub pa bya 
dgos pas/ sngags dang/ phyag rgya dang/ ting nge 'dzin las su bya bas skra la me shor ba bzhin du lus ngag yid gsum gyi sgo nas thag bcad de/ rtsol zhing rtsom la sgrub pa ni dam tshig go/ de la snyoms las dang/ 
le lo dang/ phyi bshol dang/ long yod dang/ chang dbang dang/ gnyid dbang dang/ rkyen dbang du gtong ba nyams pa'o// dam tshig thams cad kyi rgyal po sa ma ya bkod pa'i rgyud las/ yan lag gi dam tshig 
bsrung ba'i le'u ste bzhi pa'o//// rdo rje sems dpa' chen po yan lag gi dam tshig bsrung ba'i rim pa ni spyad par bya ba'i dam tshig lnga ni/ 'dul ba'i dus la gar bab par rim par shes par bsrung/ mi spang 
ba lnga ni nyin dang mtshan med par bsrung/ dang du blang ba lnga ni dus bzhi dang dus drug tu bsrung/ shes par bya ba lnga ni thog ma nyid nas bsrung/ tha ma lnga'i grub par bya ba ni/ 'jug tu dus dang rgyun med par 
bsrung ba'o// de yang lus ngag yid gsum gyi thag bcad de bsrung ba'o// dam tshig thams cad kyi rgyal po sa ma ya bkod pa'i rgyud las/ yan lag gi dam tshig bsrung ba'i rim pa'i le'u ste lnga pa'o//// rdo 
rje sems dpa' yan lag gi dam tshig 'di dag dus 'di yi tshe na ma rtogs pa rnams nyams la/ rtogs pa rnams yang dag pa'i don las mi nyams par 'gyur la/ rdo rje sems dpa' dus nam zhig gi tshe na yan 
lag gi dam tshig 'di dag rnal 'byor pa ye nyams chen por 'gyur te/ rgyal po chos nyid la mi phyogs shing bsod nams kyi skal ba chung ba dang/ dmangs dang skye bo 'phral gyi 'du byed kyis phugs ring bar lta mi 
shes shing/ bsod nams zad pas sngags la nyams sod pa dang/ rnal 'byor ba la 'phya zhing skur ba dang/ srog la mi lta bar sdig smin pa'i skye bo gsod cing 'phrog pa mang ba dang/ gang zag rnal 'byor gyi 
sngags che ba'i khyad par tsam la brten nas khe grags dang phral gyi 'dod pa tshol ba'i phyir/ skye bo 'khrul pa rnams bsdigs shing spa bkong pa'i phyir/ rnal 'byor gyi rdzas dang lag cha gsang ba'i rgyu rnams mngon du 
bstan te phyung/ gsang sngags kyi don spyod pa rnams kyis kyang gsang bar ma byas shing kun la cha yod byas pa dang/ sngags kyi yang dag pa ma rig par skye bo ma rig pa drang par 'dod pas/ tshom bu la sogs pa 
sngags kyi spyod pa bstan cing bsdus nas/ de dag la yang dag pas nges pa'i don ma bstan par spyod pa rtsing po dang/ 'phral gyi drag shul dang/ srin po tho co la sogs pa byas pas/ grub pa'i 'bras bu log par </text>
</item>

<item><p>34</p><section>2</section>
<text>gol te/ de nyid gsang sngags kyi rgyus mkhan chen por byas te/ gsang sgo 'chol ba dang/ dbye gsal med pa dang/ kun gyi dpya sla bar song ba dang/ kun la cha yod pas smod cing skur pa 'debs 
pa dang/ yang dag pa mnyam pa nyid mi shes pa'i gang zag pa phal pa rnams rang che bar 'byin par 'dod pa dang/ gzhan thabs kyis smad pa'i phyir/ ming 'dogs shing mtshang tshig la sogs pa rnams smra bar byed 
ba dang/ rang gi rig pa nang nas ma shar bas/ bdag nyid kyis bsgrub par 'dod pa'i phyir/ dam tshig gcig pa'i grogs pa dang 'thab cing/ skye bo la sogs pa'i las log par byed pa dang/ phyi nang gi dbang 
rnams lta ci smos kyi/ rnal 'byor gyi kha dbang yang ma thob par/ gsang sngags kyi slob dpon byed pa dang/ so so'i ris su 'dzin cing sngags kyi khas blangs chag nyams chen por gyur pas/ de dag gnas su mi 
skongs te/ yan lag gi dam tshig nyams pas/ de'i skyon ni sngags kyi byin nyams pas/ sngags mthu byin chung ba dang/ rnal 'byor gyi spyod pa nyams pas dus su mi 'grub pa dang/ mchod pa'i gzhung ma stobs 
pas dngos grub mi 'thob pa dang/ ting nge 'dzin bying rmugs dang/ dza gad kyi dbang dang// le lo dang gnyid dbang gis bar chod dang bdud kyi dbang du 'gyur te/ sngags pa tshe thung zhing nad mang ba dang/ sngags 
pa nyams pa sha stag mang bas ma mo dang mkha' 'gro dam tshig gi bya ra la sogs pa rab tu khros pa'i dbang gis/ 'jig rten gyi khams 'dir yang rims nad la sogs pa sna tshogs pa btang ste/ mdze dang/ shu ba 
dang/ 'brum bu la sogs pa dang/ rims nyin gcig pa dang/ nyin gnyis pa la sogs pa dang/ rtag pa'i rims dang/ rlung mkhris dang/ bad kan dang/ 'dus pa las gyur pa'i glad bag dang/ 'khru bag dang/ 
tsha ba'i rims la sogs pa'i nad rnam pa sna tshogs pa dang/ mu ge la sogs pa spel zhing/ de'i tshe sems can rnams dus ma yin bar 'chi zhing glo bur du 'chi ba dang/ theg pa 'og ma rnams sngags la 'jug cing 
de nyid kyi rnam smin gyis/ de'i tshe skye bo sdig po che rnams/ sdig smin par sogs pa'i rnam smin gyis/ de nyid tshe ring zhing srog sra bar 'ong ba dang/ sngags kyi spyod pa dar bar spyod cing don la gol ba dang/ gsang 
ba'i rgyud rnams mngon du yongs su dar bas/ dus kyi nyams pa chen por gyur pas/ dus brtsi ba las log pa dang/ 'bras bu yang dmyal khams bcu drug la sogs par kha brgyud pa dang/ de la yang tshe tshad dag 
sdug bsngal la sogs pa grangs bsam gyis mi khyab par gnas pa dang/ de las thar nas kyang yi dwags mgo gcig la lus brgya la sogs pa'i sdug bsngal sna tshogs pa'i kha brgyud cing gnas pa dang/ de dag </text>
</item>

<item><p>35</p><section>2</section>
<text>las thar nas kyang srin po 'bar ba ha sa ta la mgo dang yan lag mang po la sogs pa'i sdug bsngal kha brgyud par gyur to// de skad ces bka' stsal pa dang/ rdo rje 
sems dpa' shin tu 'jigs shing skrag nas brgyal te/ kha bub tu 'gyel to// dam tshig thams cad kyi rgyal po sa ma ya bkod pa'i rgyud las/ yan lag gi dam tshig nyams pa'i skyon bstan pa'i le'u ste drug pa'o//// 
de nas bcom ldan 'das yid kun tu bzang pos/ rdo rje sems dpa' brgyal ba bslang ba'i phyir/ 'di skad ces bya ba'i glu blangs so// a ho sna tshogs rang bzhin cir yang 'byung ba'i gzhi// bya ba med las 
yongs su rnam par grol ba yi// ma chags skye mched sems su yongs su dag/ brjod med ngang la rnam rtog mtshan ma spangs// rang bzhin yongs kyis zhi ba'i chos nyid la// 'dzin rtog med pa'i byang chub yang skye 
bas// nyams pa med cing don dang ldan pa'i ngang// yangs par rtogs na 'khor ba'i gcong rong bde// nyams par rig pas spyi khyab yongs la snums// thugs rje 'byung bas don dam yum gyi dbyings// yongs 
la khyab pas byang chub yab kyi ngang// gnyis med 'brel bas mngon sum sangs rgyas pas// bsrung ba'i rim pa 'di rtogs bde ba'i klong// gang zhig 'khrul pa yongs su thar pa'i phyir// byang chub nyid de 'khrul 
ba med par bya'o ha// de skad ces glu blangs pas/ rdo rje sems dpa' brgyal ba sangs nas/ bcom ldan 'das la phyi nang gi mchod pas mchod cing mnyes par byas nas/ zhabs la phyag 'tshal te 'di skad ces 
gsol to// kye kye shin tu bcom ldan 'das/ shin tu thugs rje chen po dang ldan pa/ shin tu thabs rgya mtsho mnga' ba/ shin tu 'gro ba 'dren pa'i bla mar gyur pas/ 'di dag nyams pa las slar gso ba'i thabs ni 
ci mnga'/ gsos na skongs par 'gyur ram mi 'gyur/ bde bar gshegs pa lung bstan du gsol/ de skad ces gsol ba dang/ bcom ldan 'das kyi bka' stsal pa/ rdo rje sems dpa' 'di dag shin tu gso 
ba'i thabs mnga' ste/ dper na mar me dang 'dra'o// shi zhing nyams kyang gso ba'i thabs mnga' 'o// gser skyogs dngul skyogs zhom pa dang 'dra ste/ zhom yang bsrang ba'i thabs mnga' 'o// de skad ces bka' 
stsal pa dang/ rdo rje sems dpa' shin tu dga' zhing dang ba skyes nas/ bcom ldan 'das la 'di skad ces gsol to// e ma a la la/ shin tu ngo mtshar dang ldan pa'i bcom ldan 'das kyis/ dam tshig nyams 
pa'i rgyu 'di rnams slar gso ba'i thabs mnga' ba ni shin tu ngo mtshar che ste/ sku'i dam tshig 'di dag nyams na/ slar gso zhing bskang ba'i cho ga gang lags pa dang/ gsung gi dam tshig 'di dag nyams na/ slar </text>
</item>

<item><p>36</p><section>2</section>
<text>gso zhing bskang ba'i cho ga gang lags pa dang/ thugs kyi dam tshig 'di dag nyams na/ slar gso zhing bskang ba'i cho ga gang lags pa dang/ yan lag gi dam tshig la sogs pa 'di dag nyams na/ 
slar gso zhing bskang ba'i cho ga gang lags pa de/ bcom ldan 'das kyis lung bstan du gsol/ bde bar gshegs pas lung bstan du gsol/ de skad ces gsol pa dang/ bcon ldan 'das kyis bka' stsal 
pa/ sems dpa' chen po sku'i dam tshig nyams na/ slar gso ba'i cho ga 'di yid la zung zhig/ rdo rje slob dpon pha ma dang// de bzhin mched la sogs pa la// sku yi dam tshig nyams pa de// 'gyod pa drag po 
bskyed byas la// de dag rnams kyi spyan snga ru// zang zing nor dang yo byad rnams// ji ltar mnyes par phul nas ni// tshig tu 'di skad smra bar bya// ma rig 'khrul pa nor ba yis// nyes pa'i nyon mongs bdag 
las byung// bdud kyis bslus sam bdud kyis bsnun// bgegs kyis bslus sam ngan du smras// nor bar 'khrul lam log par bsams// phrag dogs gtum khro dag la sogs// nyes pa'i 'gal ba ci 
mchis pa// ma lus nyams pa mthol zhing bshags// rdo rje slob dpon dpal dang ldan// 'phags pa'i sku dang tha mi dad// sku gsung thugs kyi rdo rje bdag/ bde gshegs rnams kyi gsung rab lung// rnam par 
rgyal ba'i man ngag mnga'// zhal nas gsungs pa'i rgyal ba'i bka'// lus ngag yid thub gnas rab khyod// bsnyen bkur gzhung bzhin rngo ma thogs// ngan sems g.yas sems dag la sogs// sdoms pa'i 
dam tshig gang nyams pa// ma lus pa yang mthol zhing bshags// yun gyi sgrib par mi 'gyur zhing// tshangs pa 'phral du stsal du gsol// sku la bsdos dang thugs thub spyad// ma rig ka ma li la brlams// ngan 
du brjod dang log par smras// sku+u la smad cing thugs la 'goms// bka' rkun lung med yongs su bslad// nyams pa'i chad pas mi dgum zhing// tshangs pa dus 'dir stsal du gsol// thams cad rdo rje mched 
lcam dral// mthun par spyod pa'i rnal 'byor pa'i// bder gshegs slob mar lung mnos pas// mnyam dang mi mnyam don gcig la// legs nongs rnam par dbyer med kyang// rnam par 'bad pa'i sgo tsam 
du// gzhung las 'gal ba ci mchis dang// thugs dam yid 'gal ci mchis pa// rnam par dag pa'i bsam pas mthol// don gyis mi gnas tshig 'dis bshags// rab bzhin med pa bzod par gsol// 'dzin pa med par tshangs par 
gsol// dper na khrus kyi yon chab ltar// lus kyi dri ma sel ba bzhin// nyams pa'i dri ma sel bar mdzod// de ltar bshags pa byed na yang// slob dpon la sogs </text>
</item>

<item><p>37</p><section>2</section>
<text>mched rnams kyis// gang zhig nongs pa dran pa dang/ rjes su 'gyod pa skyes nas su// slan chad sdom pa 'tshal ba la// tshangs pa 'phral du stsal bar bya// de la tshangs pa ma stsal na// gnyis ka rdo rje 
dmyal bar skye// de la sdug bsngal bzod glags med// de bas tshangs pa stsal bar bya// de ltar tshangs pa thob nas kyang// bshags pa 'dod pa gang yin pas// zhabs la spyi bor blang bar bya// slan chad mi 
gnyis gcig par bya// gal te nyams pa ma bskangs par// bla ma slob dpon mched lcam dral/ rkyen gyis grongs chad gyur pa na// de yi slob dpon bzhugs pa la// gong ma bzhin du bshags par bya// de yi 
slob dpon mi bzhugs na// de dang mnyam pa brgyad rnams la// de tshe gong ma bzhin du bshags// de yang rnyed par ma gyur na// spyin sreg me thab rab brtsigs nas// de dang mnyam pa gsum bkug la// mchod 
rdzas sna tshogs bsham par bya// gsum po de yang dbang por gzhag/ bla ma la sogs mched rnams kyis/ gsang mtshan la sogs spyan drangs te// sbyin sreg mchod pa tshul bzhin bya// dkyil 'khor lha la'ang tshul 
bzhin bya// gzhug la bshags pa'i cho ga gdags// de tshe zin par gyur pa'i tshe// gong du smos pa'i yon rnams kyang// dbang po gsum la dbul bar bya'o// des kyang yongs su bsgrags pa gtang// de bzhin 
lan grangs bdun du bya// de ltar byas na skongs par 'gyur// mched la sogs la'ang de bzhin no// dam tshig nyams par ngas ma bstan// nyams na gzhag par ngas ma bstan// bsrung bar bya ba ngas bshad 
do// nyams na bskang bar ngas bshad do// de ni sku yi dam tshig go/ dam tshig bkod pa'i rgyud las/ sku'i dam tshig nyams pa bskang ba'i le'u ste bdun pa'o//// gsung gi dam tshig bskang ba yang// rgyud chen 
dag gis mi skongs te// lung chen dag gi nang du bskang// de yang gso bar bya ba yi// cho ga yang dag 'di nyon cig/ sngags dang phyag rgya rgyun bcad nas// dus dang tshes grangs dag la sogs// de tshe nyams par 
gyur pa la// lung chen thob pa'i slob dpon gyis// nges par de yi drung song la// 'byor ba'i longs spyod sna tshogs dang// nor dang zang zing phul nas kyang// 'di skad ces ni gsol ba btab// nges pa'i lung 
byin man ngag can// don dang mthun pa'i skyes bu khyod// lcags chag mgar bas brdungs pa bzhin// chag nyams bskang ba'i rim pa rnams// nges par lung du bstan du gsol// de skad gsol ba btab nas 
kyang// de nas slob dpon blo ldan gyis// lan du 'di skad gleng bar bya// legs 'os bu mchog slob ma khyod// nges par bstan pa'i lung dag las// gang zhig 'gal ba bshags spro na// rna ba'i dbang po tshur </text>
</item>

<item><p>38</p><section>2</section>
<text>nyon la// nges par 'di dag zin par gyis// zhes brjod do// de la rigs kyi bu ma yengs pa'i bzlas brjod yid la dus dang rgyun med par bzlas par bzlas pa ma rtogs nas/ rgyud kyi kha brgyud 
nas nges pa'i don mi shes pas 'grub ba'i don mi shes par/ 'grub par khas blangs pa de nyams pa chen bo'i rgyur 'gyur te/ de dag sems can gyi rang dbang gis mi 'grub cing/ dam zos shing 'gal ba'i rgyu 
shin tu mang bas/ rnal 'byor gyi spyod pa 'di dag sun 'byung zhing/ gang zhig shin tu sgyid lug pa mang ba la/ dang la chos 'di dag bshad par bya ba yin pa las/ slob dpon lung med cing man ngag la mi mkhas 
pa dang/ rnal 'byor pa'i lta ba chung zhing sems can gyi las dman pas/ de dag gzhung du ma snyems pas/ don ched 'di ltar yid la zungs shig/ lus kyi sgul skyod ni phyag rgya chen po'i rang bzhin yin pas/ ngag 
gi gleng brjod ni bzlas par bya ba'i snying po yin la/ sems dran rtog thams cad thugs rje ting nge 'dzin gyi rang bzhin yin pa'o// de ci'i phyir zhe na/ dper na brlan nyid chu'i rang bzhin yin pa las/ logs 
nas brlan mi 'byung ba bzhin du/ phyag rgya nyid lus kyi rang bzhin yin pa las/ logs na phyag rgya zhes bya ba med de/ lus las gzhan du mi 'da' bas dam tshig gi phyag rgya dang/ yan lag gi sgul skyod gang yang 
mthar phyin pa las kyi phyag rgya dang/ de la 'dzin pa dang thog chags med pas bde ba chos kyi phyag rgya dang/ de la dus gsum du 'du 'bral med pas sku phyag rgya chen po ste/ de ltar rig pa'i dus na/ lus phyag 
rgya'i dkyil 'khor la/ sku gsung thugs bkod pa mi zad par gnas pas 'di la yang 'da' ba yang med/ nyams pa yang med/ yengs pa yang med/ btsal ba yang med pas/ de la 'di skad ces bya ste/ ma rig 
'gro ba'i sems can kun// sangs rgyas phyag rgya'i dkyil 'khor la// nges par grol bar rab bshad mdzad// ma rig sems can drang don du// phyag rgya rnams su bshad pa yang// log par lta ba bsgyur ba'i 
phyir// las kyi dbang du 'bab pa tsam// don la nges pa 'di rtogs na// ma bcos klong du lhan ne ba'o// de la ngag gi gleng brjod bzlas pa bya ba yin pa ni/ dper na sgra dang sgra brnyan 'dra ste/ sgra yang thos par 
byed pa la/ thos par byed pa yang sgra brnyan don yin la/ de bzhin du ngag gis glengs pa dang brjod pa yang sngags kyi bzlas brjod yin la/ sngags kyi bzlas brjod kyang ngag gi gleng brjod yin te/ chos thams 
cad ni tshig yin/ tshig thams cad ni yi ge/ yi ge thams cad snying po/ snying po thams cad ni mi brjed pa'i gzungs/ mi brjed pa'i don chos nyid de/ dus thams cad du so 'di las mi nyams par rig cing </text>
</item>

<item><p>39</p><section>2</section>
<text>gnas par rtogs pa'i dus na/ snying po bzlas brjod zur phyin pa yin pa las/ 'di las 'da' ba med/ yengs pa med/ btsal ba yang med/ sgrub pa yang med pas/ de la 'di skad ces gsungs 
so// bzlas brjod bsnyen pa'i snying po rnams// ma bzlas don gyis tshang ba ni// don ni man ngag 'di yin te// snying po sngags kyi don rig pas// ci bzlas sngags kyi snying po mchog/ dus gsum bar chad med pa 
yi// bzlas brjod klong du gnas pa la// 'dzin rtog bar chad yod med do// bder gshegs gsung gi ngo bo la// sangs rgyas byang chub sems dpa' nyan// bskal pa'i chu bo'i rgyun bzhin du// snying po bar chad 
med pa'o// de la sems kyi dran rtog thugs ting nge 'dzin yin pa ni/ dper na mar me'i 'od dang 'dra ste/ mar me nyid kyang 'od la/ 'od nyid kyang mar me'i byin rlabs te/ yang dag pa'i sems kyi dran 
rtog thams cad thugs ting nge 'dzin yin la/ thugs ting nge 'dzin yang sems kyi dran rtog nyid du snang ste// dran pa thams cad shes pa/ shes pa thams cad rtsol ba/ rtsol ba thams cad thabs la mkhas 
pa/ thabs la mkhas pa thams cad rang rig pa'i ye shes te/ ye shes rang snang ba las ma gtogs pa/ rtog pa rang rgyud kyis med la/ thabs rang snang ba las ma gtogs pa/ nyon mongs pa rang rgyud kyis med de/ 
sems can gyi dmigs pa'i phyogs cha las 'das shing/ nye bar len pa'i sems gzhan du mi 'gyur bas/ rang 'byung gi ye shes chen po zhes kyang bya la/ de rnam par dag pa 'dus ma byas chos sku chen po dang 
ldan pas/ 'di ltar rig pa'i skyes bu chen pos 'da' ba yang med/ yengs pa yang med/ 'gyur ba yang med pas/ de la 'di skad ces gsungs so// thugs kyi brnag pa gang yin pa// nges pa 'di las rgya cher 
bshad// dus gsum 'gyur ba med pa yi// rang byung rig pa'i rgyal po'i 'os// gang ltar bsam pa 'dod dgur bde// yongs la khyab pas brdal ba'i sku// dngos por mi chags ma chags glong// rang bzhin 
mtshan ma kun spangs te// yang so che 'o sems chen po// skyes bu dam pa nyid yin pas// bcos pa med pa'i snying po la// brjed pa med pas lha zhes bya// ma yengs pa yi dgongs pa yis// nyams pa la bzla 
dgongs par ldan// thams cad kun tu mi 'gyur ba'o// dam tshig bkod pa'i rgyud las/ dam tshig nyams pa bskang ba'i le'u ste brgyad pa'o//// sems dpa' chen po thugs kyi dam tshig bskang ba yang// rgyud 
lung dag gis mi bskongs te// man ngag dag gis nang du bskang// de yang gso bar bya ba yi// cho ga yang dag 'di nyon cig/ gsang ba'i man ngag chen po rnams// dam tshig nyams dang med pa dang// dam las </text>
</item>

<item><p>40</p><section>2</section>
<text>log dang ma 'dres pa// 'phyar la gcam pa'i gang zag dang// theg pa dman pa la sogs pa// tshig tu brjod cing bstan pa dang// ya ga log pa dag la sogs// de tshe nyams par gyur pa 
la// sdug bsngal gzhan gyis mi 'byongs te// man ngag can gyi slob dpon la// nges par de yi drung song la// 'byor pa longs spyod sna tshogs dang// rin chen gser la sogs pa yi// yon mchog dag kyang 
dbul bar bya// de nas slob dpon chen po la// 'di skad gsol ba gdab par bya// mkhas pa'i blo ldan man ngag can// nges pa'i rtsal 'chang skyes bu'i mthu// rig pa'i rtsal 'chang rdzu 'phrul can// yangs pa'i 
chos nyid nam mkha' 'dra// khyab pa'i thugs rje nyi ma bzhin// rnal 'byor yongs khyab snum pa'i mchog/ 'gro la phan pa'i gtso can gyis// log pa'i gol sar mi gtang zhing// byang chub nyid du dran pa 
dang// nyams pa'i dri ma bsal ba'i phyir// sangs rgyas rnams kyis dgab tu gsol// thugs rje char gyis bkru bar mdzod// man ngag nges pa bstan du gsol// de skad gsol ba gdab par bya// de nas ston 
pa slob dpon gyis// lan du 'di skad brjod par bya// 'gyod pa skyes pa bu mchog khyod// tshul bzhin bshags phyir legs par 'ongs// de ni man ngag snod dang ldan// nges par lung ni bstan par bya'o// yid 
dang rna ba'i dbang po la// nges par 'di ni bcang bar gyis// zhes brjod la/ de la rigs kyi bu thugs kyi dam tshig gsang ba'i man ngag gzhan la spel ba ni/ dam nyams pa dang/ ma 'dres pa dang med pa la 
sogs pa la spel te/ zang zing dang nor 'dod kyi dbang du btang na nyams pa'i rgyu yin pa de ni/ man ngag chen po'i gzhung gis thugs kyi dam tshig nyams pa med pa zhes bya ste/ nam mkha' la yangs dog med pa 
bzhin/ blo chos nyid du gyur pa la 'dzin rtog gi bag chags spangs pas/ gang zhig smras shing brjod na yang/ snod dang mi ldan pa med par shes par byas la/ bsrung du med pa'i ngo bo/ rang bzhin gyi rnal 'byor 
pas/ chos nyid las tshigs dang yi ger gleng ba las 'das shing/ 'di 'dra zhes bstan par sus kyang mi nus pas/ smras na yang smras pa'i ngo bo med cing yang dag pa'i sa la gleng brjod dang bral bas nyams pa 
med la/ 'di ltar rig pa'i skyes bus nyams par mi 'gyur zhing/ nyams na yang 'khor lo sgyur ba'i rgyal srid ltar/ nang nyams na nub sor chud la/ nub nyams na nang sor chud de/ rdza mkhan 'jim rlon dang 
phrad pa dang 'dra la/ de ltar bstan cing bshad na gang la yang 'dzin pa med pas/ yang dag pa la nyams pa'i rgyu med pas/ don chen 'di ltar rig pa'i skyes bus skongs kyi/ phal gyis skongs par mi 'gyur </text>
</item>

<item><p>41</p><section>2</section>
<text>ro// de la 'di skad ces gsungs te/ ya rabs gsang ba'i man ngag 'di// ma rabs phal gyi spyod yul min// kun gyis rtogs par mi 'gyur te// rgya mtsho'i gting ltar rtogs pa med// nam 
mkha'i mtha' ltar thug pa med// spong len med par rig pa yis// yongs la khyab bde bshad pa'i phyir// ma rabs bus pas mi rtogs te// gang zhig tshig tsam zlos pa las// man ngag yod ces yongs mi 
bya// gdeng chen ldan pa'i skyes bu dang// bka' dang 'thun las ma gtogs pa// ras chod bshad pas yongs mi 'grub// theg pa sngags kyi 'bras bu ni// spel zhing bshad pas mi 'grub ste// yid la brnags 
shing bcangs pas na// man ngag snying po de la yod// rang gi sems nyid ma rtogs na// bstan cing bshad kyang than par zad// dus gsum 'pho 'gyur med pa yi// byang chub nyid la g.yos pa med// khams 
gsum 'khrugs kyang stong pa med// srid gsum 'khrugs kyang g.yos pa med// bsam med chos ni nam mkha' 'dra// brjod med sems ni mtshan nyid med// ming dang tshig las 'das pa yi// sangs rgyas nyid 
kyis brjod par dka'// sems dpa' chen po 'di lta bu'i man ngag nos shing khong du chud par gyis shig/ thugs kyi dam tshig skongs pa'o// 'di lta bu la yengs pa med par gyis shig/ thugs kyi dam tshig mi 
nyams pa'o// 'di'i don la 'gyur ba med par gyis shig/ thugs kyi dam tshig mi 'da' ba'o// dam tshig thams cad kyi rgyal po sa ma ya bkod pa'i rgyud las/ thugs kyi dam tshig nyams pa bskang ba'i le'u ste 
dgu ba'o//// sems dpa' chen po yan lag gi dam tshig bskang ba yang/ rtsa ba'i dam tshig bskang ba sa dang yan lag kyang shugs kyis skongs la/ de las rtsa ba ma nyams par yan lag nyams na yang gong ma 
gong ma ltar bskangs pas yan lag kyang skongs par 'gyur ro// sems dpa' chen po de ni dper na shing ta la'i rtsa ba ma phyung na yan lag nyams kyang shugs kyis skye ba bzhin/ rtsa ba ma nyams na yan lag kyang 
shugs kyis skong bar 'gyur la/ gal te nyams par tshor na yang spyad par bya ba'i dam tshig nyams na dkyil 'khor gcig pa'i 'phrin las kyis bskang// mi spang ba'i dam tshig nyams na dkyil 'khor chen po 
gnyis pa'i dam tshig gis bskang/ gnyis ka nyams na sgrol sbyor gyi mchod pa brgya rtsa brgyad kyis bskang/ dang du blangs ba nyams na bdud rtsi sman gyis bsgrub pas bskang/ shes par bya ba nyams na gsung dbang 
gi 'phrin las kyis bskang/ bsgrub par bya ba'i dam tshig nyams na thugs rdo rje rigs kyi dam tshig gis bskang/ kun ka nyams na sku gsung thugs yon tan 'phrin las kyi sgrub pa rdzogs pas bskang ngo// dam </text>
</item>

<item><p>42</p><section>2</section>
<text>tshig thams cad kyi rgyal po sa ma ya bkod pa'i rgyud las/ yan lag gi dam tshig nyams pa bskang ba'i le'u ste bcu pa'o//// de skad ces bka' stsal pa dang/ rdo rje sems dpas yang 'di 
skad ces gsol to// e ma'o ngo mtshar rab 'byams kyis// skang so cho ga khyad par che// dam tshig 'di dag bsrungs pa yi// yon tan 'bras bu gang yin pa// bcom ldan 'das kyis bstan du gsol// de skad 
ces gsol pa dang/ bcom ldan 'das kyis bka' stsal pa/ sems dpa' chen po dam tshig 'di dag bsrungs pa'i phan yon dang 'bras bu ni yang dag pa nyid du bshad par bya'o// dam tshig ni 'degs pa'i sa 
gzhi dang 'dra'o// dam tshig ni 'jig pa'i mkhar dang 'dra'o// dam tshig ni rno ba'i mtshon dang 'dra'o// dam tshig ni skyed par byed pa'i pha ma dang 'dra'o// dam tshig ni grub par byed pa'i shing thog dang 
'dra'o// dam tshig ni mi 'bral ba lus dang grib ma dang 'dra'o// dam tshig ni ma yengs na sgom pa yin no// dam tshig ni ma brjed na chos nyid yin no// dam tshig ni rjes su dran na bzlas brjod yin no// sems 
dpa' chen po sku'i dam tshig ma nyams par bsrungs ba'i yon tan ni/ lus mtshan dang dpe byad kyis brgyan pa dang/ nad nyung ba dang/ gzhon zhing lang tsho dar la bab pa dang/ yan lag la lhag chad med pa 
dang/ dbang po nyams pa med pa dang/ tshe ring ba dang/ longs spyod 'phel ba dang/ 'byor ba 'phel ba dang/ 'khor ma mo dang mkha' 'gro ma bka' bzhin nyan pa dang/ srid pa gsum la dbang sgyur ba dang/ 
mthu dang rdzu 'phrul yang gzhan gyis dpag gi mi lang ba dang/ man ngag lung gi don rtogs par 'gyur ba dang/ rigs 'dzin rnam gsum gyi dngos grub 'thob pa dang/ kun tu bzang po dang skal ba mnyam par 
'gyur ro// sems dpa' chen po gsung gi dam tshig ma nyams par bsrungs ba'i yon tan ni/ lha nye ba dang/ rigs brgyud 'phel ba dang/ dus su 'grub pa dang/ bka' nyan pa dang/ dbang du 'du ba dang/ kha 
lo sgyur ba dang/ legs pa 'phel ba dang/ skyon gyis mi gos pa dang/ chos nyid kyi don dang mi 'gal ba dang/ mya ngan las 'das pa'i sku thob pa dang/ kun tu bzang po dang spyod pa mnyam par 'gyur 
ro// sems dpa' chen po thugs kyi dam tshig ma nyams par bsrungs ba'i yon tan ni/ don dang mthun pa dang/ skyo dub med pa dang/ man ngag gi snod du 'gyur ba dang/ dngos grub thob pa dang/ rtog pa med pa 
dang/ dgongs pa zab pa dang/ thugs rgya che ba dang/ don la mkhas pa dang/ gzhung las mi 'gal ba dang/ kun tu bzang po dang rtog pa mnyam par 'gyur ro// sa ma ya bkod pa las/ sku gsung thugs kyi dam </text>
</item>

<item><p>43</p><section>2</section>
<text>tshig bsrung ba'i yon tan gyi le'u ste bcu gcig pa'o//// sems dpa' chen po yan lag gi dam tshig ma nyams par bsrungs pa'i yon tan ni/ dngos grub chen po rnam gsum thob pa dang/ 
bdud rnam bzhi tshar gcod pa dang/ rdo rje theg pa'i bka' btsan zhing mi 'gyur ba dang/ sngags che ba'i yon tan nub pa'i dus med pa dang/ lhun gyis grub pa'i 'phrin las ci la yang thogs pa med pa dang/ 
khyad par gyi 'bras bu mthar rgyas pa dang/ gnyis su med pa'i don la yun du mi 'gyur ba dang/ bla na med pa'i sa la bde ba chen por longs spyod pa dang/ grangs dang tshom bu bsam gyis mi khyab pa thams cad 
lcang lo can gyis pho brang du grangs dang tshom bu bsam gyis mi khyab par phung po mi gnas pa'i mya ngan las 'das par mngon par rdzogs par sangs rgyas pa dang/ 'khor gyi mkha' 'gro ma thams cad sprin phung 
bzhin du gtibs nas ci bsgo ba nyan pa la sogs pa'i yon tan bskal pa brgyar brjod kyang rdzogs pa'i mtha' med do// dam tshig bkod pa'i rgyu las/ yan lag gi dam tshig bsrung ba'i yon tan gyi le'u ste 
bcu gnyis pa'o//// spyi'i dam tshig nyi shu rtsa brgyad la sum brgya drug cur sbyar te/ lta ba'i dam tshig brgya nyi shu dang/ spyod pa'i dam tshig brgya nyi shu dang/ bsrung ba'i dam tshig brgya nyi shu ste/ de ltar sum 
brgya drug cu'o// de la lta ba'i dam tshig brgya nyi shu ni/ chos thams cad kyi rtsa ba kun gzhi byang chub kyi sems su 'dus par lta zhing mi 'da' ba dang/ de bzhin du sangs rgyas thams cad kyang rang gi sems yin 
par lta ba dang/ sems ye nas sangs rgyas par lta ba dang/ yul chos nyid du lta ba dang// dbang po ye shes su lta ba dang// de yang gnyis su med pa'i byang chub kyi sems bde ba chen por lta ba dang/ sems can 
nyid yang dag pa'i sangs rgyas su lta ba dang/ 'khor ba nyid mya ngan las 'das par lta ba dang/ sdug bsngal thams cad byang chub dam par lta ba dang/ nyon mongs pa thams cad lam gyi dam par lta ba dang/ ma 
nor ba'i chos nyid dang/ ma yengs pa'i ting nge 'dzin dang/ ma bcos pa'i don dang/ ma brjed pa'i phyag rgya dang/ ma bslad pa'i ye shes dang/ mi dmigs pa'i ting nge 'dzin dang/ ma skyel pa'i klong dang/ mi 
'da' ba'i dam pa dang/ mi 'gyur ba'i g.yung drung dang/ mi gtong pa'i rig pas mi 'bral ba'i gzungs su lta zhing/ dam tshig las mi 'da' ba ni/ lta ba'i dam tshig gi rtsa ba'o// de la chos thams cad kyi rtsa ba 
kun gzhi byang chub kyi sems su 'dus par lta zhing/ dam tshig las mi 'da' ba la yang lnga ste/ de'i don ston pa'i rdo rje slob dpon btsal ba dang// bka' las 'byung ba'i lung ma nyan pa dang/ man ngag tu </text>
</item>

<item><p>44</p><section>2</section>
<text>sems la sgom pa dang/ ye nas de ltar yin par yid ches par bya ba dang/ dang du blang zhing mi 'da' ba'i bar du don rnam pa lnga lngas bstan cing yid ches par bya ba ni/ lta ba'i dam tshig brgya nyi 
shu'i yan lag go/ dam tshig bkod pa'i rgyud las/ lta ba'i dam tshig brgya nyi shu'i le'u ste bcu gsum pa'o//// sems dpa' chen po de la spyod pa'i dam tshig brgya nyi shu ni/ dbyings dang ye shes gnyis su 
med pa chos kyi skur spyod cing/ dam tshig las mi 'da' ba dang/ thabs dang shes rab gnyis su med pa'i byang chub sems su spyod cing/ dam tshig las mi 'da' ba dang/ yab dang yum yang gnyis su med pa'i 
bde ba chen por spyod cing/ dam tshig las mi 'da' ba dang/ de bzhin du phyi dang nang yang phyogs ris med par chos nyid du bde ba brdal bar spyod pa dang/ mtha' dang dbus kyang ye shes chen por khong du snyoms 
par spyod pa dang/ che ba dang chung ba yang mnyam pa nyid kyi klong du spyod pa dang/ sangs rgyas dang sems can yang thig le chen por lhun gyis grub par spyod pa dang/ mthon po dang dma' mo yang steng 'og med par 
lhun gyis grub par spyod pa dang/ bzang po dang ngan pa yang spong len med pa'i mdzad spyod du rol pa dang/ bde ba dang sdug bsngal yang gnyis su med pa'i 'phrin las su mdzad pa dang/ 'khor ba dang mya ngan 
las 'das pa yang mi dmigs pa'i ting nge 'dzin du sgom pa dang/ rgyu dang 'bras bu thams cad mi 'gyur ba'i g.yung drung du spyod pa dang/ phung po dang/ khams dang/ skye mched thams cad lha dang lha mo'i dkyil 
'khor gnyis su med par spyod pa dang/ yul dang dbang po thabs dang shes rab tu sbyod pa dang/ 'dod ba'i yon tan thams cad chos nyid rnam par dag pa'i rgyan du spyod pa dang/ nyon mongs pa lnga dug lnga ye shes 
lnga'i rang bzhin du spyod pa dang/ phyin ci log lnga sku lnga mthar phyin par spyod pa dang/ mi gtsang ba'i dam rdzas lnga bdud rtsi chen po lnga'i rang bzhin du spyod pa dang/ 'dzin rtog gi skyon thams cad kun tu bzang po'i 
'dzin spyod du rol cing spyod pas/ dam tshig las mi 'da' ba'o// de la dbyings dang ye shes gnyis su med pa chos kyi skur rtogs par bya zhing dam tshig las mi 'da' bar bya ba la yang don rnam pa lnga ste/ rtogs 
par bya ba'i thabs dang/ bsgom par bya ba'i yul dang/ bsgrub par bya ba'i 'phrin las dang/ mthar phyin pa'i 'bras bu dang/ bstan cing gzhag par bya ba'i snod dang lnga'o// de bzhin du 'dzin rtog gi 
skyon thams cad kun tu bzang po'i mdzad spyod du rol cing spyod pa'i dam tshig gi bar du rtogs pa dang/ sgom pa dang/ bsgrub pa dang/ mthar phyin pa lnga lngar shes par bya'o// sa ma ya bkod pa'i rgyud las/ spyod </text>
</item>

<item><p>45</p><section>2</section>
<text>pa'i dam tshig brgya nyi shu'i le'u ste bcu bzhi pa'o//// sems dpa' chen po de la bsrung ba'i dam tshig gi brgya nyi shu ni/ lta ba zab mo thams cad shes rab chung ba dang/ theg pa dman pa la 
bsrungs la dam tshig las mi 'da' bar bya ba dang/ spyod pa glang po thams cad ya kha dang rtog pa can la bsrungs la dam tshig las mi 'da' bar bya ba dang/ de bzhin du gsang ba'i 'phrin las gzu lums dang 
ras chod can la bsrung ba dang/ gsang ba'i don bka' rkun dang rgyab nyan byed pa la bsrung ba dang/ gsang ba'i man ngag dad pa chung zhing gsang med pa la bsrung ba dang/ nges pa'i don 'phyar po dang 'phyon ma 
la mi 'byung ba dang/ dngos grub kyi rkyen kha sla dang tshod yod pa la bsrung ba dang/ brtson po'i 'phrin las le lo dang long yod can la mi gtad pa dang/ mtshan ma dang grub rtags rang bstod rang che ngag tu mi smra 
bar bsrung ba dang/ grogs dang mched dam tshig nyams shing mtshan ngan pa la mi btsal ba dang/ bka' gsang sbed shes pa dang/ man ngag 'tshol mkhas pa dang/ don la nan gtan che ba dang/ dam phog pa mi 
brjed pa dang/ gdung sems mi gtong ba dang/ gnyer gtad pa grims pa dang/ 'khor la snod rtogs pa dang/ bka' la lta log dang sgro skur med pa dang/ phyogs la ngan sems dang gdug sems med pa dang/ 
yongs la spro ring zhing dang che bar bsrung zhing dam tshig las mi 'da' ba'o// de ltar lta ba zab mo thams cad shes rab zhan pa dang theg pa dman pa la bsrung ba la yang lnga ste// lus kyis bsrung ba mi 'byung ba 
dang/ ngag gis bsrung ba mi smra ba dang// yid kyis bsrung ba brnag pa dang// thabs kyis bsrung ba rtag pa dang// spyod pas bsrung ba gzab pa'o// de bzhin du yongs la spro ring zhing dang che bar bsrung ba'i dam 
tshig gi bar du lus dang/ ngag dang/ yid thabs dang spyod pa lnga lngar rig par bya'o// dam tshig thams cad kyi rgyal po sa ma ya bkod pa'i rgyud las// bsrung ba'i dam tshig brgya nyi shu dang sum brgya drug cu'i le'u 
ste bco lnga pa'o//// sems dpa' chen po dam tshig sum brgya drug cu la/ las su bya ba'i dam tshig gsum ste// sbyor sgrol sman dang gsum mo// de la rtsa ba bco lngar spros te// sbyor ba'i lung drug/ sgrol ba'i 
gnas bzhi/ bcud rtsi sman lnga'o// rtsa ba bco lnga las sum brgya drug cur spros pa ni/ mi spang pa brgya nyi shu dang/ dang du blang ba brgya nyi shu dang// spyad par bya ba brgya nyi shu ste// de ltar sum brgya drug cu'o// de yang 
mi spang ba brgya nyi shu la/ sbyor ba'i gzungs ma khru tshad dang ldan pa bzhin bzangs ma lo bcu gnyis lon pa dang// lo bcu drug lon pa dang/ lo nyi shu rtsa lnga lon pa dang/ lo sum cu rtsa gcig lon pas gzhi gzung </text>
</item>

<item><p>46</p><section>2</section>
<text>ste/ mo rigs phal yan chad zin zin kun yang bgrangs pa brgya nyi shu la sbyor ba tshul bzhin byas pa'i yon tan ni/ 'gro ba mtha' dag dbang du 'gyur zhing/ dngos grub grangs kyang de bzhin thob 
nas/ ye shes lnga'i rigs 'dzin du skye'o// dang du blang ba'i dam tshig brgya nyi shu ni sman bdud rtsi la byas te/ gtso bo lnga dang/ 'bras bu lnga dang/ dbang po lnga dang/ sman sna tshogs pa'i ra sa ya na rtsa ba dang yan 
lag tu bcas pa brgya nyi shu la sogs te sbyar zhing dang du blangs pa'i yon tan ni/ bdud bzhi 'joms shing dug lnga sel te/ gtan mi 'chi ba'i sman gyis rigs 'dzin thob nas/ sku lnga lhun gyis 'grub bo// spyad 
par bya ba'i dam tshig brgya nyi shu ni bsgral bar bya ba ste/ 'bras bu chen po lnga dang/ zhing bcu la sogs te/ brgya nyi shu bsgral bar byas nas de'i yon tan ni dam tshig dang/ sdom pa dang/ tshul khrims nyams 
pa thams cad skongs nas/ dam tshig nyams pa las ma gtogs pa gzhan gyi sdig ci byas kyang bag chags kyis mi gos so// sems dpa' chen po gzhan yang yan lag gi dam tshig ma nyams par bsrung na dgyes 
pa bskongs pa dang/ mnyes pa 'bul ba dang/ dngos grub stsol ba dang/ 'phrin las mthar phyin pa dang/ sems can kyi don yid bzhin du 'grub pa dang/ 'og min gyi gnas su mi gnyis par gcig 
pa'o// dam tshig thams cad kyi rgyal po sa ma ya bkod pa'i rgyud las/ dam tshig sum brgya drug cu bskang ba'i 'phrin las kyi le'u ste bcu drug pa'o//// de nas rdo rje sems dpas yang 'di skad ces 
gsol to// kye ma yan lag gi dam tshig sum brgya drug cu bsrungs pa'i phan yon dang/ ma bsrungs pa'i skyon ci lags/ bka' stsal pa/ sems dpa' chen po dam tshig sum brgya drug cu bsrungs pa'i yon tan ni/ 
bdag gi dgongs pa dang/ gzhan gyis 'byor ba kun 'grub pa ste/ sa rdo dang/ rtsi shing dang/ ri brag la thogs pa med pa dang/ chu la mi 'bying zhing mkha' la bya bzhin du 'phyo ba dang/ rdzu 'phrul rnam pa sna tshogs 
kyis 'gro ba'i don byed pa dang/ bdud dang bar du gcod pa la sogs pa rdul phra mo bzhin du brlag pa dang/ yid la bsam pa thams cad 'grub pa dang/ thams cad du legs pa sbyin zhing bkra shis pa dang/ mi dang 
mi ma yin pa la sogs pa rnams kyis yid bzhin gyi nor bu dang 'dra bar bkur ba dang/ mkha' 'gro dang sha za la sogs pa thams cad lus kyi rje bo bzhin du byed pa dang/ gnas pa gang na ba der rdo 
rje theg pa dar zhing rgyas pa dang/ 'khor dang sder bcas pa rim gyis grub pa thob nas/ thams cad dad cing 'dun pa'i zhing du gyur pa dang/ de bzhin gshegs pa thams cad kyi thugs su byon </text>
</item>

<item><p>47</p><section>2</section>
<text>zhing spyan du mdzes pa'i rang bzhin can du gyur pas yon tan bgrang ba las 'das pa'o// sa ma ya bkod pa'i rgyud las/ yan lag gi dam tshig sum brgya drug cu bsrungs pa'i phan yon gyi le'u ste 
bcu bdun pa'o//// sems dpa' chen po sum brgya drug cu ma bsrungs pa'i skyon ni/ dper na srog med pa'i gzugs brnyan gyis srog gi bya ba med pa bzhin dam tshig med cing ma bsrungs pas bla na 
med pa'i byang chub kyi bar du mi nus pa ste/ 'bad pa la don med cing bsgrubs pa la 'bras bu mi 'byung ba dang/ bsam pa mi 'grub cing btsal ba skyon du 'gyur ba dang/ byas pa thams cad chud zos shing yid la 
mi 'dod pa 'phel zhing rags pa dang/ mi snyan pa'i grags pa dang/ mi skyid pa'i sdug bsngal gyi mtsho rdol ba dang/ bka' chad kyi gnas dang/ bka' 'bab kyi chad pas kyang ye shes kyi lha rnams gtan du 
'phangs shing/ dam can rnams kyang gshed mar 'gyur ba dang/ 'phral gyi ye 'grog gis srog gi bar chad du 'gyur ba la sogs pa nyes pa brjod kyis mi lang ste/ yi dwags kyi gdon brgyad khri bzhi stong gis 
nyen par gyur nas/ mnar med pa'i dmyal ba yan chad la thug pa'o// sa ma ya bkod pa'i rgyud las/ sum brgya drug cu ma bsrungs ba'i skyon gyi le'u ste bco brgyad pa'o//// de skad ces bka' stsal pa dang/ 
bcom ldan 'das la/ rdo rje sems dpas 'di skad ces gsol te// kye ma yon tan dpag med pa/ sangs rgyas mdzad pa khyad par che'o// grub pa'i yon tan bsam mi khyab// nges pa'i dgongs pa phal che 
las// rnal 'byor rnams la thugs rje che// 'dren pa khyod la phyag 'tshal bstod// gzhan yang dam tshig rtsa ba rnams// bcom ldan 'das kyis bshad du gsol// kun bzang lha yis bka' stsal pa// nyon cig 
sems dpa' chen po khyod// dam tshig rtsa ba yang dag ni// lta ba 'di la rab tu 'dus// mi 'da' ba yi dam tshig la// g.yos pa med pa'i chos nyid kyis// yongs la bde khyab 'jig rten spangs// gnyis med 
sems ni thabs kyi sku// sangs rgyas ye shes de las med// de rtogs skyes bu chen po yis// lta ba'i dam tshig rtogs zhes bshad// sa ma ya bkod pa'i rgyud las/ lta bas la bzla ba'i le'u ste bcu dgu pa'o//// 
de nas rdo rje sems dpas 'di skad ces gsol to// bcom ldan 'das dam tshig gi gtor ma la rnam grangs dur bstan par bgyi/ bcom ldan 'das kyis bka' stsal pa/ dam tshig gi gtor ma la rnam pa gsum 
ste/ gtor ma'i lta ba dang/ gtor ma'i spyod pa dang/ gtor ma'i 'phrin las so// de la gtor ma'i lta ba ni/ snang srid gtor mar lta ba'o// gtor ma'i spyod pa ni/ thabs dang shes rab tu spyaud pa'o// gtor </text>
</item>

<item><p>48</p><section>2</section>
<text>ma'i 'phrin las ni/ dus gsum sku gsum thugs su sangs rgyas pa'i 'phrin las so// de la yang rnam pa gsum ste/ chos nyid dbyings kyi gtor ma dang/ ye shes rol pa'i gtor ma 
dang/ thugs rje sprul pa'i gtor ma'o// de la 'di skad ces gsungs te/ khyad par dpal gyi gtor ma skugs na nyal// sha khrag dmar gyi gtor ma 'ben du 'cha'// sprul pa'i mchod gtor 'jig rten khyad par 
gtor// yongs su khyab pa'i gtor ma chen po yis// kun la khyab pas ye shes dbyings su 'dus// 'dus ma byas pa'i gtor ma chen po la// 'dzin rtog med pa'i sems kyis bkrol ba yi// rang bzhin med 
pa'i gtor ma chen po 'di// yongs su gtor bas 'gro ba'i don rdzogs nas// rnam rtog 'dzin pa'i nyon mongs kun bkrol te// bla med byang chub lam la dgod bar mdzod// dam tshig bkod pa'i rgyud las/ 
gtor ma dam tshig gi le'u ste nyi shu tham pa'o//// de nas yang rdo rje sems dpas/ bcom ldan 'das la 'di skad ces gsol to// yab gcig lags 'di ltar yon tan che ba/ 'di ltar mthu che ba/ 'di 
ltar thabs che ba/ 'di ltar nyan che ba/ 'di ltar rab tu zab pa'i rgyud 'di'i phan yon gang lags/ bcom ldan 'das kyis bka' stsal pa/ sems dpa' chen po phyogs bcu sangs rgyas thams cad kyi thugs kyi 
yang thugs/ gzigs par bya ba'i spyan du yang gyur pa'i rgyud 'di ni shin tu phan yon che ste/ rgyud 'di shes shing rtogs pa lta ci smos kyi/ tha na tshig 'bru 'ga' tsam yang yid la byed na yang/ de dus thams cad du 
dam tshig nyams par mi 'gyur zhing/ nyams na yang skongs bar 'gyur la/ skangs na yang skongs bar 'gyur nges la/ de ni 'jig rten gyi khams 'dir yang mthu dang/ rdzu 'phrul dang/ dngos grub la sogs pa 
gang gis kyang bskyad du med par 'gyur la/ 'jig rten pha rol tu yang kun tu bzang po'i dgongs pa dang skal ba mnyam par 'gyur ro// sems dpa' chen po rgyud 'di ming tsam 'dzin par byed na yang/ de ngan 
'gror 'gro bar mi 'gyur/ lta ba phyin ci log tu mi 'gyur/ dam tshig nyams par mi 'gyur/ de bzhin gshegs pa'i don dang ldan zhing bde ba mchog dang ldan par 'gyur ro// sems dpa' chen po rgyud 'di 
'dzin pa 'am/ 'chang ba 'am/ klog pa 'am/ yi ger 'dri ba 'am/ ming nyan par byed na/ de sangs rgyas dang byang chub sems dpa' thams cad kyis mchod cing bkur stir byed pa dang/ 'khor ma mo dang mkha' 
'gro ma la sogs pa rnams kyang/ ci bsgo ba rnams bran bzhin snying nye bzhin nyan pa dang/ tshe dang 'byor ba'i longs spyod dang ldan pa dang/ 'jig rten phyi mar yang kun tu bzang po dang mnyam zhing dbyer med </text>
</item>

<item><p>49</p><section>2</section>
<text>par 'gyur ro// sems dpa' chen po gang zag la la mnar med par ltung bar nges pa la yang// rgyud 'di thos par byas na/ bla na med pa'i don dang ldan par 'gyur ro// sems dpa' chen po 
gang zag la la dam nyams nas rdo rje dmyal bar ltung ba yang/ rgyud 'di yi tshig 'ga' rna bar thos na yang/ de'i dam tshig nyams pa de skongs nas/ rnal 'byor bde ba'i don dang ldan par 'gyur ro// sems 
dpa' chen po de lta bu'i rgyud 'di ni shin tu dkon zhing mi 'byung ba ste/ de ci'i phyir zhe na/ rgyud 'di phyogs bcu'i dus gsum gyis de bzhin gshegs pas kyang ma gsungs/ gsungs bar mi 'gyur/ ngas kyang ma 
bshad/ bshad par mi 'gyur/ sangs rgyas rnams kyang mi gsung bar 'gyur ba'i phyir yang dkon no// sems dpa' chen po rgyud 'di ni gang na yang mi bzhugs/ gang na yang mi ston/ ston par mi 'gyur/ 
bzhugs par mi 'gyur ba'i phyir dkon no/ sems dpa' chen po rgyud 'di ni gang zag gi blo la mi snang/ snang bar mi 'gyur ba'i phyir dkon no// de skad ces bka' stsal pa dang/ rdo rje sems dpas/ bcom 
ldan 'das la 'di skad ces gsol to// e maho ngo mtshar che'o// rgyud 'di tshig tu mi gnas pa de sems can skal ba chung ba lags sam zhes gsol pa dang/ bcom ldan 'das kyis bka' stsal ba/ sems 
dpa' chen po rgyud 'di ni tshig dang yi ger 'dri ba las 'das pas/ dus kyi tha ma la 'byung yang srid/ mi 'byung yang srid pas/ 'byung na gang zag gcig la 'byung la/ de gang dang yang ma bral ba'o// de la skur 
pa 'debs pa dag 'byung ba'i phyir yang dkon no// dam nyams shing ma rungs ba'i phyir dkon no// 'di dag ma thos shing mi shes pas/ phrag dogs dang/ skur pa dang/ nga rgyal dang/ smod pas kyang dkon 
no// rgyud 'di bshad cing bstan pa min pas kyang dkon no// 'di ni dad pa dang/ rang bzhin zab pa dang/ gron tshegs la mi lta ba dang/ snod dang ldan pa la byung bas kyang dkon no// rgyud 'di rnal 'byor grub 
pa gcig gi sems la 'byung bas kyang dkon no// sa ma ya bkod pa las/ rgyud kyi phan yon gyi le'u ste nyi shu rtsa gcig pa'o//// de nas rdo rje sems dpas 'di skad ces gsol to// dam tshig chen po 
gsang ba'i rgyud ji ltar btsal bar bgyi/ spyad legs pa'i yon tan dang/ ma legs pa'i skyon ji ltar byung/ kun gyi rgyal pos bka' stsal pa/ sems dpa' chen po gsang ba'i chos thams cad kyi dam tshig ni/ 
dper na rgyal po chen po'i bka' khrims gsang zhing dam par blon po rig pa can gyis btsal na/ thugs dgongs dang bsam dgongs thams cad mthar phyin te rgyal khams bde zhing skyid par 'gyur la/ de blon </text>
</item>

<item><p>50</p><section>2</section>
<text>po da dar gyis rgyal khrims spyad ma legs na thams cad kyang phung nas sdug cing bsngal ba bzhin/ gsang ba 'di dag thams cad las 'phro dang skal bar ldan zhing snod du gyur pa'i rdo rje slob dpon 
dang/ slob mar bcas pas gsang ba'i don sba zhing spyad legs par bya dgos te/ gsang ba thams cad la gnyan zhing bkur ba lha dang klu'i spyi gtsug gi nor bu rin po che dang 'dra bar bya ba dang/ 'phangs shing 
brtse ba mig gi 'bras bu lta bur bya ba dang/ mi 'bral ba lus dang grib ma 'dra bar bya ba dang/ gsang zhing sba ba snying sgor 'byin pa dang 'dra bar bya ba dang/ nyams su blang ba mgo la me mched pa ltar bya ba 
dang/ spyod pa gzab pa tshul shis pa'i btsun mo ltar bya ba dang/ mi 'bral zhing srung ba srog rtsa dang snying rtsa 'dra bar bya ba dang/ sba zhig gsang ba pho mo'i mtshan ma dang 'dra bar bya ba dang/ nan tan dang gdams 
pa yun gyi gter bzhin du bya ba dang/ bka' las 'byung ba'i gdam ngag man ngag bzhin du mnyan par sems la bcangs na/ gsang sngags kyi rgyu gser dang 'dra ba dgos pa'i don yid la ji ltar 'dod 
par spyad du yod ba dang/ gsang ba'i 'bras bu zhing gshin pa'i lo tog bzhin du 'phel ba dang/ gsang ba'i nus mthu nor bu rin po che dang 'dra bar 'byung ba dang/ log pa'i phyogs mtha' dag gtar mtshan la 
rtse sbur reg pa 'dra bar 'gyur ba dang/ bar du gcod pa thams cad me'i phung po la sprang bu brlag pa 'dra bar 'gyur ba dang/ ngan song 'khor ba'i sdug bsngal thams cad mun rum du nyi ma shar ba dang 'dra bar 
'gyur ba dang/ 'dzin rtog thams cad rdul phyis pa dang 'dra bar 'gyur ba dang/ phyin ci log thams cad kyang 'bras kyi glu+u ma yo legs pa 'dra bar 'gyur ba dang/ yid la bsgoms pa thams cad smon lam gyi 
rgyal po'i zhing khams bzhin du 'gyur bas/ gsang ba'i dam tshig spyad legs pa'i byin rlabs so// sa ma ya bkod pa las/ gsang ba'i dam tshig ma nor bar spyad pa'i yon tan gyi le'u ste nyi shu rtsa gnyis 
pa'o//// sems dpa' chen po dus tha ma la gsang ba'i dam tshig 'di dag 'cho zhing spel mi shes te/ sngon gyi rnal 'byor pa tshul dang ldan pas snod brtags shing ston la/ snod dang mi ldan pa la mi ston 
cing/ gsang ba'i sgrol na phyag rgya mu ti hos btab nas sbas pa rnams 'dod pas rgyal ba'i sngags pas/ au rgyan dang/ bal po dang/ kha che la sogs par gsang sngags kyi don zab mo 'tshong zhing spro bar byed 
do// gzhan yang bod la sogs pa gdol pa'i shas che ba rnams su yang gser phye la sogs pas 'dod pa'i dbang gis 'phros pas/ de dag la shas cher gsang thub cing spyad legs pa 'ga' tshul 'grub cing </text>
</item>

<item><p>51</p><section>2</section>
<text>mthar phyin pa yang 'byung na/ phal du gsang pa med pa bka' lhod pa'i sngags pa phal 'jig rten pa'i grags pa 'dod pas snod mi 'dam par snang dgu thams cad la mang bar 'chad pa dang/ 
sgrogs shing 'tshong na tshul bzhin du mi spyod pa mang ba dang/ gsang ba 'chal bas de'i skyon ni/ gsang ba thams cad la mthu dang byin med par 'gyur ro// bka' bzhin mi byed pas mtho ris kyi 'bras bu thob pa 
nyung zhing/ ngan song 'grub pa mang bar 'gyur ro// snod dang dus dang mtshams med par sgrub thabs dang 'phrin las chol par spyad pa'i skyon ni/ spyas dang ya khar gyur pas/ chos la rtsod pa mang zhing ris mi 
mthun pa dang/ sdig pas phog pa'i dri mas mig gi dbang po la sogs pa nyams pa dang/ drag po'i las tshar ma chod pas// sku la bab cing srog brtod pa mang bar 'gyur ro// de bzhin du sgrol sbyor gyi las lta ba 
dang/ ting nge 'dzin gyis ma zin pa yang de bzhin no// dus tha ma'i slob dpon phrag dog can gyi grogs po yon tan can la thos kyis dogs pa dang/ slob ma bdag gi bka' las gzhan gegs la gnod pa byed 
pa byung na skyon ni 'khrug pa'i skabs dang/ mi mthun pa'i ris dang/ shes rab mi skye zhing tshogs gcog pa'i sgrib pa shin tu yang che'o// dus tha ma'i chad pa pos sgra dang grags pa 'dod pa'i phyir grangs mang bar 
khas 'ches/ nges pa'i don dang bstan tshigs mchod par 'phrin las kyi sdebs sbyor legs su re mang po dang don thog tu ma phebs pa'i btsan dpyad kyis shes pa med pa'i rang re'i rig pas 'grol zhing/ kha 
shing rgol tshig mang pos gsang ba'i don phrad rgyu la shes pas khas 'ches shing 'chad pa'i dus 'byung la/ nyan pa rnams kyang de la dad cing 'dun nas tshor ba skyes pa'i dus na/ de'i don ni gsang ba'i don 'di 
dag 'chad shing/ spyod pa thams cad bro glu dang 'dra bar gyur nas/ 'du byed kyi g.yengs pa skye zhing/ dngos grub dang/ sngags kyi nus mthu dang/ chos nyid kyi byin rlabs ye med par sgrung gtam bzlas pa dang 
'dra bar gyur nas ci brjod kyang grub pa mi 'thob bo// dus phal du gsang sngags pa mi rten cing/ blo 'gyur ba chu'i chu bur dang 'dra ba rnams la/ rgyu'i theg pa la spyod pa'i gang zag phal gyis gsang sngags zhes 
bya ba ni bka' ma yin te/ 'di ltar 'gal te don med pas/ mdo dang tshad ma la don dang gtan tshigs yod pas 'di spyad ba'i rgyu zhes log par khrid pa la/ de bzhin du ngag nyan par byed pas rdo rje theg pa 
spangs nas rgyu'i theg pa spyod na/ skyon ni rdo rje theg pa'i dbu yogs dang/ gsang sngags gnyan po'i bka' chad 'byung rdo rje theg pa'i dbu yogs kyis de dag dmyal ba 'chi 'pho'i gnas su skyes nas/ bskal pa </text>
</item>

<item><p>52</p><section>2</section>
<text>brgyar yang rdo rje theg pa'i spyod pa'i skal ba dang mi ldan pa dang/ gsang sngags gnyan pa'i bka' chad ni dus ma yin par 'chi ba dang/ mi nad dang phyugs nad kyi rnam pa 'byung ba dang/ gnas 
nas 'byin pa dang/ char dus su mi 'bab cing lo nyes dang mu ge'i rnam pas nyon mongs pa dang/ dgra mang zhing 'jig rten phyi mar yang dmyal ba khog 'joms kyi gnas su bskal pa brgyar skye bar 'gyur 
ro// gsang ba'i dam tshig nyams pas gcig 'og tu gcig mi chud pas/ spyod pa yang nyams pa'i rgyu ste/ mi mthun zhing khog gnag pas mi bde ba 'byung zhing byams pa'i 'bras bu med par 'gyur ro// sa ma ya 
bkod pa'i rgyud las/ gsang ba'i dam tshig spyad nyes pa'i skyon ni bstan pa'i le'u ste nyi shu rtsa gsum pa'o//// sems dpa' chen po gsang ba'i dam tshig rtsa ba ni/ gter du rtsa ba rin po che'i sgrom bu rtsa ba 
dang/ sems la rtsa ba yid la brnag pa dang/ 'khor lo rtsa ba snod dang ldan pa las ma gtogs pa kun gyi thun mong ma yin te/ de'i phyir 'di skad ces gsungs te/ gsang ba'i dam tshig chen po 'di// dam 
par spyad las ma gtogs pa/ snang dgu phal gyi thun mong min// blo zhen thos na skrag par 'gyur// rin po che dang gser gyi rgyun// 'khor los sgyur ba'i rgyal po las// mgo nag kun gyis mi thob cing// kla klo 
kun gyi thun mong min// de bzhin gsang ba'i gsang chen 'di// rnal 'byor ngang tshul bzang ba dang/ 'byor ba'i longs spyod ci smos kyi// lus dang srog la'ang ma chags pas// gang na dam pa 'di yod par// spu 
gri sor yang rgal ba dang// me mar mur gyi 'obs 'bogs na// de ni 'di yi gzhag pa'i snod// bka' las 'byung bzhin cig mi byed// gsang ba'i don nges g.yo sgyus 'tshol/ 'dod dang bkur sti chags pas 
'chings// de 'dra tha zhal spyod yul min// long bas dro yang nyi mi mthong// blun po lung du ma bstan pas// ji ltar sbyad kyang bden mi mthong// 'das pas brlag cing 'bras bu med// sman pas sman ngo mi shes 
shing// nad kyis ngos nas ma zin par// nor bar btang bas dug tu 'gyur// phan par ma song sdig bzhin du// slob dpon snod la mi rtog cing// slob ma dam tshig mi 'dzin pa/ nyes 'gyur nyams pa brjod pa 
las 'das// gnyis ka 'phung byed brlag par 'gyur// de bas gsang chen dam pa 'di// chu srin dgu po'i kha nang 'du// nor bu rin chen 'chang ba bzhin// gzhan la bstan par bya ba min// don du gsang ba 
'di 'tshol zhing// yid la brnags shing 'chang byed pa// dus gsum rgyal ba'i sras yin pas// sangs rgyas kun gyi gdung 'dzin no// gsang thub pa ni dngos grub yin// brjed pa med pa lha zhes bya// ma yengs </text>
</item>

<item><p>53</p><section>2</section>
<text>yid kyi dgongs pa yin// don las mi 'da' dam zhes bya// kun tu bzang po'i dam pa la// mi 'bras lus dang grib ma bzhin// mi gtong ba ni chu srin ltar// phyag rgya bzlas brjod chu rgyun 
bzhin// bden par gnas shing drang por spyod// bstan pa bzhin du bka' nyan cing// nges ba'i don las mi 'da' ba// da ltar nyid nas sangs rgyas nyid// bsgrubs shing btsal kyang dpag tu med// ma btsal 
na yang skyon med de// gser bzhin ye nas dag pa la// de la bcos shing smon du med// sa ma ya bkod pa las/ gsang ba'i dam tshig rtsa ba'i le'u ste nyi shu rtsa bzhi pa'o//// sems dpa' chen po rdo rje slob 
dpon la bka' bcag dgongs pa ni/ bdud dang bar du gcod pa slob dpon gyi cha byad du byung na/ brdung zhing dgar ba byas kyang dam tshig las ma gtogs so// rdo rje slob dpon smyos pa dang/ chang dbang dang/ 
gdon dbang du byed pa yang bka' bcag pa mi 'gal ba dang/ slob dpon legs pa'i lam la dgongs shing dge ba'i gags byed pa dang/ sdig pa'i las la bskul ba dang/ rbod pa'i las byed na bka' bcag 
pa 'byung ngo// bka' bden pa mi ston cing/ mu stegs dang log pa'i phyogs ston par byed na yang spang bar bya'o// mched dang lcam dral yang dkar po'i phyogs la smod cing nag po'i phyogs la bstod pa dang/ 
dad pa can gyi tshogs gcog cing/ dge ba can gyi thugs dkrug pa dang/ bka' las 'gal zhing mched la 'khu na ngag gcag go/ dam tshig dang brtse gdung med cing/ sdig la mi 'dzem pa dang/ chos la mi dad 
cing dge ba la mi gus pa dang/ yo byad la bsog 'jog byed cing phud la khyer rngam che na spang ngo// gzungs dang/ de byi dang/ grogs kyang de bzhin no// de las gzhan du slob dpon gyi bka' mi gcag pa dang/ 
ci gsungs ba nyan pa dang/ mched lcam la sogs pa yang de bzhin no// bzang po'i las ni bden pa'i chos yin la/ sdig pa'i las dam la mi gnas pa min pas/ sangs rgyas thams cad kyi dam par dam 
gcig yin pas/ dam tshig yid la 'dzin pa ni sangs rgyas thams cad 'dzin pa yin pas/ gzhan gyi rtsol ba ci'ang ma byas kyang sangs rgyas pas ma nyams gtsor gzung zhing nyams pa spang bar kun tu bzang po 
ngas gsungs so// sa ma ya bkod pa las/ 'gal ba bcos shing spang ba'i le'u ste nyi shu rtsa lnga pa'o//// gzhan yang sems dpa' chen po dam tshig gi don mi len par gsang ba'i don spyod pa ni/ nam 
mkha' la khang bu brtsig pa dang/ rdo rje brag la sa bon 'debs pa 'dra ste/ ci byas kyang 'bras bu med cing tshi chad par 'gyur bas/ 'di skad ces gsungs te/ snga rab 'das pa'i sangs rgyas kyang// dam tshig </text>
</item>

<item><p>54</p><section>2</section>
<text>'di rtogs mngon sangs rgyas// da ltar byung ba'i sangs rgyas kyang// dam tshig 'di srungs mngon sangs rgyas// slad kyis 'byon pa'i sangs rgyas kyang// dam tshig 'di spyod de bzhin rgyas// dam 
pa'i don de sangs rgyas yin// gzhan du rnal 'byor ma tshol cig/ lta spyod sgrub thabs 'phrin las kyang// dam tshig yod na de dag nges// gal te dam tshig 'di med na// byas kyang phan med sdug bsngal che// spur 
bas srin bal lam drangs dang// glang chen rdzab tu chud pa bzhin// btsal kyang phan med ngal chad pas// dam med de yang de dang mtshungs// zang zing nor dang longs spyod la// 'byor bas che phra khas blangs 
nas// sangs rgyas rnams dang bla ma dang// de bzhin mched la sogs pa la// dang por dad pas khas blangs nas// dbul bar dam bcas 'das na ni// sangs rgyas sku bslus zhes bya ste// brdzun par lha mi yid 
ches pas// dngos grub 'bras bu ci btsal kyang// 'di dang phyi mar thob mi 'gyur// gal te sngon gyi las bsnyegs kyis// dus 'dir cung zad bder gyur kyang// phyi ma la ni 'grub mi 'gyur// ngan song dmyal 
ba'i gnas skyes nas// sdug bsngal nyam thag gyur pa la// mgon skyabs sus kyang nus mi 'gyur// rnal 'byor 'thab rtsod skyes pa la// gcig lan gcig gis byed pa ni// be'u sbrel g.yang du lhung ba 
bzhin// gnyis ka dmyal bar ltung bar 'gyur// gang zhig bsrings pa de rgyal bas// gnyis kas bsrings na rgyal bar nges// rtsod pas rgyal ba 'phel ma yin// gang gis pham blangs rgyal bar 'gyur// don 
med slob dpon slob ma mched// long bas long ba khrid pa bzhin// ngam grog g.yang sar kun lhung ltar// mi bde ngan song gsum du skye// de la dam pa 'di thos nas// ji ltar mun par sgron bteg bzhin// de 
ma thag tu gsal gyur nas// byang chub 'tshang rgya gdon mi za// dam tshig chen po'i lta ba la// lta spyod dma' ba'i 'gal 'jugs pa// bya 'phur rjes su khyi snyegs bzhin// rang nyid tshi chad sgrib par lhung// man 
ngag lung dang ldan pa la// don gyi bkur sti mi byed cing// thabs kyis smod cing don 'grub pa// nyes 'gyur nyams pa brjod mi lang// slob dpon nges pa can rnams kyis// gsang ba nges par dam phog pa// de 
ma thag tu grags shing ston// de yi mtshan nyid de dang mtshungs// slob dpon bka' ltar mi byed cing// slob ma bstan pa mi nyan pa// gsang ba don la ci bsgrubs kyang// sgrung dang 'dra ste phan med 'gyur// zhes 
ched du brjod do// dam tshig thams cad kyi rgyal po sa ma ya bkod pa'i rgyud las/ gsang don spyad nyes pa'i skyon bstan pa'i le'u ste nyi shu rtsa drug pa'o//// sems dpa' chen po dam tshig gsang ba'i </text>
</item>

<item><p>55</p><section>2</section>
<text>don spyod shes pa'i yid bzhin gyi nor bu rin po che bas dkon zhing rin che ba de sgroms su bcug nas/ bkur ba dang mchod pa byas na/ ci 'dod pa'i dga' ba bskyed pa bzhin/ thabs la mkhas 
pa'i rnal 'byor chen pos 'di dag sems la bcangs shing spyad legs par byas na/ 'jig rten gyi khams 'dir dgos pa thams cad lhun gyis grub par 'gyur ba lta ci smos kyi/ 'jig rten phyi ma'i dngos 
grub thams cad kyang da ltar nyid du 'grub par 'gyur te/ rgyal ba thams cad kyi gdung 'tshob cing/ sangs rgyas thams cad kyi sras su gyur nas/ 'khor gyi ma mo dang/ mkha' 'gro ma dang/ dam bcas pa thams 
cad kyis ci bsgo ba thams cad nyan zhing zhabs spyi gtsug gis len te/ gsang ba thams cad byin dang ldan par 'gyur bas 'di skad ces gsungs so// rnal 'byor brtson pa rab ldan pas// phyogs bcu dus 
gsum sangs rgyas grangs// rdul gcig rdul snyed sangs rgyas kyi// mtshan nas brjod cing phyag 'tshal zhing// stong gsum stong gi 'jig rten khams// rin chen sel mas bkang nas kyang// nyin mtshan dus drug 
la sogs par// rgyal ba rnams la mchod pa bas// de bas dam tshig tshul shes pas// lha dang slob dpon mched lcam la// dad pa brtse gdung mi phyed pas// sman gyi mchod pa 'di phul tshe// mtha' yas sems 
can thams cad la// sha khrag 'phangs med btang ba bas// de bas lha slob mched lcam la// za ma re mchod cher bsngags so// de bzhin lus dang longs spyod dang// ci yod phul ba ci smos kyi// skabs kyi rtse 
gdung ma shor na// de yi yon tan brjod las 'das// de bzhin dam tshig che 'dod na// brtse gdung gus na che bar 'gyur// dad med ser snas chung 'gyur te// 'das skyon lha yang brlag par 'gyur// lus kyi 
dri ma bkrus pas dag/ sdig pa'i dri ma bshags pas 'byang// 'dzin rtog sdug bsngal bsgoms pas sel// dam nyams sgrib pa na ra kan// sems ni yi dam lha la dmigs// ci yid slob dpon nyid la 
phul// lhag mas phyed dang de phyed rnams// mched la mchod na bde sham 'bar// chags dang ser sna sdug bsngal nad// ma chags sbyor byed bdud rtsi sman// mi nyan tshod yod nyams pa'i rgyu// bka' dam don nyan 
dam tshig go/ 'dod pa'i longs spyod thams cad la// bdag la 'bul bar byed pa yang// slo?b dpon mched la phul cig go/ des ni mi nyams nyams kyang skongs// zang zing longs spyod dad pa'i 
tshogs// gzhan la 'bul bar byed pa la// bdag la phul gcig len byed na// bsrungs kyang nyams te skongs mi 'gyur// gsang ba nyams pa'i gang zag ni// klu yi gdug pa'i kha rlangs bzhin// gang du slebs </text>
</item>

<item><p>56</p><section>2</section>
<text>par phung byed pas// mi bden de dag spang bar bya// gsang thub brten pa'i man ngag can// gter sbas thabs kyis phyung ba bzhin// gang dang phrad pa 'tshengs 'gyur bas// rin thang med par bslu 
bar 'os// gsang med slob dpon byed pa dang// snod med slob ma byed pa ni// 'o kham bzhin du gnyis ka 'phung// dus med srog zad dmyal bar ltung// gsang ba dam pa'i slob dpon dang// snod dang ldan 
pa'i slob ma ni// ji ltar gser dang rin chen bzhin// yon tan zad med phyi phyir 'phel// gzhung dang mthun par mi byed cing// bden pa sems la mi 'jog par// gang zhig gsang sngags spyod pa ni// sa bon 
brngos pa de bzhin no// zhes gsang ba dam pa gsungs so// sa ma ya bkod pa'i rgyud las/ gsang ba dam par bstan pa'i le'u ste nyi shu rtsa bdun pa'o//// sems dpa' chen po gzhan yang/ sngags kyi 
dam tshig ma nor bar bzlas/ ting nge 'dzin gyi dam tshig ma yengs par bsgom/ gsang ba'i dam tshig ma nyams par bsrung// 'phrin las kyi dam tshig ma chags par btsal/ gsang ba'i dam tshig ma brjed par 
bsrungs na/ gsang sngags yin no// dam tshig yin no// bdud rtsi yin no// sangs rgyas yin no// gsang bar byas na mnyan no// gnyan par byas na byin che'o// byin che bas gdon mi za ba'i sangs rgyas yin 
no// sems dpa' chen po sngags kyi dam tshig nor bar bzlas na/ rang bzhin 'grub ba'i mthu byin mi 'byung ngo// ting nge 'dzin gyi dam tshig 'du byed la yengs pa dang/ bying rmugs dang 'dres na/ rang rig gi ye 
shes chen po mi 'char ro// spyod pa'i dam tshig nyams na/ rdo rje dmyal ba ya nga ba'i gnas na lha bsod nams kyis rgyal ba'i tshe tshad pas kyang gsum gyis ring bar skye bar 'gyur ro// gsang ba'i dam tshig brjed 
de/ gsang chu tshags su 'dzags na/ dmyal ba bsdus 'joms dang lce la zhing rmod pa'i gnas su bskal pa dpag gis mi lang bar skye bar 'gyur ro// 'di dag nyams na bdud yin no// dug blud pa yin no// dmyal ba yin 
no// mu stegs 'chal pa sangs rgyas thams cad kyi bka' las 'gal bas/ dmyal ba dang ngan song gsum gyi gzhi ma yin no// sa ma ya bkod pa las/ dam tshig gi dngos gzhi bstan ba'i 
le'u ste nyi shu rtsa brgyad pa'o//// sems dpa' chen po chos thams cad dngos po dang rang bzhin med par shes na dam mi nyams so// de ci'i phyir zhe na/ 'dzin pa dang chags pa med pas mi nyams so// de 
bas kyang chos thams cad gnyis su med cing mnyam pa nyid du shes na dam tshig la nyams pa med do// de ci'i phyir zhe na/ rnam rtog gi phyogs ris ming yang med pas nyams pa'i dus med do// de bas kyang </text>
</item>

<item><p>57</p><section>2</section>
<text>chos thams cad skye 'chi med cing 'pho 'gyur med par rtogs na dam tshig nyams na yang skongs so// de ci'i phyir zhe na/ chos kyi skur gyur pas skyon ming yang med par dag pa'o// de bas kyang 
chos thams cad byang chub kyi sems yin par rtogs na dam tshig bsrung du yang med do// de ci'i phyir zhe na/ ye nas sangs rgyas pa la 'khor ba'i rgyu btsal gyis mi rnyed pa'o// de'i don kyang rang gi sems la 
gsang zhing bcangs na/ dam tshig thams cad kyi rang bzhin du chos thams cad kyang sangs rgyas pa'o// de ci'i phyir zhe na/ gsang pa la nyen dang 'gal ba med/ thub pa sangs rgyas thams cad kyi dgongs pa 
mthar phyin pa'o// de lta bu'i don 'di kun tu bzang po'i thugs phyung ba yin kyang gcam bu dang/ 'phyar po dang/ gsang med cing snod dang mi ldan pa la spel nade nyid phung zhing brlag pa lta ci smos/ gzhan gar 
spros par phung zhing brlag par 'gyur te/ de ci'i phyir zhe na/ gcam bu la nges don zab mo byin na dang por ngom/ bar du 'di yin ces ston/ tha mar nan po che'i ngo mi zlog pas/ gsang chu tshags su 'phel ba ni/ 
skyon dang bcas pa shin tu yang che ste/ bkur gnas kyi rim pa shor/ gsang ba'i nges don 'khyams/ dam tshig gi gzhung lugs med/ 'bad pa'i 'bras bu stor te 'gro bas 'di ni nyams tshabs kyang che/ sdig 
kyang gzhan dang mi mnyam/ bskang tshad las kyang 'das pas/ bden pa'i don thams cad la 'bras bu med de/ 'bras bu zab mo thams cad 'jug tu spyang po dang nor bu chung gi lag tu spel te/ skyon can dang nor 
bu chung thams cad ngom zhing ston cing 'tshong/ gsang gsang don can rnams 'cha' zhing sgyid lug pa'i skyon ni kun tu bzang po ngas kyang brjod pa'i mtha' med de/ dam tshig chen po la gtogs so// 'phyar po la 
gsang ba'i don zab mo 'phel na/ 'phyar ba'i dbang gis rang gi sems la mi 'jog cing blo la 'dug pa'i yul med pas/ su snang ba la don 'di lta bu yod pa bzang ngam ngan// sangs rgyas kyi zhal nas gsungs 
pa lags sam ma lags zhes/ nyan thos dang theg pa dman pa'i rigs thams cad la ston pa dang/ gsang sbed mi shes pas gsang brkus pa dang/ gsang nyams pas gsang ba la rma 'dod cing yang ba dang/ 
'phyas chen po 'dogs pa dang/ chos 'di dag ni sangs rgyas kyis ma gsungs nges te/ gang zag sgrun du re ba dang legs su re ba'i mi tshig yin te/ cung yang sgres grags pa dang/ kham che ba dang/ bde ba 
chen po'i don nye grags pas sangs rgyas kyi bka' min ces bya ba la sogs pa dpyas shing skur ba bsam gyis mi khyab pa 'debs/ la la tshol bar 'dod na yang thabs kyis dpyas shing don gyis tshol ba yang mang </text>
</item>

<item><p>58</p><section>2</section>
<text>bas de dag lhag par yang nyams te/ sngags 'bras bu'i chos nyan thos dang theg pa dman pa lta ci smos kyi/ sngags yo ga phyi pa man chad bstan na yang ltung ba gol ba'i sgrib pa che la/ der yang ma 
zad nang pa rnam pa gsum dang/ sku gsum thugs la sogs pa'i sgrub pa'i sgo so so yang 'drer mi snang na/ 'phyar pos de rnams la bstan pa lta ci smos te/ shin tu yang nyams pa tshabs che ste/ de ci'i phyir zhe na/ 
rdzogs chen bla na med pa kun tu bzang po nyag gcig gi dgongs spyod 'di sa bcu'i byang chub sems dpas kyang dar gyi la ba tsam gyis bsgribs pas mi rtogs na/ theg pa 'og ma pa dang/ nyan thos la sogs 
pas smos kyang ci dgos te/ don gyi phyogs gcig tsam yang mi rtogs/ ma rtogs pas bka' la smod// smad pas bka' 'di la smad na bka' thams cad la smad pa bas/ 'di nyams te bskal pa brgyar mnar 
med pa'i dmyal bar skye zhing/ dmyal ba gzhan bskal pas 'jig kyang/ rdo rje dmyal ba cis kyang mi shigs pa'i gnas 'gyod pa dran par 'gyur te/ de'i sdig kyang brjod pa las 'das te/ bka' 'di dag gis 
don nan la bor ba dang/ yin min gyi stang bcad pa ma yin te/ bka' 'di sangs rgyas thams cad kyi thugs ye shes nyid kun tu bzang po rang byung ba yin pas/ 'di ni lhag par nyams shing ma rung par dam 
tshig chen po la gtogs so// gsang med pa ni mu stegs 'chal pa po ltar snang dgu dang/ grong dang/ grong du ston pa dang/ phyi nang gi dbang dang slob dpon gyi bka' rtags ci smos kyi/ ming tsam 'byin pa'i 
dbang yang ma thob par gzhan la 'byin par byin par byed pa ni/ nyams shing 'gal ba gong ma bas kyang che ba min re dam tshig chen po la gtogs so// snod ma yin pa ni ji ltar bstan kyang sems kyi don mi go 
bar slar skur ba 'debs pa bka' 'di las 'byung ba ltar tshig gcig kyang mi byed pa dang/ ci nyams byas shing gzhan la tshogs 'dre zhing sgrib pa skud par byed pa rnams la don 'di dag ston cing spro ba ni/ 
dpon dang g.yog med par gnyis ka'i dam tshig nyams te 'bras bu gtan brlag par dam tshig chen po la gtogs so// gal te dam tshig nyams par tshor nas 'gyod/ slan chad sdoms na mkhas pa bshags su 
btub la/ nyams par yid ches shing snod ma yin pa la spro ba ni bskang tshad las 'das so// dam tshig chen po thams cad kyi rgyal po sa ma ya bkod pa'i rgyud las/ kun tu bzang po thugs kyi gdams ngag gi 
le'u ste nyi shu rtsa dgu pa'o//// de'i phyir sems dpa' chen po dam tshig ces pa ni/ sangs rgyas thams cad kyi 'byung gnas/ lta ba thams cad kyi la bsdu ba/ sgrub pa thams cad kyi phul/ 'phrin las thams </text>
</item>

<item><p>59</p><section>2</section>
<text>cad mthar phyin pa/ man ngag thams cad kyi nying khu/ dgongs pa thams cad lhun gyis grub pa/ dus gsum gyi sangs rgyas thams cad kyi snying/ rnal 'byor pa thams cad kyi srog/ phyi nang mkha' 
'gro dbang phyug gi yang srog/ srog 'di las gang 'das na/ chos kyi sku yang 'jig par 'gyur na/ gzhan smos kyang ci dgos te/ na ra ga te ha ra han no// gang ma nyams shing ma 'das pa dpal gyi dpal 
lo// gang don du gnyer ba byang chub kyi sems bde ba chen por lhun gyis grub pa'o// gang dam tshig rgyab tu 'dor ba dus thams cad du 'bras bu gtan med cing yang gting chen po rtag pa'o// dam tshig chen po 
'di ni sangs rgyas thams cad kyi thugs dam yin no// ma mo dang mkha' 'gro'i dam tshig yin no// rnal 'byor thams cad kyi dbyar dam yin no// sangs rgyas kyi dbu snyung ngam pa tshogs 'khor gyi bro/ rnal 'byor 
gyi mna'/ mtha' yas pa'i sems can gyi srog tu gsungs pas/ sangs rgyas kyi sangs rgyas dbang du bzhugs pas ye shes sems dpa'o// gshed ma'i gshed mar dpang du bzhugs pas/ badzra yak+Sha'o// srog gi 
yang srog dbang yin pas tsit+ta sa ma ya'o// dam tshig dam pa ma nyams na rtsol sgrub dang 'phrin las kyi sgo ci yang ma byas kyang/ 'di ltar snang ba'i chos thams cad kyang chos nyid ma skyes pa'i klong las dngos po 
mtshan mar rdul cha tsam yang mi 'da' bar 'gyur/ phung po dang/ khams dang/ skye mched dang/ rnam par shes pa thams cad lha'i dkyil 'khor la nga dang/ bdag dang/ phyogs dang/ ris su rdul tsam cog kyang mi 
'da' bar 'gyur/ tsit+ta lha ye shes sems dpa' sku mtshon gang ba'i dkyil 'khor du skye 'chi dang 'pho 'gyur med par mi 'da' bar 'gyur/ srog dang rtsa dbugs badzra yak+Sha'i skur bar du gcod pa'i gnyen po cis 
kyang mi tshugs pa'i sangs rgyas las mi 'da' bar 'gyur/ byang chub kyi sems ye kun tu bzang po bde ba chen por sangs rgyas te/ 'khor ba dang ngan song gi ming yang med cing/ bzang ngan che chung spong len du mi 
'da' bar 'gyur/ khams gsum 'khor ba'i chos thams cad ye rgya chen pos btab ste mi 'da' bar 'gyur/ de ltar dam pa 'di la mi mthun pa dang/ log pa btsal kyang mi 'da' bar 'gyur/ de lta bu'i dam 
pa'i nang 'di rtsol zhing sgrub na yang mi skyon te/ ci btsal ci bsgrubs pa tha na chung ngu'i rdul tsam yang chud mi za bar sangs rgyas kyi dgongs spyod bsam gyis mi khyab par 'phel ba ni/ rdul gyi rdul cha tsam gcig 
la yang brgya byin lha'i dbang po'i longs spyod kyis brgya dang/ stong dang/ khri dang/ 'bum gyi char yang nye ba ma yin te/ brjod pa las 'das pa'i bsod nams chen po las mi 'da' bas/ tha na don bya ba yang se </text>
</item>

<item><p>60</p><section>2</section>
<text>gol yud tsam gyi don byas kyang 'khor ba thams cad dus gcig tu stongs shing/ thams cad sangs rgyas pa'i mthu ni/ phyogs bcu dus gsum gyi sangs rgyas rdul gcig steng na rdul snyed bzhugs 
pa'i sangs rgyas kyis kyang/ bcu dang brgya'i char yang nye zhing 'da' ba ma yin par 'gyur ro// de bzhin du dam tshig chen po de'i rang bzhin du gyur pa'i chos thams cad ni/ yid la ji lta ba 'dod par dbang sgyur 
ba tsam ma yin/ yid kyis mi dmigs kyang 'dod dgu yon tan gyi rgyal po chen por rang 'byung ba ni dpe 'am/ cha 'am/ grangs su kun tu bzang po nges kyang nye ba ma yin te/ yongs su 'da' ba med pa'i glong la 
ya mtshan gyi cho 'phrul ji lta bur yang 'byung ba'i tshig dang yi ge brjod pa las 'das so// sems dpa' chen po dam tshig chen po 'di ma bsrungs sam nyams te 'das na/ dge ba ci byas kyang sdug bsngal du 
'gyur ba dang/ bsgoms shing bsgrubs kyang bdud du 'babs te/ dper na srog rtsa nyams na phung po la sman ci btang yang bde ba mi 'byung ba bzhin no// de bzhin du dam tshig gnyan po rnal 'byor pa bdud kyis 
bslus pa rnams mi bsrung zhing nyams par byas na gzhan sgom sgrub dang/ rtsol ba'i sgo ri rab tsam byas pas/ dam pa gnyan po'i rten med pas chos nyid ma skyes par bsgoms kyang chos nyid las 'das pas phyi 
yul gyi dngos po dmyal ba'i zangs khang na/ rdo rje tho gtun kha 'khrig mo dang/ mtshon dpal rnon po'i dul dpal dang/ bskal pa me 'bar ba'i tsha ba'i gcong rong thar ba'i dus med pa'i gnas su 'gyur/ phung 
po dang/ khams dang/ skye mched dang/ rnam par shes pa lha'i dkyil 'khor du bsgoms kyang nyams shing 'das pas dmyal khams bco brgyad kyi gnas su gyur nas/ de na las kyi dbang gis zo chu'i khyud mo 
ltar 'khor zhing sbyong bar 'gyur/ dam las 'das pas ye shes sems dpa' bsgoms pa lcags kyi sdig pa gze mo khab rgyud pa'i khong du chud nas zangs lcags khro chu skol zhing nyams pa de'i lus la bskal ba me 
'bar bas sreg/ dam tshig spang po bslus pas badzra yak+Sha dmyal ba'i ded dpon chen pos bar bar du de nas dam nyams pa phyung nas rdo rje'i tho ba dang gtun 'khrig mo'i nang du skad cig tsam yang mi 'gyur bar 
rdung zhing 'thag/ de'i sems nyams shing log bas bsregs kyang tsha ba'i sdug bsngal tshabs ci cher myong ba las med cing stongs par mi 'gyur/ rdo rje tho gtun du brdungs kyang na ba'i sdug bsngal nyams su myong ba 
las med cing brlag par ma song bas 'de ba ngal sos pa'i yun se gol tsam yang mi myong/ sdug bsngal du mar mi bzod pa las bskal pa brgyas kyang mi thar/ phyogs mtshams bla 'og dang phan tshun thams cad </text>
</item>

<item><p>61</p><section>2</section>
<text>na yang de 'dra ba'i dmyal ba la thug pa med pa brgya bsam gyis mi khyab par 'gyur/ nyams shing 'das pa la ma btsal ma bsgrubs na de bas kyang thu ste/ mtshams med pa lnga dang/ nye ba lnga dang/ kha 
na ma tho ba sdom pa dang/ dmyal ba de lta bu'i sdug brlabs brgya dang/ khri dang/ 'bum gyi char yang nye ba ma yin par skye bar 'gyur/ dam tshig nyams pa'i dmyal ba de'i mthu dang sran la sangs rgyas thams cad 
pas btul kyang tha na rdul gyi 'bum cha tsam yang don mi nus te/ de bzhin du log ba'i mthus brtas pa'i sdug bsngal gyi nyen chad kun tu bzang po ngas kyang tshig dang yi ger brjod pa las 'das pa'o// de'i phyir 
dam tshig 'di gnyan zhing mthu che ba ni/ sangs rgyas thams cad kyi kun tu bzang po ngas kyang 'da' mi phod de/ 'das na skad cig tsam gyis brlag par 'gyur ro// sa ma ya bkod pa'i rgyud las/ dam tshig srog 
gi nyis legs kyi le'u ste sum cu tham pa'o//// de nas rdo rje sems dpas rtogs bzhin du 'di skad ces gsol to// badzra yak+Sha zhes bya ba'i sangs rgyas gang lags/ bka' stsal pa/ sems dpa' chen 
po sangs rgyas thams cad kyi sku bsdus pa chos kyi sku/ gsung bsdus pa tshig dang yi ge med pa'o// thugs bsdus pa rnam rtog las 'das pa'o// sangs rgyas thams cad kyi srog bsdus pa badzra yak+Sha'o// sangs rgyas 
des sngon gyi smon lam yang dam tshig lhar grub par btab/ sangs rgyas thams cad kyis kyang sangs rgyas thams cad kyi mthu ci mnga' rdo rje gnod sbyin grub cing smin par smon lam btab cing dbang bskur bas de 
bzhin dam tshig gi dbang po chen por gyur te/ rnal 'byor pa gang srog yod na dam tshig yod/ dam tshig srog dang 'dra bar bsrung ngo// dam tshig bsrungs dang gzhan byas kyang legs/ gzhan ci yang ma byas kyang 
badzra yak+Sha dam las mi 'da' ba la dbang bskur byin gyis brlab bo// ting 'dzin gyi nus mthu skyed/ yid la 'dod pa'i smon pa dus gcig tu rtsol bas sangs rgyas 'di yi mthu dang/ rdzu 'phrul dang/ thugs rje 
sangs rgyas thams cad pa dang/ de'i bdag nyid kun tu bzang pos kyang rdul gyi rdul cha tsam yang nye ba med do// gang zhig bka' dang 'gal zhing log ba'i phyogs mtha' dag gdul zhing tshar bcad na yang rig 
pa'i rgyal po khro bo thams cad pas/ 'di yi mtshan gcig rdo rje me dbal snying 'phrog ces bya ba brjod tsam nyid ches sla'o// dam las 'das shing nyams pa la sangs rgyas 'di yi mthus kyang mi tshugs na/ gzhan 
gyis lta ci smos/ gang zhig 'gal ba dang lan ma lan gyi dbang du yang 'di yi snying po badzra yak+Sha i dan na ra kan/ zhes brjod na nges legs kyi gshags 'byed pa/ sangs rgyas thams cad pas kyang lhag </text>
</item>

<item><p>62</p><section>2</section>
<text>go/ gang zhig nyams na bshags par 'dod na/ yang sangs rgyas 'di la bskang ngo// gang zhig ma nyams par bsrungs na yang dngos grub 'dis stsol lo// chos dang sangs rgyas thams cad dam tshig 
go/ dam tshig badzra yak+Sha'o// badzra yak+Sha rnal 'byor pa dang 'khor gyi dbang phyug thams cad kyi srog go/ srog nyams na 'chi zhing brlag/ ma nyams na mi 'chi zhing rgyas pa bzhin/ dam tshig nyams na sra ba chen po'i 
dmyal bar gtan brlag go/ ma nyams na sangs rgyas thams cad kyi bdag nyid yang dag pa'o// de lta bu'i don thams cad rgyud kyi rgyal po 'dir 'byung zhing/ sangs rgyas thams cad dang dam tshig gi lha'i thugs 
nyid 'dir 'byung zhing// sangs rgyas thams cad dang dam tshig gi lha'i thugs nyid 'dir 'byung bas// bka' thams cad kyang 'di las 'phros shing 'dir 'dus la// dgongs pa thams cad kyang 'di las 'byung 
zhing 'dir sgrub pas/ nyams pa yang med la nyams na 'dis skongs pas/ sems kyi chos nyid la don 'di kho nas chog par dam tshig la gtogs so// dam tshig dam pa 'di la dang ba ma skyes na ci byas kyang ltung 
ba'i gnas su skye ba dam pa la gtogs so// dam tshig yod na sangs rgyas dang/ chos dang/ grub pa'i 'bras bu thams cad kyang yod do// 'di med na dge ba ci byas kyang chad pa'i mur lhung nas med cing brlag 
go/ phyi nang gi bka' thams cad kyang 'di la thug go/ chos kyi sgo mo brjod kyis mi lang pa yang 'dir 'dus pas/ rgyud 'di thos pa dang/ 'dzin pa dang/ rtogs nas mi 'da' ba kun tu bzang po nga nyid yin 
no// dam tshig chen po 'di skyon thams cad sel ba'i bdud rtsi gang du thos shing grags pa na nyams pa thams cad dus gcig tu bskongs pas/ ma rig ldongs pa'i dmigs bu zhes bya ste/ 'di yi don bskal pa 
ji snyed du brjod pa las 'das so// dam tshig thams cad kyi rgyal po sa ma ya bkod pa'i rgyud las/ yongs su grub pa'i le'u ste sum cu rtsa gcig pa'o//// de skad ces bka' stsal pa tsam gyis/ mtha' yas 
pa'i sems can thams cad kyi nyams pa yang dus gcig tu skongs so// de dag thams cad kyang rang bzhin gyis mi 'da' ba dang/ rang bzhin gyis mi nyams pa dang/ rang bzhin gyis dag pa dang/ rang bzhin 
gyis zhi ba dang// rang bzhin gyis des pa dang// rang bzhin gyis gya nom pa dang// rang bzhin gyis chos shes pa dang// rang bzhin gyis phyogs med pa dang// rang bzhin gyis mnyam par 'gyur ro// de'i tshe 
mi dmigs pa'i stobs dang/ mi dmigs pa'i shes rab dang/ mi dmigs pa'i btang snyoms dang/ mi dmigs pa'i rig pa rang gsal te/ phyi'i yul thams cad ma skyes pa'i chos nyid las 'da' ba med pa'i </text>
</item>

<item><p>63</p><section>2</section>
<text>dam tshig tu gyur to// nang gi dbang po thams cad rang snang ba'i ye shes chen po las 'da' ba med pa'i dam tshig tu gyur to// dbyings dang ye shes gnyis su med pa chos kyi sku las 'da' ba med 
pa'i dam tshig tu gyur to// rgyud 'di thos pa'i rnam par shes pa'i sems can thams cad rdo rje sems dpa'i rang bzhin du gyur nas/ 'da' ba med pa'i dam tshig tu gyur to// rgyud 'di thos pa'i kun gzhi kun tu 
bzang mor gyur nas/ 'da' ba med pa'i dam tshig tu gyur to// rgyud 'di thos pa'i rang 'byung ye shes su gyur nas// 'da' med pa'i dam tshig tu gyur to// rdo rje sems dpa' dang/ kun tu bzang po dang/ yid 
rang 'byung gi ye shes kyang gnyis su med pa'i btsal ba'i thig ler gyur nas/ 'da' ba med pa'i dam tshig tu gyur to// dam tshig thams cad kyi rgyal po sa ma ya bkod pa'i rgyud las/ mi 'da' ba'i dam tshig tu 
mthar phyin pa'i le'u ste sum cu rtsa gnyis pa'o//// de nas ston pa kun tu bzang pos/ dam tshig chen po bden pa'i bka' 'di sangs rgyas thams cad la bsgo ba/ kye kye phyogs bcu'i sangs rgyas thams 
cad mang zhing dam par gyur pas gsungs pa'i tshig gang zhe na/ 'di lta ste/ bud+d+ha sa ma ya tsi ta/ 'das na nA ra kan/ ta thA ga ta tsi ta sa ma ya/ 'das na nA ra kan/ d+harma d+hA tu swa b+ha ba tsi ta sa ma ya/ 'das na nA ra 
kan/ badzra 'ag+ho ru tsi ta sa ma ya/ 'das na nA ra kan/ tiSh+Tha tsi ta shi la sa ma ya/ 'das na nA ra kan/ bag tsi ta sa ma ya/ 'das na nA ra kan/ rag sha ru tri tsi ta sa ma ya/ 'das na nA ra kan/ ma hA de ba tsi ta sa 
ma ya/ 'das na nA ra kan/ ma ma tsi ta sa ma ya/ 'das na nA ra kan/ e a ra li tsi ta sa ma ya/ 'das na nA ra kan/ ang 'gu/ ging ga ra/ ma mAM/ mAM lAM/ tsi ta sa ma ya/ 'das na nA ra kan/ de ba nA ga/ yak+Sha/ 
a su ra/ ma nI/ pre ta ka tir ya ka na ra ka dam tshig chen po'i bden pa las 'das na nA ra kan/ zhes gsungs pa tsam gyis mu dang mtha' med pa'i 'jig rten gyi khams grangs brjod pa las 'das pa dang/ 
sangs rgyas kyi zhing khams bsam gyis mi khyab cing gzhal du med pa thams cad na rdul gcig gi steng na rdul snyed kyi sangs rgyas bzhugs pa thams cad kyang/ thugs dam gyi dbang gis cha snyems shing 'dar 
nas/ shin tu gdung ba'i thugs ngan tshad med pa skyes te/ thugs 'khrugs nas sdug bsngal tshad med pa skyes so// 'khor gyi byang chub sems dpa' thams cad kyang hag skrag nas lus dang yan lag stong du gas 
shing brlag nas zhig par gyur to// bdud dang/ srin po dang/ 'khor gyi ma mo dang/ mkha' 'gro dang/ lha dang/ klu dang/ gnod sbyin dang/ bgegs kyi rigs la sogs pa'i sems can ji snyed thams cad </text>
</item>

<item><p>64</p><section>2</section>
<text>dus kyi tha ma la bskal pa mes tshig la bzhin/ rdul gyi rdul cha tsam yang med par byas nas/ dam tshig nyams pa'i sdug bsngal rnam pa sna tshogs pa nyams su myong ngo// de ltar snang tsam na yang kun 
tu bzangs po sems kyi chos nyid la ji lta bur grub pa med do// de nas ston pa thugs rje ta las/ badzra yag sha kro ta dza/ zhes ma brjod pa'i sgra tsam las/ khro bo rdo rje gnod sbyin byung ste/ rdo rje gnod sbyin gyis ma 
brjod pa'i gsung gcig las/ ma hA su kha tsi ta sa ma ya/ sid+d+hi sa ma ya swA hA/ zhes pas sangs rgyas thams cad dam tshig gi bden pa chen po'i mchod pas mnyes nas/ chos kyi sku 'pho 'gyur med pa'i ngang du 
dbyer med par gyur nas thugs ngan sangs/ 'khor gyi byang chub sems dpa' thams cad 'gro ba'i sdug bsngal gyis bsnyengs te brgyal ba las bslangs nas/ sangs rgyas kyis gsum lhun gyis grub nas gnyis 
su med par gyur/ 'khor dang sems can thams cad kyang dran pa rnyed cing dam tshig rjes su dran par byas nas 'di gsungs so// dam tshig chen po'i bden pa 'di// sngon gyi ston pa'i thugs la bzhugs/ da lta nga 
yi snying la gnas// gtan du sems can kun gyi srog/ mi 'da' tshul bzhin gang spyod pa// sangs rgyas rnams kyi mdzad spyod yin// nyams dang log par gang byed pa// dngos po'i chos can de yin pas// bdud 
kyi spyod yul nyams pa'i rgyu// thar pa'i dus med 'o dod 'bod// btso bsreg gshags gtub thar dus med// de la sangs rgyas mgon mi nus/ oM badzra kro ta sa ma ya a/ zhes pas sems can 'khor ba'i mtha' 
las thar pa'i dus med pa/ dam tshig chen po'i bden pas skyabs bton te/ phyis mi 'da' zhing nges pa'i bka' la gnas pas/ thams cad ye nas sangs rgyas pa'i rang bzhin du dbye ba med par gyur to// sa ma 
ya bkod pa las/ dam tshig chen po'i bden pa'i le'u ste sum cu rtsa gsum pa'o//// de nas sangs rgyas thams cad dang/ kun tu bzang po yang dbyer med par gyur nas gsung mthun par bka' stsal pa/ 
sems dpa' chen po/ sangs rgyas thams cad kyi bka' yang dag pa'i bden pa dang/ badzra yak+Sha'i mthu stobs kyis rnal 'byor pa gang dam tshig nyams nas 'gyod par sems pa rnams ni skongs bar 'gyur 
ro// dam tshig med pa rnams ni yod par 'gyur ro// mi dran pa rnams dran par 'gyur ro// mi bsrung ba rnams bsrung bar 'gyur ro// bsrungs pa rnams kun tu bzang po nyid du sangs rgyas pa yin no// de ltar 
dam tshig gi mthu stobs 'di ni bden zhing nges te sangs rgyas pa med re skan/ dam tshig gi bden pa de med par gsang sngags gsang ba'i sgor zhugs shing spyod pa ni/ rdo rje dmyal bar 'gro ba min re skan zhes pa </text>
</item>

<item><p>65</p><section>2</section>
<text>dang/ rdo rje sems dpas gsol pa/ sangs rgyas kyi bka' bden pa yang dag pa dam tshig yin pas/ bden pa 'dis gang la don byed par nus/ kun tu bzang pos bka' stsal pa/ dam tshig chen 
po 'dis kun la don nus kyang/ gsang ba'i sgor zhugs nas gsang ba'i don bzhin du mi spyod pa rnams ma gtogs so// de bzhin du gsang ba'i nges don du drod dang rang dgar smra ba dang/ gsang med cing 
gsang 'chal par gtong ba dang/ gsang zhes bya ba'i don de yid la mi 'dzin cing// brdzun nam ji ltar mi 'dzin pa dang/ lta ba che skad khungs 'don cing/ lta ba'i don dang mi mthun pa'i spyod pa cha log 
par spyod pa/ kha nas smra ba dang yid la 'dzin cing spyod pa mi mthun pa dang/ gsang ba'i bka' rkun gsum dam tshig gi bka' rkun rtsa ba'i dam tshig tsam yang mi 'char bar dam pa'i don gar song song dus gyer 
ba dang/ dbang gi bka' rkun phyi nang gi dbang lta ci smos kyi/ rnal 'byor gyi kha dbang tsam yang ma nos par gsang ba'i bka' gab sbas ma rtogs par/ dpe rkun dang/ 'og brus dang/ thabs dang/ sgyu rtsal nas 
ston zhing 'tshong bar byed pa dang/ slob dpon gyi bka' rkun slob dpon la mnyes par ma byas shing/ bka' drin ma nos par ma zad/ nges pa 'di 'chang ba'i slob dpon dang/ don gyi mi mthun pa thos kyi dogs 
pa dang/ dam par dga' ba dang/ gal te bdag nyid 'dod na yang ches chung tu dogs pa dang/ slob dpon de'i zhal nyi zer tsam yang ma mthong bar de'i don thams cad nga la yod la/ de las lhag pa yang nga la 
yod ces zer/ gang la slob dpon de mi mthong ba dang/ mi slob pa'i sar gsang ba gab sbas ma phyin pa la rigs pas gdeng ma chud par dpe tshongs dang/ rab rib dang/ lhag chad nor dang gsum smra zhing spro ba 
ni/ nyams pa'i nang na yang nyams pa chen po ste/ des ni rims nad rlung ba dang 'dra bar/ gsang sngags gting ma rungs par gyur te/ de'i dus su gsang ba kun la 'jug cing spyod kyang/ gsang ba'i bka' dang/ 
byin rlabs dang/ grub pa'i 'bras bu ming yang med par 'gyur ro// de dag gi 'bras bu yang mnar med pa chen por 'gyur te/ gsang ba 'di dag gi nyams ni spyad nyes pas rdo rje theg pa spyod pa brdzun brdzun 
'dra bar 'gyur ro// 'di dag ni ma rtogs te sangs rgyas kyi thugs rje cis kyang mi 'gyur ro// de ci'i phyir zhe na/ de ni lta ba dam tshig spyod pa ci'i sgo nas kyang kun tu bzang po 'di'i don gang dang gang mi ldan 
pas/ 'dzin rtog gi chos gnyis skyes nas/ dngos po skyon du gol ba sha stag go/ de dag dam tshig yin re skan/ dam tshig thams cad kyi rgyal po sa ma ya bkod pa las/ kun tu bzang po dbu snyung gi le'u ste sum </text>
</item>

<item><p>66</p><section>2</section>
<text>cu rtsa bzhi pa'o//// dam tshig thams cad kyi rgyal po sa ma ya bkod pa'i rgyud rdzogs so//// rgya gar skad du/ san ti ma hA dmu ri nA ma tan+t+ra gu h+ya/ bod skad du/ 
rdzogs pa chen po bar do gsang pa'i rgyud ces bya ba/ dpal rdo rje kun tu bzang po skye med ye shes lhun grub la phyag 'tshal lo// 'di skad rtogs pa'i dus gcig na/ bcom ldan 'das rdo rje 'chang gis sangs 
rgyas kun tu bzang po skye ba med pa yum gyi mkha' la/ rdo rje sems dpa' la sogs pa dang thabs cig tu bzhugs so// gleng gzhi'i le'u ste dang po'o//// de nas dpal rdo rje sems dpas/ bcom ldan 
'das la gsol ba/ kye bcom ldan 'das dpal kun tu bzang po/ gsang sngags kyi gnad ni bar do yin te/ bar do'i gnad bshad du gsol// zhes gsol pas/ rgyal ba kun tu bzang pos bka' stsal pa/ 
nyon cig rdo rje sems dpa' nyon// bar do'i gnad ni 'di lta ste// rang bzhin gnas kyi bar do ni// da lta'i dus su shes par bya// ting nge 'dzin gyi bar do ni// sgom pa'i dus su shes par bya// rmi lam dag gi 
bar do ni// bag chags dus su shes par bya// skye shi dag gi bar do ni// 'chi kha'i dus su shes par bya// srid pa dag gi bar do ni// dbugs chad dus su shes par bya// de la lus ni rnam lnga ste// rang bzhin 
gnas pa'i bar do yang// 'khrul ba sha khrag lus su gnas// ting nge 'dzin gyi bar do yang// 'degs pa'i rig pa'i lus su snang// rmi lam dag gi bar do la// sog pa bag chags lus su gnas// skye shi dag 
gi bar do la// snang bzhi 'od kyi lus su gnas// srid pa dag gi bar do la// gcod pa yid kyi lus su gnas// zhes gsungs so// bar do'i snang lugs kyi le'u ste gnyis pa'o//// de nas gzhan yang 
sems dpa' nyon// rang bzhin gnas kyi bar do la// thig le stong gsal sprad pa ni// dwa phrug ma dang phrad pa bzhin// ye shes bzhi cha ngo yis gzung// ting nge 'dzin gyi bar do la/ sgeg mo me long lta ba 
bzhin// ma yengs gsal ba'i ngang la gzhag/ rmi lam ngag gi bar do la// bag chags nying mtshams sbyar ba ni// chu bo rgyun chad med pa bzhin// 'byongs ma 'byongs kyi don la brtag/ ma 'byongs 'dug na nan 
tan sbyar// skye shi dag gi bar do la// skong chad pa yi wa 'dzugs bzhin// rtsol bcas rtsol med gnad kyis ni// rab ni chos sku dag la 'pho// 'bring ni gzugs kyi sku la 'pho// de ltar mi ldan tha ma 
yang// zhing khams khyad par can du 'pho// yi ge k+Sh+wAM ni 'bru gcig pa// phyag na rdo rje'i snying po ste// srung byed 'bru yis skye mched dgag/ ma yengs tshangs bug dag nas 'pho// phyi nang gsang ba'i 'chi </text>
</item>

<item><p>67</p><section>2</section>
<text>rtags kun// byung bar nges na 'pho ba la// kun tu yang ni bya ba min// de ni rtsol bcas 'pho ba yin// rtsol med 'pho na 'di dag bya// sngar nas goms pa shin tu gces// de yi ngang la stong gsal 
du// ngang gis gzhag nas 'pho ba yin// dbugs chad gyur na de dang phrad// bsun ma lta bur 'ong ba yin// dran pa de ni skyel ma yin// de la skye mched dgag mi dgos// rtsol ba bral bas rtsol med yin// yi 
dam lha dang zhing khams su// dran pa rang gis 'gro ba na// dran pa sangs rgyas zhes su bzhed// de la 'phro ba'i tha snyad med// 'pho ba gnang gi le'u ste gsum pa'o//// de nas yang bka' stsal pa// srid pa 
yi ni bar do ru// mun par mar me bteg pa ltar// stong gsal zil bas mngon shes 'char// stong gsal ye shes ngang du gnas// de la gzugs skus 'gro don byed// de la da lta bskyed rim la// blo yis sbyang 
ba shin tu gces// rgyu med sangs rgyas 'byung mi 'gyur// bar do ye shes ma zin na// zhag ni bdud phrag bdun par du// sngon 'byung srid pa'i sha tshugs can// dbang po kun tshang thogs med ldan// de lta bu cig 
gnas pa las// duHkha dpag tu med pa yod// de dus skyabs tshol dran pa 'byung// lha dang bla ma skyabs su song// da lta gsang tshan brtags nas ni// dbang bskur lam byas der dran te// skyabs su de nyid 'ong 
ba yin// bla ma dang ni dgongs ldan pas// bdun tshigs byas pa nyan pa yin// zas su dri za nye 'khor can// bdun phrag re na 'chi ba yi// sdug bsngal dag dang bcas pa'o/ mtshams med las tshang mar 'gro 
ste// rtogs ldan yar la sangs rgyas pas// yar dang mar gyi bar do med// tha mal bar do gong ltar yin// zhes gsungs so// srid pa bar do'i le'u ste bzhi pa'o//// de nas gzhan yang bka' stsal 
pa// bar do'i gdams ngag 'di lta ste// rang bzhin gnas pa'i bar do la// rab ni stong gsal ngang la sbyangs// zhor la thun mtshams bskyed rim sbyang// ting nge 'dzin gyi bar do la// de yis ngang las ma yengs 
bya// yang dang yang du dran pa bskul// rmi lam dag gis bar do la// gsal zhing 'byongs sam ma 'byongs blta// ma sbyongs nan tan gnyen por sbyang// skye shi dag gi bar do la// 'chi khar 'phrang gsum gcad bya 
ste// mngon par zhen pa'i 'phrang nyid ni// 'chi khar gang la chags kyang 'phrang// yi dwags gnas su skye bar nges// des na ma zhen 'phrang gcad bya// gnyis pa log par 'dren pa'i 'phrang// de ma gcad na 
dmyal bar skye// des ni zhe sdang log 'dren gcad// gsum pa gti mug 'dus byas 'phrang// de ma gcad na byol song skye// de bas chos nyid gsal gdab bya// rtogs ldan rang gi dran pa sbyang// rkyen gzhan bla ma </text>
</item>

<item><p>68</p><section>2</section>
<text>grogs kyi gdab// gzhan yang bsam pa bzang po'i gnas// ngan pa mi dmigs ngang la gzhag/ ces bka' stsal pa dang/ rdo rje sems dpas bcom ldan 'das la bstod pa dang mchod pa byas te/ 
bdag gis rgyud 'di ji ltar gzung bar bgyi zhes gsol bas/ rgyud 'di ni bar do gsang ba'i rgyud ces bya bar gzung bar bya'o// rgyud 'di ma 'ongs pa'i dus su rnal 'byor pa dam la gnas pa rnams kyi gzung 
bar bya/ bcang bar bya/ 'dris par bya/ blta bar bya/ nyams su blang bar bya/ sbyang bar bya/ dam med la byin na rang gi nyams 'grib pas sba bar bya'o/ zhes bka' stsal pa dang/ rdo rje sems dpa' la sogs pa 
rnams rjes su yi rang bar gyur to// rgyud gzung ba'i le'u ste lnga pa'o//// rdzogs pa chen po bar do gsang ba'i rgyud ces bya ba rdzogs so//// gu ru shrI sing ha ba tas rdo rje yang dbang gter la dur khrod 
gsang lung du gnang ba'o//// rgya gar skad du/ bar do g+hu h+ye tan+t+ra nA ma/ bod skad du/ bar do gsang ba phyi ma'i rgyud ces bya ba/ dpal rdo rje sems dpa' phyag 'tshal lo// de
nas bcom ldan dpal kun tu bzang po la/ rdo rje sems dpas gsol ba/ bcom ldan 'das rdo rje kun tu bzang// bar do la sogs gsungs pa yis// rnal 'byor pa nyid sangs rgyas pa'i// dus sa'i rim pa 
bshad du gsol// zhes zhus pas/ rgyal ba kun tu bzang pos bka' stsal pa/ rdo rje sems dpa' nyon cig/ spyir gang zag rnal 'byor pa nyid sangs rgya ba la dus rnam pa gsum ste/ tshe 'di la sangs rgya ba la 
lus sbyang ba gnad che pas/ lus sbyang ba la bcud len gyi gdams ngag bstan pa dang/ bar dor sangs rgya ba la bla ma'i gdams ngag dran pa gnad che bas 'pho ba'i gdams ngag bstan pa dang/ lan grangs 
brgyud nas sangs rgya ba la dam tshig dang ldan pa gal che bas/ dam tshig dang/ sdom pa dang/ bsam pa bzang po la gnas par bya'o// zhes bka' stsal pas/ rdo rje sems dpas yang gsol pa/ bcom ldan rdo rje 
'chang chen nyid// bcud len gdams ngag bshad du gsol// zhes gsol bas/ bcom ldan 'das dpal kun tu bzang pos/ rdo rje sems dpa' la bka' stsal pa/ bcud len gdams ngag bsnyan pa 
ni// dngas ma lnga yi tshe sgrub ste// sa yi dngas ma sha yis gsos// rdo yi dngas ma rus pa'i gsos// shing gi dngas ma stobs kyi gsos// rtsi yi dngas ma bcud kyi gsos// me tog dngas ma bkrag gis 
gsos// dgun yang mi skam bdud rtsi bzhi// 'di dgu ldan par gsogs byas la// rigs lnga dag gi brgya yis gdab// oM badzra sa twa hUM/ bai ro tsa na oM/ rad na swa b+ha ba traM/ a mi de ba hri/ karma badzra a/ a yu </text>
</item>

<item><p>69</p><section>2</section>
<text>pha la si d+hi b+h+ruM/ byang chub kyi sems spro bsdu bya/ 'di zos yon tan brjod mi lang// bcu thub pa yangs brgya tshe 'gyur// 'chi ba drug ni bslu bar byed// brgyad cu lon pa drug cu ltar// seng ge glang 
chen rma bya khyung// bkrag mdangs me tog pad+ma bzhin// sngags 'chang rigs 'dzin kun gyis rlobs// ma mo mkha' 'gros sdongs grogs byed// bdud rtsi 'di yon tan gyis// tshe la dbang ba'i rigs 'dzin 
'grub// ces gsungs so// bcud len bstan pa'i le'u ste dang po'i skabs so//// de nas gzhan yang bka' stsal pa// 'pho ba'i rgyud dag rgyud lngar bstan// dran pas sangs rgya'i gdam ngag ni// rtsol 
med 'pho ba'i don bstan pa// 'gro ba rigs drug sems can la// ye shes re re'i cha yod de// 'gro ba mi la ye shes lnga// 'dus pa'i cha ni yod pas na// 'dzam gling las kyi sa pa yin// de la sangs rgyas 
bstan tshang bas// dran pa sangs rgya'i gdams ngag don// 'chi khar dran pas skyel ma'i tshul// dbugs chad ye shes 'byung ba ni/ bsu ma'i tshul du phrad pa yin// tha ma zhing khams 'pho ba la// dam tshig sdom pa 
dran par bya// de yi ngang la bsam pa ni// bzang po'i ngang du 'gro bar bya// zhes bka' stsal pa dang/ rdo rje sems dpa' la yang bos nas bka' stsal pa/ rdo rje sems dpa' rgyud 'di ni shin tu gsang ba'i rgyud 
ces bya ba yin te/ bar do gsang ba'i rgyud phyi ma zhes bya bar zung shig/ ces gsungs so// rgyud gzung ba'i le'u yi skabs te gnyis pa'o//// bar do gsang ba'i rgyud phyi ma zhes bya ba rdzogs so//// 
rgya gar skad du/ san ti ma hA bo d+hi tsi ta rad na u ba d+he sha gu h+ya nA ma tan+t+ra/ bod skad du/ rdzogs pa chen po byang chub kyi sems rin po che spungs pa gsang ba man ngag gi rgyud ces bya ba/ bcom ldan 
'das dpal kun tu bzang po lhun grub bde ba chen po byang chub kyi sems la phyag 'tshal lo// 'di skad bshad pa'i dus gcig na/ 'og min gyi gnas chos kyi dbyings kyi pho brang/ yum gyi mkha' glong yangs 
pa'i gnas rgya yongs su ma chad par bdal ba na/ bcom ldan 'das dpal kun tu bzang po gsang ba mchog gi bdag po nyid/ rigs lnga'i sangs rgyas la sogs pa sangs rgyas dang sems can 'byed pa med pa'i 
'khor gyis bskor te/ byang chub kyi sems rang byung gi ye shes kyi don la gnas shing/ dus gsum ji bzhin pa nyid du bzhugs so// de nas dpal rdo rje sems dpa' la sogs pa 'dus pa'i 'khor rnams dad 
pa'i sems kyis btud nas 'dzums pa'i mdangs phyung ste/ bcom ldan 'das kyi drung du ci yang mi smra bar 'khod par gyur to// de nas bcom ldan 'das dpal kun tu bzang po nyid kyis/ de dag 'khod par </text>
</item>

<item><p>70</p><section>2</section>
<text>mkhyen nas bka' stsal pa/ kye sems dpa' chen po nyon cig/ khyed la sogs pa'i 'khor rnams kun// dad pa'i sems kyis rab btud cing// 'dzum pa'i mdangs kyis 'khod pa de// 'dod pa'i 
don ni dris gsol cig/ ces bka' stsal to// de nas dpal rdo rje sems dpas 'khor gyi nang nas langs te/ bcom ldan 'das la 'di skad bcas gsol to// kye kye bcom ldan 'das dpal kun tu bzang po/ 
gsang ba'i bdag po ye shes sku// chos nyid byang chub sems kyi don// bdag cag rnams la bshad du gsol// zhes zhus pas/ de nas bcom ldan 'das dpal kun tu bzang pos bka' stsal pa/ kye sems 
dpa' chen po khyed rnams legs par nyon cig/ chos nyid don gyi ngo bo de// tshig dang yi ge las 'das shing// brjod cing bstan du mi btub kyang// mthun pa'i tshig gis ma mtshon na// don gyi ngo bo rtogs mi 
'gyur// de phyir chos rnams brdar bstan gyi// dper na me nyid 'dod pas kyang// me 'dod tshig tu ma brjod na// me dang phrad pa shin tu dka'// me 'dod tshig tu brjod pa ni// me dang phrad par 'gyur ba 
bzhin// de ltar chos nyid rtogs 'dod pas// rang bzhin med pa'i chos nyid la// rang bzhin med pas mtshon te bstan// brjod du med pa'i chos nyid la// brjod med tshig gis mtshon te bstan// ces 
gsungs so// rdzogs pa chen po byang chub kyi sems rin po che spungs pa man ngag gi rgyud las/ gleng gzhi dang gleng blang ba'i le'u ste dang po'o//// de nas dpal rdo rje sems dpas 'di skad ces gsol 
pa/ kye bcom ldan 'das dpal gsang ba'i bdag nyid kun bzang chos kyi sku/ chos nyid don gyi ngo bo de// de don rim par bshad du gsol// ces gsol bas/ bcom ldan 'das dpal kun tu bzang pos 
bka' stsal pa/ kye sems dpa' chen po nyon cig/ chos nyid byang chub sems kyi don// gzhi lam 'bras bu gsum du snang// gzhi nyid dus na'ang sku gsum nyid// lam yang sku gsum nyid du shar// 'bras bu 
rang snang sku gsum snang// sku gsum nyid kyis chos gsungs ba// chos skus byin gyis brlabs kyis bshad// longs skus rang gi ngo bos bshad// sprul skus tshigs sdebs sbyor legs bshad// ces gsungs 
so// rdzogs pa chen po byang chub kyi sems rin po che spungs pa gsang ba man ngag gi rgyud las/ don gyi ngo bo bshad lugs kyi le'u ste gnyis pa'o//// de nas yang rdo rje sems dpas gsol ba// sems 
nyid thig le nyag gcig la// ston pa sku gsum byin rlabs kyis// theg pa rim dgur gsungs pa'i don// bdag la rim par bshad du gsol// bcom ldan 'das kyis bka' stsal pa// kye sems dpa' chen po </text>
</item>

<item><p>71</p><section>2</section>
<text>nyon cig/ sems kyi rang bzhin gcig mod kyang// gdul bya'i mtshan nyid mi 'dra bas// dbang po rab 'bring gsum du byung// dbang po rab kyi don du ni// nang gi bskyed rdzogs rnam gsum 
bstan// dbang po 'bring gi don du ni// phyi yi kri yog rnam gsum bstan// dbang po tha ma'i don du ni// sde snod gsum gyi theg pa bstan// de ltar theg pa rim dgu yang// rdzogs pa chen po gcig pur 
'dus// brgyad ni bkri drangs don du ste// gcig ni nges pa kho na'o// rim pa brgyad kyi lta ba yis// rang la yod pa'i rin po che// rang rang lta spyod rtsol bas bsgribs// nor bu rin chen mthong ba med// brgyad 
kyis ma mthong rin po che// shin tu rnal 'byor a tis mthong// snang med sems kyi don mthong ba'o// mthong yang de la ngos gzung med// theg pa'i rim pa brgyad po yis// rang gam bzhag nas gzhan nas 
tshol// bskal par btsal yang rnyed mi 'gyur// long bas nam mkha' snyeg pa 'dra/ zhes gsungs so// byang chub kyi sems rin po che spungs pa gsang ba man ngag gi rgyud las/ rdzogs chen gcig pur 'dus par 
bstan pa'i le'u ste gsum pa'o//// de nas gzhan yang bka' stsal pa// theg pa rim dgur gsungs pa yang// mtshan nyid rgyu yi theg pa dang// 'bras bu rdo rje theg pa ste// theg pa gnyis kyi ngo bor 
'dus// sde snod gsum gyi theg pa ni// sprul pa'i sku yis bstan pa ni// mtshan nyid rgyu yi theg pa yin// 'bras bu rdo rje theg pa la// phyi yi kri yog rnam pa gsum// longs spyod rdzogs skus bstan pa yin// nang 
gi bskyed rdzogs rnam pa gsum// chos kyi sku yis bstan pa yin// de dag thams cad don nyid kyang// a ti yo ga nyid du rdzogs// rdzogs pa chen po nyid las med// ces gsungs so// rdzogs pa chen po byang 
chub kyi sems rin po che spungs pa gsang ba man ngag gi rgyud las/ theg pa rim pa dgu theg pa gnyis su 'dus shing/ a tir rdzogs pa'i le'u ste bzhi pa'o//// de nas yang dpal rdo rje sems dpas gsol 
ba/ kye bcom ldan rdo rje gsang chen bdag/ sde snod gsum gyi theg pa la// mtshan nyid rgyu zhes ci phyir bstan// sngags kyi theg pa phyi nang la// 'bras bu rdo rje ci phyir gdags// gsang ba mchog gis bshad du 
gsol// zhes gsol pas/ bcom ldan 'das kyi bka' stsal pa/ kye sems dpa' chen po nyon cig/ mtshan nyid rgyu yi theg pa ni// chos spyod dge ba rgyu byas nas// de nyid lam du 'khyer ba'i phyir// rgyu yi theg 
par bstan pa ni// 'bras bu rdo rje theg pa ni// phyag rgya'i dkyil 'khor lam byas nas// 'bras bu de nyid lam du 'khyer// rang gi lus ngag yid gsum ni// sku gsung thugs kyi rdo rjer sbyor// de phyir rdo rje'i theg </text>
</item>

<item><p>72</p><section>2</section>
<text>par btags// zhes gsungs so// rdzogs pa chen po byang chub kyi sems rin po che sbungs pa gsang ba man ngag gi rgyud las/ theg pa gnyis su bsdus pa'i nges tshig gi le'u ste lnga pa'o//// de 
nas yang dpal rdo rje sems dpas/ bcom ldan 'das la gsol ba/ kye bcom ldan 'das dpal kun tu bzang po gsang ba mchog gi bdag po nyid/ rdzogs pa chen po'i don nyid la// gol sa dang ni sgrib pa 
yang// rigs par bdag la bshad du gsol// ces gsol pas/ ston pas bka' stsal pa/ theg pa brgyad du zhen pa ni// de ni rdzogs chen gol sa yin// rang byung ye shes ma mthong bas// de ni rdzogs chen 
sgrib pa yin// gol sgrib ces ni de la bya// chos nyid rang gi ngo bo la// gol dang sgrib pa gdod nas med// rig pa byang chub sems nyid de// rnam rtog rlung gis ma bskyod na// de nyid rang byung ye shes yin// rnam 
rtog rlung gis bskyod tsam na// ma rig 'khrul dang nyon mongs snang// rig pa nyid la g.yos pa med// ces gsungs so// rdzogs pa chen po byang chub kyi sems rin po che spungs pa gsang ba man ngag gi rgyud las/ 
gol sgrib 'khrul snang bstan pa'i le'u ste drug pa'o//// de nas yang bcom ldan 'das kyis bka' stsal pa/ kye sems dpa' chen po nyon cig/ rim brgyad lta ba ma bshad na// rdzogs chen 'og mar gol srid 
pas// theg pa brgyad kyi lta ba bstan// nyan thos lta ba rnam gnyis te// bye brag pa dang mdo sde pa'o// bye brag don dam rdul phran cha// cha med phyogs dang bcas par 'dod// mdo sde g.yag rnga ne sing tshul// rang 
rgyal phyogs gcig de dang mthun// mdo sde lta ba rnam gsum ste// sems tsam dbu ma rnal 'byor spyod// rnam gsum bden pa'i 'dod pa ni// phyi yi yul dang nang gi sems// don dam du ni 'bral med 
kyang// kun rdzob tsam du 'brel bar 'dod// de ni gzung 'dzin stong ba yi// rang rig rang gsal 'dod pa'o// rnam rdzun rnam pa bag chags yin// shes pa rang rig gsal bar zhen// mdo sde spyod pa'i dbu ma 
ni// sgyu ma lta bur 'dod pa'o// rnal 'byor spyod pa'i dbu ma ni// phyi yi yul ltar snang ba 'di// stong zhing snang la snang zhing stong// snang stong dbyer med pa ru 'dod// de ltar mtshon tsam snang ba yang// phyogs 
'dzin bcas pa'i gol sa yin// zhes gsungs so// rdzogs pa chen po byang chub kyi sems rin po che spungs pa gsang ba man ngag gi rgyud las/ mtshan nyid kyi lta ba gol ba'i le'u ste bdun pa'o//// de nas 
yang dag bshad bya ba/ sems dpa' chen po yang nyon cig/ gsang sngags phyi nang lta ba ni// de yang thun mong lta ba ni// bden pa gnyis kyis mu gzung nas// don dam skye 'gag med par 'dod// kun rdzob </text>
</item>

<item><p>73</p><section>2</section>
<text>lha yi dkyil 'khor 'dod// cung zad phyogs cha mi 'thun pas// bya ba'i rgyud kyi theg pa ni// cho ga yan lag bcu gcig gis// byin gyis brlabs nas lha ru 'dod// de yang rje dang khol gyi 
tshul// gnyis ka rgyud 'di dpon g.yog tshul// rnal 'byor rgyud kyi theg pa ni// yo ga spun dang grogs po'i tshul// bskyed pa ma hA yo ga ni// ting 'dzin gsum dang bsnyen bsgrub bzhis// yongs su sbyangs nas lha 
ru 'dod// ye shes dam tshig tshul mi 'dzin// rdzogs pa a nu yo ga ni// phung po khams dang skye mched rnams// lha dang lha mo'i dkyil 'khor du// ma bskyed rdzogs pa'i tshul du 'dod// de rnams thams cad rtsol 
'dzin bcas// a tis bltas pa'i gos sa yin// zhes gsungs so// rdzogs pa chen po byang chub kyi sems rin po che spungs pa gsang ba man ngag gi rgyud las/ gsang sngags pa gol bar bstan pa'i le'u ste 
brgyad pa'o//// de nas yang dpal rdo rje sems dpas gsol ba/ kye gsang ba'i bdag po kun bzang nyid// gol sgrib dag las 'das pa yis// rdzogs pa chen po a ti yi// lta ba yang dag bshad du 
gsol// ces zhus pas/ bcom ldan 'das dpal kun bzang gis bka' stsal pa/ kye sems dpa' chen po nyon cig/ rdzogs pa chen po'i lta ba ni// ma 'dres yongs su rdzogs pa yin// kun bral ji ma spangs 
pa yin// rgya chad phyogs lhung med pa yin// yin tshul nges pa med pa la// snang tshul cir yang snang ba yin// rang bzhin gcig tu ma nges pas// lta ba ngos bzung med pa yin// de lta bu ni rang byung ba'i// ye shes 
chen po zhes kyang bya// rgyu rkyen med pas rang byung yin// sgrib g.yogs med pas ye shes yin// rtsol sgrub med pas bya btsal 'das// de ltar rtogs na sgrib med pas// gol sgrib mtha' las 'das pa 
yin// zhes gsungs so// byang chub kyi sems rin po spungs pa gsang ba man ngag gi rgyud las/ rdzogs pa chen po lta ba dngos su bstan pa'i le'u ste dgu pa'o//// de nas yang ni nges gsungs pa// sems 
dpa' chen po gus pas nyon// theg brgyad lta ba ma 'dres pa// rdzogs chen don gyi ye shes la// de nyid ma 'dres yongs su rdzogs// blos btags chos ni kun bral bas// rang snang ngo bo ji ma spangs// 'di yin 
gang du rgya ma chad// gang gi phyogs su ma lhung ba'i// 'di ltar yin tshul nges med pas// mi mthun bsam ngo so so la// snang tshul cir yang snang ba'i tshul// rang bzhin 'di ltar ma nges pa// ngos gzung med pa'i 
don nyid do// de ltar rtogs pa'i lta ba ni// sgrib med lta ba dam pa'o/ zhes gsungs so// rdzogs pa chen po byang chub kyi sems rin po che spungs pa gsang ba man ngag gi rgyud las/ lta ba don nyid rgyas par </text>
</item>

<item><p>74</p><section>2</section>
<text>bshad pa'i le'u ste bcu pa'o//// de nas yang rdo rje sems dpas gsol pa/ kye bcom ldan dpal gsang chen bdag/ chos nyid don gyi ngo bo de// ji ltar stong zhing gnas pa'i lugs// nyid 
kyis bdag la bstan du gsol// bcom ldan 'das kyis bka' stsal pa// kye sems dpa' chen po nyon cig/ chos nyid don gyi ngo bo dang// blos btags chos kyi stong pa las// rang snang ngo bos stong ma 
myong// chos nyid rang gi ngo bo de// stong dang mi stong gnyis su med// phyogs gcig spangs pa'i stong pa dang/ phyogs bral stong pa chen po gnyis// stong pa'i ming du 'dra mod kyang// mi mthun khyad par shin tu 
che// ma rig pa dang ye shes gnyis// kun gzhi sems kyi ngo bo la// gang du nges pa med pa la// rkyen gyis so sor bslad nas ni// ma rig ye shes gnyis kyi tshul// chos nyid rang gi ngo bo la// ma rig ye shes 
gnyis su med// chos sku thig le nyag gcig gis// ya tha rgyal ba'i dkyil 'khor nas// ma mtha' mnar med sems can la// til la mar gyis khyab pa bzhin// kun la khyab par gnas mod kyang// mi mthun 
khyad par shin tu che// sangs rgyas dbus na bzhugs tsam na// dri med chos kyi sku ru bzhugs// ming yang chos nyid byang chub sems// yod kyang rang gis ma mthong bas// dbul mo'i gter dang gyad nor 
'dra// zhes gsungs so// rdzogs pa chen po byang chub kyi sems rin po che spungs pa gsang ba man ngag gi rgyud las/ lta ba'i gnas tshul bstan pa'i le'u ste bcu gcig pa'o//// de nas yang rdo rje sems 
dpas gsol ba/ de ltar lta ba'i don nyid la// sgom pa'i rim pa ji ltar gnas// zhes gsol pas/ dpal kun tu bzang pos bka' stsal pa/ kye sems dpa' chen po nyon cig/ chos nyid ji bzhin rnal ma 
la// blo ji bzhin par bzhag ste// dbang po rgya yan/ rig pa khyab bdal/ lus sems bcos pa med par gzhag go/ des na yang dbang po yul la bsdu mi bya/ yul dang dbang po mi dbye lhug par bzhag/ chos 
nyid ngo bo mi gzung rang snang ngo bor gzhag/ mnyam gzhag yengs la btsal zhing rjes thob da ltar btsa' zhes gsungs so// rdzogs pa chen po byang chub kyi sems rin po che spungs pa gsang ba man ngag gi rgyud 
las/ mnyam gzhag sgom pa'i le'u ste bcu gnyis pa'o//// de nas yang dpal rdo rje sems dpas gsol pa/ kye kye bcom ldan 'das/ de ltar lta sgom gsungs pa la// spyod pa'i rim pa ji ltar 
lags// zhes gsol bas/ dpal kun tu bzang pos bka' stsal pa/ kye sems dpa' chen po nyon cig/ spyod pa'i don ni sems nyid ma bcos pa rnal mar gzhag pa'o// dus gsum gyi sangs rgyas thams cad </text>
</item>

<item><p>75</p><section>2</section>
<text>kyi ji bzhin pa la/ ma bcos te bcos ma mdzad/ bcos pa mdzad par mi 'gyur te/ de bas na sems dpa' chen po/ chu ma rnyogs na dngas/ sems ma bcos na gsal/ lam ma 'grod na nye/ 
'bras bu ma dmigs na thob/ rang lugs su ma bcos pa de nyid kyi ngang du ma yengs par gnas shing spyad par bya'o// de la snying rje chen po 'char/ lta sgom spyod pas nyams su blangs na/ 'bras bu sku dang ye shes 
gnyis su med par lhun gyis grub par 'gyur ba'o// zhes gsungs so// rdzogs pa chen po byang chub kyi sems rin po che spungs pa gsang ba man ngag gi rgyud las/ spyod pa'i le'u ste bcu gsum pa'o//// de 
nas dpal rdo rje sems dpas/ bcom ldan 'das dpal kun tu bzang po la 'di skad ces gsol to// bcom ldan 'das bdag gis rgyud 'di ji ltar gzung bar bgyi/ zhes tshul// chos nyid rang gi ngo bo 
la// ma rig ye shes gnyis su med// chos sku thig le nyag gcig gis// ya tha rgyal ba'i dkyil 'khor nas// ma mtha' mnar med sems can la// til la mar gyis khyab pa bzhin// kun la khyab par gnas 
mod kyang// mi mthun khyad par shin tu che// sangs rgyas dbus na bzhugs tsam na// dri med chos kyi sku ru bzhugs// ming yang chos nyid byang chub sems// yod kyang rang gis ma mthong bas// dbul mo'i gter
dang gyad nor 'dra// zhes gsungs so// rdzogs pa chen po byang chub kyi sems rin po che spungs pa gsang ba man ngag gi rgyud las/ lta ba'i gnas tshul bstan pa'i le'u ste bcu gcig pa'o//// de nas yang rdo rje 
sems dpas gsol ba/ de ltar lta ba'i don nyid la// sgom pa'i rim pa ji ltar gnas// zhes gsol pas/ dpal kun tu bzang pos bka' stsal pa/ kye sems dpa' chen po nyon cig/ chos nyid ji bzhin rnal 
ma la// blo ji bzhin par bzhag ste// dbang po rgya yan/ rig pa khyab bdal/ lus sems bcos pa med par gzhag go/ des na yang dbang po yul la bsdu mi bya/ yul dang dbang po mi dbye lhug par 
bzhag/ chos nyid ngo bo mi gzung rang snang ngo bor gzhag/ mnyam gzhag yengs la btsal zhing rjes thob da ltar btsa' zhes gsungs so// rdzogs pa chen po byang chub kyi sems rin po che spungs pa gsang ba 
man ngag gi rgyud las/ mnyam gzhag sgom pa'i le'u ste bcu gnyis pa'o//// de nas yang dpal rdo rje sems dpas gsol pa/ kye kye bcom ldan 'das/ de ltar lta sgom gsungs pa la// spyod pa'i rim pa ji
ltar lags// zhes gsol bas/ dpal kun tu bzang pos bka' stsal pa/ kye sems dpa' chen po nyon cig/ spyod pa'i don ni sems nyid ma bcos pa rnal mar gzhag pa'o// dus gsum gyi sangs rgyas thams </text>
</item>

<item><p>76</p><section>2</section>
<text>cad kyi ji bzhin pa la/ ma bcos te bcos ma mdzad/ bcos pa mdzad par mi 'gyur te/ de bas na sems dpa' chen po/ chu ma rnyogs na dngas/ sems ma bcos na gsal/ lam ma 'grod na nye/ 
'bras bu ma dmigs na thob/ rang lugs su ma bcos pa de nyid kyi ngang du ma yengs par gnas shing spyad par bya'o// de la snying rje chen po 'char/ lta sgom spyod pas nyams su blangs na/ 'bras bu sku dang ye shes 
gnyis su med par lhun gyis grub par 'gyur ba'o// zhes gsungs so// rdzogs pa chen po byang chub kyi sems rin po che spungs pa gsang ba man ngag gi rgyud las/ spyod pa'i le'u ste bcu gsum pa'o//// de 
nas dpal rdo rje sems dpas/ bcom ldan 'das dpal kun tu bzang po la 'di skad ces gsol to// bcom ldan 'das bdag gis rgyud 'di ji ltar gzung bar bgyi/ zhes gsol bas/ dpal kun tu bzang 
pos bka' stsal pa/ kye sems dpa' chen po nyon cig/ rgyud 'di ni rgyud thams cad kyi yang snying lta bu yin te/ dus gsum gyi sangs rgyas thams cad la dgongs pa'i don nyid 'di las mi mnga' ba'i phyir/ rgyud 
'di ni rin po che dang 'dra bas/ rin po che spungs pa gsang ba man ngag gi rgyud ces bya bar gzung zhing bcang bar bya'o// 'di bstan pa'i gnas kyang gang zag rin po che lta bu la gnag cing gdams pa las/ 
gzhan du ma yin par shes par bya'o// de ci'i phyir zhe na/ rgyud 'di ni shin tu zab ba'i phyir/ snod ngan la bstan pa ma yin te/ gsang bar bya'o/ zhes bka' stsal pa dang/ rdo rje sems dpa' la sogs pa'i 'khor 
rnams shin tu yi rangs te/ ngo mtshar ba'i sgo nas/ bcom ldan 'das dpal kun tu bzang po bstod pa dang mchod pa sna tshogs byas nas/ thams cad rdzogs par ma bgrod par spyir khyab kyi sa la phyin par gyur 
to// rdzogs pa chen po byang chub kyi sems rin po che spungs pa gsang ba man ngag gi rgyud las/ rgyud yongs su gzung ba'i le'u ste bcu bzhi pa'o//// rdzogs pa chen po byang chub kyi sems rin po che spungs pa 
gsang ba man ngag gi rgyud ces bya ba rdzogs so//// chos grwa'i slob dpon chen po shri sing ha dang/ rdo rje yang dbang gter gyis bsgyur cing zhus te gtan la phab pa'o//// 

</text>
</item>

<item><p>1</p><section>3</section>
<text>rin po che snang byed kyi rgyud ces bya ba bzhugs so// 
rgya gar skad du/ rat+na ma hA b+ha wi tan tra nA ma/ bod skad du/ rin po che snang byed kyi rgyud ces bya ba/ bcom ldan 'das gsang bdag che la phyag 'tshal lo// thog ma tha 
ma med pa kun gyi gzhi// ming dang 'gyu ba med pa'i snying po 'di// rang bzhin lhun gyis grub pa'i chos kyi sku// gsang ba'i gzhal yas chos dbyings pho brang nas// ye sangs rgyas 
pa'i gsang bdag chen po la// 'khor gsum nang nas sems dpa' rdo rje des// rgyud dang gleng gzhi phun sum tshogs pa dang// sangs rgyas sems can khyad par ji lta bu// zhes 
gsol pa dang/ ye sangs rgyas pa'i gsang bdag chen po yis// 'khor gyi nang nas sems dpa' rdo rje la// bshad pa'i tshig med byin gyis brlabs kyis bshad// rgyud kyi rang </text>
</item>

<item><p>2</p><section>3</section>
<text>bzhin dngos po lnga yis bstan// rgyud kyi nges tshig 'brel dang ma tshang med// phun sum tshogs pa'i don ni nges pa'i tshig/ sgra dang yi ge glegs bam dbye ba'i 
don// gleng gzhi'i don la rnam pa gsum gyis bstan// sngon byung gleng gzhi phun sum tshogs pa lnga// de yi rjes 'jug phun sum tshogs lnga dang// de yi gdung 'tsho phun sum tshogs 
lnga'o// sngon byung gleng gzhi phun sum tshogs lnga ni// chos sku gsung du med pa'i bstan pa dang// longs sku rang gi ngo bo'i bstan pa dang// sprul sku gsung du brjod pa'i bstan 
pa'o// med dang ngo bo brjod pa'i bstan pa'o// chos sku skye ba med pa'i ston pa dang// longs sku ye shes mthu yi ston pa dang// sprul sku byin gyis brlabs kyis ston pa'o// longs sku 
sems dpa' rang rgyud 'brel ba'i 'khor// phyi nang gsang ba chos sku'i 'khor rnams so// sa bcu rigs lnga'i yab yum don gyis gcig pa yi 'khor// phyi nang gsang ba longs spyod rdzogs pa'i 'khor// rigs 
drug sde brgyad 'dod pa bsdus pa'i 'khor// phyi nang gsang ba sprul pa'i 'khor// chos dbyings rnam par dag pa chos sku'i gnas// khyad par gyur pa'i longs spyod rdzogs pa'i gnas// khang bzang sprul pa sku yi 
gnas// rnam dag khyad par khang bzang ston pa'i gnas// chos sku byin gyis brlabs kyis bshad pa'i dus// longs sku rang gi ngo bos bshad pa'i dus// sprul sku tshig tu sdebs te bshad pa'i dus// byin rlabs 
rang ngo tshig sdebs ston pa'i dus// ston pa gsum gyis rjes 'jug rnam gsum ni// phyi nang gsang ba gsum gyi theg pa rnams// rjes 'jug rnam pa gsum gyis ston pa'i don// thugs kyi don nyid ston pa'i 
sems dpa' dang// sku yi don nyid ston pa he ru ka// gsung gi don nyid ston pa'i kun dga' bo// sku dang gsung thugs rjes 'jug ston pa'o// rab dga' snying po sems dpa' rdo rje'i 'khor// zhi khro rnam 
gnyis he ru ka yi 'khor// dge slong dge tshul ku dga' bo yi 'khor// rab dga' zhi khro dge slong rjes 'jug 'khor// 'od gsal chos nyid sems dpa' rdo rje'i gnas// e gru gsum pa he ru ka yi </text>
</item>

<item><p>3</p><section>3</section>
<text>gnas/ 'dzam gling phugs pa kun dga' bo yi gnas// 'od gsal e dang 'dzam gling rjes 'jug gnas// sems dpa' rdo rjes rig pas brgyud pa'i dus// he ru ka yi ting 'dzin bskyed pa'i 
dus// kun dga' bo ni tshig tu sdud pa'i dus// rig pa ting 'dzin tshig ni rjes 'jug dus// gdung 'tsho ma 'ongs dus na 'byung bar 'gyur// ston pa mya ngan 'das 'og tu// yang sprul thugs kyi bstan pa 
'byung// skal ldan man ngag bcud 'dzin pa// de yi dus su 'byung 'gyur nga yis bstan// ces gsungs nas// zhal 'dzum pa dang bcas nas bzhugs so// de'i tshe 'khor gyi nang nas sems dpa' rdo rje stan 
las langs nas 'di skad ces gsol to// rgyud dang phun sum tshogs pa'i don ni ji lta bu// sangs rgyas sems can gzhi ni ji lta bu// de yi khyad par bye brag gang las byung ba lags// zhes gsol pa dang// ye 
sangs rgyas pa'i gsang bdag chen po yis// tha dad med pa'i sems dpa' rdo rje la// bye brag gzhi med yan lag gnyis su gsungs// thog ma tha ma med pa'i bar do na// ma phye ma phyed snying po mnyam pa 
nyid// shes med rang gnas rtogs pa med pa'i don// don las shes med shes pa'i rnam pa gcig/ 'gyu mi 'gyu las bag tsam gcig tu 'gyu// 'gyu ba'i 'od las zer gyi tshul du shar// shar pa'i zer la rig 
pa'i 'char sgo skyes// rlung gis rkyen byas 'char sgo gnyis su byas// shar ba'i shes pa rlung gi rang bzhin 'gyu// ye shes rlung dang ma rig rlung du 'gyu// ye shes rlung 'gyu yid rtog skye ma nus// rig pa zer la thim 
pas gcod ma nus// zer gyi shes pa ma la bu thim pas// ma bu ngo phrad bar dor ye sangs rgyas// rang bzhin rtog med ye shes rang sar gnas// 'gyu ba'i rlung med rtog pa rang sar grol// snying po'i rang bzhin 
mnyam pa'i klong nas shar// mnyam pa'i rang bzhin ma shes ma rig rlung// rlung gis rkyen byas rig pa sa ma zin// rig pas ma zin pas yid rtog skye// yin man min nam ming gi rnam pa skyes// ming la brtags 
pas sems su 'dod pa skyes// btsal ba'i rnam pa gcig tu nyams su myong// gsal ba'i mtshan nyid rnam pa lnga ru shar// gsal ba nyid las gzhan du rgya ma chad// mi g.yo mi 'gyur ma 'gags snang tshul 
lnga// ldog thabs ma shes yid la 'dod zhen skyes// de rnams stobs kyi 'od gzugs kha mig can// de yi rkyen gyis nyon mongs drug tu skyes// rigs drug sems can 'khrul pa'i 'bras bur snang// zhes 
gsungs so// rin po che snang byed kyi rgyud las// gleng gzhi dang 'khrul snang gi le'u ste dang po'o//// de nas sems dpa' rdo rje des// gsang bdag chen po la gsol pa// dngos po ji ltar gnas pa'i gnas </text>
</item>

<item><p>4</p><section>3</section>
<text>lugs dang// sangs rgyas sems can gnyis kyi bye brag dang// dpe dang brda yi sgo nas don mtshon ji lta bu// ston pa gsang bdag chen po'i rang bzhin des// 'khor gyi nang nas sems dpa' rdo 
rje la// gnas lugs bye brag brda dang dpe bstan pa// dar btab bang mdzod rin po che gnas lugs// spu gri so dang shel rgyus nyi zer rtsal// tsan dan gla rtsi sgog pa ni shugs so// spre'u dang chu gnyer rlung ni 
'gyu lugs so// thag pa tho yor smig sgyu ni gzhi'o// sbrul dang chu dang mi ni 'khrul pa'o// nyi ma dang mig dang gser ni don no// sprin dang ling tog mun pa ni sgrib g.yogs so// nam langs mtshon bya'i 'khor lo 
dang// dug la sngags btab ldog thabs so// dbul mo'i gter dang gyad nor dag ni// rang la yod pas ngo ma shes pa'o// 'o ma zla tshub til 'bru mtshon pa'o// nam mkha' shel sgron nyi ma ni// phug sa nam 
mkha' la blta'o// tshod sprin la zung/ grang dro nyi zla la shes/ zhes gsungs so// rin po che snang byed las/ dpes mtshon pa'i le'u ste gnyis pa'o//// de nas sdud pa sems dpa' rdo rje des// ston pa gsang 
bdag chen po la// 'khrul pa logs nas gnas lugs don// rtogs pa'i thabs la khyad par yod dam med// ston pa gsang bdag chen po des// sdud pa'i sems dpa' rdo rje la// rtogs pa thabs kyi don 
bstan pa// rnam shes yul du ma gyur snying po nyid// 'dod pa zhe 'dod bral ba lta ba'i don// phyogs dang ris med klong chen po// rig pa skye shi med pas rang sa zin// yid kyi ming dang bral bas mtshon las 
'das// sems kyi 'dod zhen med pa bde ba'i chog/ snang ba'i yul du ma gyur dmigs dang bral// snying po mngon du gsal bar bstan du med// smra brjod tshig las 'das pa'i rin po che// zad med gter 
la spyod pa'i mdzod po che// snang dang mi snang gnyis su 'dod pa med// rang byung snying po kun gyi gzhi ma yin// gzhi yi rang bzhin yod med mnyam pa'i ngang// mnyam pa'i ngang las kun 'byung mdzod po che// zad 
med 'dod dgur 'byung ba'i rin po che// rtsal dang yan lag ma 'gags 'char ba'i gzhi// sus kyang ma byas ngang ngam shugs las 'byung// 'gyu mi 'gyu las yid gsum rim par 'gyu// yid gsum nyon mongs 
'khrul pa'i gzhi// zhen med gsal ba 'gyu ba med pa'i don// don gyi ngo bo ma rtogs sgribs pas sgrib// ldog pa'i thabs kyis mi gsal mun pas sangs// ldog thabs ma shes rang la yod ma rtogs// thos 
bsam gsum gyis don mtshon rtogs pa'o// ma bcos rnam dag snying po'i rang bzhin nyid// rang bzhin rtogs par 'dod cing yid 'gyu brtag/ log ma log gis nges shes rang la skye// rang bzhin snying po rang </text>
</item>

<item><p>5</p><section>3</section>
<text>gsal snang ba 'di// rtag chad mtha' las 'das pas yod med grol// yid kyi 'gyu med blo yis byas pa med// rang bzhin rmad byung 'khrul rtog med pa'i don// rig pa ma skyes 'gyur med lhun 
gyis grub// dngos po mtshan ma dag gi spyod yul min// snying po'i rang bzhin skye ba med pa la// skye ba rig pa rtsal du snang ba yin// chos rnams kun gyi gzhi dang rtsa ba byas// 'khrul rtog mtha' las grol ba'i 
snying po'i don// mtshan ma'i yul las 'das pas dmigs su med/ 'khrul rtog rnam dag rang bzhin don dang ldan// rtogs ldan ye shes mnyam pa'i klong na 'phyo// zab la gting dpag dka' ba'i don nyid 
ni// nyon mongs rang bzhin grol ba'i bde ba che// zhe 'dod kun dang bral ba lta ba'i mchog/ yid kyi 'gyu ba chad nas sgom pa'i don// ma bcos 'bad pa bral ba spyod pa'i rgyan// ji bzhin don shar nyams kyi 
don mchog ldan// snying po'i klaung nas ye shes chos skur shar// zhes gsungs so// rin po che snang byed las// khyad par bstan pa'i le'u ste gsum pa'o//// sdud pa'i sems dpa' rdo rje yis// ston pa gsang 
bdag chen po la// theg pa rim par byed pa de// gang la dgongs nas phye ba lags// ston pa gsang bdag chen po des// sdud pa sems dpa' rdo rje la// snying po'i rang bzhin ming med mnyam pa la// yan lag 
mi 'dra rim par phye// mu stegs rang rgyal nyan thos dang// sems tsam dbu ma gnyis kyi don// kri ya u pa yo ga dang// ma hA a nu a ti yo ga rnams// yan lag mi 'dra dbang po rnam par phye// dug gsum 
'dul phyir theg pa gsum du phye// dug gsum cha las nyon mongs brgyad khri stong// de 'dul chos sgo brgyad khri bzhi stong ngo// rgyu lam 'bras bu gsum las theg pa gsum// 'dul bya gang la gang 'dul don du 
bstan// ces gsungs so// rin po che snang byed las/ theg pa'i dbye ba bstan pa'i le'u ste bzhi pa'o//// sdud pa sems dpa' rdo rje des// ston pa gsang bdag chen po la// mu stegs lta ba'i rim pa ji 
ltar lags// ston pa gsang bdag chen po des// sdud pa'i sems dpa' rdo rje la// mu stegs bye brag rnam pa bzhi// rtag chad thun mong rig byed gtsang ma bzhi// rtag par lta ba'i lta lugs ni// snying po'i rang 
bzhin ming med mnyam pa la// ma rtogs yan lag snang tshul rtag par 'dod// rgyu med 'bras bu yod pa rtag par 'dod// thams cad phye ba'i rtag pa chen por 'dod// rtag par 'dod pa'i kha dog dbyibs kyi 
tshad// kha dog tshad ni dkar 'tsher snum la 'dril// tshad ni mthe bong sran ma nyung 'bru tsam// che chung tshad ni lus dang sbyar nas yod// chad par lta ba'i 'dod lugs ni// snying po'i rang bzhin ma rtogs chad lta </text>
</item>

<item><p>6</p><section>3</section>
<text>ni// snang tshul ma lags rig par snang ba de// rig pa glo bur snang ba yin par 'dod// phyi ma rig pa skye shi med par 'dod// dge sdig 'bras bu tshe 'di nyid 'ong ngo// bde skyid nad nyung tshe ring 
'byung ba 'bras bur 'dod// dge ba byas pa'i 'bras bu de rang yin// mi dge sdug bsngal nad mang tshe thung cing// sdig pa byas pa'i rnam smin 'bras bu yang// tshe 'dir rang las 'ong bas phyi ma min// lus ngag 
yid gsum sgo nas dge sdig spyod// tshe 'dir rang la smin nas 'ong bas na// mi dge spang zhing dge ba spyad par bya// dge sdig gnyis kyi 'bras bu so so yang// phyi mar mi 'dod 'bras bu da ltar 'dod// thun 
mong mu stegs lta ba'i 'dod pa yang// ming med mnyam pa'i ngo bo ma shes pas// yan lag snang tshul rig pa'i bye brag las// rig pa g.yo ba rlung gis g.yos pa yin// rlung gi bcud byas rtsa ni snod du 
chags// rlung g.yos bde ba'i me 'bar ma g.yos bde// bde ba 'dod pas rlung bkag bde ba bsgom// rig byed gtsang ma'i lta ba ni// snying po rang bzhin ma shes ma gtogs pas// snang tshul rtsal gyi rig pa 
bsal ba la// shes pa'i dngas ma gcig ni yod par 'dod// don nam rang bzhin shes pa 'gyur ba med// kha dog dbyibs dang mtha' las 'das// rkyen gyis mi shigs tshig gis shes pa dka'// rig pas 
brtags na shes pa sla// rtag chad mtha' las bral ba'i dngas ma gcig/ de ni don dam rang bzhin lta ba yin// zhes gsungs so// rin po che snang byed las// mu stegs lta ba bstan pa'i le'u ste lnga 
pa'o//// sdud pa sesam dpa' rdo rje des// ston pa gsang bdag chen po la// nyan thos rang rgyal 'dod lugs ji ltar lags// ston pa gsang bdag chen po des// sdud pa sems dpa' rdo rje la// nyan thos 
bye brag lta ba rnam pa gnyis// nyan thos bye brag pa dang mdo sde pa// bye brag pa yi 'dod lugs ni// snying po'i rang bzhin mnyam pa nyid las su// yan lag rig pa phra ba'i shes pa la// phyi yi yul dang rang sems 
so sor mthong// mthong ba'i dbang gis g.yag rnga ni'u gsing snang// nyan thos mdo sde pa yi lta ba ni// rdul phran mi snang gong bu gcig tu snang// 'dod pa'i bdag med cho gas drug yul 'gegs 'dod// rang 
rgyal theg pa'i lta ba'i 'dod pa ni// phyi yi yul yang 'byung ba rten 'brel rim par snang// bdag med rnam par rig byed 'dod// ces gsungs so// rin po che snang byed las/ nyan thos rang rgyal lta ba bstan 
pa'i le'u ste drug pa'o//// sdud pa sems dpa' rdo rje des// ston pa gsang bdag chen po la// sems tsam dbu ma'i 'dod pa ji ltar lags// ston pa gsang bdag chen po des// sdud pa'i sems dpa' rdo </text>
</item>

<item><p>7</p><section>3</section>
<text>rje la// sems tsam 'dod lugs lta ba bstan pa ni// rnam bden rnam med lta ba gnyis su 'dod// rnam par bden par 'dod pa'i lta ba ni// rang rig rgyun gyis rtag la skad cig cha mi rtag/ rnam 
pa'i snang ba sems su bden par 'dod// mtha' bzhi bral ba gzung 'dzin gnyis stong pa// rang rig gsal ba'i ngo bo gcig tu 'dod// rnam pa med pa'i lta ba'i 'dod lugs ni// phyi rol sems kyi rnam pa 
med pa ru// rang rig bden pa'i shes pa'i ngo bo la// de nyid gzhan du brjod du med pa'i don// gsal byed gzhan la ltos pa su yang med// dbu ma'i lta ba'i 'dod lugs ni// sgyu mar 'dod dang rnal 
'byor spyod pa'o// sgyu ma lta bur lta ba'i 'dod lugs ni// snang sems thams cad sgyu ma tsam du 'dod// phyi yi dngos po 'di dag thams cad kyang// yang dag par na rang bzhin grub pa med// yod dang med dang 
dbus ma yin// kun rdzob chu yi zla ba tsam du yod pa'o// rnal 'byor spyod pa'i lta ba'i 'dod lugs ni// chos rnams thams cad stong pa nyid du 'dod// yod dang med dang ci yang 'dod pa med// ces gsungs 
so// rin po che snang byed las/ dbu ma'i lta ba bstan pa'i le'u ste bdun pa'o//// sdud pa'i sems dpa' rdo rje yis// ston pa gsang bdag chen po la// bya ba'i rgyud dang gnyis kyi rnal 'byor gyi// lta ba'i 
'dod lugs ji ltar 'dod pa lags// ston pa gsang bdag chen po des// sdud pa'i sems dpa' rdo rje la// kri ya'i lta ba'i 'dod pa bstan pa ni// yan lag snang tshul rig pa'i shes pa la// kun rdzob 'di 
ltar snang ba thams cad kun// rigs gsum lha yi dkyil 'khor snang bar 'dod// don dam dag pa rnam gsum yin par lta// phyi dag gtsang sbra dus tshod bzang// nang dag zas dang bsnyung ba bshal btang 
dang// rdzas dag yo byad skyon gyis ma gos pa'o// u pa ya yi lta ba'i 'dod lugs bstan pa ni// yan lag rig pa'i snang tshul las// kun rdzob rig bzhi lha'i dkyil 'khor 'dod// rnam shes bzhi las rigs 
bzhi'i lha ru 'dod// de nas rang bzhin skye 'gag med par 'dod// yo ga'i lta ba'i 'dod lugs bstan pa ni// snying po zer gyi rang bzhin ma rtogs pas// yan lag zer gyi snang tshul rig pa la// kun rdzob 
rigs lnga lha yi dkyil 'khor 'dod// rnam shes lnga las rigs lnga'i lha ru 'dod// don dam rang bzhin skye 'gag med pa'o// zhes gsungs so// rin po che snang byed las/ kri ya u pa yo ga rnams kyi lta ba bstan 
pa'i le'u ste brgyad pa'o//// sdud pa sems dpa' rdo rje des// ston pa gsang bdag chen po la// ma hA a nu'i lta ba'i 'dod pa ji ltar lags// ston pa gsang bdag chen po des// sdud pa sems dpa' rdo rje </text>
</item>

<item><p>8</p><section>3</section>
<text>la// ma hA yo ga'i lta ba'i 'dod lugs ni// snying po'i snang tshul rang bzhin ma shes pas// yan lag zer gyi rig pa'i snang tshul la// phyi dang nang dang snod bcud snang ba la// thabs dang shes rab 
gnyis su 'dod pa ste// phyi dang snod ni thabs kyi rang bzhin 'dod// nang dang bcud ni shes rab rang bzhin 'dod// thabs kyi rang bzhin skyed pa'i rim tshul// shes rab rang bzhin rdzogs pa'i rim par 
'dod// thabs dang shes rab gnyis su snang ba yang// snang stong gnyis med zung 'jug lta ba'o// a nu yo ga'i lta ba'i 'dod lugs ni// snying po'i snang tshul rang bzhin ma shes pas// yan lag zer gyi rig 
pa'i snang tshul la// phyi mi yul ni chos dbyings gzhal yas khang// nang gi bcud ni lha yi rang bzhin yin// gzhal yas khang dang lha yi rang bzhin de gnyis la// dbyings dang ye shes gnyis med blta bar 
'dod// ces gsungs so// rin po che snang byed las/ ma hA a nu'i lta ba bstan pa'i le'u ste dgu pa'o//// sdud pa dpa' sems dpa' rdo rje yis// ston pa gsang bdag chen po la// theg pa'i lta ba'i rang 
bzhin de ltar yin pa la// ma rtogs 'khrul pa'i 'khrul gzhi ji ltar lags// ston pa gsang bdag chen po des// sdud pa sems dpa' rdo rje la// theg pa rnams kyi 'khrul gzhi 'khrul pa ni// snying po yan 
lag gnyis kyi rang bzhin la// yan lag rig pa'i snang tshul la// 'khrul pa'i gzhi ru 'dod pa ni// yan lag rtag pa mu stegs gzhi// rtag pa'i rang bzhin 'khrul pa'i gzhi dang ni// rkyen dang gzhan phrad gnyis 
kyi bar nas 'khrul// mu stegs chad pa 'khrul pa ni// 'byung ba rnam lnga gcig tu 'dus pa la// rig pa glo bur byung ba 'khrul pa'i gzhi// lus kyi snang ba phyung ba 'khrul par 'dod// nyan thos 'khrul gzhi'i 'dod 
lugs ni// snying po yan lag gnyis su gnas pa la// yan lag rig pa'i skye lugs la// rig pa'i phra ba'i yid ni 'khrul pa'i gzhi// bdag rtog rnam gnyis 'dod pa 'khrul pa yin// rnam par rig par 'dod 
pa 'khrul pa'i gzhi// ma rig rten 'brel bcu gnyis 'khrul ba'o// sems tsam 'khrul gzhi'i 'khrul pa ni// snying po yan lag gnyis su snang ba la// yan lag rig pa'i snang tshul gsal// rang rig rang gsal 
'khrul pa'i gzhi ru 'dod// gzung 'dzin gnyis su snang ba 'khrul par 'dod// dbu ma'i 'khrul gzhi 'khrul pa'i 'dod lugs ni// snying po'i yan lag gnas pa la// yan lag rig pa'i shes pa la// gzhig 
nas stong par 'dod pa 'khrul pa'i gzhi// kun rdzob rnam gnyis 'khrul pa'o// kri yi 'khrul gzhi 'khrul bar 'dod pa ni// snying po yan lag gnyis su snang ba la// snying po'i rang bzhin ma rtogs yan lag </text>
</item>

<item><p>9</p><section>3</section>
<text>ni// rig pa skye 'gag med pa 'khrul pa'i gzhi// gzung ba'i yul min yul 'dzin 'khrul ba'o// u pa ya yi 'khrul gzhi 'khrul ba'i 'dod lugs ni// snying po'i yan lag dag tu gnas pa 
la// snying po'i rang bzhin ma rtogs yan lag la// rig pa gzung ba med pa 'khrul pa'i gzhi// 'dzin pa'i sems su 'dzin pa 'khrul pa yin// yo ga'i 'khrul gzhi 'khrul pa'i 'dod lugs ni// snying po yan 
lag dag tu gnas pa la// snying po'i rang bzhin ma rtogs yan lag la// rig pa skye 'gag gnyis med 'khrul pa'i gzhi// rig pa gnyis su snang ba 'khrul pa'o// ma hA yo ga'i 'khrul gzhi 'khrul pa ni// snying 
po'i yan lag dag tu gnas pa la// snying po'i rang bzhin ma rtogs yan lag la// snang stong gnyis su med pa 'khrul ba'i gzhi// snang sems gnyis su snang ba 'khrul pa'o// a nu yo ga'i 'khrul gzhi'i 'khrul 
lugs ni// snying po'i yan lag dag tu gnas pa la// snying po'i rang bzhin ma rtogs yan lag la// yan lag snod bcud gnyis med 'khrul pa'i gzhi// snod bcud tha dad snang ba 'khrul pa'o// zhes gsungs 
so// rin po che snang byed las/ theg pa'i 'khrul gzhi'i 'khrul pa bstan pa'i le'u bcu pa'o/// sdud pa sems dpa' rdo rje yis// ston pa gsang bdag chen po la// theg pa'i 'khrul bar gzung zhing 'khrul snang 
ba'i// 'khrul pa ldog pa'i thabs ni ji lta bu// ston pa gsang bdag chen po des// sdud pa'i sems dpa' rdo rje la// 'khrul pa ldog thabs 'bras bu 'byung lugs ni// mu stegs 'khrul pa'i ldog thabs 
ni// dka' thub spyod pas 'khrul pa ldog pa'i thabs// ldog pa'i 'bras bu skye mched mu bzhi'o// nyan thos 'khrul pa ldog thabs 'bras bu ni// bden bzhi'i sgor 'jug nyis brgya lnga bcu srung// bdag med 
rtogs dang tshogs drug bkag nas bsgom// bsam gtan dang po'i 'phags pa dgra bcom sa// rang rgyal 'khrul pa ldog thabs 'bras bu ni// rten 'brel sgor zhugs lugs 'thun mi mthun bzlog/ chos kyi 
khams la phyogs gcig bdag med rtogs// bsrung ba'i tshul khrims nyan thos pa dang mthun// tshogs drug yul 'gegs 'gog pa'i snyoms 'jug bsgom// 'bras bu bsam gtan dang po'i sa 
yang thob// sems tsam 'khrul pa'i ldog thabs 'bras bu ni// bden gnyis sgor zhugs bdag med rnam gnyis rtogs// bsrung ba'i tshul khrims nyi shu srung// 'bras bu don yod grub pa'i sar yang skye// dbu 
ma'i 'khrul pa ldog thabs 'bras bu ni// bden gnyis sgor 'jug bdag med rnam gnyis rtogs// bsrung ba'i tshul khrims sdom pa nyi shu srung// tshad med bzhi dang stong pa'i rang bzhin sgom// 'bras bu mi che lha </text>
</item>

<item><p>10</p><section>3</section>
<text>gnas skye bar 'dod// kri ya'i 'khrul pa ldog thabs 'bras bu ni// 'jug sgo dag pa gsum gyi sgo nas 'jug/ bsrung ba'i dam tshig rtsa ba yan lag gnyis// rtsa ba lnga dang yan lag 
bdun// dkon mchog gsum dang byang chub sems// sngags dang phyag rgya rdo rje slob dpon dang// rdo rje dril bu srog phyir mi spang ba'o// khri la mi nyal sha chang bza' btung min// sgog btsong la phug mi bza' spang 
bar bya// dus bzhi dag tu khrus kyang rgyun mi gcad// lha drug sgo nas bdag nyid lha ru sgom// 'bras bu snang ba mtha' yas zhing du skye// u pa ya yi ldog thabs 'bras bu ni// 'jug pa'i sgo dang dam tshig kri 
yar spyod// rtog pa'i lta ba yo ga bzhin du lta// 'bras bu mi gdung lha yi gnas su skye ba'o// yo ga'i 'khrul pa ldog thabs 'bras bu ni// rtogs pa'i lta ba skye 'gag med par rtogs// ting 'dzin gtsor byas byang 
chub sgo nas 'jug/ dam tshig dkon mchog gsum dang byang chub sems// nam du yang ni spang bar mi bya zhing// rdo rje slob dpon lha ru dmigs pa dang// mched dang lcam dral ming sring lta ba dang// dbang 
ma thob par chos rnams mi bshad cing// lta ba dman pa'i gang zag spang bar bya// rdo rje dril bu rtag tu 'chang bya ste// rnal 'byor dam tshig nyams pa de nyid dang// lung pa gcig gi chu la btung mi bya// 'bras bu 
rin chen 'byung ldan sa ru skye// ma hA yo ga'i 'khrul pa ldog thabs 'bras bu ni// gnyis med sgor zhugs gnyis med lta bar blta// bsrung ba'i dam tshig rtsa ba yan lag gi// sku gsung thugs dang nyi shu rtsa brgyad 
srung// 'bras bu rdo rje sems dpa'i sa ru skye// a nu yo ga'i ldog thabs 'bras bu ni// gnyis med rnam par dag pa'i sgo ru 'jug/ bsrung ba'i dam tshig snying rje'i sems dang ldan// phung po khams dang skye mched 
lha ru sgom// 'bras bu rnam par snang mdzad lha ru skye// zhes gsungs so// rin po che snang byed las/ 'khrul pa ldog nas 'bras bu bstan pa'i le'u ste bcu gcig pa'o// sdud pa sems dpa' rdo rje des// ston pa 
gsang bdag chen po la// theg pa rnams kyi gol sgrib 'khrul ba ji lta bu/ ston pa gsang bdag chen po des// sdud pa sems dpa' rdo rje la// theg pa'i gol sgrib 'khrul dang gsum// nyan thos bdag med lta ba 
yang// bdag med ma rtogs lta ba yang// nyan thos mu stegs dag tu gol// mu stegs dag tu 'dod pa yang// nyan thos bdag med dag la bsgribs// phrag dog dag ni nyan thos 'khrul// chos la bdag med 
rang rgyal yang// bdag tu 'dod na rang rgyal bsgribs// nyan thos chos kyi bdag tu gol// chos la bdag 'dod nyan thos kyis// rang rgyal bdag med nyan thos bsgribs// rang rgyal ma rig dag tu </text>
</item>

<item><p>11</p><section>3</section>
<text>'khrul// gzung 'dzin gnyis bral sems tsam yang// rang rig gsal bar 'dod na yang// sems tsam rang rgyal dag tu gol// rang rgyal rnam par rig byed kyi// sems tsam gzung 'dzin bral 
la bsgribs// sems tsam zhe sdang dag tu 'khrul// rang bzhin med pa'i dbu ma yang// sems su gsal bar 'dod na yang// dbu ma sesam tsam dag tu gol// gzung 'dzin gnyis bral sems tsam gyis// dbu 
ma rang bzhin med la bsgribs// dbu ma zhe sdang dag tu 'khrul// skye 'gag med pa'i kri yog kyang// kun rdzob don dam gnyis 'dod na// kri yog dbu ma dag tu gol// dbu ma bden pa gnyis 'dod kyis// kri 
yog skye 'gag med la bsgribs// kri yog nga rgyal dag tu 'khrul// snang stong gnyis med ma hA ya// don dam skye 'gag med lta ba// ma hA kri yog dag tu gol// kri yog skye 'gag med pa des// ma hA snang stong 
gnyis la bsgribs// ma hA 'dod chags dag tu 'khrul// snod bcud gnyis med a nu yang// snang stong gnyis su 'dod na yang// a nu ma hA dag tu gol// snang stong gnyis kyi lta ba yis// a nu snod bcud dag 
la bsgribs// a nu gzung 'dzin dag tu 'khrul// zhes gsungs so// rin po che snang byed las/ theg pa'i gol sgrib 'khrul pa'i le'u ste bcu gnyis pa'o// sdud pa sems dpa' rdo rje yis// ston pa gsang bdag 
chen po la/ a ti yo ga'i snying po la// gol sgrib 'khrul pa yod dam med// ston pa gsang bdag chen po des// sdud pa'i sems dpa' rdo rje la// rtogs na gol sgrib med mod kyang// ma rtogs gol sgrib 'khrul 
par snang// nges pa thob pa'i theg pa drug/ rdzogs pa chen po'i gol sa de// rdzogs chen nges thob sgrib par bshad// mdo sde dang ni kri ya dang// u pa ya dang yo ga dang/ ma hA yo ga a nu drug/ rdzogs pa chen 
po'i gol sgrib ste// mdo sde byang chub sems dpa' ni// kun tu 'od kyi sa 'dod pa// bden pa gnyis kyi rtog spyod kyis// chos nyid stong pa rnam par rtog/ a ti'i snying po bde chen la// rtog spyod rtsis gdab med 
pa'i don// rtsi gdab med pa mdo sdes bsgribs// rtog spyod rtsi gdab med pa ni// mdo sde dag tu gol bar bshad// rtog spyod 'khrul rtsad ma chod pas// rdzogs chen gti mug dag tu 'khrul// kri ya rdo rje 'dzin 
'dod na// dag pa rnam gsum sgor zhugs nas// chos nyid dag pa 'dzin pa ste/ gzung 'dzin dag gi yul la gnas// 'khrul 'dzin 'khrul pa med pa'i don// gzung 'dzin med la 'khrul pas 
bsgribs// rdzogs chen gzung 'dzin byed pa ni// kri ya dag tu gol bar bshad// gzung 'dzin 'khrul rtsad ma chod pas// rdzogs chen yid gnyis dag tu 'khrul// u pa ya yi lta spyod ni/ kri ya spyod la yo ga </text>
</item>

<item><p>12</p><section>3</section>
<text>sgrub// lta spyod 'brel bas don med pas// a ti yo ga'i snying po ni// lta spyod gnyis med byang chub sems// gnyis su med la u pas bsgribs// rdzogs chen gnyis med byed pa ni// u pa ma ru 
gol bar bshad// gnyis med ye shes ma shar bar// rdzogs chen ya bral dag tu 'khrul// yo ga stug po bkod 'dod pa// mtshan ma yod med sgor zhugs nas// phyag rgya bzhi la gtsor byed do// dbye bsal med 
la 'jug ma nus// a ti yo ga'i snying po ni// dbye gsal med pa'i byang chub sems// dbye bsal med la yo gas bsgribs// rdzogs chen dbye bsal med pa ni// yo ga dag tu gol bar bshad// dbye bsal 
med par ma go bas// rdzogs chen gnyis snang dag tu 'khrul// ma hA rdo rje 'chang 'dod pas// ting 'dzin rnam gsum sgor zhugs nas// rang rgyud dag pa'i dkyil 'khor la// bsnyen sgrub rnam bzhi sgrub par 
byed// a ti yo ga'i snying po ni// rtsol sgrub 'das pa'i byang chub sems// rtsol sgrub 'das la ma hAs bsgribs// rdzogs chen rtsol sgrub med pa ni// ma hA yo gar gol bar bshad// lus ngag 'khrul pa ma zhig 
pas// rdzogs chen bya btsal dag tu 'khrul// a nu byed med sa 'dod pas// dbyings dang ye shes sgor zhugs nas// rgyu ni dag pa'i dbyings su lta// 'bras bu ye shes dkyil 'khor lta// A ti yo ga'i snying po
ni// rgyu 'bras 'das pa'i byang chub sems// rgyu 'bras 'das la a nus bsgribs// rdzogs chen rgyu 'bras gnyis lta ni// a nu yo gar gol bar bshad// rgyu 'bras 'khrul rtsad ma chod pas// rdzogs chen bya rtsal 
dag tu 'khrul// theg pa'i gol sgrib 'khrul dang gsum// theg pa gcig gi lta ba la// gol sgrib 'khrul pa sum cu yod// lta ba'i gol sgrib 'khrul dang gsum// dam tshig gol sgrib 'khrul dang 
gsum// 'phrin las gol sgrib 'khrul dang gsum// ye shes gol sgrib 'khrul dang gsum// sa yi gol sgrib 'khrul dang gsum// lam gyi gol sgrib 'khrul dang gsum// phra ba'i gol sgrib 'khrul dang 
gsum// rgyud kyi gol sgrib 'khrul dang gsum// lung gi gol sgrib 'khrul dang gsum// man ngag gol sgrib 'khrul dang gsum// phye bas sum cu tham pa'o//// de yi mtshan nyid gang dang gang// lta ba dag gi 
rang bzhin ni// sgom med rang bzhin don la blta// sgom med rang bzhin ma shes na// lta ba dag gi sgrib par bshad// ye nas mnyam pa'i rang bzhin la// zhe 'dod med par mi lta ste// bsgoms nas rtogs par 
lta ba ni// lta ba dag gi gol sa yin// zhe 'dod rtsi gdab byed pa ni// lta ba dag gi 'khrul par bshad// bsrung mtshams med pa'i dam tshig la// bsrung mtshams med par ma shes na// dam tshig sgrib pa yin </text>
</item>

<item><p>13</p><section>3</section>
<text>par bshad// bsrung mtshams med pa'i dam tshig la// bsrung mtshams med par ma rtogs nas// phyogs mtshams dam tshig bsrung ba ni// dam tshig gol sa yin par bshad// phyogs mtshams bye 
brag 'byed pa ni// dam tshig 'khrul pa yin par bshad// 'phrin las rang bzhin rtsal med la// rtsol sgrub 'das pa'i 'phrin las la// btsal du med par ma shes na// 'phrin las sgrib pa yin par 
bshad// btsal du med pa'i rang bzhin la// btsal du med par ma rtogs na// 'phrin las rtsol bar byed pa ni// 'phrin las gol sa yin par bshad// lus ngag 'bad rtsol byed pa ni// 'phrin las 'khrul pa 
yin par bshad// ye shes dag gi rang bzhin la// ye nas sgrib pa med par gsal// sgrib pa med par ma shes na// ye shes dag gis sgrib par bshad// bsgribs pa med pa'i ye shes la// sgrib pa med par ma 
rtogs te// mi bskyod gsal bar ma rtogs na// ye shes gol sa yin par bshad// gsal mi gsal du 'dod pa na// ye shes 'khrul pa yin par bshad// sa dang pha rol rang bzhin ni// sbyang zhing bgrod du med 
pa yin// sbyang bgrod med par ma shes na// sa dang pha rol sgrib par bshad// sbyang bgrod mi dgos sa lam la/ sbyang bgrod mi dgos ma rtogs te// lam gyi rim pa'i rang bzhin ni// bgrod du med par ma shes 
na// lam gyi sgrib pa yin par bshad// bgrod du med pa'i rang bzhin la// bgrod du med par ma rtogs na// lam la bgrod du yod 'dod na// lam gyi gol sa yin par bshad// bye brag lnga ru 'dod pa 
ni// lam gyi 'khrul pa yin par bshad// sbyang zhing bgrod par byed pa ni// sa dang pha rol gol sar bshad// gong 'og rim par 'dod pa ni// sa dang pha rol 'khrul par bshad// phra ba dag gi rang bzhin 
la// gzung 'dzin bral ba'i rang bzhin yin// gzung 'dzin bral bar ma shes na// phra ba dag gi rang bzhin la// phra ba dag gis sgrib par bshad// gzung 'dzin bral ba'i phra ba la// gzung 'dzin bral bar ma 
rtogs te// phra rab rdul du yod lta na// phra ba'i gol sa yin par bshad// gzung 'dzin bral bar gnyis snang na// phra ba'i sprul pa yin par bshad// rgyud kyi rang bzhin bstan pa ni// sems chos gnyis su med 
par 'brel// gnyis med 'brel bar ma shes na// rgyud kyi sgrib pa yin par bshad// gnyis su med par 'brel pa la// gnyis med 'brel pa ma rtogs te// chos sems gnyis su mthong ba ni// rgyud kyi gol sa 
yin par bshad// tha dad rtse gnyis skyes pa ni// rgyud kyi 'khrul pa yin par bshad// lung gi rang bzhin bstan pa ni// gtan la 'bebs shing nges par ston// gtan la 'bebs par ma shes na// lung gi sgrib </text>
</item>

<item><p>14</p><section>3</section>
<text>pa yin par bshad// gtan la 'bebs pa'i lung de la// thog tu phebs par ma rtogs te// gtan la mi phebs zer ba ni// lung gi gol sa yin par bshad// sgra tshig rang 'thad khyer nas 
ni// don dang mi mthun tshig rjes 'brang// lung gi 'khrul pa yin par bshad// man ngag rang bzhin bstan pa ni// gnyis snang med par la zlos pa// spros pa med par ma shes na// man ngag dag gi sgrib pa 
yin// sgro skur bral ba'i man ngag la// spros pa med par ma rtogs te// sgro skur yod par ma rtogs te// sgro skur yod par 'dogs pa yin// man ngag dag gi gol sar bshad// spros pa'i mtha' la mngon zhen 
nas// man ngag 'khrul pa yin par bshad// dbye na de ltar yod mod kyang// bsdu na gsum las med par bshad// 'gro sgo nor ba gol sa yin// gnas don ma rtogs sgrib pa yin// sgo lngar 'khyams pa 'khrul 
pa yin// dper na don yod lam zhugs na// shar na don yod nub lam phyin// nub phyin shar gyi don mi 'grub// lam rgyus ma shes 'khrul pa byung// zhe 'dod med pa'i don 'dod pas// zhe 'dod mtshan ma'i 
lam du zhugs// gol sa zhes ni de la bshad// sgro skur gnyis bral rang bzhin la// brjod yod rtog pa'i sgrib pa yin// tshig gi sgro 'dogs ma chod 'khrul// gang zag dbang po khyad par la// sems 'thad theg 
pa'i rim pa dgu// mi mthun lta spyod so sor bshad// des na gol sgrib 'khrul pa 'byung// zhes gsungs so// rin po che snang byed las/ rdzogs chen ma rtogs shes pa la gol sgrib 'khrul pa bstan pa'i le'u ste 
bcu gsum pa'o//// sdud pa'i sems dpa' rdo rje des// ston pa gsang bdag chen po la// gol sgrib 'khrul gsum la bzla ji lta bu// ston pa gsang bdag chen po des// sdud pa'i sems dpa' rdo rje 
la// nges pa'i zhe 'dod ma skyes na// rdzogs chen sgrib pa med par bshad// gong 'og khyad par dbye ru med// theg pa drug gi gol sgrib med// bden gnyis kha tshon gcad du med// snying po'i rang bzhin rtsi gdab 
med// rang bzhin shes pas sgrib pa med// 'dzin rtog gnyis las grol ba ni// de'i don rtogs gol du med// 'dzin rtog yid gnyis 'khrul par shes// yid rtsad chod na 'khrul du med// gzung dang 'dzin pa 
'khrul ba'i chos// de ltar shes pa sgrib tu med// gzung 'dzin yid gnyis ma skyes na// gol dang 'khrul pa med par bshad// snying po'i rang bzhin ma nor bshad// lta spyod bkol med byang chub sems// phyogs 
cha ya bral ma skyes na// 'dzin gnyis gol sgrib 'khrul pa med// dngos po gang la dbye bsal med// yin min dbye bsal med pa na// dbye bsal gol sgrib 'khrul pa med// lus ngag rtsol sgrub byar med </text>
</item>

<item><p>15</p><section>3</section>
<text>pas// bya btsal gol sgrib 'khrul pa med// rgyu las ma byung 'bras bu mchog/ rgyu 'bras rtsad gcod gol sgrib med// snying po'i rang bzhin gcig shes na// lta ba la sogs bcu po la// gol 
sgrib 'khrul pa gang yang med// lta ba rtog nas sgom med don// bkol med mnyam pa'i don shar nas// lta ba gol sgrib 'khrul pa med// phyogs dang ris med mnyam pa'i ngang// de yi don la mi 'da' na// dam 
tshig gol sgrib 'khrul pa med// rtsol sgrub med pa'i snying po la// lus ngag 'bad rtsol med pa la// 'phrin las gol sgrib 'khrul pa med// ma sgribs gsal ba'i ye shes ni// ye nas yin pas bya mi dgos// ye 
shes gol sgrib 'khrul pa med// bgrod med ye shes mthar phyin don// rim par gnyis su med pa'i mchog/ sa yi gol sgrib 'khrul pa med// yang dag lam la gnas pa la// bye brag rim par ma bgrod 
na// lam gyi gol sgrib 'khrul pa med// gzung 'dzin gnyis bral byang chub sems// phra rags yid rtog med pa la// phra ba'i gol sgrib 'khrul pa med// gnyis med thig le gcig gi ngang// mnyam pa'i rang 
bzhin rgya ma chad// rang bzhin rgyun du gnas pa'i mchog/ rgyud kyi gol sgrib 'khrul pa med// ma nor byang chub sems kyi ni// yang dag don ni gtan la 'bebs// lung gi gol sgrib 'khrul pa med// phyogs 
ris spros pa med pa'i don// sgro skur mtha' las grol ba ni// man ngag gol sgrib 'khrul pa med// gol sgrib bsam gyis mi khyab kyang// 'char ba'i sgo nor gol sa yang// ldog pa'i thabs shes gol du 
med// gnas don ma rtogs sgrib pa yang// snying po'i don shes gol du med// sgo lnga yul 'dzin 'khrul pa yang// yid rtsad chod pas 'khrul du med// 'gro sgo ma nor yang dag lam// nges pa'i don mthong the tshom 
bral// thag chod gdeng ldan re dogs med// ces gsungs so// rin po che snang byed las// gol sgrib 'khrul pa las la bzla ba'i le'u ste bcu bzhi pa'o//// sdud pa sems dpa' rdo rje yis// ston pa 
gsang bdag chen po la// lta sgom gnyis kyi don ni ji lta bu// ston pa gsang bdag chen po des// sdud pa'i sems dpa' rdo rje la// bden pa'i snying po mthong ba lta ba yin// ngang nas 'gro 'ong med pa sgom pa 
yin// dus gsum cha las 'gro ba rang bzhin lta// yid kyi rgyu ba chad pa sgom pa yin// lta ba'i rang bzhin rtog pa med// sgom pa'i rang bzhin bsam dang bral// lta ba'i rang bzhin 'gyu ba med// sgom pa'i rang 
bzhin bcos pa med// 'khrul pa rnam par dag pa'i rang bzhin lta// ye shes rgyun chad med pa sgom pa'i don// snying po'i rang bzhin mngon par rtog pa lta// yid kyi 'khrul pa log nas sgom pa'i ngang// rtog pa'i </text>
</item>

<item><p>16</p><section>3</section>
<text>mtha' rnams grol ba lta// mtshan mo'i dri ma gos med sgom// ma bcos rang bzhin lta ba'i don// snang ba'i yul med sgom pa'i mchog/ lta ba'i rang bzhin 'byed pa med// sgom pa mi dmigs 
ngang la bsgom// lta ba'i rang bzhin 'dod pa med// ma chags ma zhen sgom pa'i don// lta ba'i rang bzhin sgrib pa med// sgom pa'i rang bzhin gsal ba'i ngang// lta ba'i rang bzhin rten pa med// sgom pa'i rang 
bzhin gnas pa med// bdag dang bdag tu mi rtog pa'i// mnyam pa'i rang bzhin phyogs ris med// chos dang chos can 'dzin pa med// bden dang rdzun par mi lta na// snying po'i don la 'dod pa med// sgrib 
med ye shes gsal ba'i don// mi bsgom rang gnas rgyun mi 'chad// bsam bral snying po brjod pa med// ma bcos rtsol bral spyad du med// phyi nang mi mnga' rang bzhin gnas// 'byung 'jug mi mnga' gzung 
'dzin bral// sgo lnga'i yul du gang snang ba// chos dbyings snang la rang bzhin med// yid kyi bsam pa ci skyes kyang// 'khrul pa'i rnam rtog glo bur ba// yan lag snang tshul cir shar yang// snying po mnyam nyid 
ngang la gnas// snying po rtsol bral bde ba'i don// sgom med rang lugs ma bcos sems// sgom pa'i ro myong chags sems bral// snang ba'i ltos po thams cad la// dbye gsal med pa'i rang bzhin 
bde// dngos mtshan med par mi gnas na// mtha' yi 'khrul pa ngang gis dag/ 'das dang ma 'ongs da lta yi// dus gsum cha ru ma gzung na// 'byung 'jug med pa'i bsam gtan bde// 'khrul rtog sangs pa'i 
rang bzhin ni// bag chags bcas pa ngang gis stongs// zhes gsungs so// rin po che snang byed las/ lta sgom bstan pa'i le'u ste bco lnga pa'o//// sdud pa'i sems dpa' rdo rje des// ston pa gsang bdag 
chen po la// spyod pa'i sgo nas 'bras bu'i don thob ji lta bu// ston pa gsang bdag chen po des// sdud pa'i sems dpa' rdo rje la// ma bcos sems kyi don mthong na// nam mkha'i rang bzhin spyad pa'o// tha
mal rang lugs gzhag pa na// snying po klong na gnas pa'o// mnyam pa'i klong na rang bzhin gnas// ma chags ma zhen 'dod pa med// zug rngu'i rang bzhin ma skyes na// rnam rtog rang sar grol ba'o// rnam smin 
yul la mi 'jug na// snying rje'i sems dang ldan pa'o// bag chags skyon gyis ma gos na// snying po'i don la phrad pa yin// glo bur 'khrul ba mi skye na// yid kyi 'khrul rtsad chod pa yin// gang la myong ba'i sems 
med na// ldog thabs gnyis su lon pa yin// seng ge ri bo rgya mtsho dang// me tog ti bya bu chung dang// glang chen smyon pa rma bya sogs// rtogs gcod chod la nyam nga med// snying po'i rang bzhin 'gyu ba bral// ma </text>
</item>

<item><p>17</p><section>3</section>
<text>g.yos ma bcos nyid du bde// mtshan mo'i bag chags gos pa med// mtha' yi chos rnams rtsi gdab med// gang mthong yul la zhen mi 'byung// gang la nyam nga med pa'i don// 'dod zhen gza' 
gtad yul dang bral// 'khrul bas mi sgrib bde ba'i mchog/ 'dod pa'i yon tan 'byung ba'i gzhi// ma bcos 'bras bu lhun gyis grub// snang ba gsum gyi dkyil 'khor nas// sku gsum 'bras bu shugs kyis 
shar// gdul bya gsum la dgongs nas su// zhing khams ma lus bde bar spyod// don ldan 'bras bu bde bar 'char// zhes gsungs so// rin po che snang byed las/ spyod 'bras bstan pa'i le'u ste bcu drug 
pa'o//// sdud pa sems dpa' rdo rje des// ston pa gsang bdag chen po la// mtshan gyi rnam grangs gtad rgya ji lta bu// ston pa gsang bdag chen po des// sdud pa sems dpa' rdo rje la// dgos don ma lus 
kun 'byung ba'i// rin chen lta bu'i rgyud yin no// 'char sgo gnyis su snang ba'i phyir// snang byed chen po'i rgyud kyang yin// theg pa thams cad 'byung ba'i phyir// rin chen gter gyi mdzod chen yin// rang bzhin 
rgyun du gnas pa'i rgyud// rtsal gyi rang bzhin khyad par don// gdung 'tsho rgyud kyi don 'dzin gyis// ngang ring rgyud bzang dad pa che// dam tshig gzhung srung rnam smin mdzem// ser sna chung la gtong phod che// rin 
chen snod dang ldan dag la// rgyud kyi rgyal po gtad cing gdams// man ngag gsang tshig thub pa dang// 'khrul ba rtsad gcod skyes bu la// rgyud kyi rgyal po bshad cing gdams// rin chen la sogs 'dod pa'i 
yon// ma chags ser sna med la gdams// ces gsungs so// rin po che snang byed kyi rgyud las/ mtshan dang gtad rgya bstan pa'i le'u ste bcu bdun pa'o//// rin po che snang byed ces bya ba'i rgyud rdzogs 
so//// slob dpon bi ma la mi tra dang/ lo tsa ba gnyags dz+nyA na ku mA ras sgyur zhing gtan la phab pa'o// khri srong lde btsan byang chub sems dpa'i rigs// ting 'dzin bzang po snod dang skal bar 
ldan// 'khrul rtsad chod nas ldog pa'i thabs dang ldan// lta ba rtogs nas sgro 'dogs chod pa'i tshe// snyan brgyud gdams pa skal ldan dag la brgyud// rtsa rgyud bshad rgyud ma bu la sogs rnams// snang dang mi 
snang bdag med dbyings su sba// skal ldan las 'phro can gyis rnyed par smon lam gdab// ces gdams so// nam zhig skal ldan gang zag gis// snyan brgyud bshad rgyud 'dzom par shog/\u0f35a+thi+-i/ dngos grub dam 
pa sems la chongs//// </text>
</item>

<item><p>18</p><section>3</section>
<text>rgya gar skad du/ rat+na tri hri tan tra/ bod skad du/ rin po che snang byed kyi rgyud/ dpal rdo rje sems dpa' la phyag 'tshal lo// 'di skad bdag gis bshad pa'i dus nyid na// 'khor gyi ro langs skyes 
bu dang// yang dag nyid la dgongs pa'i dus// rang snang gsal ba'i pho brang du// theg pa dgu yi 'khrul pa shar// zhes gsungs so// rat+na tring hri tan+t+ra las/ gleng gzhi'i le'u ste dang po'o//// theg pa dgu yi 
'khrul pa 'di// mgon po sems dpa'i bshad du gsol// mgon po sems dpas bka' stsal ba// gzhi yi 'dug tshugs pad+ma 'dra// dper na pad+ma'i me tog de// nyi ma'i zer de gar 'gro bar// pad+ma'i kha yang 
lta bar 'gyur// pad+ma nyid la lta phyogs med// de bzhin chos nyid rang snang de// rang gi snang ba 'khrul pa las// de bzhin nyid la 'khrul sa med// dper na lce spyang mig la mun snang med pa las// dur bya'i mig 
la nyin mo mun par snang// de bzhin thig le nyag gcig la// stong 'tsher bzhin ni lhun grub pa// rgyan dang rol pa phyogs med snang// de las 'khrul pa rim dgu dang// mu stegs rtag chad 'gro drug 
dang// sku gsum lta sgo 'bras bu dang// rang 'byung rnam mkhyen thig le dang// thams cad mkhyen pa'i ye shes so// zhes gsungs so// rat+na tring hri tan tra las/ byang chub sems dpa'i zhus lan gyi le'u ste gnyis 
pa'o//// de nas bo d+hi sa twa yis// rdo rje sems dpa' la/ nyan thos 'khrul pa bstan du gsol// ces zhus pas/ rdo rje sems dpas bka' stsal pa// nyan thos 'khrul pa'i gzhi ma ni// 'jug sgo 'khrul te 
bden gzhi'i sgo nas 'jug/ che ba'i ye shes ngo ma shes te 'khrul// thig le nyag gcig zang thal rang chas la// rtsal mi 'gags pa'i yon tan la// nyis brgya lnga bcu bsrungs pas 'khrul// thig le zang thal lta 
rgyu med pa la// gang zag bdag med 'dod pas 'khrul// ye shes zang thal gnyis snang med pa la// dge bcu'i sgo nas bdag don spyod pas 'khrul// thig le dgag sgrub med pa'i zang thal la// 'gog pa lam 
gyi sgo nas bsgrubs pas 'khrul// thig le phyi nang med pa yin pa la// skyes bu zung bzhi gang zag ya brgyad thob par 'dod pas 'khrul// ces gsungs so// rat+na tring hri tan tra las/ nyan thos 'khrul pa'i le'u ste 
gsum pa'o//// de nas bo d+hi sa twa la/ badzra sa twas bka' stsal pa// rang sangs rgyas kyi theg pa'i 'khrul ba ni// 'jug sgo 'khrul te rten 'brel sgo nas 'jug/ rtsal gyi yon tan ngo ma shes pas 'khrul// ye 
shes lus la dri ma med pa la// tshul khrims nyis brgya lnga bcu bsrungs pas 'khrul// ye shes dri med rtogs yul med pa la// gang zag bdag dang chos la phyogs gcig rtogs par 'dod pas 'khrul// ye shes </text>
</item>

<item><p>19</p><section>3</section>
<text>yul dang yul can gnyis med la// rdzu 'phrul ya ma zung du 'gro don mdzad pas 'khrul// ye shes zang thal snga phyi med pa la// sngon nas goms pa'i spyod gzos byas pas 'khrul// lhun grub chen 
po'i snang ba la// bse ru lta bur 'dod pas 'khrul// ces gsungs so// rat+na tring hri tan tra las/ rang sangs rgyas kyi 'khrul pa'i le'u ste bzhi pa'o//// de nas bo d+hi sa twa la/ badzra sa twas bka' stsal 
pa// byang chub sems dpa'i theg pa'i 'khrul pa yang// thig le lhun grub phyogs med la// kun rdzob don dam sgo nas 'jug pas 'khrul/ thig le snangab phyogs med shar ba la// sdom pa nyi shu bsrungs pas 
'khrul// thig le lhun grub gnyis su med pa la// chos dang gang zag gnyis la bdag med 'dod pas 'khrul// thig le nyag cig rnam dag lam med la// tshogs lam mthong lam 'dod pas 'khrul// thig 
le lhun grub gnyis su med pa la// tshad med bzhi dang bsdu ba'i dngos po bzhis 'gro don mdzad pas 'khrul// thig le lhun grub zam ma chad pa la// pha rol phyin bcu'i sgo nas sgrub pa 'khrul// thig le lhun grub 
ye nas yin pa la// sa bcu bgrod dang bcu gcig 'dod pas 'khrul// ces gsungs so// rat+na tring hri tan tra las/ byang chub sems dpa' 'khrul pa'i le'u ste lnga pa'o//// de nas bo d+hi sa twa la/ badzra sa twas 
bka' stsal pa/ kri ya'i theg pa 'khrul ba bstan pa ni// thig le ye dag nyag gcig la// dag pa rnam gsum sgo nas 'jug pa 'khrul// thig le bar mtshams med pa la// rtsa ba yan lag dam tshig bsrungs pa 
'khrul// lhun grub skye 'gag med pa la// dam tshig sems dpa' ye shes sems dpa' rje dang khol du 'dzin pa 'khrul// thig le dri med chen po la// khrus dang gtsang sbra spyod pas 'khrul// thig le 'gyur med 
gsang ba la// bsgyur nas sgrub thabs byin rlabs re ba 'khrul// thig le sku gsum rang snang la// grub pa'i 'bras bu rigs gsum 'dod pas 'khrul// ces gsungs so// rat+na tring hri tan tra las/ kri ya 'khrul 
pa'i le'u ste drug pa'o//// de nas bo d+hi sa twa la/ badzra sa twas bka' stsal pa// yo ga'i 'khrul pa bstan pa ni// thig le zhen pa med pa la// dag pa gsum du 'jug pas 'khrul// thig le dri med zang thal 
la// rtsa ba yan lag dam tshig bsrungs pas 'khrul// thig le 'gyur med lhun grub la// bsgyur nas sgrub pa'i thabs la re bas 'khrul// thig le'i snang ba rang snang la// kun rdzob don dam gnyis su 'dod pas 
'khrul// thig le rang snang ye grub chen po la// dpon dang g.yog tu 'dzin pas 'khrul// ces gsungs so// rat+na tring hri tan tra las/ yo ga'i 'khrul pa bstan pa'i le'u ste bdun pa'o//// de nas bo d+hi sa twa </text>
</item>

<item><p>20</p><section>3</section>
<text>la// badzra sa twas bka' stsal pa// ma hA yo ga'i 'khrul so bstan pa ni// chos nyid rang grol chen po la// ting 'dzin rnam gsum sgo nas 'jug pas 'khrul// gnyis su med pa'i chos nyid la// rtsa 
ba yan lag sgo nas dam tshig bsrungs pas 'khrul// chos nyid skyel bsu med pa la// kun rdzob tsam lha dang lha mor blta bas 'khrul// chos nyid bar do med pa la// ta na ga na spyod pas 'khrul// chos nyid nyi ma 
zla bas ma bskyed pa// thabs dang shes rab sgo nas bsgrubs pas 'khrul// chos nyid dbyer med chen po la// sangs rgyas sa gsum thob par 'dod pa 'khrul// ces gsungs so// rat+na tring hri tan tra las// ma hA 
yo ga'i 'khrul so bstan pa'i le'u ste brgyad pa'o//// de nas yang bo d+hi sa twa la/ badzra sa twas bka' stsal ba/ a nu yo ga'i 'khrul so bstan pa ni// 'dug tshugs 'gyur ba med pa la// yongs su rdzogs par 
'jug pas 'khrul// 'dug tshugs bsrung bya med pa la// mi 'da' bas dam tshig bsrungs pas 'khrul// 'dug tshugs dbye ba med pa la// dbyings dang ye shes gnyis su med par lta bas 'khrul// 'dug tshugs 
gnyis snang med pa la// ye shes dbyings la spyod pas 'khrul// 'dug tshugs bsgrub bya min pa la// phung po lha dang lha mo bsgrubs pas 'khrul// 'dug tshugs rang sa zin pa la// yi ge 'khor lor 'dod pa 
'khrul// ces gsungs so// rat+na tring hri tan tra las/ a nu 'khrul pa'i le'u ste dgu pa'o//// de nas yang bo d+hi sa twa la// badzra sa twas bka' stsal pa// rdzogs pa chen po'i 'khrul so bstan pa ni// thig le 
nyag gcig ye grol la// bla med ting 'dzin sgo nas 'jug pas 'khrul// thig le rang snang lhun grub la// med dang phyal ba gcig tu lhun gyis grub pa bsrungs pas 'khrul// thig le gnyis 'dzin med pa 
la// snang srid chos skur lta bas 'khrul// thig le thogs med zang thal la// lta sgom spyod par tshol bas 'khrul// thig le'i snang ba ma 'gags pa// bya btsal bral bar 'dod pas 'khrul// thig le ye grub chen 
po la// chos sku 'bras bur 'dod pas 'khrul// ces gsungs so// rat+na tring hri tan tra las/ rdzogs chen 'khrul pa'i le'u ste bcu pa'o//// de nas yang bo d+hi sa twa la/ badzra sa twas bka' stsal pa// mu 
stegs rtag chad 'khrul pa bstan pa ni// chos nyid 'gyur ba med pa la// sngar shi phyis 'chi rtag par 'dod pas 'khrul// chos nyid rang bzhin zang thal la// sngar shi phyis 'chi stongs par 'dod pas 
'khrul// ces gsungs so// rat+na tring hri tan tra las/ mu stegs rtag chad 'khrul so'i le'u ste bcu gcig pa'o//// de nas yang bo d+hi sa twa la// badzra sa twas bka' stsal pa// 'gro drug 'khrul so bstan pa </text>
</item>

<item><p>21</p><section>3</section>
<text>ni// lhun grub phyogs med chen po de// che ba'i ye shes lnga yin te// bya ba nan tan 'khrul te phrag dogs rgyu// gzhi ni gnyis med snang bar gzung bas rkyen// chags pa'i las kyis lha ru 
'khrul// 'bras bu khams gsum nyid du grub// che ba'i bya ba nan tan 'khrul te khong khro rgyu// gzhi ni snang ba'i rol pa 'thab ste rkyen// de la chags te lha min 'khrul// 'bras bu 'thab rtsod nyid du grub// mnyam 
nyid 'khrul te nga rgyal rgyu// gzhi ni gling gzhi rgyal po rkyen// chags pa'i las kyis mi ru 'khrul// 'bras bu gling bzhi'i mi ru grub// stong nyid 'khrul te gti mug rgyu// gzhi ni ma shes ngam grog rkyen// chags pa 
las kyis byol song 'khrul// 'bras bu rigs gzhi nyid du grub// kun rtog 'khrul te 'dod chags rgyu// gzhi ni 'khrul te rang snang rkyen// chags pa'i las kyis yid btags 'khrul// 'bras bu rigs gsum 
nyid du grub// me long ye shes 'khrul te zhe sdang rgyu// gzhi nyid 'khrul te rang snang rkyen// chags pa'i las kyis dmyal bar 'khrul// 'bras bu dmyal khams bcu dgu grub// ces gsungs so// rat+na tring hri tan tra 
las/ 'gro drug 'khrul pa'i le'u ste bcu gnyis pa'o// de nas yang bo d+hi sa twa la/ badzra sa twas bka' stsal pa// sku gsum sku lnga ye shes lnga// lta bsgom pa spyod pa 'bras bur 'dod pas 'khrul// thig le gdos 
pa'i chos min par// gong ma rnams ni gdos chos yin te 'khrul// thig le nyag gcig zang thal la// sku gsum sku lnga 'dod pas 'khrul// thig le sgom dang spyod pa dang// lta ba 'bras bu ma bskyed pa// de ltar 
'dod pas 'khrul pa'i rgyu// sangs rgyas sems can gnyis med par// sangs rgyas 'dod pas 'khrul pa'i rgyu// zhes gsungs so// rat+na tring hri tan tra las/ snang ba rtsa dgu'i 'khrul so bstan pa'i le'u ste bcu 
gsum pa'o// de nas bo d+hi sa twa la/ badzra sa twas bka' stsal pa// 'khrul pa med pa 'di bstan no// thig le zang thal chen po dang// rang chas yin pas 'jug sgo min// thig le nyag gcig khyab gdal 
de// bsrung bar bya ba yul min no// thig le gnyis med rang 'bar la// rtogs par bya bar lta ba med// thig le nyag gcig rang gsal bas// bsgrub par bya ba'i chos min no// thig le 'du 'bral med pa'i 
don// grub par bya ba'i 'bras bu min// gnyis snang 'dug na nyag gcig min// gsum du 'dod pa 'khrul pa'i rgyu// zang thal chen po ye shes gsal// 'bar ba chen po'i thig le'o// zhes gsungs so// rat+na 
tring hre tan tra las/ 'khrul med nyag gcig bstan pa'i le'u ste bcu bzhi pa'o//// de nas bo d+hi sa twa yis/ rgyud 'di'i mtshan nyid bdag la gsungs// de nas badzra sa twa yis// bo d+hi sa twa la rgyud 'di ni rin </text>
</item>

<item><p>22</p><section>3</section>
<text>po che snang byed ces bya bar zungs shig/ ces gsungs so// de nas b+ho d+hi sa twa rjes su yi rang ba'i le'u ste bco lnga pa'o//// rdzogs so//// rgya gar skad du// 
bo d+hi sa twa u ba de sha rad dI bi dz+wa la tan tra/ bod skad du/ byang chub sems kyi man ngag/ rin po che sgron ma 'bar ba'i rgyud// bcom ldan 'das dpal kun tu bzang po la phyag 'tshal lo// 'og min gyi gnas 
chos nyid pho brang yangs pa'i klong chen gdal ba'i gnas na/ gsang bdag chen po dam pa dang po'i sangs rgyas de dus gsum ji bzhin gdal khyab chen po'i ngo bor bzhugs so// de'i 'khor nam mkha' gang ba'i 
bder gshegs dang/ bar snang gang ba'i mkha' 'gro dang/ sa gzhi gang ba'i skye 'gro la sogs pa til gyi gang bu ltar khengs/ nang nas rigs kyi gtso bo rdo rje sems dpa' 'khor gyi nang nas bzhengs nas/ 
bcom ldan 'das kyi spyan sngar cang mi smra bar 'khod do// dam pa dang po'i sangs rgyas par mkhyen nas/ rigs kyi gtso bo sems dpa' chen po khyed la sogs pa'i 'khor rnams dga' ba'i sems kyi mdangs 
phyung/ dang po'i sems kyis lus btud nas cang mi smra bar mnyam gzhag gi tshul gyis 'khod de/ 'dod pa ci dgos gsol cig ces gsungs so// de nas rigs kyi gtso bo sems dpa' chen pos zhus pa/ kye/ dam pa 
dang sangs rgyas lags// 'das dang ma byon da lta yi// bstan pa ston pa 'khor gnas dus// bdag cag rnams la bstan du gsol// dam pa dang po'i sangs rgyas kyis gsungs pa/ sngon byung thog ma'i 
bstan pa ni// snang srid kun tu 'gag med yin// de yi rjes 'jug bstan pa ni// rgyud dang lung dang man ngag yin// de yi gdung 'tsho bstan pa ni// rin chen sgron ma 'di nyid yin// sngon byung thog ma'i ston pa 
ni// rang byung sgrib pa med pa yin// de yi rjes 'jug bstan pa ni// ston pa kun tu bzang po yin// de yi gdung 'tsho bstan pa ni// las can sprul skur byung ba ni// sngon byung thog ma'i 'khor bstan pa// mi 
'gag mi sgrib gnyis med yin// de yi rjes 'jug 'khor bstan pa// sems dpa' rdo rje khyod nyid yin// de yi rjes 'jug de yi gdung 'tsho 'khor// las can skal bar ldan pa yin// sngon byung thog ma'i gnas 
bstan pa// ye shes sgrib med gzhal yas yin// de yi rjes 'jug gnas bstan pa// kun bzang lha yi pho brang yin// de yi gdung 'tsho gnas bstan pa// dar mo dar ya'i chos 'byung nas// gru gsum e 
las thams cad 'byung// b+ha ga gzhal yas khang du gsungs// sngon byung thog ma'i dus bstan pa// dus gsum dbye ba med pa yin// thams cad dus chen gcig tu bstan// de yi rjes 'jug dus </text>
</item>

<item><p>23</p><section>3</section>
<text>bstan pa// sangs rgyas sems can thams cad dang// 'khrul pa bzang ngan 'byung dus yin// de tshe gdung 'tsho dus bstan pa// shas rgyud gcig gi ngo bo la// rnam grol ye shes shar ba yin// sngon 
byung med na thog ma med// rjes 'jug med na tha ma med// gdung 'tsho med na dar yang 'chad// gsungs so// rin po che sgron ma 'bar ba'i rgyud las/ gleng gzhi dang gleng slang ba'i le'u ste dang po'o//// de 
nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas lags// ma byung ma skyes sngon rol gyi// chos nyid spyi yi gnas tshul de// bdag cag rnams la bstan du gsol// dam pa 
dang po'i sangs rgyas kyis gsungs pa/ rigs kyi gtso bo khyod nyon cig/ chos nyid spyi yi gnas tshul de// yin lugs ci yang ma yin te// kha dog dbyibs dang grangs ma yin// pho mo ma ning gzugs ma yin// ji 
ltar nam mkha'i dkyil dang 'dra// gnas lugs spyi khyab gnas pa de// ya mtha' rgyal ba'i dkyil 'khor nas// ma mtha' lcags chen rab tu 'bar ba yis// dbye zhing bskol ba ma yin te// ji ltar til dang 
mar bzhin no// de yi rtogs pa'i rtogs lugs ni// yon tan phyogs re so sor rtogs// bsam brjod bral bas stong par rtogs// ma rtogs log rtogs phyogs rtogs dpe// ji ltar long ba du ma yis// glang 
chen gtan la 'bebs pa bzhin// de nyid gtan la 'bebs tshul ni// snang srid 'khor 'das thams cad du// khyab gdal chen po'i ngo bo ste// ji ltar mkha' la nyi shar 'dra// zhes gsungs so// rin po che sgron 
ma 'bar ba'i rgyud las/ chos nyid spyi'i gnas tshul dang gnas lugs/ de nyid gtan la 'bebs tshul bstan pa'i le'u ste gnyis pa'o//// de nas rigs kyi gtso bo sems dpa' chen po des 'khor gyi nang 
nas bzhengs nas zhus pa/ kye/ dam pa dang po'i sangs rgyas lags// chos nyid rang gi ngo bo yi// de yi yon tan ji ltar lags// bdag cag rnams la bstan du gsol// dam pa dang po'i sangs rgyas kyis 
gsungs pa// rigs kyi gtso bo sems dpa' chen po nyon cig/ chos nyid rang gi ngo bo de// kun bral nyag gcig ci ma spangs pa yin// mtha' ma spangs par grol ba yin// snang ba ma 'gags rang bzhin 
gnyis su med pa yin// snang la ma 'dres yongs su rdzogs pa yin/ nyam nga med pa lta ba'i gdeng yin/ dmigs 'dzin med pa ting nge 'dzin gyi gdeng yin/ blang dor med pa spyod pa'i gdeng yin// spangs thob 
med pa 'bras bu'i gdeng yin// rgyud thams cad kyi rgyal po yin// lung thams cad kyi spyi 'grel yin/ man ngag thams cad kyi nges don yin/ dgongs pa thams cad kyi zhe phug yin/ theg pa kun </text>
</item>

<item><p>24</p><section>3</section>
<text>gyi yang rtse yin/ bstan pa thams cad kyi snying po yin/ theg pa thams cad kyi 'byung gnas yin/ 'bras bu thams cad kyi mthar thug yin/ dus gsum sangs rgyas kyi yab/ byang chub sems dpa' 
skyed pa'i yum/ rigs pa 'dzin pa'i nyi ma/ chos thams cad kyi mes po yin/ bka'i yang snying yin/ don thams cad kyi 'jug sdud yin/ ma rig pa thams cad kyi mun sel yin/ log par lta ba kun gyi gnyen 
po yin// gsang sngags ma lus pa kun gyi bka' sgo yin/ che ba bas kyang shin tu che ba yin/ gsang ba bas kyang shin tu gsang ba'o// rin po che sgron ma 'bar ba'i rgyud las/ chos nyid rang gi ngo bos rang gi yon 
tan bstan pa'i le'u ste gsum pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas lags// chos nyid rang gi ngo bo la// log rtog mtshan ma mnga' mi 
mnga'// rgyun dang dum bur gnas mi gnas// rnam pa'i grangs su bgrang mi bgrang// gnyis snang shes pa 'jug mi 'jug/ spros pa'i mtha' ru song ma song// dbye zhing bskol bar yod dam med// bdag cag 
'khor tshogs thams cad la// tshangs pa'i gsung ltar bsgrags su gsol// dam pa dang pos gsungs pa/ rigs kyi gtso bo sems dpa' chen po nyon cig/ chos nyid rang gi ngo bo la/ log rtog mtshan ma mi 
mnga' ste// ji ltar nam mkha'i mtshan nyid la// lho sprin rlung gis gtor ba la// nyi ma'i snying po shar ba bzhin// gsal zhing dag pa'i ngo bor bzhugs// chos nyid rang gi ngo bo de// rgyun dang dum bur mi gnas 
te// ji ltar chu bo chen po bzhin// dus gsum rgyun chad med par gnas// chos nyid rang gi ngo bo de// rnam pa'i grangs las 'das pa ste// rnam dag nam mkha'i dkyil bzhin gnas// chos nyid rang gi ngo bo 
la// gnyis snang shes pa ma zhugs te// gnyis med rgya mtsho'i rdzing dang 'dra// chos nyid rang gi ngo bo la// spros pa'i mtha' dang ye bral te// spros bral chen po'i ngo bor bzhugs// chos nyid rang gi ngo bo la// dbye 
zhing bkol ba ma mchis te// ji ltar rin chen gser gling bzhin// zhes gsungs so// rin po che sgron ma 'bar ba'i rgyud las// 'khor 'das gnyis kyis so mtshams su gdeng chen tho btsugs pa'i le'u ste bzhi 
pa'o//// de nas rigs kyi gtso bo sems dpa' chen pos zhus pa/ chos nyid rang gi ngo bo la/ nyi ma'i 'od zer bdal ba bzhin// rig pa phyi nang med par phebs// nang du bdag rig dngos med shes// phyi 
ru gzhan rig dngos med shes// yul sems rigs su mi 'dzin pas// yul snang rnam pa gang yang med// shes pa tshur 'jug rnam pa med// de la rtogs tshad bzhi yod de// blo phyogs med du shar bas spang ba </text>
</item>

<item><p>25</p><section>3</section>
<text>med cing sgrub pa med// blang ba med cing dor ba med// btang ba med cing bzhag pa med// shes rgyud gcig gi ngo bo la// de rtogs tshad ni ci lags zhus pas/ dam pa dang po'i sangs rgyas kyis 
gsungs pa/ rigs kyi khro bo sems dpa' chen po nyon cig/ chos nyid rang gi ngo bo la/ rig pa spyi blugs sbyi na mar chu blugs pa bzhin// nyams kyi rten mi 'tshol te tshul khrims sdom pa lha mi sgom/ ngo bo ye bral 
chen po las/ myong bya myong byed gnyis med pas// mtshan ma'i rtog 'dzin ma grub pas// dper na lce'i ro mchog myong ba med pa bzhin no// zhes gsungs so// rin po che sgron ma 'bar ba'i rgyud las/ chos nyid 
rang gi ngo bo de shes rgyud gcig gi ngo bo la rtogs pa'i tshad bstan pa'i le'u ste lnga pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas lags// dpe mtshan 
tshig gi lde mig gis// don gyi ngo bo rtogs mi rtogs// tshig don gnyis kyi 'brel ba gcig/ bdag cag rnams la bstan du gsol// dam pa dang po'i sangs rgyas kyis gsungs pa// rigs kyi gtso bo sems 
dpa' chen po nyon cig/ tshig gi brda yis don rnams go/ chos rnams brda ru shes na las can yin// sems kyis sems myong nyams myong yin// phyogs ris dbye ba med na theg pa yin// ces gsungs 
so// yang gsungs pa/ rigs kyi gtso bo sems dpa' chen po nyon cig man ngag don gyi bshad lugs ni// don gyi bshad lugs lnga yis bshad// lo rgyus don gyi bshad pa ni// bstan pa'i lo rgyus bshad pa 
dang// ston pa'i lo rgyus bshad pa dang// bshad pa'i lo rgyus bshad pa dang// brgyud pa'i lo rgyus bshad pa'o// rtsa ba don gyi bshad pa ni/ de la rnam pa gsum yod de// chos rnams kun gyi snying po ni// rnam pa 
kun ldan rnam pa med// snying po mchog gi rtsa ba yin// don gyi bcud rnams 'dus pa la// chos rnams kun gyi rtsa ba yin// yo ga don gyi bshad pa ni// a ni skye ba med pa yin// 'gag pa med pa ti yin 
te// lhag ma ma lus thams cad yin// dgos ched don gyi bshad pa ni// dgos ni phyogs 'dzin cha la dgos// ched ka rnam grol rtogs par bstan// tshig gi don gyi bshad pa ni// de la rnam pa gsum yod 
de// rab la mtshan bstan 'bring la dbye ba bstan// tha ma 'bru gnyer dgrol ba'o// zhes gsungs so// rin po che sgron ma 'bar ba'i rgyud las/ tshig dang brda la brten nas don gyi ngo bo rtog par bstan pa'i 
le'u ste drug pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas lags// tshig gi don cig go ba la// dus la snga phyi yod dam med// the tshom yid gnyis za mi </text>
</item>

<item><p>26</p><section>3</section>
<text>za// zhes zhus pas/ rigs kyi gtso bo sems dpa' chen po nyon cig/ brda dang tshig la brten nas su// don gyi ngo bo rtogs pa la// dus gsum snga phyi mi mnga' ste// lta ba la che chung med de chig 
chod// dgung la khri gdugs brdal ba 'dra// ting nge 'dzin la btang bzhag med de chig chod// skyes bu lam du zhugs pa 'dra// dus la snga phyi med de chig chod// dmus long nyin mtshan dbyer med 'dra// sa la 
mthon dman med de chig chod// rin chen gser gling phyin pa 'dra// yang gsungs pa/ rigs kyi gtso bo sems dpa' chen po nyon cig/ gdeng dang ldan pa'i rnal 'byor la// the tshom yid gnyis mi mnga' 
ste// bdag tu 'dzin pa'i 'khrul pa chad pa dang// snang ba ji mi snyam pa'i shes pa skyes pa dang// byin brlabs 'gag pa med pa gsum dus mnyam// chos sku blo las 'das pa dang// longs sku rang don mthar 
phyin dang// sprul sku gzhan don rdzogs pa gsum dus mnyam/ gcig lam gcig sku gcig 'bras bu gcig/ gnas gcig yul gcig dus kyang gcig/ phyi nang mtho dman bdag gzhan med par bstan// de'i 
mtshon dpe bstan pa ni// nyi ma'i snying po lhag gis shar ba dang// 'od kyis kun tu khyab pa dang// mun pa sangs pa dang gsum dus mnyam// zhes gsungs so// rin po che sgron ma 'bar ba'i rgyud las/ brda dang 
tshig la brten nas don gyi ngo bo rtog pa la the tshom yid gnyis med par bstan pa'i le'u ste bdun pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas 
lags// chos nyid don gyi ngo bo de// rtogs pa rigs can gcig gi shes rgyud la// ngo yis gzung na ji ltar gzung// bdag cag rnams la bstan du gsol// dam pa dang po'i sangs rgyas kyis gsungs pa/ 
rigs kyi gtso bo sems dpa' chen po nyon cig chos nyid don gyi ngo bo de/ go bar byed pa'i las can des// ngo yis gzung na bzhi yod de// chos nyid don gyi rang bzhin la// log rtog sgrib pa mi mnga' 
bas// ye sangs rgyas pa'i thig le ru// don gyi ngo yis de ru gzung// chos nyid don gyi ngo bo la// yon tan snang srid kun 'byung bas// kun 'byung yangs pa'i lta ba ru// don gyi ngo yis de ru gzung// chos nyid 
don gyi ngo bo la// las can bag chags skyon gyis ma gos pas// sgrib g.yogs med pa'i chos nyid du// don gyi ngo yis de ru gzung// chos nyid don gyi snang ba la// dgag dang sgrub tu med pa la// lhun gyis grub 
pa'i spyod yul du// don gyi ngo bos de ru gzung// yang gsungs pa rigs kyi gtso bo sesam dpa' chen po nyon cig/ chos nyid don gyi ngo bo de// ma bcos kun la khyab pas na// gdal khyab nyi ma'i zer dang </text>
</item>

<item><p>27</p><section>3</section>
<text>'dra// chos nyid don gyi rang bzhin la// mtshan ma'i rtog pa spyad du med pa yis// dbyings chen rnam par dag par bstan// chos nyid don gyi ngo bo de// yon tan ma 'gags rgyun du 'byung bas 
na// med la zad mi shes pa dang// stong pa thams cad 'byung ba yis// ji ltar nam mkha'i cho 'phrul 'byung ba bzhin du bstan// chos nyid don gyi ngo bo de/ sgrib g.yogs mun pas bar ma chod// ma bsgribs phyi 
nang gsal ba yis// ye shes chen po zhes kyang bstan// chos nyid don gyi ngo bo de// ma bkag sngon du rol pas na// rang gi ngo bo 'gag med cing// gzhan gyi rkyen gyis mi khegs pas// gzhi snang 'gag pa med 
par bstan// chos nyid don gyi ngo bo de// ma btsal lhun gyis grub pas na// rang bzhin bcu yis btsal du med// rtsol sgrub dag dang ye bral nas// lhun grub chen po'i ngo bor bstan// ces gsungs so// rin 
po che sgron ma 'bar ba'i rgyud las/ chos nyid kyi ngo bo de rtogs ldan rigs can gyi gang zag la don yon tan du gzung ba'i le'u ste brgyad pa'o//// de nas rigs kyi gtso bo sems dpa' chen pos zhus pa/ 
kye/ dam pa dang po'i sangs rgyas lags// yon tan chen po'i phyag rgya de// de yi bzhugs tshul ji ltar lags// bdag cag rnams la bstan du gsol// dam pa dang po'i sangs rgyas kyis gsungs pa/ rigs kyi 
gtso bo sems dpa' chen po nyon cig/ yon tan chen po'i phyag rgya de gzhi ma bcos par bzhugs/ phyogs gang yang ma ltung bar bzhugs/ rgya gar yang ma chad par bzhugs/ don ngos 'dzin dang bral bar 
bzhugs/ zhes gsungs so// yang zhus pa/ rgya chad phyogs lhung med pa yi// don chen ngos gzung med pa ste// sna tshogs don gyis gtan la ji ltar dbab// snying dang 'dra ba'i 'khor tshogs la// tshangs pa'i 
gsung ltar sgrag tu gsol// dam pa dang po'i sangs rgyas kyis gsungs pa/ rigs kyi gtso bo sems dpa' chen po nyon cig/ gtan tshigs gtan la don gyis 'bebs pa bzhi// don chen phyag rgya'i bzhugs 
tshul de// dang po rgyu yis ma bskyed pas// tha ma rkyen gyis ma shigs so// ye nas 'bras bu mchog grub pas// rtsol sgrub dag la rag ma lus// rang bzhin cir yang ma grub pas// rol pa 'gag pa med par 
shar// byed pa po yis ma byas pas// 'dus byas dag tu 'gro mi 'gyur// ces gsungs so// rin po che sgron ma 'bar ba'i rgyud las/ phyag rgya'i gnas tshul dang gtan tshigs kyi gtan la 'bebs tshul gyi le'u ste
dgu pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas lags// chos rnams kun gyis gzhi mo ni// spyi bsdu don gyi phung po de// de yi gnad ni gang gis </text>
</item>

<item><p>28</p><section>3</section>
<text>gzung// de yi srog ni gang gis gzung// de yi gzer ni gang gis gdag/ bdag cag rnams la bstan du gsol// dam pa dang po'i sangs rgyas kyis gsungs pa/ rigs kyi gtso bo sems dpa' 
chen po nyon cig/ snang srid 'khor 'das kun gyi chos// gzhi mo lhun grub chen po ru// kun gyis gnad du des gzung ngo// ma yengs rgyun du gnas pas na// lam chen ngang gis gsal ba yin// lam gyi gnad 
du des gzung ngo// gzhi mo lhun grub chen po de// rang la rang chas yod pas na// rang sar gnas pa'i 'bras bu'i gnad du 'byung// gzhi mo lhun grub chen po de// dngos po med pas rtag pa med// snang ba ma 
'gag chad pa med// mi 'gyur bas rtag chad gnyis kyis gzer thebs pa yin/ bying rgod gnyis su ma song bas gsal ba'i gzer thebs pa yin/ rtse gcig tu gnas pas spros pa gcod pa'i gzer thebs pa 
yin/ phyogs ris med pas lta ba'i srog zin pa yin// chu bo ltar mi 'gyur bas ting nge 'dzin gyi srog zin pa yin/ spu gri 'dra ste rno la gcod pas spros pa'i srog zin pa yin// zhes gsungs so// rin po che sgron
ma 'bar ba'i rgyud las// gnad gsum gzer gsum srog gsum dgu bstan pa'i le'u ste bcu pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas 
lags// rtog 'khrul med pa'i sngon rol na// kun gyi gzhi ni ji ltar lags// snying dang 'dra ba'i 'khor tshogs la// tshangs pa'i gsung ltar sgrag tu gsol// dam pa dang po'i sangs rgyas kyis gsungs pa/ 
rigs kyi gtso bo nyon cig/ dam pa gzhi'i gnas tshul ni/ 'dus ma byas pa rnam gsum du gnas te/ lhan cig skyes pa rnam pa gsum yin te// 'du 'bral med pa'i tshul du gnas so// yang gsungs pa/ dam pa 
gzhi yi gnas tshul te// dang po'i shes bzhin lung ma bstan// bag chags ma bsags lus ma blangs// 'khor 'das gnyis kyi ma rig kun gyi gzhi// de yi mtshon pa'i dpe bstan pa// dper na rgya zho mnan pa 
'dra/ yang gsungs pa/ dam pa gzhi yi gnas tshul ni// nam mkha' dang ni 'ja' tshon 'dra// chos nyid nam mkha' chen po de// byas pa med par rang byung yin// thog ma gzha' tshon rnam pa lnga// bris pa med par 
rang gsal yin// yang zhus pa/ dam pa gzhi yi gnas tshul de// yi ge'i tshul du ji ltar gnas// zhes zhus pas/ yang gsungs pa/ dam pa bzhi yi gnas tshul ni// thig le sku gsum sa bon du// yi ge 
'bru gsum tshul du gnas// rten med yi ge gsum ni// a dang nga dang ha dang gsum// skyon dang yon tan kun gyi gzhi yin te// ma rig ye shes kun gyi gzhi ru gnas// byas pa med par rang byung chen po </text>
</item>

<item><p>29</p><section>3</section>
<text>ste// zhes gsungs so// nyi ma'i dkyil 'khor zhin gnas pa// rin po che sgron ma 'bar ba'i rgyud las/ gzhi'i gnas tshul bstan pa'i le'u ste bcu gcig pa'o//// de nas rigs kyi gtso bo 
sems dpa' chen pos zhus pa/ kye/ dam pa dang po'i sangs rgyas lags// rgyud drug gnas pa'i sems can rnams// de yi 'khrul lugs ji ltar lags// bdag cag rnams la bstan du gsol// zhes zhus 
pas/ dam pa dang po'i sangs rgyas kyis gsungs pa/ rigs kyi gtso bo sems dpa' chen po nyon cig/ rgyud drug gnas pa'i sems can rnams// thog ma 'khrul pa'i 'khrul lugs ni// thog ma rkyen gyis 'khrul 
pa dang/ rkyen med rang 'khrul du 'khrul pa dang/ rkyen med rkyen ltar snang nas 'khrul pa'o// thog ma rkyen gyis 'khrul pa ni// rgyu yi rkyen dang bdag po'i rkyen// dmigs pa'i rkyen dang mtshungs pa de ma thag pa'i 
rkyen// phyi nang rnam rtog rkyen bzhis 'khrul// ces gsungs so// rin po che sgron ma 'bar ba'i rgyud las/ sems can gyi 'khrul ba mdor bstan pa'i le'u ste bcu gnyis pa'o//// rigs kyi gtso bo sems 
dpa' chen pos zhus pa/ kye/ dam pa dang po'i sangs rgyas lags// thog ma sems can 'khrul pa yi// rkyen med rang 'khrul 'khrul pa yi// de yi 'khrul lugs ji ltar lags// bdag cag rnams la bstan du 
gsol// zhus pas// dam pa dang po'i sangs rgyas kyis gsungs pa// rigs kyi gtso bo sems dpa' chen po nyon cig/ sems can rang 'khrul rgyas pa ru// de yi 'khrul lugs bstan pa ni// rlung chen g.yos 
pas rig pa 'degs// de nas yid 'khor lo rnam gsum 'gyur// gsal la mi g.yo rgya ma chad// mi 'gyur kun 'gro lnga ru 'khrul// phyogs lnga kha dog lnga dbyibs lngar 'khrul// rigs lnga 'khor lo 'byung ba lnga 
ru 'khrul// rtsal lnga don snying dbang po lnga ru 'khrul// sha khrag yan lag nyon mongs lnga ru 'khrul// nad lnga lha 'dre pho mo ma ning lnga ru 'khrul// rtsi shing nags tshal ri rdo sa brag rig pa drag zhan shugs kyis de ltar 
'khrul// ces gsungs so// rin po che sgron ma 'bar ba'i rgyud las/ rang 'khrul rgyas par bstan pa'i le'u ste bcu gsum pa'o//// de nas rigs kyi gtso bo sems dpa' chen pos zhus pa/ kye/ dam pa 
dang po'i sangs rgyas lags// sems can rang 'khrul 'khrul pa de// shin tu rgyas par ji ltar 'khrul// bdag cag rnams la bstan du gsol// dam pa dang po'i sangs rgyas kyis gsungs pa/ rigs kyi gtso bo 
sems dpa' chen po nyon cig/ sems can rang 'khrul 'khrul pa ni// de yi 'khrul lugs bstan pa ni// thig le sku gsum sa bon ni// yi ge 'bru gsum gnas pa de// a dang nga dang ha dang gsum// a las </text>
</item>

<item><p>30</p><section>3</section>
<text>rang byung kha dog lnga shar te// dkar po sngon po ser po dmar po ljang khu lnga// nga las nga 'dzin rig pa yid blo dang sems dang lnga// ha las rnam shes rta ru dbugs 'byung// rang byung kha dog dkar 
po las// rig pa dpyad pa yid kyis gzung// blo yis zhen pas sems kyis chags// dkar por 'khrul pas zhe sdang skyes// rang byung kha dog sngon po las// rig pa dpyad pas yid kyis gzung// blo yis zhen 
pas sems kyis chags// sngon por 'khrul pas gti mug skyes// rang byung kha dog ser po las// rig pa dpyad pas yid kyis gzung// blo yis zhen pas sems kyis chags// ser por 'khrul pas nga rgyal 
skyes// rang byung kha dog dmar po las// rig pas dpyad pas yid kyis gzung// blo yis zhen pas sems kyis chags// dmar por 'khrul bas 'dod chags skyes// rang byung kha dog ljang khu las// rig pa 
dpyad pas yid kyis gzung// blo yis zhen pas sems kyis chags// ljang khur 'khrul pas phrag dogs skyes// dug lnga rgyas pa'i 'bras bu ni// 'gro ba ris drug dag tu smin// de las sdug bsngal sna tshogs 
'byung// rnam smin las rnams bsam mi khyab// ces gsungs so// rin po che sgron ma 'bar ba'i rgyud las// rang 'khrul shin tu rgyas par bstan pa'i le'u ste bcu bzhi pa'o//// de nas rigs kyi gtso bo 
sems dpa' chen pos zhus pa/ kye/ dam pa dang po'i sangs rgyas lags// sems can 'khrul pa'i 'khrul lugs ni// rkyen med rkyen ltar snang nas 'khrul pa'i don// bdag cag rnams la bstan du 
gsol// dam pa dang po'i sangs rgyas kyis gsungs pa/ rigs kyi gtso bo sems dpa' chen po nyon cig/ sems can rkyen ltar snang nas 'khrul pa ni// gzhi mo lhun grub don ma rtogs// rkyen med rkyen ltar snang 
bar mthong// dper na shel sgong dag pa la// ras kyi rkyen gyis kha dog 'byung// shel sgong dag gis ras ma spangs// shel gyi rang bzhin ngo bo la// kha dog gang du 'gyur ba med// de nas rkyen ltar snang ba ni/ 
rkyen mi gnas pa/ rkyen ma spangs pa/ de nyid rang yin pa/ rang ltar snang ba/ rang ma spangs pa/ rang mi gnas pa/ de sems nyid yin pa/ sems ltar snang ba/ sems ma spangs pa/ de kho na dang po chos nyid yin 
pa// de kho na bar du 'khrul pa yin pa/ de kho na tha mar ye shes yin pa/ de gsum gcig pa/ gcig ni gcig khyad ni che/ ci ste 'khrul pa dang ma 'khrul pa'i phyir// 'khrul pa zhig pa mkhas pa ngo mtshar che// gzhi 
lhun grub de snang ba yul gyi rkyen gyis 'khrul pas 'khrul pa de nyid// 'khrul pa de gol bas ye shes de nyid/ ye shes la 'gro 'ong de med// ye shes de la 'gyur ldog med/ ces gsungs so// rin po che sgron ma </text>
</item>

<item><p>31</p><section>3</section>
<text>'bar ba'i rgyud las/ 'khrul pa ltar snang ba'i le'u ste bco lnga pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas lags// sems can 'khrul 
pa'i 'khrul lugs de// mdo ru bsdu na gang du bsdu/ bdag cag rnams la bstan du gsol// dam pa dang po'i sangs rgyas kyis gsungs pa/ rigs kyi gtso bo sems dpa' chen po nyon cig/ grol 'khrul med 
pa'i sngon rol na/ yang mes chen po'i gnas tshul ni// ma rig ye shes ming ma btags// 'khor 'das gnyis su rgya ma chad// bde sdug gnyis kyi kha mi 'dzin// rgyu rkyen tshig las 'das pa yi// kun gzhis chen 
po'i ngo bor bzhugs// sems can 'khrul ba'i 'khrul lugs ni// kun gzhi sdong po rtsad ma chod pas// tshogs drug gis yal ga rgyas/ tshogs drug gi yal ga rgyas pa'i yul drug gi bya lding/ nyon mongs drug gi 
brun blangs pas skye ba rnam bzhi'i ngo smin// skye ba rnam bzhi'i ngo smin pas 'bras bu khams gsum du 'khor/ ces gsungs so// rin po che sgron ma 'bar ba'i rgyud las/ des rgyud drug gi sdug bsngal nyams su 
myong ba ste 'khrul pa mdor bsdus pa'i le'u ste bcu drug pa'o//// de nas rigs kyi gtso bo sems dpa' chen pos zhus pa/ dga' ba'i sems dang/ dang ba'i yid dang/ gus pa'i lus gsum btud nas 
zhus pa/ kye/ dam pa dang po'i sangs rgyas thog ma'i 'od mi 'gyur ba lhun gyi grub par bzhugs pa lags/ sems can gyi 'khrul pa don man ngag gis bsdu na ji ltar bsdu/ snying dang 'dra ba'i 'khor tshogs 
dang// bdag cag rnams la bstan du gsol zhus pas/ dam pa dang po'i sangs rgyas kyis gsungs pa// rigs kyi gtso bo sems dpa' chen po nyon cig/ sems can 'khrul ba'i 'khrul lugs mi shes 
pas// ya mtha' rgyal ba'i dkyil 'khor de// rgyu med rkyen dang bral ba ma shes pas// chos nyid rnal mar 'dug pa'i thig ler btags// mtshon med brjod med 'das par mi shes pas// sems nyid rnam par 
dag pa'i thig ler btags// rtog med chos skur ma shes pas// ye shes chen po'i thig ler btags// gsal sgrib med par ma shes pas// 'phro 'du can gyi thig ler 'phro 'dus pas// nyon mongs dug lnga'i 
sa bon bsdus// 'jig rten pa yi 'byung ba lnga yi thig le ru// nyon mongs dug lnga yul du zhugs// nyon mongs can gyi yid kyi thig ler bsdus// nyon mongs dug lnga la longs spyod// dbyings sna tshogs 'jug 
pa'i thig ler bsdu// nyon mongs dug lnga gzugs brnyan rdzogs// mtha' lcags rab tu 'bar ba'i thig ler bsdu// nyon mongs dug lnga'i 'bras bu sdug bsngal brgyad dang bcu gcig smin// ces gsungs </text>
</item>

<item><p>32</p><section>3</section>
<text>so// rin po che sgron ma 'bar ba'i rgyud las/ 'khrul pa'i don man ngag gi bsdu ba'i le'u ste bcu bdun pa'o//// de nas rigs kyi gtso bo sems dpa' chen pos dga' ba'i sems dang/ dang 
ba'i yid dang/ gus pa'i lus gsum btud nas zhus pa/ kye/ dam pa dang po'i sangs rgyas lags// thog ma'i ston pa 'od mi 'gyur ba// lhun gyis grub par bzhugs pa lags// sems can rkyen gyis 'khrul 
pa de// de yi bzlog thabs ji ltar lags// bdag cag rnams la bstan du gsol// dam pa dang po'i sangs rgyas kyis gsungs pa/ rigs kyi gtso bo sems dpa' chen po nyon cig/ rkyen gyis 'khrul ba'i 
bzlog thabs ni// ston pa lung gi gdeng dang gcig/ bla ma'i man ngag gdeng dang gnyis// 'jig rten 'thun dpe'i gdeng dang gsum// nyams myong rig pa'i gdeng dang bzhis// 'khrul pa'i rtsa ba kun gzhi 
la// gtan tshigs bzhi bzhis dral bas// kun gzhi dngos po mtshan ma med par phebs// de yi mthun dpe bstan pa ni// dper na 'dre bsad ro med bzhin// ma rig pa la dngos po med// rgyu yi rkyen las 
bzlog par gsungs// yid kyi rnam pa shes pa de// de ma yin la der 'dzin zhugs pa yin// de yi mthun dpe bstan pa ni// dper na g.yem mkhan don gyis gnongs pa bzhin/ yid kyi rnam par shes pa rang 
bzhin med par shes pas bdag po'i rkyen las bzlog par gsungs/ yul cir snang sems kyi rang bzhin du shes pas/ de yi mthun dpe bstan pa ni/ dper na mkha' sprin na bun bzhin// dmigs pa'i rkyen 
las bzlog par gsungs// rig pa gcad bya gcod byed gnyis med pas// de yi mthun dpe bstan pa ni// dper na gnam lcags sta re 'dra// mtshungs pa de ma thag pa'i rkyen las bzlog par gsungs// rin 
po che sgron ma 'bar ba'i rgyud las/ rkyen 'khrul ldog par bstan pa'i le'u ste bco brgyad pa'o//// de nas rigs kyi gtso bo sems dpa' chen pos dga' ba'i mdangs dang/ gdung ba'i yid dang/ gus 
pa'i lus gsum btud nas zhus pa/ kye/ dam pa dang po'i sangs rgyas lags// thog ma'i ston pa 'od mi 'gyur ba lhun gyis grub par bzhugs pa lags// sems can rang 'khrul mdor bstan pa'i// de yi 
bzlog lugs ji ltar lags// dam pa dang po'i sangs rgyas kyis gsungs pa/ rigs kyi gtso bo sems dpa' chen po nyon cig/ 'khrul pa kun gyi 'bras bu ni// khams gsum 'khor ba'i sems can la// sdug 
bsngal brgyad dam bcu gcig gnas pa ste// 'khrul pa kun gyi rtsa ba yin// de yi bzlog pa'i thabs bstan pa// sdug bsngal ci las byung brtags pas// 'khor ba'i snying po dag las byung// 'khor ba ci las </text>
</item>

<item><p>33</p><section>3</section>
<text>byung brtags pas// chags sdang rnam pa lnga las byung bar rig/ chags sdang ci las byung brtags pas// gzung 'dzin gnyis las byung bar rig/ gzung 'dzin ci las byung brtags pas// gcod 
byed shes pa dag las byung bar rig gcod byed ci las byung brtags pas// rno ba'i shes pa dag las byung// rno ba'i shes pa ci las byung brtags pas// ma bsgrib gsal cha dag las byung// gsal cha ci las 
byung brtags pas// ye shes rang shar dag las byung// rang shar gang las byung brtags pas// byas pa med pa'i rang byung chen por shes// rang byung chen po'i mtshan nyid ni// rgyu rkyen dag gis ma bskyed 
cing// rtsol sgrub gnyis las ma byung ste// lhag ma med par kun dang ldan// thams cad 'dus pa dang ldan pa// ngan pa bor du med pas bzang po yin// rang byung kun tu bzang po de// 'gag med ye shes chen 
por shar// kun tu bzang po dang rol pa tha mi dad pas rang byung dang ye shes tha dad med par rtogs// zhes gsungs so// rin po che sgron ma 'bar ba'i rgyud las/ 'khrul pa mdor bstan pa bzlog pa'i thabs 
bstan pa'i le'u ste bcu dgu pa'o//// de nas rigs kyi gtso bo sems dpa' chen pos dga' ba'i mdangs dang/ dang ba'i yid dang// gus pa'i lus gsum btud nas zhus pa/ kye/ dam pa dang po'i 
sangs rgyas lags// thog ma'i ston pa 'od mi 'gyur ba lhun gyis grub par bzhugs pa lags/ rang 'khrul pa rgyas par 'khrul pa de// de yi bzlog lugs bstan du gsol// dam pa dang po'i sangs rgyas thog 
ma'i ston pa 'od mi 'gyur ba lhun gyis grub pa des gsungs pa/ rigs kyi gtso bo sems dpa' chen po nyon cig/ 'khrul pa rgyas pa'i bzlog lugs ni// gdeng chen gzhi yi don bstan nas// gtan tshigs bzhi 
yis rgyas btab nas// g.yo mi g.yo la yid tsam g.yo ba'i yid// rlung chen g.yos pa ngos gzung nas// ye shes chen po rlung 'gag pa med par ngo sprad// 'gyu mi 'gyu la yid tsam 'gyus pa yis// rang rig chen 
por ldog pa de// dper na thab kyi dkyil gyi me bzhin no// rno la mi gcod pa'i rig pa la// gzung 'dzin dang bral ba'i rig pa phye bar ngo sprod do// gsal mi gsal yid tsam gsal ba'i yid de// 'byung chen 
ltos kyi nam mkha' bzhin no// gdal khyab chen por gsal bar ngo sprad// gsal la mthong ba'i yid dang/ gtan la 'babs pa'i yid dang/ nyes par 'dzin pa'i yid dang/ yid 'khor lo rnam gsum ni snang 
stong dbyer med gsum du ngo sprad de// dper na zla ba'i gzugs brnyan bzhin// yang gsungs pa/ rigs kyi gtso bo sems dpa' chen po nyon cig/ gsal la mi g.yo rgya ma chad// mi 'gyur kun 'gro rnam pa </text>
</item>

<item><p>34</p><section>3</section>
<text>lnga// gsal ba nam mkha'i rang bzhin no// phyogs med mtha' bral lta bar sprad// mi g.yo rgya mtsho chen po bzhin// srid gsum 'khrugs kyang g.yo ba med// mnyam gzhag ting 'dzin chen por 
sprad// mi 'gyur ri bo lta bu ste// blangs pa med cing dor ba med// lhun grub rang chas 'bras bur sprad// rgya ma chad kyi gtan tshigs de// ji ltar glang chen chur zhugs bzhin// nyams pa med pa'i spyod pa 
bshad// kun tu 'gro ba'i yon tan de// 'phrin las thugs rje chen por sprad// ji ltar bu gcig pa yi ma bzhin du// byams sems gdung dang ma bral bas// snying rje chen por ngo sprod do// zhes gsungs 
so// rin po che sgron ma 'bar ba'i rgyud las// rang 'khrul rgyas pa bzlog thabs bstan pa'i le'u ste nyi shu pa'o//// de nas rigs kyi gtso bo sems dpa' chen pos dga' ba'i mdangs phyung/ dang ba'i 
yid gus/ mos pa'i lus btud nas zhus pa/ kye/ dam pa dang po'i sangs rgyas lags// thog ma'i ston pa 'od mi 'gyur ba lhun gyis grub par bzhugs pa lags/ snying dang 'dra ba'i 'khor tshogs la// bdag 
dang mtha' yas don slad du// rang 'khrul shin tu rgyas pa yi// de yi bzlog lugs bstan du gsol// tshangs pa'i gsung ltar sgrag tu gsol// dam pa dang po'i sangs rgyas kyis gsungs pa// rang 'khrul shin tu 
rgyas pa'i bzlog lugs ni// thog ma gzhi mo'i dus tsam na// dngas snyigs ma phyed gsal lugs de// thig le sku gsum rang chas gnas// rang byung ye shes 'bru gsum shar// a las rang byung kha dog lnga// nga 
las rang byung rol par shar// yid dang blo dang sems su shar// ha las rang byung thugs rje snying rjer shar// rang byung kha dog dkar po las// rig pas ma dpyad yid ma gzung// blo yis ma gzung sems ma 
chags// dkar po grol bas chos dbyings ye shes shar// rang byung kha dog sngon po las/ rig pas ma dpyad yid ma gzung// blo yis ma zhen sems ma chags// sngon po grol bas me long ye shes shar// rang 
byung kha dog ser po las// rig pas ma dpyad yid kyis ma gzung// blo yis ma zhen sems ma chags// ser po grol bas mnyam pa nyid kyi ye shes shar// rang byung kha dog dmar po las// rig pas ma dpyad 
yid ma gzung// blo yis ma zhen sems ma chags// dmar po grol bas so sor rtog pa'i ye shes shar// rang byung kha dog ljang khu las// rig pas ma dpyad yid ma gzung// blo yis ma zhen sems ma 
chags// ljang khu grub pas bya ba grub pa'i ye shes shar// chos kyi dbyings kyi ye shes grol ba las// 'bras bu chos sku zhes kyang bya// me long ye shes grol ba las// longs spyod rdzogs pa'i sku zhes kyang </text>
</item>

<item><p>35</p><section>3</section>
<text>bya// mnyam nyid ye shes grol ba las// sprul pa'i sku zhes kyang bya// so sor rtog pa'i ye shes grol ba las// mngon par byang chub sku zhes bya// bya ba grub pa'i ye shes grol ba las// zag pa med 
pa'i sku zhes kyang bya// zhes gsungs so// rin po che sgron ma 'bar ba'i rgyud las/ rang 'khrul rgyas par bzlog lugs bstan pa'i le'u ste nyi shu gcig pa'o//// de nas rigs kyi gtso bo sems dpa' chen 
pos dang ba'i sems dang/ dga' ba'i yid dang/ mos pa'i lus gsum btud nas zhus pa/ kye/ dam pa dang po'i sangs rgyas thog ma'i ston pa 'od mi 'gyur ba lhun gyis grub pa lags/ 'khrul pa mdor bstan 
pa de'i bzlog thabs ji ltar lags// snying dang 'dra ba'i 'khor tshogs dang// bdag dang mtha' yas don slad du// tshangs pa'i gsung ltar sgrag tu gsol// dam pa dang po'i sangs rgyas kyis gsungs 
pa// rigs kyi gtso bo sems dpa' chen po nyon cig/ 'khrul lugs mdor bstan pa de'i bzlog thabs bstan pa ni/ ma byung ma skyes sngon rol gyi// rgyu med rkyen dang bral ba yi// kun gzhi sdong po chen po 
de// rgyud lung man ngag rig pa bzhis// rtsad nas gcad cing drung nas gdon// tshogs drug yal ga rgyas pa med// tshogs drug yal ga ma rgyas pas// yul drug bya la lding sa med// nyon mongs brun yal blangs 
sa med// nyon mongs brun rnams ma blangs pas// skye ba rnam bzhi'i ngo mi smin// skye ba bzhir ngo ma smin las// 'bras bu khams gsum du ma 'khor ro// 'bras bu khams gsum du ma 'khor bas// sdug bsngal 
brgyad dang bcu drug mi spyod do// zhes gsungs so// rin po che sgron ma 'bar ba'i rgyud las// 'khrul pa mdor bstan pa'i bzlog thabs bstan pa'i le'u ste nyi shu gnyis pa'o//// de nas rigs kyi gtso bo 
sems dpa' chen pos dga' ba'i mdangs phyung/ dang ba'i yid gus/ mos pa'i lus btud nas zhus pa/ kye/ dam pa dang po'i sangs rgyas thog ma'i ston pa 'od mi 'gyur ba lhun gyis grub par bzhugs pa 
lags// 'khrul pa'i don man ngag gi bsdus nas 'khrul pa de'i bzlog thabs ni/ snying dang 'dra ba'i 'khor tshogs dang// bdag dang mtha' yas don slad du// tshangs pa'i gsung ltar sgrag tu gsol// dam pa 
dang po'i sangs rgyas thog ma'i ston pa 'od mi 'gyur ba lhun gyis grub par bzhugs pa des/ rigs kyi gtso bo sems dpa' chen po nyon cig/ 'khrul ba'i don man ngag gis bsdus nas 'khrul pa de'i bzlog 
lugs 'di ltar lags/ ya mtha' rgyal ba'i dkyil 'khor thig le des/ rgyu med rkyen dang bral bar shes pas chos nyid rnam dag ming dang bral/ mtshon med brjod las 'das pa shes pas sems nyid rnam par </text>
</item>

<item><p>36</p><section>3</section>
<text>dag pa'i ming dang bral// rtog med chos kyi sku ru shes pas ye shes lnga'i ming dang bral// gsal sgrib med par shes shing 'jig rten las 'das pa'i 'byung ba lnga'i thig le ye shes rnam pa lnga yin pa 
la yin par shes pa dang/ ma rig pa ma rig pa yin par shes pas gzung 'dzin the tshom gyi shes pa ma rmugs// yin pa la yin par bstan pa thob pas 'khrul 'khor gyi rtog pa dang mtshan mas 'thibs pa med/ 
'phro 'du can gyi thig ler nyon mongs dug lnga sa bon bsdus ma rnyed// des 'jig rten pa'i 'byung ba lnga'i thig ler nyon mongs dug lnga'i sa bon bsdus ma rnyed/ des 'jig rten pa'i 'byung ba lnga'i thig ler nyon 
mongs dug lnga yul du 'jug sa ma rnyed/ nyon mongs can gyis yid kyis thig ler nyon mongs dug lngas longs spyod sa ma rnyed/ dbyings sna tshogs 'jug pa'i thig ler nyon mongs dug lnga'i gzugs brnyan rdzogs 
sa ma rnyed// des tha ma lcags rab tu 'bar ba'i thig ler nyon mongs dug lnga'i 'bras bu smin sa ma rnyed/ dmigs 'dzin rtog gsum gyis thig le'i don ma rtogs/ ma nor ba stong chad phyogs gsum gyis thig 
le'i don ma rnyed/ brda rgod brod gsum gyi thig le'i don ma rtogs/ bying rmugs thibs gsum thun mong ma yin pa'i 'jug sgo yin/ de dang po ma rig de med na// lus can rnams kyang grol bar 'gyur// thog ma 
rnam dag de med na// 'bad rtsol 'bras bu med par 'gyur// yod du mi rung med mi rung// ltar snang glo bur ba dag yin par 'dod// rtogs nas sgom byed 'jug pa'i gdeng// mngon du 'gyur bas 'bras bu'i 
gdeng// dang po 'jug pa lam gyi gdeng// bar du spyod lam grogs kyi gdeng// tha ma mthar phyin 'bras bu'i gdeng// rang bzhin dag pa chos kyi sku// sgyu ma dam pa ye shes nam mkha' 'ja' tshon 'dra// dang po 
ngo ma shes rang rgyud du 'khrul pas 'khor ba bdag 'dzings pa 'dra// tha ma ngo shes yid ches ba dang rigs su gnas shing dbyer med pas 'khor 'das zho mnan pa 'dra/ zhes gsungs so// rin po che sgron ma 
'bar ba'i rgyud las/ thig le dgu skor gyi man ngag gis 'khrul pa man ngag tu bsdus pa bzlog lugs bstan pa'i le'u ste nyi shu gsum pa'o//// de nas rigs kyi gtso bo sems dpa' chen pos dga' ba'i 
mdangs phyung/ dang ba'i yid gus/ mos pa'i lus btud nas zhus pa/ kye/ dam pa dang po'i sangs rgyas thog ma'i ston pa 'od mi 'gyur ba lhun gyis grub par bzhugs pa lags/ dam pa gzhi yi gnas lugs 
la// log rtog mtshan ma yod dam med// thun mong theg pa gzhan sun ji ltar gdon// thun mong ma yin theg pa rang gzhung ji ltar skyangs// gdung ba'i re ba gang gis bgyi// dam pa dang po'i sangs rgyas </text>
</item>

<item><p>37</p><section>3</section>
<text>lags// bdag cag rnams la bstan du gsol// dam pa dang po'i sangs rgyas kyis gsungs pa/ rigs kyi gtso bo sems dpa' chen po nyon cig/ dam pa gzhi yi gnas lugs de// ye yod yin 
na skyon gnyis 'byung// ye med yin na skyon gnyis 'byung// gzhi yi ngo bo de nyid la// log rtog mtshan ma yod srid na// skyon gyi tshad ma rnam bzhi 'byung// gzhi yi ngo bo de nyid la// log rtog mtshan ma mi mnga' 
na// skyon gyi tshad ma rnam gnyis 'byung// gzhi yi ngo bo de nyid la// log rtog mtshan ma ma yin na// skyon gcig tshad ma rnam pa gcig/ gzhi yi ngo bo de nyid las// log rtog mtshan ma 'byung mi srid// skyon gyi 
tshad ma dpe don rnam bzhi 'byung// gzhi yi ngo bo de nyid kyis// log rtog mtshan ma byed srid na// skyon gyi tshad ma rnam gnyis 'byung// gzhi yi ngo bo de nyid dang// log rtog mtshan mar song srid na// skyon gyi tshad 
ma rnam bzhir 'byung// gzhi yi ngo bo de nyid dang// yod pa gcig las log rtog mtshan mar song srid na// skyon gyi tshad ma rnam pa gcig/ gzhi'i ngo bo de nyid rang med pa gcig las log rtog mtshan ma byung na 
rgyud drug sems can 'khrul par 'gyur// yang na bde gshegs snying po kun la khyab pa nyams// gzhi'i ngo bo de nyid rang yod med gnyis ka las log rtog mtshan ma byung na sangs rgyas sems can gnyis 
ka 'khrul par 'gyur// gzhi'i ngo bo nyid rang yod med gnyis ka ma yin pa gcig las log rtog mtshan ma byung srid byung na phung po gsum pa 'khrul rgyu med/ 'on te 'khrul kyang lto ba med/ gzhi'i ngo bo de nyid rang 
rdzas su grub pa gcig las/ log rtog mtshan ma byung na gzhi'i ngo bo 'dus byas 'gyur/ gzhi'i ngo bo de nyid rang rdzas su ma grub pa las log rtog mtshan ma 'byung na rdzas su grub pa las 'byung mi srid/ yul du 
byas nas 'byung na 'khrul pa dngos// yul du ma byas 'byung mi srid// gzhi'i gnas lugs la 'khrul pa yod dam med// ces gsungs so// rin po che sgron ma 'bar ba'i rgyud las/ gtan la 'bebs pa'i man 
ngag la bcu drug bstan pa'i le'u ste nyi shu bzhi pa'o//// de nas rigs kyi gtso bo sems dpa' chen pos dga' ba'i mdangs phyung/ dad pa'i yid gus/ mos pa'i lus btud nas zhus pa/ kye/ dam pa dang 
po'i sangs rgyas thog ma'i ston pa 'od mi 'gyur ba lhun gyis grub par bzhugs pa lags// nges don kun tu bzang po 'di// sangs rgyas yang dag lags ma lags// sangs kyi rgyas lugs ji ltar rgyas// snying
dang 'dra ba'i 'khor rnams dang// bdag dang mtha' yas don slad du// tshangs pa'i gsung ltar bsgrag tu gsol// dam pa dang po'i sangs rgyas 'od mi 'gyur ba lhun gyis grub pas gsungs pa/ rigs kyi gtso </text>
</item>

<item><p>38</p><section>3</section>
<text>bo sems dpa' chen po nyon cig nges don kun tu bzang po 'di// ma rig sangs la ye shes rgyas// rtog med gsal ba'i ngo bor bzhugs// gnyis 'dzin sangs la gnyis med rgyas// mnyam nyid 
lhun gyis grub par bzhugs// rnam pa du mar 'dzin pa sangs// rnam dag dri ma med pa rgyas// dri med gsal ba'i ngo bor bzhugs// phyogs 'dzin sangs la phyogs med rgyas// mtha' bral rang grol chen por 
bzhugs// yang gsungs pa/ rigs kyi gtso bo sems dpa' chen po nyon cig/ nges don kun tu bzang po 'di// tshogs bsags sgrib sbyangs ma yin te// lam bgrod sa sbyang sangs rgyas ni// thun mong 'dod pa 
don dang 'gal// thun mong ma yin sangs rgyas ni// dag pa phyogs med sangs rgyas te// rin chen gser gling phyin pa 'dra// thun mong ma yin sangs rgyas ni// mi tshe bskal par dus mi 'debs// mkhas shing 
grol ba dag la brten// snying po mchog gis kun la khyab// mtha' la thug pa med cing dbyings la bri ba med// thun mong ma yin sangs rgyas ni// gzhan las rag las ma yin te// rten med rang grol chen po 
yin// cha shas phra mo'i yul dang bral// ces gsungs so// rin po che sgron ma 'bar ba'i rgyud las/ kun tu bzang po'i yon tan dang sangs rgyas lugs bstan pa'i le'u ste nyi shu lnga pa'o//// de nas rigs kyi 
gtso bo sems dpa' chen pos dga' ba'i mdangs phyung/ dang ba'i yid mos/ gus pa'i lus gsum btud nas zhus pa/ kye/ dam pa dang po'i sangs rgyas thog ma'i ston pa 'od mi 'gyur ba lhun gyis grub par 
bzhugs pa lags/ gzhi mo lhun grub 'dug tshul la// kun bzang dgongs par ci phyir btags// lta sgom ngo yis gang du gzung// sku gsung thugs su ji ltar bsdu// snying dnga'adra ba'i 'khor tshogs 
dang// bdag dang mtha' yas don slad du// tshangs pa'i gsung ltar bsgrag tu gsol// de nas dam pa dang po'i sangs rgyas thog ma'i ston pa 'od mi 'gyur bas gsungs pa/ rigs kyi gtso bo sems dpa' chen 
po nyon cig/ gzhi mo 'od gsal chen po de// kun tu bzang po'i dgongs pa ru// ma bsgribs phyi nang med par gsal// ma btsal lhun gyis grub par gsal// ma bslad gnyug ma'i ngang du gsal// ma 'gags 
bdag nyid chen por gsal// gzhi la gnas pa'i yon tan dang// kun bzang lta ba'i dgongs pa gnyis// mtsho la sbrang char babs pa bzhin// dbyer med 'od gsal ngang du thim// yang gsungs pa/ sems 
dpa' rigs kyi gtso bo nyon cig/ kun tu bzang po'i dgongs pa la// phyogs med mtha' dang bral bas lta ba yin// dmigs med yul dang bral bas sgom pa yin// kun tu bzang po'i dgongs pa la// gza' </text>
</item>

<item><p>39</p><section>3</section>
<text>gtad med cing gzung 'dzin cha las 'das pas spyod pa yin// yid ches mngon du gyur pas 'bras bu yin// yang gsungs pa/ rigs kyi gtso bo sems dpa' chen po nyon cig/ kun tu bzang po'i 
dgongs pa la// lta sgom spyod pa 'bras bu bzhi// don gyi ngo bo gcig gnas pas// sku ni rin po che yi 'od du bzhugs// gsung kyang 'od zer 'gag pa med par shar// thugs kyi snying po rang la rang grol 
bas// zhes gsungs so// rin po che sgron ma 'bar ba'i rgyud las/ kun tu bzang po'i dgongs pa'i yon tan mdor bsdus nas lta sgom sku gsung thugs su bstan pa'i le'u ste nyi shu drug pa'o//// de nas 
rigs kyi gtso bo sems dpa' chen pos dga' ba'i mdangs phyung// dang ba'i yid gus/ mos pa'i lus btud nas zhus pa/ kye/ dam pa dang po'i sangs rgyas thog ma'i ston pa 'od mi 'gyur ba lhun gyis grub 
par bzhugs pa lags/ gzhi mo lhun grub dam pa de// rigs can skal ldan 'ga' yi spyod yul lags/ phyi rabs rnal 'byor don ched du// gnyis dang shes pa tha dad pas// rang bzhin lhun grub don ma 
rtogs// skye shi sdug bsngal grangs med pas// bar do'i gdams ngag bstan du gsol// dam pa dang po'i sangs rgyas kyis gsungs pa// rigs kyi gtso bo sems dpa' chen po nyon cig/ rang bzhin gnas pa'i 
bar do ru// kun gzhi sdong po bcud la bor// sbrul gyi rkang lag 'byung ba bzhin// skye shi gnyis kyi bar do ru// thog ma'i ye shes ngos gzung la// dwa phrug ma dang phrad pa bzhin// ting 'dzin snga phyi bar do 
ru// chos ma gsal mi gsal 'debs pas// mar me gcig nas gcig tu 'debs pa bzhin// srid pa dag gi bar do ru// las kyi 'phro rnams mthud pa ni// yur ba rkong chad chu blangs 'dra// dus gsum rgyal 
ba'i thugs gter las// don gyi man ngag bcud phyung nas// mdor bstan bar do rnam bzhi bshad// ces gsungs so// rin po che sgron ma 'bar ba'i rgyud las/ don gyi bcud phyung nas bar do bzhi la bcu 
gnyis su bstan pa'i le'u ste nyi shu bdun pa'o//// de nas rigs kyi gtso bo sems dpa' chen pos zhus pa/ dam pa dang po'i sangs rgyas lags// bar do bzhi'i man ngag bstan pa'i// yid ches pa ni ji 
ltar 'byung// bdag cag rnams la bstan du gsol// dam pa dang pos gsungs pa/ rigs kyi gtso bo sems dpa' chen po nyon cig/ ya mtha' rgyal ba'i dkyil 'khor nas// ma mtha' na rag dmyal khams 
kyi// bde sdug skyon yon thams cad kun// gzhi mo lhun grub ngang du kun kyang gcig/ chos rnams rtsa ba de la yid ches bya// snying po mchog gi rtsa ba de// yul du ma gyur sngon du 'byin mi nus// kun gyi snying po </text>
</item>

<item><p>40</p><section>3</section>
<text>yin pas yid ches de la bya// rang bzhin rgyu yis ma bskyed pas// ngo bo skyon gyis yong mi khegs// rang bzhin rgyu rkyen med par yid ches de la bya// snying po mchog gi rtsa ba de// rgyud lung man ngag 
chos rnams kyis// spyi dang rang gi mtshan nyid ston pas na// ston pa'i sgron mar yid ches de la bya// snying po mchog gi rtsa ba de/ phyi yi 'byung ba rnam bzhi dang// nang gi shes pa skad cig ma// gzhi mo'i don la 
dbyer med pas// gnyis med ye shes chen por yid ches de la bya// snying po mchog gi rtsa ba de// rgyu 'bras theg pa kun gyi mchog yin pas// theg pa'i yang rtser yid ches de la bya// snying po mchog gi rtsa ba 
de// rgyu rkyen dag las ma byung ste// 'bad cing btsal du med pas na// lhun gyis grub par yid ches de la bya// snying po mchog gi rtsa ba de// sa bcu lam lnga ma bgrod par// 'bras bu ye shes grub pas na// rnam 
dag lam chen yin par yid ches de la bya// zhes gsungs so// rin po che sgron ma 'bar ba'i rgyud las/ man ngag la yid ches par bstan pa'i le'u ste nyi shu brgyad pa'o//// de nas rigs kyi gtso bo sems 
dpa' chen pos zhus pa/ kye/ dam pa dang po'i sangs rgyas lags// yid ches don dang phrad pa la/ 'bras bu'i ngo bo ji ltar gzung// thog ma'i ston pas bstan du gsol// thog ma'i ston pa 'od mi 'gyur bas 
gsungs pa/ rigs kyi gtso bo sems dpa' chen po nyon cig/ shes rgyud gcig gi ngo bo la chos sku thugs su ngo sprad/ longs sku gsung du ngo sprad/ sprul sku sku ru ngo sprad/ dbyer med ngo bo nyid kyi sku ru ngo sprad/ 
zag pa med pa bde ba chen por ngo sprad/ shes rgyud gcig pa'i ngo bo la/ gsang ba'i sku lnga gcig tu gtogs// so so tha dad ma yin pas// dbye bkol med pa'i sku zhes bya// de la gzugs dang mtshan ma ma grub 
pas// rang bzhin med pa sku zhes bya// de la dbyibs dang kha dog ma grub pas/ mtshan ma med pa'i sku zhes bya// yul dang yul can ma yin pas// snang ba med pa'i sku zhes bya// tshig dang sgra las 'das pa 
na// brjod du med pa'i sku zhes bya// yang gsungs pa/ de yi don las ma rtogs pas// snang ba'i spyod yul gzhan med pas// snang ba sku yi rang bzhin yin// grags pa gsung gi rang bzhin yin// snang grags 
rtog par ma song bas// dran rtog thugs kyi rang bzhin yin// zhes gsungs so// rin po che sgron ma 'bar ba'i rgyud las/ snang grags kyi chos thams cad sku gsung thugs su ngo sprad pa'i le'u ste nyer dgu 
pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas lags// 'bras bu sku gsum rtogs pa la// dus la snga phyi yod dam med// bskal pa mi tshe bgrang mi </text>
</item>

<item><p>41</p><section>3</section>
<text>bgrang// sa bcu lam lnga bgrod mi bgrod// gzhi lam 'bras bu gsum du dbye mi dbye// dam pa dang po'i sangs rgyas kyis// bdag cag rnams la bstan du gsol// dam pa dang po'i sangs rgyas 
kyis gsungs pa// rigs kyi gtso bo sems dpa' chen po nyon cig/ 'bras bu sku gsum thob pa la// bskal pa mi tshe mi bgrang ste// log rtog mtshan ma nub pa dang// sku lnga mngon du gyur pa gnyis// skad cig 
dus la snga phyi med// sa bcu lam lnga mi bgrod de// nyon mongs dug gsum grol ba dang// 'bras bu sku gsum thob pa gnyis// skad cig gcig la snga phyi med// ma rig 'khrul rgya ral ba dang// ye shes mthong 
chen rtol ba gnyis// skad cig dus la snga phyi med// 'khrul ba rtsad nas chod pa dang// chos sku rang la rtogs pa gnyis// skad cig dus la snga phyi med// gzhi dang lam dang 'bras bu gsum// so so tha dad ma yin 
te// gzhi yi dus na skye ba med// lam gyi dus na 'gag pa med// 'bras bu'i dus na blo las 'das// zhes gsungs so// rin po che sgron ma 'bar ba'i rgyud las/ 'bras bu sku gsum thob pa la dus la snga phyi med 
par bstan pa'i le'u ste sum bcu tham pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas lags// 'bras bu sku gsum grub pa la// bsod nams tshogs la 
bsten mi bsten// lus ngag yid gsum 'bad rtsol 'tshal mi 'tshal// dam pa dang po'i sangs rgyas lags// bdag cag rnams la bstan du gsol// dam pa dang po'i sangs rgyas kyis gsungs pa// rigs kyi 
gtso bo sems dpa' chen po nyon cig/ 'bras bu sku gsum bzhugs tshul ni// bsod nams tshogs la mi bsten te// ma bsams lhun gyis grub pa chen por bzhugs// lus ngag yid gsum mi rtsol te// yang 
mes gzhi mo'i bzhugs tshul ni// mtshon med brjod las 'das pa ste// chos sku'i dus na skye ba med// longs sku'i dus na 'gag pa med// sprul sku'i dus na gzhan don rdzogs// zhes gsungs so// rin po che 
sgron ma 'bar ba'i rgyud las/ sku gsum 'bad rtsol la rag ma lus par bstan pa'i le'u ste so gcig pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas 
lags// 'bras bu sku gsum grub pa la// gdeng dang ldan pa'i rnal 'byor pas// rang sems gzhag lugs ji ltar lags// dam pa dang po'i sangs rgyas kyis// bdag cag rnams la bstan du gsol// dam pa 
dang po'i sangs rgyas kyis gsungs pa/ rigs kyi gtso bo sems dpa' chen po nyon cig/ dngos po gsum po dbyer med pas// sems nyid ma bcos sku gsung thugs su gzhag/ nyon mongs rang bzhin 'od </text>
</item>

<item><p>42</p><section>3</section>
<text>gsal ba// rang sems rig pa phyi nang bral bar gzhag/ phyi yi yul la btsal du med pas na// rang sems lhun gyis grub par gzhag/ mtshon pa'i rgyu dang bral bas na// rang sems brjod du med 
par gzhag/ yang gsungs pa/ rigs kyi gtso bo sems dpa' chen po nyon cig/ ye shes gnyen po med pa'i phyir// rang sems bde ba chen por gzhag/ rgyu 'bras gnyis su med pas na// rang sems sgro skur 
bral bar gzhag/ log rtog mtha' dang bral ba'i phyir// rang sems bsam las 'das par gzhag/ yang gsungs pa/ rigs kyi gtso bo sems dpa' chen po nyon cig/ sems nyid 'gag pa med pa'i 
phyir// rang snang rol par shar bar gzhag/ sems kyi rang bzhin gcig tu 'dug pa'i phyir// gcig tu 'dus pas sna tshogs 'byung bar shar// rtsol sgrub rgyu las ma rig pas// 'bras bu gzhan las bsgrub tu 
med par gzhag/ ces gsungs so// rin po che sgron ma 'bar ba'i rgyud las/ rnal 'byor pas sems nyid gzhag lugs bstan pa'i le'u ste so gnyis pa'o//// de nas rigs kyi gtso bo sems dpa' chen 
pos zhus pa/ kye/ dam pa dang po'i sangs rgyas lags// rang sems thig le chen po de// bcos pas grub bam ma bcos grub// dam pa dang po'i sangs rgyas lags// bdag cag rnams la bstan du 
gsol// dam pa dang po'i sangs rgyas kyis gsungs pa/ kye/ rigs kyi gtso bo sems dpa' chen po nyon cig/ rang sems thig le chen po de// bcos pas grub pa ma yin te// ma bcos rnal du gzhag pas 
grub// 'das pa'i sangs rgyas thams cad kyang// thig le'i don la chos mi mdzad// ma 'ongs pa yi sangs rgyas kyang// thig le'i don la 'chos mi srid// da ltar bzhugs pa'i sangs rgyas kyang// thig le'i don 
la yong mi 'chos// yang gsungs pa/ rigs kyi gtso bo khyod nyon cig/ thog ma'i ston pa nga nyid kyang// thig le'i don la 'chos ma myong// rigs kyi gtso bo khyod nyid kyang// thig le'i don la 'chos ma byed// chu 
ma rnyog san dngas/ glang po che ma bskyod na mgyogs// sems ma bcos na bde/ rig pa ma bcos na gsal/ zhes gsungs so// rin po che sgron ma 'bar ba'i rgyud las/ thig le bcos su med par bstan pa'i 
le'u ste so gsum pa'o//// de nas rigs kyi gtso bo sems dpa' chen pos zhus pa/ dam pa dang po'i sangs rgyas lags// rang sems thig le chen po de// ma bcos mnyam par gzhag pa las// gti 
mug thibs por mi 'gyur ram// de yi gsal cha ji ltar lags// thog ma'i ston pas bstan du gsol// ston pa 'od mi 'gyur bas gsungs pa/ rigs kyi gtso bo sems dpa' chen po nyon cig/ thig le chen </text>
</item>

<item><p>43</p><section>3</section>
<text>po'i gsal cha ni rig pa gcod byed dang bral te zag pa med pa'i ye shes 'od 'bar bar gsal/ yid 'dzin pa dang bral te 'dzin med kyi yid phyogs med du gsal/ blo zhen pa dang bral te zhen 
med kyi blo sgrib pa med par gsal/ sems chags sdang dang bral te chags med kyi sems bsam brjod dang bral bar gsal/ zhes gsungs so// rin po che sgron ma 'bar ba'i rgyud las/ thig le chen po gsal 
cha ma 'gag par bstan pa'i le'u ste so bzhi pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas lags// snang srid 'khor 'das kun gyi chos// thig le byang 
chub sems su ji ltar gcig/ tshul gyis bsdu na gang du bsdu// thog ma'i ston pas bstan du gsol// dam pa dang po'i sangs rgyas kyis gsungs pa// rigs kyi gtso bo sems dpa' chen po nyon cig/ chos 
rnams thig ler gcig lugs ni// gzhi yi dus na rang bzhin lhun gyis grub par kun kyang gcig/ lam gyi dus na mtshon byed brda la brten par kun kyang gcig/ lta ba'i dus na don mthun phyogs dang bral 
bar kun kyang gcig/ 'bras bu'i dus na yid ches the tshom bral bar kun kyang gcig/ yang gsungs pa/ rigs kyi gtso bo nyon cig/ chos rnams thig ler tshul gyi bsdu lugs ni// bde sdug kun gyi rtsa ba 
ni// spyi bsdu chen po'i byang chub sems// sems nyid rang gi ngo bo la// kun gzhi'i don la phyi nang med// ming gzh-i'i phung po skye ba med// yang dag don la bshad du med// rdzogs chen don la bsgom du 
med// rig pa'i yul la phyi nang med// khyab gdal 'ub chub mtha' yas te// zhes gsungs so// rin po che sgron ma 'bar ba'i rgyud las/ chos thams cad thig le byang chub sems su gcig pa'i tshul gyis bsdus 
pa'i le'u ste so lnga pa'o//// de nas rigs kyi gtso bo sems dpa' chen pos zhus pa/ chos rnams thig ler 'dus pa la// rdzogs pa chen por ji ltar btags// bdag cag rnams la bstan du gsol// thog 
ma'i ston pas gsungs pa// rigs kyi gtso bo khyod nyon cig/ chos rnams thig ler 'dus pa la// de la rnam pa bzhi yod de// dpe rdzogs nam mkha' lta bu ste// 'byung ba rnam bzhi ma 'dres par// nam mkha' 
chen por yongs su rdzogs// tshig rdzogs rang bzhin lhun gyis grub par rdzogs// de bzhin nyid rdzogs lta ba yongs su rdzogs// rim par tshur rdzogs rnam pa bzhi ru rdzogs// don rdzogs gzhi mo 'od gsal 
chen por rdzogs// rtags rdzogs kun rtags byang chub sems su rdzogs// dpe rdzogs 'byung ba rnam bzhi nam mkha' rdzogs// thig le byang chub sems kyi dpe bzhi ni// rin po che gser dang 'dra ste cir yang </text>
</item>

<item><p>44</p><section>3</section>
<text>bsgyur du btub// nyi ma dang 'dra ste gcig gi 'od zer kun la khyab// nor bu rin po che dang 'dra ste dgos dgu rang las 'byung// za 'og snam bu 'dra ste ma 'dres yongs su rdzogs// zhes gsungs 
so// rin po che sgron ma 'bar ba'i rgyud las/ thig le byang chub sems rdzogs pa chen po gtan la 'bebs pa'i le'u ste so drug pa'o//// de nas rigs kyi gtso bo sems dpa' chen pos dga' ba'i mdangs 
phyung/ dang ba'i yid gus/ mos pa'i lus btud nas zhus pa/ kye/ dam pa dang po'i sangs rgyas thog ma'i ston pa 'od mi 'gyur ba lhun gyis grub par bzhugs pa lags/ theg pa brgyad po'i gzhung gis 
su// rdzogs chen a ti ma gtogs pa// de yi bsrung mtshams gang gis bsrungs// snying dang 'dra ba'i 'khor rnams dang// bdag dang mtha' yas don slad du// tshangs pa'i gsung ltar bsgrag tu gsol// dam pa 
dang po'i sangs rgyas kyis gsungs pa/ rigs kyi gtso bo sems dpa' chen po nyon cig/ thun mong theg pa brgyad po yis// rdzogs pa chen po 'di ma rtogs// de la bsrung mtshams bzhi yod de// rang rig rtsal 
gyis srung mas bsrungs// lhan cig skyes pa'i ma rig pas rgyu byas nas/ mun pa'i 'khor sgo dag tu tshud// yang dbang gter gyis srung mas bsrungs// mun pa'i rang bzhin gyis snang ba'i don ma mthong// mun 
pa'i 'khor sgo dag tu tshud// sbas pa thabs kyis srung mas bsrungs// dgos pa'i thabs stor mun pa'i 'khor sgor rtag tu tshud// gab pa mchog gi srung mas bsrungs// stobs kyis mthu med 'khor ba'i btson 
rar tshud// mun pa'i 'khor sgo tha mar tshud// rig pa'i 'char sgo bzhi yi don ma rtogs// sgo mo che yi gnas ma rnyed// de la ma rig mun par gsungs// zhes gsungs so// rin po che sgron ma 'bar ba'i rgyud 
las// theg pa brgyad kyi a ti'i don ma rtogs pa'i srung ma ngos gzung ba'i le'u ste so bdun pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas 
lags// rdzogs pa chen po ma rtogs pas// 'khor bar 'khyams pa'i sdug bsngal rnams// bdag cag rnams la bstan du gsol// dam pa dang po'i sangs rgyas kyis gsungs pa/ rigs kyi gtso bo sems dpa' 
chen po nyon cig/ 'khor ba'i rgyu ma rig pa yin// 'khor ba'i rkyen las dang nyon mongs pa yin// byed pa po skad cig ma rgyun dang bcas pa yin// des dmigs chos nyid yin par ngo ma shes// sdug bsngal yang 
nas yang du bsnan// dpe shing rta'i 'phang lo zo chu khyud mo 'dra// 'bras bu sdug bsngal brgyad dang bcu gcig myong/ bya sla la don che/ tshegs chung la go dka'/ theg pa brgyad kyis rang gzhung gis// rdzogs chen </text>
</item>

<item><p>45</p><section>3</section>
<text>a ti'i don ma rtogs// zhes gsungs so// rin po che sgron ma 'bar ba'i rgyud las/ 'khor ba'i rgyu 'bras bstan pa'i le'u ste so brgyad pa'o//// de nas rigs kyi gtso bo sems dpa' chen pos 
zhus pa/ dam pa dang po'i sangs rgyas lags// lam gyi rgyu 'bras rnam pa'i grangs// so sor dbye ba'i go rim rnams// bdag cag rnams la bstan du gsol// dam pa dang po'i sangs rgyas kyis gsungs pa/ 
rigs kyi gtso bo sems dpa' chen po nyon cig/ lam pa'i rgyu ni kun gzhi byang chub sems// lam gyi rkyen ni ting 'dzin rnam pa'i grangs// byed pa po ni rnal 'byor lus ngag yid gsum yin// lam gyi yon tan 
rtags dang thun mong dngos grub yin// lam gyi 'bras bu gnas skabs lha dang lha mo'i dkyil 'khor yin// zhes gsungs so// rin po che sgron ma 'bar ba'i rgyud las/ theg pa thun mong gi lam gyi gnas skabs 
kyi yon tan me tog dang 'dra bar bstan pa'i le'u ste so dgu pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas lags// rdzogs chen a ti yo ga'i don/ mya 
ngan 'das pa'i don nyid ni// 'di la rgyu 'bras yod dam med// bdag cag rnams la bstan du gsol// dam pa dang po'i sangs rgyas kyis gsungs pa/ rgyu ni byas pa med par rang byung yin// rkyen ni bla ma dam 
pa'i gdams ngag yin// byed pa po ni lta sgom spyod pa 'bras bu bzhi yin// yon tan snang srid ye shes chen por shar ba yin// 'bras bu ye shes sku dang rang la rdzogs pa yin// yang gsungs pa/ rdzogs chen a 
ti'i yon tan ni// yul med rig pa kun tu shar// ji ltar rgya mtsho chen po'i rlabs bzhin du// btsal med yon tan shugs las 'byung// ji ltar ba mo nyi shar bzhin// rnam rtog mtshan ma ngang gis zhi// yang
gsungs pa/ sems dpa' chen po nyon cig 'khor ba'i sdug bsngal chen po las// thar bar byed pa'i thabs chen po// khog pa mda' dang gzhu la brten// stag ral gzigs shubs rgyan 'dra yang// mde'u thung 
med na gnad mi 'phrod// yang gsungs pa/ rigs kyi gtso bo nyon cig/ rdzogs chen a ti yo ga'i don// lnga brgya dus kyi tha ma la// byin rlabs chen po'i yon tan ni// mtsho lud rlung gis bskyod pa 
bzhin// bkag pas khegs par mi 'gyur te// ma thub gsum ni 'di ltar yin// bde gshegs byin rlabs thugs ma thub// 'byung ba mtshan ma'i rtags ma thub// skye 'gro gtad pa'i gnyer ma thug/ lnga brgya dus 
kyi tha ma la// chos sgor mda' khung 'don pa dang// rgyal po grong sprang byed pa dang// chos gos 'og tu gri 'dzugs dang// che btsun dug la spyod pa dang// dus der nyi zla'i 'od ltar 'byung// zhes gsungs </text>
</item>

<item><p>46</p><section>3</section>
<text>so// rin po che sgron ma 'bar ba'i rgyud las/ rdzogs pa chen po'i don rgyu 'bras su phye nas byin rlabs thugs la 'byung ba bstan pa'i le'u ste bzhi bcu pa'o//// de nas rigs kyi gtso bo 
sems dpa' chen pos zhus pa/ kye/ dam pa dang po'i sangs rgyas lags// chos nyid thig le nyag gcig la// rgyud dang lung dang man ngag dang// gtan la 'bebs pa'i rigs pa bzhi// grangs kyi rnam pa phye ba 
rnams// bdag cag rnams la bstan du gsol// dam pa dang po'i sangs rgyas kyis gsungs pa// rigs kyi gtso bo sems dpa' chen po nyon cig/ bka' rgyud gzhan na gsal ba med// nges rgyud chen po'i ngang 
gis bstan// de yi rgyud du bstan pa ni// rang dang spyi yi dbye ba ni// dang po rgyud bdun skor dang bcas pa'i spyi'i don bstan pa ni/ rnal 'byor gnyis kyi lta ba ni/ phyi'i bya ba ma log par shes pas dus thams 
cad la yin/ nang gi rgyud du bstan pa ni// rnal 'byor ma hA yo ga'i lta// blang dor med par bstan pa yin// gsang ba'i rgyud du bstan pa ni// lhan cig skyes pa'i ye shes byar med yin// de kho na yi rgyud du 
bstan pa ni// 'khrul pa'i don la mkhas pa yin// gzhi yi rgyud du bstan pa ni// gnas lugs 'gyur ba med pa yin// thabs kyi rgyud du bstan pa ni// snang ba 'gag pa med pa yin// rnal 'byor rgyud du bstan 
pa ni// bya ba med pa'i ye shes yin// lam gyi rgyud du bstan pa ni// blo yi rtog pa grol ba yin// 'bras bu'i rgyud du bstan pa ni// 'khrul pa'i rgyud du chod pa yin// lung gi rnam grangs bstan pa ni// bka' rgyud
kun nas gsal ba med// tshig gi rgyud du bstan pa ni// sgra dang yi ge tshig dang rim par phye ba yin// po ti glegs bam rgyud du bstan pa ni// rin chen sgron ma la sogs ma bur bstan pa yin// rgya ma las kyi lung 
du ni// chos nyid sde gsum bstan pa yin// ye shes lha yi lung du ni// bskyed pa'i rim pa thams cad yin// bya bral rdzogs pa'i lung du ni// rdzogs pa'i rim pa thams cad yin// gsang sngags spyi'i lung du ni/ 
yul du ma gyur thams cad thogs pa med pa yin/ man ngag gi nges lung du bstan pa/ byar med pa'i don mi 'gyur ba/ don gyi gsang lung du bstan pa/ blo yi yul du ma gyur pa/ snyan khung brgyud pa'i lung du 
bstan pa ni/ bla ma brgyud pa bar ma chad pa'i gdams pa'o// gtan la 'bebs pa'i lung du bstan pa/ 'khrul pa rtsad nas gcod pa yin// mngon du phyung ba'i lung du bstan pa/ snang ba dbye gsal med pa 
yin// yang gsungs pa/ rig pa dgu la/ phyi'i rig pa bya ba byed pa/ 'thad pa grub pa/ ltos te shes pa gsum du bstan/ nang gi rig pa chos nyid rig pa dag tu bstan/ gsang ba'i rig pa chos nyid kyi snang ba/ </text>
</item>

<item><p>47</p><section>3</section>
<text>ye shes su snang ba/ de kho na nyid kyi rig pa don la mjal shes par bstan// rang gi rig pa shes par bstan/ gzhan rig gsal ba shes pa'o// skad cig ma'i rig pa snga phyi gtan tshigs shes 
pa'o// rgyun du gnas pa'i rig pa rgya che la tshang ba/ rig pa'i gtso bo rno ba/ zab pa/ myur bar bstan/ yang gsung pa/ man ngag dgu la/ phyi'i man ngag kri yog sde gsum la mkhas pa/ nang gi man ngag bskyed 
rdzogs gsum la mkhas pa/ gsang ba'i man ngag phyi nang gsang ba'i dbang gsum la mkhas pa/ de kho na nyid kyi man ngag snyan brgyud gdams pa la mkhas pa/ tshogs la bshad pa'i man ngag 'bru 'dzoms tshig 
la mkhas pa/ slob ma la bstan pa'i man ngag ni go sla la tshegs chung ba sde skor/ rang gi snying dang 'dra ba'i man ngag rtsod pa'i sgra gsum la mkhas pa/ man ngag gi spyi sdom gsang sngags thams cad la ma rmongs pa/ 
man ngag gi gtso bo slob pa'i dus gsum shes shing gcig skor don la gnas pa/ gcig pu bsam gyis mi khyab/ gcig la nyon mongs skye mkhan med/ bag chags la bsags pa med/ ces gsungs so// rin 
po che sgron ma 'bar ba'i rgyud las/ rgyud lung rigs pa man ngag bzhi ru phye ba'i le'u ste zhe gcig pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas 
lags// thig le nyag gcig mtshon pa'i thabs// brda yi man ngag bstan du gsol// dam pa dang po'i sangs rgyas kyis gsungs pa/ rigs kyi gtso bo sems dpa' chen po nyon cig/ chos kyi dbyings kyi pho brang 
'og min gyi gnas na sems can gyi mes po dpal tshangs pa bya ba gcig gnas pas/ nam mkha' nas sgra gcig byung ste/ dpal tshangs pa rang la lha khang khyad par can gcig 'dug ste/ de mi mthong bar 'dug 
pas grong khyer gsal ldan 'od kyi dkyil na sras kun rig snang gsal 'khrul gyi me long zhes bya ba mo rno ba zhig yod kyis/ de la thob cig zer ba'i sgra gcig byung/ mo btab pas yul mun snang gnyis kyi so 
mtshams na ci btab skye ba'i ldum ra zhig yod pas/ de la rgan mo dbul long ma dang khye'u thams cad shes pa gnyis 'thab cing yod pas/ khye'u thams cad shes pa'i rigs kyis rang gis lha tshangs pa mthong ste/ 
de nas tshangs pas khye'u'i grogs byas pas rgan mo grogs dgos nas grogs po tshu rol du phyin pas rgas po 'phung rgyas stag bya ba gcig rnyed/ bu ri bo mtho la snyeg dang/ chung du 'tsho'u ma la sdang rnyed/ bu mo 
'bral mi phod rnyed/ dmag dpon mun pa'i rang bzhin rnyed/ dmag dpon kha brag lam du 'tshom rnyed nas/ dmag brgyad khri bzhi stong gis dmag khye'u la drangs so// khye'u thams cad shes pas grogs mo btsal </text>
</item>

<item><p>48</p><section>3</section>
<text>bas chung yod tshad brlag tu 'jug ma rnyed do// bu nam mkha'i rang bzhin can dang/ bu mo phrad tshad rku ba dang/ bu chung ngu nyi ma'i rang bzhin can dang/ dmag dpon zla ba'i rang bzhin go cha can 
dang/ skyes bu lam la mkhas pa dang// dmag brgyad khri bzhi stong gis rgan mo la dmag drangs pas rgan mo phung ngo// long ba bza' mi bdun dmag dang chas pa de khye'u thams cad shes pas bsad do// ci btab 
skye ba'i brag cig tu red de 'dug go// sems can gyi mes po dpal tshangs pas rang la yod pa'i lha khang mthong ngo// kun gzhi dpe chung dang/ kha yan sgo dgu dang/ gnad kyi dpe chung dang/ spyi'i dpe chung dang/ 
slob pa'i dus gsum lus po 'dra/ man ngag sde skor lce dang 'dra// zhes gsungs so// rin po che sgron ma 'bar ba'i rgyud las/ brda'i man ngag rnam gsum ldebs dang 'dra bar bstan pa'i le'u ste zhe gnyis 
pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas lags// rdzogs chen a ti yo ga la/ phyir rgol theg pa brgyad po yis// rig pa'i dmag gis bskor 
srid na// 'bros pa'i mkhar ni gang la bca'// bsrung pa'i mi ni gang la bgyi// rdeg pa'i mtshon ni gang la bgyi// dam pa dang po'i sangs rgyas lags// bdag cag rnams la bstan du gsol// dam pa dang po'i 
sangs rgyas kyis gsungs pa/ rigs kyi gtso bo sems dpa' chen po nyon cig/ rdzogs chen a ti yo ga la// phyir rgol theg pa rim pa brgyad po'i dmag gis bskor srid na// 'bros pa'i rdzong la bzhi yod 
de// 'dod pa mi sgrub mi 'dod mi spong dang// 'gal ba mi sdud phyal bar mi gtong ba// de yang a ti 'bros pa'i mkhar// ma bkag ma zhes gzer bu chen po bzhi// de yang rdzogs tshan a ti 'bros pa'i 
mkhar// gzhi gcig gsal ba tha dad skye med pas// gtan tshigs chen po bzhi yi mkhar// de yang a ti 'bros pa'i mkhar// snang srid thig le chen por gcig/ de yang a ti 'bros pa'i mkhar// srung ba'i mi 
lus rig pa yin// lung rig khas len 'gro gleng yin// lung med smyon pa'i tshig 'dra ba// rigs chad pa la len mi gdab// kun gyi snying du sdug ma srid// dper na smad 'tshong bu bzhin no// brdeg pa'i mtshon 
cha gnyis yod do// gzhan gyi 'dod pa khas len na// rno la myur mgyogs mtshon cha brdeg/ grub mtha' ma longs lan mi gdab// phyag rgya bzhi yi ra bar gzhug/ gcig gam tha dad brtags pa yis// 'dod pa 
dri sde gzhan sun gdon/ khas len med na lan mi blan// stong pa'i klong la 'bros mtha' bskyon// nga rgyal smra na 'go sbre bya// rigs pa'i mda' nan che na 'brel ba bri// 'brel ba ma grub g.yang la bskyur// ces </text>
</item>

<item><p>49</p><section>3</section>
<text>gsungs so// rin po che sgron ma 'bar ba'i rgyud las// a ti rang la gzhung bskyab cing gzhan sun gdon pa'i le'u ste zhe gsum pa'o//// de nas rigs kyi gtso bo sems dpa' chen pos 
zhus pa/ dam pa dang po'i sangs rgyas lags// phyi pa mu stegs theg pa dang// nang pa sangs rgyas theg pa gnyis// de yi khyad par ji ltar lags// thog mi ston pas bstan du gsol// thog ma'i ston pas 
gsungs pa// stong pas sdug bsngal bdag bzhir 'dod// ma rtogs pas na mu stegs yi// lta ba sum brgya drug cu'i grangs rnyed 'dod// bsdus pas drug cu rtsa gnyis te// de las bsdus pas nyi shu ste// de las 
bsdus pas rnam pa bzhi// de yang rnam pa gnyis su 'dus// rtag pa dang ni chad pa'o// chad pa'i lta ba rten chad dang// rgyu chad lam chad 'bras bu chad pa bzhir// lung dang rig pa gnyis kas bsgrub// rtag par 
'dod pa'i lta ba ni// phyogs rtag dpe rtag rgyu rtag 'bras bu rtag pa bzhir// lung dang rig pa gnyis kas bsgrub// de yi lta ba phyogs btsal ba// sems can kun gyi snying dkyil na// rtag pa bzhi yi dngos po 
gcig/ rgyu rkyen gnyis kyi ma bskyed pas// lus kyi bong dang sbyar te gnas// lta ba de dag gsal bar ni// sde snod kun na gsal ba yod// ces gsungs so// rin po che sgron ma 'bar ba'i rgyud las/ 'jig 
rten pa'i lta ba bstan pa'i le'u ste zhe bzhi pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas lags// sems nyid thig le nyag gcig la// theg pa dgu ru ci 
phyir gdags// brtags pa'i gtan tshigs ji ltar lags// thog ma'i ston pas bstan du gsol// thog ma'i ston pas gsungs pa/ rigs kyi gtso bo nyon cig/ gzhi mo 'od gsal chen po la// ma rig rkyen 
gyis gzung 'dzin skyes// sems kyi ngo bo tha dad shar// dbang po rab 'bring gsum du byung// dbang po rab kyi don du ni// nang gi bskyed rdzogs rnam gsum bstan// dbang po 'bring ni don du ni// phyi yi kri yog 
gsum du bstan// dbang po tha ma'i don du ni// mdo sde 'dul ba mngon pa gsum// sde snod kun gyi theg pa bstan// zhes gsungs so// rin po che sgron ma 'bar ba'i rgyud las/ theg pa dgu ru phye ba'i gtan 
tshigs bstan pa'i le'u ste zhe lnga pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas lags// ston pa'i 'dul lugs rnam gsum la// drang don nges don 
gnyis su ci phyir gdags// theg pa che chung mtshan nyid de// bdag cag rnams la bstan du gsol// dam pa dang po'i sangs rgyas kyis gsungs pa// rigs kyi gtso bo sems dpa' chen po nyon cig/ 'jig rten </text>
</item>

<item><p>50</p><section>3</section>
<text>pa yi gang zag la// mi chos lugs su drangs pa ni// lus ngag yid gsum gus par bstan// gang zag mtshan ma gtso bor 'dzin pa la// mtshan dang ldan pa'i skus drangs la// gang zag rang bzhin 
zhi ba la// chos nyid stong pa nam mkha' lta bur drangs// gang zag mi mthun so sor la// rgya mtsho tsam gyis chos nyid drangs// mu mtha' med par gsungs pa rnams// rgyu 'bras gnyis las ma gtogs pas// mi 
mthun bye brag phye ba med// theg chen rigs dang ldan pa la// chos nyid spros dang bral ba yi// 'bras bu'i don la yid ches bya// theg dman tha ma'i rigs can la// rgyu yi dus na nan tan bstan// yang 
gsungs pa/ snying rje shes rab ldan pa yis// gzhan don gtso ru len pa la// theg chen rigs su bstan pa yin// blo dman shes rab chung ba la// thabs chen yan lag brgyad po yis// mi ldan gang zag dman 
pa la// theg pa chung ngu'i rigs su bstan// yang gsungs pa/ rigs kyi gtso bo sems dpa' chen po nyon cig/ byis pa rnams la drang don bstan// rnon po rnams la nges don bstan// sems kyi gnas skabs na/ 
ci spyod ci bsgrub ci brtsams rgyu yin la/ dus nam zhig ma go na grub pa'i 'bras bu mi bslu bar 'bras bu yin/ 'jig rten phyi mar dus mi 'debs// nam mkha' stong pa khungs mi 'dren// sems can skal ba 
chung ba la snyad mi 'dogs/ cer mthong cer rtogs cer grol// rtogs thob dus gcig tu'o// zhes gsungs so// rin po che sgron ma 'bar ba'i rgyud las/ blo'i khyad par gyis drang don dang/ nges don dang/ rgyu 
'bras su bstan pa'i le'u ste zhe drug pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas lags// sems nyid thig le nyag gcig la// mdo sngag gnyis su phye 
ba yi// de yi dgongs pa ji ltar lags// bdag cag rnams la bstan du gsol// dam pa dang po'i sangs rgyas kyis gsungs pa/ rigs kyi gtso bo nyon cig/ mdo sngags gnyis kyi khyad par ni// de la mdo 
sde'i 'dod gzhung ni// don dam mdo ru bsdus pa lags// kun rdzob tu ni spangs pa yin// 'bras bu gsang sngags 'dod gzhung ni// sprul sku da lta thob pa yin// lha dang rnal 'byor yul du gcig/ tha mal shes 
pa zlog dang gsum// sa lam dus gcig sbyangs dang gcig/ 'byung bzhi sems su shes dang gnyis// bka' yi zhen pa bzlog dang gsum// rtogs pa rnams la rgyu med dang// rnal 'byor rnams la sgrub rgyu 
bral// 'bras bu lam du byed dang gsum// rtog tshogs lha ru bsgyur ba dang/ lha dang rnal 'byor gnyis med dang// de nyid don gsum yin dang gsum// nyon mongs dug lngas rgyu byas nas// mchog gi dngos </text>
</item>

<item><p>51</p><section>3</section>
<text>grub bsgrubs pas na// rgyu yi khyad par bstan pa yin// lha dang dkyil 'khor lam bcas pas// lam gyi khyad par bstan pa yin// rang sems gdod nas dag pas na// rtogs tshad gzhan nas 
btsal du med// de las 'bras bu mchog grub pas// dus kyi khyad par phye ba yin// tshe gcig lhun grub sbyor ba yis// rang don nye bar sbyor ba yin// 'phrin las rnam bzhi rdzogs pas na// gzhan don mtha' ru 
phyin pa yin// sgra dang tshad mas gzhig tu med pa yin// don gyi khyad par bstan pa yin// mnyam gzhag rjes thob med pas na// ting 'dzin khyad par bstan pa yin// nyon mongs nyon mongs sgrol bas 
na// dgongs pa'i khyad par bstan pa yin// lus ngag yid gsum sku gsung thugs su sbyor bas na// tshogs kyi khyad par bsgrub pa yin// kha zas kyi rnal 'byor dang ldan pas na// longs spyod phun sum tshogs pa 
yin// yan lag sgul spyod gar du shes pas na// mdzad spyod khyad par bstan pa yin// 'dod chags la sogs dug lnga yis// dmigs pa'i sems ni zin pa yin// bsam gtan khyad par bstan pa yin// tshe 
gcig gis lhun gyis grub pa'i rigs 'dzin thob pas na// dbang po rab 'bring gi spyod yul du bstan pa yin pas// zhes gsungs so// rin po che sgron ma 'bar ba'i rgyud las/ mdo sngags su bstan pa'i le'u 
ste zhe bdun pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas lags// theg pa dgu ru phye ba'i shes rgyud so so'i ngo bo la// 'jug sgo so sod yod dam 
me// thog ma'i ston pas bstan du gsol/ thog ma'i ston pas gsungs pa// thig le nyag gcig ma rtogs pa// shes rgyud so so'i ngo bo la/ 'jug sgo lta spyod mi mthun pas// nyan thos dag gi 'jug sgo 
ni// bden pa bzhi yi sgo nas 'jug/ sdug bsngal kun 'byung 'gog pa lam dang bzhi// nyan thos dag gi lta ba ni// phung po la sogs chos rnams la// mi rtag pa dang du mar mthong// gang zag la ni bdag med 
rtogs// nyan thos dag gi sgom pa ni// 'khor bar skyes pa'i rtsa ba kun// bdag tu 'dzin pa las byung ba// skyes bu lus gcig sha gang la// mi gtsang sum cu so drug la// bdag ces bya ba ma rnyed pas// shes pa 
tshom gyis song ba la// bsam pa dang bral gzhag pa'o// nyan thos dag gi spyod pa ni// sbyangs pa'i yon tan bcu gnyis te// 'tsho ba'i yon tan bcu gsum po/ nyan thos pa'i sa dag ni/ dgra bcom pa'i 
sa'o// yang gsungs pa/ rang rgyal dag gi 'jug sgo ni// rten 'brel bcu gnyis sgo nas 'jug/ rang rgyal dag gi lta ba ni// nyan thos las kyi khyad par ni// chos la bdag med phyogs gcig rtogs pa'o// rang </text>
</item>

<item><p>52</p><section>3</section>
<text>rgyal dag gi sgom pa ni// dper na gnyid ni sad pa la// dbang po yul la ma 'phros shing// rang rgyal dag gi spyod pa ni// nyan thos pa dang mthun par spyod pa ni// nyan thos pa dang mthun 
par spyod// sa ni rang sangs rgyas kyi sa// zhes gsungs so// rin po che sgron ma 'bar ba'i rgyud las/ nyan thos rang rgyal ba'i lta sgom mdor bstan pa'i le'u ste zhe brgyad pa'o//// de nas rigs kyi gtso 
bos zhus pa/ thog ma'i ston pa lags/ mdo sde theg pa chen po yi// lta sgom mdo ru bsdus pa'i don// bdag cag rnams la bstan du gsol// thog ma'i ston pas gsungs pa/ rigs kyi gtso bo nyon cig/ mdo 
sde theg pa'i 'jug sgo ni// bden pa gnyis kyi sgo nas 'jug/ rnam rig sems tsam lta ba ni// kun brtags gzhan dbang yong grub gsum du 'dod// rnam rig sems tsam sgom pa ni// rang gi rig pa'i ngo bo 
ni// gsal la rtogs pa med pa yis// gzung 'dzin gnyis dang bral bar 'dod// rnam rig sems tsam spyod pa ni// pha rol drug tshad med bzhi la spyod// rnam rig sems tsam sa dag ni// bcu gcig kun tu 
'od kyi sa ru 'dod// yang gsungs pa/ theg chen dbu ma'i lta ba ni rnam pa gsum yod de/ rnal 'byor pa yi dbu ma ni// kun rdzob tu ni sems snang 'dod// don dam rang bzhin med par 'dod// rnal 'byor pa 
yi sgom pa ni// rang bzhin med pa'i ngang la 'jog/ spyod pa pha rol phyin drug tshad med bzhi la spyod// mdo sde spyod pa'i dbu ma ni// rnal 'byor yod pa dag dang mthun// rab tu mi gnas dbu ma ni// yod pa'i 
mtha' la mi gnas pa// med pa'i mtha' la mi gnas te// gnyis ka la yang mi gnas pas// gnyis med pa yang mi gnas so// rab tu mi gnas lta ba yin// rab tu mi gnas sgom pa yin// 'dod med spyi yi 
chos nyid sgom// rab tu mi gnas spyod pa ni// mdo sde rnal 'byor nyid dang mthun// ces gsungs so// rin po che sgron ma 'bar ba'i rgyud las/ mdo sde theg pa'i lta sgom bsdus pa'i le'u ste zhe dgu 
pa'o//// de nas rigs kyi gtso bos zhus pa/ dam pa dang po'i sangs rgyas lags// phyi rgyud sde gsum theg pa'i lta sgom mdo ru bsdus pa'i don// bdag cag rnams la bstan du gsol// dam pa dang po'i 
sangs rgyas kyis gsungs pa/ rigs kyi gtso bo nyon cig/ rig sngags kri ya'i 'jug sgo ni// gza' dang skar ma dus tshod dang// mtshan ma bzang po brtags nas 'jug/ rig sngags kri ya'i lta ba ni// chos 
nyid rnam par dag pa'i sems// mtha' dbus bral ba'i chos nyid 'dod// rig sngags kri ya'i sgom pa ni// cho ya yan lag bcu gcig gis// bskyed nas rje bo'i tshul du 'dod// rig sngags kri ya'i spyod pa </text>
</item>

<item><p>53</p><section>3</section>
<text>ni// khrus dang gtsang sbra dag la spyod// 'bras bu kri ya rdo rje 'dzin pa'i sa// yang gsungs pa/ u pa ya yi 'jug sgo ni// dag pa gsum gyi lam nas 'jug/ u pa ya yi sgom pa ni// rnam par mi 
rtog pa yi stong par sgom// gzhi dang ldan pa'i lha snang 'dod// u pa ya yi spyod pa ni// las su khrus dang mchod pa byed// u pa ya yi 'bras bu ni// lta spyod so so tha dad kyis// dper na rgan mo 'khar thogs 
'dra// yo ga dag gi 'jug sgo ni// mtshan ma med pa'i sgo nas 'jug/ yo ga dag gi lta ba ni// chos nyid dag pa'i byin rlabs las// snangab lha dang lhag mor lta// rang dang 'dra ba'i grogs por 'dod// rnal 
'byor yo ga'i sgom pa ni// mngon par byang chub lnga dang ni// cho 'phrul bzhi dang ldan par sgom// rnal 'byor yo ga'i spyod pa ni// ting 'dzin las su rung par spyod// 'bras bu sa yi rang bzhin ni// chos dbyings 
stug po bkod pa'i sa// zhes gsungs so// rin po che sgron ma 'bar ba'i rgyud las/ phyi rgyud sde gsum gyi lta sgom mdor bsdus pa'i le'u ste lnga bcu pa'o//// de nas rigs kyi gtso bo sems dpa' chen pos 
zhus pa/ kye thog ma'i ston pa lags/ bskyed rdzogs gnyis kyi lta sgom mdor bsdus pa// bdag cag rnams la bstan du gsol// thog ma'i ston pas gsungs pa/ rigs kyi gtso bo nyon cig/ rnal 'byor ma hA'i
'jug sgo ni// shes rab thabs dang ldan pa yi// gnyis su med pa'i sgo nas 'jug/ ma hA yo ga'i lta ba ni/ bden pa dbye ru med pa yi// bdag nyid chen po'i dkyil 'khor du// spyod yul kun dang bral bar 
lta// ma hA yo ga'i sgom pa ni// ting 'dzin gsum dang ldan pa ste// thabs dang shes rab zung 'brel bas// skye ba med pa'i sgom par bstan// ma hA yo ga'i spyod pa ni// ta na ga na dang/ dam rdzas bdud rtsi lnga 
la spyod// ma hA yo ga'i 'bras bu ni// rnal 'byor lus ngag yid gsum ni// sku gsum rdo rje 'chang gi sa// a nu yo ga'i 'jug sgo ni// dbyings dang ye shes sgo nas 'jug/ a nu yo ga'i lta ba ni// rang rig spros 
dang bral bas chos dbyings yin// dbyings nyid 'gag pa med pas ye shes shar// dbyings dang ye shes gnyis su med pas// byang chub chen po'i lta ba yin// a nu yo ga'i sgom pa ni// don rnams rtogs pas 
gnyis med sgom// don la rang bzhin mtshan ma med// rtags la dus gsum lha ru sgom// a nu yo ga'i spyod pa ni// zhi rgyas dbang dang mngon spyod bzhi// gzhan don yongs su rdzogs par byed// sa dang 'bras bu 
bstan pa ni// sku gsum ye shes bzhi rdzogs nas// kun bzang dbyer med sa dang ldan// zhes gsungs so// rin po che sgron ma 'bar ba'i rgyud las/ bskyed rdzogs gnyis kyis lta sgom mdor bstan pa'i le'u ste </text>
</item>

<item><p>54</p><section>3</section>
<text>nga gcig pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas lags/ rdzogs chen a ti yo ga'i lta sgom mdor bsdus pa'i don/ rigs can 
skal bar ldan pa la// thugs rje'i tshul gyis bstan du gsol// dam pa dang po'i sangs rgyas kyis gsungs pa/ rigs kyi gtso bo sems dpa' chen po nyon cig/ a ti yo ga'i 'jug sgo ni// rtsol ba dang bral 
ba'i shes rab kyis// nges pa'i gsang sgo btsal nas ni// lhun grub 'od gsal sgo nas 'jug/ a ti yo ga'i lta ba ni// mchog tu gsang ba'i don mchog ldan// bsam med kun tu 'char ba yin// kun bral ji 
ma spangs pa yin// rgya chad phyogs lhung med pa yin// bsam med brjod las 'das pa yin// re dogs sgro skur bral ba yin// lta ba med pa'i lta ba ni// de ni lta ba'i dam pa yin// a ti yo ga'i sgom pa 
ni// skyes bu yis ni gdeng chud nas// ma dmigs kun tu gsal ba yin// sems chos sku'i 'od gsal du bzhugs pa yin// sgra gsung gi zer la rol pa yin// thugs nam mkha'i klong na gnas pa yin// sku 
gsung thugs dbyer med pa rang 'od rang la shar ba yin// a ti yo ga'i spyod pa ni// gdeng gsum khong du chud pa yin// 'dzin chags bral bas spyod pa yin// blang dang dor dang rtsol dang sgrub// gang yang med 
pas spyod pa yin// mi spangs mi sgrub rtsol med pas// spyod pa'i gdeng chen bstan pa ni// a ti sa dang 'bras bu bstan pa ni// sa la sbyangs du med pa yin// lam la bgrod du med pa yin// ting 'dzin dmigs 
su med pa yin// 'bras bu lhun grub rang chas yin// ma bsgrubs sku gsung gzhi la grub// ma bsags tshogs rnams don gyis rdzogs// ma brgyud ye shes rang la gsal// ces gsungs so// rin po che sgron ma 
'bar ba'i rgyud las// rdzogs pa a ti yo ga'i lta sgom mdo ru bsdus pa'i le'u ste nga gnyis pa'o//// de nas rigs kyi gtso bo sems dpa' chen pos zhus pa/ kye/ dam pa dang po'i sangs rgyas lags// rin 
chen dam pa'i sgron me bstan// de yi gtad rgya bstan du gsol// dam pa dang po'i sangs rgyas kyis gsungs pa// rigs kyi gtso bo sems dpa' chen po nyon cig/ rin chen sgron ma 'bar ba 'di// sems dpa' 
chen po khyod la gtad// sems dpa' chen po khyod nyid kyis// rigs can las dang ldan la gtod// de nas 'jam dpal bshes gnyen gyis// dkon mchog yi dam lha rnams la// rin chen sna bdun mchod pa 
phul// zhu ba zhus pas mnyes pa med// the tshom chod pas yid ches skyes// man ngag dam pa bcud ldan 'di// mnyes pa bdun dang mdud pa lnga// dgrol ba'i rigs can ma rnyed nas// rgya gar rdo rje gdan drung </text>
</item>

<item><p>55</p><section>3</section>
<text>gter// rgya nag ri bo rtse lnga'i gter// kha che me ri 'bar ba'i gter// shar phyogs bya rgod spungs pa'i gter// bal po 'phags pa shing kun gter// au rgyan d+ha na ko sha'i gter// bod yul rgyal 
po bang so'i gter// de rnams pa yi gnas su ni// gter srung bcas la sba zhing gtad// ces gsungs so// rin po che sgron ma 'bar ba'i rgyud las/ rgyud kyi sba thabs dang gtad pa'i rgya bstan pa'i le'u ste nga 
gsum pa'o//// rin po che sgron ma 'bar ba'i rgyud rdzogs so//// rgya gar gyi mkhan po bi ma la mi tra dang/ zhu chen gyi lo tsa ba gnyags dz+nyA nas dbu tshal gser khang du rgyal po yon mchod kyi don du 
bsgyur cing gtan la phab pa'o//// rgya gar skad du/ rat+na pra tI paM tan tra nA ma/ bod skad du/ rin po che sgron ma zhes bya ba'i rgyud/ bcom ldan 'das gsang bdag bde ba chen po 
la phyag 'tshal lo// 'di skad bdag gis thos pa'i dus gcig na/ thog ma med pa'i dus nyid na ma byung ma skyes mnyam pa'i ngang/ chos dbyings mnyam pa'i gnas na/ snying po rang byung gi ston pa la rang bzhin 
gnas pa'i 'khor dang/ rang bzhin 'od kyi 'khor dang/ rang bzhin snang ba'i 'khor dang/ snang tshul rig pa'i bstan pa la bkod do// yang de'i tshe gsal ba phyi nang med pa'i gnas/ rig pa'i rgyal po'i ston pa 
la 'khor gnyis kyis bskor te/ rlung rnam pa gnyis 'gyu ba'i dus su mun snang rgyab gyes pa'i bstan pa la bkod do// de'i tshe de'i dus na chos kyi dbyings gnyis su med pa'i dus na/ bcom ldan 'das gsang 
bdag chen po la 'khor gsum gyis bskor nas bstan pa gsum gyi don la bkod do// de nas 'khor gyi nang nas sems dpa' rdo rje des/ ston pa'i spyan sngar 'dug nas rgyud zhu ba'i tshig 'di skad ces gsungs 
so// rgyu dang 'bras bu'i chos la la bzla ba'o// khyad par don gyi rang bzhin ji lta bu// zhes gsol ba dang/ ston pa gsang bdag chen po des// 'khor gyi nang nas sems dpa' rdo rje la// ma byung ma skyes sngon 
rol na// ming med shes med mnyam pa las// snang ba gsum gyi dkyil 'khor nas// bde gshegs gsum gyis skur snang nas// 'dod pa'i 'bras bu 'char ba'i don// khyad par don gyi rang bzhin 'di gsungs 
so// rgyud ces bya ba'i rnam grangs bstan pa ni// dngos po lnga dang ldan tshad brgyad// nges tshig dgongs gzhi dbye ba'i don// 'thun pa'i dpe yi don rnams bstan pa'o// ma g.yos mnyam pa'i rang bzhin 
ni// snying po nyid las ma g.yos pa med// ma rtogs rtogs pa'i tha snyad med// rgyu las ma byung rkyen dang bral// mi zad gter gyi mdzod chen po// yon tan 'byung ba'i rin po che// sangs rgyas sems can kun gyi </text>
</item>

<item><p>56</p><section>3</section>
<text>gzhi// ming ma thogs kyi stong chen po// shugs nas byung nas rim brgyud pa// snang ba gsum gyi rang bzhin las// ston pa gsum gyi ngo bor shar// sku gsung thugs rje'i byin rlabs la// mos pa'i 
'bras bu so sor snang// 'dod pa'i bsam pa'i re ba skong// yid gsum 'khor lo'i rim pa las// gsal ba'i rnam pa gcig tu shar// gsal ba'i 'od las kha dog lnga// med las yod bzung rgyu de 
la// rigs drug sems can de las byung// ston pa'i thugs rje'i byin rlabs kyis// mos pa tha dad drang ba'i phyir// thabs kyi bye brag bsam mi khyab// rgyu dang 'bras bu'i chos rnams ni// gdul bya drang 
ba'i thabs su bstan// dbang dang dam tshig sdom pa dang// lta spyod sgom pa 'bras bur bcas// snying po rtogs pa'i thabs su bstan// 'khrul pa'i ngo bo bkrol nas ni// chos nyid ma dang ngo sprad do// 'gyu ba med 
na sgom mi dgos// blo dang bral nas yang dag nyid// dran pa'i rnam pa mi skye zhing// ma bsgoms snying po 'char ba'i don// gang snang yul 'jug mi bya/ 'dzin dang bral ba'i ngo bo nyid// chags dang bral ba'i rang 
bzhin gnas// rang gnas snying po de bzhin nyid// rtsol sgrub 'dod pas rtogs mi 'gyur// shes med gsal ba'i ngo bo nyid// rnam rtog 'khrul pa rang bzhin zhi// yid gnyis the tshom kun dang bral// yi ge med 
pa'i gsung gis ni// gsang bdag chen po dgongs pa ston// 'khrul med snying po goms shing rtogs// stong nyid ye shes ngo sprad pas// rin chen rang snang gzhag par bya// theg pa mchog gi don 'dzin cing// rgyu 
med che ba'i don mchog go// snying po mtha' bral dkyil 'khor 'dir// zhe 'dod med par 'jug na bde// dang po gnas lugs gtan la dbab// gnyis pa 'khrul pa rtsad nas bcad// gsum pa ldog thabs 
nyams su blang// bzhi pa ma bu ngo sprad do// snying po nyid kyi ye shes de// sgra yi don la gzhag par bya// phyi rol yul la mi 'jug na// dran pa'i sems med 'gyu ba bral// stong pa'i ngang la sor gzhag pa// nam 
mkha' lta bur bcos pa med// snying po nyid la cog 'jog go// dbang po ngo la gang snang ba// dbye bsal med par shes par bya// rnam gsum ston pa ma lus pa'i// thugs las byung ba'i man ngag bcud// skal 
ldan rnal 'byor rtogs pa'i mchog/ rang snang ma bcos bde ba nyid// rang byung lhun grub ye shes klong// chos nyid rang gsal ngang la gnas// spros bral don gyi theg pa la// 'gyu med snying po nyid du gnas// ma 
bcos mnyam nyid ye shes klong// rnam rtog dran pa'i sems dang bral// 'khrul ba'i 'dzin pa sa bkrol la// snying po 'dod pa med par gzhag/ rnam rtog 'khrul ba'i dri ma bral// ci yang ma yin dngos gzhi </text>
</item>

<item><p>57</p><section>3</section>
<text>med// rang lugs ye shes nyid la gnas// dus gsum sangs rgyas dgongs pa'o// tha mal shes pa 'di nyid la// 'gyu ba med na de nyid yin// dran pa'i sems la don mi gnas// lus ngag yid 
gsum rtsol dang bral// drang ba'i chos la sems mi skye// theg pa che la yid mi 'gyu// bla ma gang gi snying ltar gzung// mos pas rang gi bya ba btang// rin chen sgron ma'i ngo bo 'di// srog dang bral ba'i kha bzhin 
bsdam// zhes gsungs so// rin po che sgron ma'i rgyud las/ gleng gzhi bstan pa'i le'u ste dang po'o//// de nas sems dpa' rdo rje des// ston pa gsang bdag chen po la// dngos po ji ltar gnas pa'i 
don// de yi ngo bo ji ltar lags// zhes gsol pas/ ston pa gsang bdag chen po des// rang bzhin lhun grub don bstan pa// ma byung ma skyes sngon rol na// ming med mnyam pa chen po'i don// shes med rtogs 
med mdzod chen po// snying po nyid kyi rang bzhin la// ma rig ye shes gnyis mi mnga'// 'khrul dang ma 'khrul gang yang med// 'khrul rtog bag chags sna tshogs dang// ye shes rang snang ngo bo gnyis// rang byung 
nyid la dbye ba med// dngos po nyid la ngo bo bral// snying po nyid kyi rang bzhin la// thog ma med cing tha ma bral// blang dor med pa'i mnyam pa'o// dge mi dge yi sems dang bral// mtha' dbus mi mnga' 
phyogs ris med// ji bzhin nyid las ma g.yos kyang// 'od kyi rang bzhin gsal bar snang// thams cad rtsa ba byang chub sems// mi zad byung ba'i mdzod chen po// rang bzhin ma bcos lhun gyis grub// ngo bo 
ci yang ma yin las// mtshan nyid tha dad bsam mi khyab// dngos med stong pa'i sems nyid la// chos nyid chos can mi 'byed pas// gnyis med snying po bden pa'i don// bden brdzun 'khrul pa'i mtha' mi 
'dzin// snying po'i don la zhe 'dod med// bsam med rin chen sgron ma 'di// ma bcos ma mdzad byang chub sems// thams cad rtsa ba byang chub sems// ngo bo ma grub nam mkha' bzhin// rgyu las ma byung snying po 
la// nam yang skye bar mi 'gyur ro// sangs rgyas sems can ngo bo gcig/ ngo bo med pa'i byang chub sems// snang dang stong pa'i mtha' mi gnas// rtag dang chad pa las grol ba// rigs drug sems kyi 'khrul pa 
dang// rgyal ba'i ye shes dgongs pa gnyis// byang chub sems kyi ngo bor mnyam// ma byung ma skyes bar do na// sems kyi ngo bo ji ltar gnas// mkha' dang 'ja' tshon tshul du gnas// ji bzhin ma bcos 
ma bslad pa// rang byung snying po kun gyi gzhi// ma bcos snying po kun gyi bdag/ rang gnas byang chub kun gyi gzhi// rtog 'khrul med pa'i ngang la gnas// ma phye mi phyed stong chen po// 'gro 'ong med pa'i gnas </text>
</item>

<item><p>58</p><section>3</section>
<text>chen po// shes med rtog med 'gyu ba med// myong rig med pa'i dngos gzhi can// gang nas ma byung btsal mi bya// cir yang mi snang dmigs su med// dngos med snying po'i rang bzhin can// bya med 
chags med bde ba'i ngang// rkyen med 'gyur med sgrib pa med// rang lus rang gnas ma bcos sems// ji bzhin kun 'byung 'char ba'i sgo// snying po bya bral gter gyi mdzod// mi 'gyur rang bzhin bde ba 
che// zhes gsungs so// rin po che sgron ma las/ gnas lugs bstan pa'i le'u ste gnyis pa'o//// de nas sems dpa' rdo rje des// ston pa gsang bdag chen po la// gnas lugs rang bzhin de ltar 
gnas pa la// 'gro drug sems can ji ltar 'khrul// 'khrul pa'i ngo bo ji ltar lags// 'khrul pa'i lugs ni ji ltar 'khrul// gsang bdag chen pos/ sems dpa' rdo rje la gsol ba// gnas lugs rang 
bzhin mnyam pa las// ma rtogs ma shes shugs las 'khrul// med la yod 'dzin 'khrul pa las// stong pa'i ngang las 'gyu ba'i rlung// gzhi dang rkyen dang 'gal ba gsum// rang ngo ma shes ma rtogs pas// rgyu 
ba'i rlung las rig pa shar// yin min mnyam pa'i ngang du myong// sems yin mnyam pa'i 'dod pa skyes// 'dod pas gsal ba nyams su myong// gsal ba kha dog lnga ru snang// 'od kyi dngos po rkyen du 
snang// med la yod gzung de las su// rigs drug sems can dag tu 'khrul// snying po rang ngo ma shes pa// dmus long mdun na gzugs snang 'dra// med kyang log par snang ba ste// gangs la ser po 'dzin pa 
'dra// kun gzhi rnam shes gzhi byas nas// tshogs bdun shes pa'i rtsal du snang// rang ngo ma shes ma rig pa// rgan mo long ma'i mig dang 'dra// nga dang bdag gi ngo bor myong// gzung 'dzin phyi nang gnyis su 
gzung// khams gsum sdug bsngal nyams su myong// shing gi phrin bzhin sdug bsngal myong// rang ngo ma shes sgrib pa byung// rang las gzhan tshol gol sa byung// las dang shes bya'i sgrib pa dang// don med tshig 
gis gol ba dang// rnam rtog lta bas gol ba dang// spang blang spyod pas gol ba dang// sgom chags nyams kyi gol sa yin// snying po de nyid rtogs mi 'gyur// rtsol ba'i chos la mthar phyung nas// 'jig rten rgyu 
'bras blo yi chos// shugs yis spang bya yin pa'o// 'dod pa'i mtha' la zhen pa dang// snang ba yul gyis rkyen byas pas// yang dag don gyi ngo mi shes// gzung ba'i 'khrul pas log par mthong// 'gro drug 
sems can thams cad ni// dug gsum nad kyis gzer ba la// nad kyi rgyu rkyen ma shes na// yun ring 'khor ba'i gnas su sdug/ ces gsungs so// rin po che sgron ma las/ 'khrul pa bstan pa'i le'u ste gsum </text>
</item>

<item><p>59</p><section>3</section>
<text>pa'o//// de nas sems dpa' rdo rje des// ston pa gsang bdag chen po la// 'khrul ba ldog thabs man ngag ni// dbang bskur byin rlabs 'bras bu ni// thabs kyi bye brag yan lag 
gang// zhes gsol ba dang/ ston pa gsang bdag chen po des// dbang bskur rang bzhin don bstan pa// dbang gi ngo bo dbye ba dang// bskur thabs byin rlabs 'bras bur bcas// ma skyes skye ba med pa'i 
dbang// mtshan ma'i dri ma med pa nyid// snying po mngon du bstan du med// ci yang ma yin dmigs su med// lha dbang lus la bskur ba dang// chos dbang sems la bskur lugs ni// lha dbang lus la bskur 
lugs ni// gnas lnga dag tu bum pa'i dbangabaskur ba// phung po lnga dang nyon mongs lnga// lha dang ye shes dag tu dbang bskur ro// rdzas dbang lce la bskur ba ni// gnas dang rdzas dang gsang bskur 
ba'o// thabs dang shes rab dbang bskur ni// gnyis su med par nyams kyis bskur ba'o// dbang bskur byin brlabs dri ma dag pa ni// lus ngag sems kyi dri ma dag/ 'bras bur bde bar gshegs pa'i 
gnas// chos dang sems la bskur ba ni// shes med snying po bum pa'i dbang// gtan du med pa'i gsang ba'i dbang// nyams su myong ba ye shes dbang// zhe 'dod bral ba brda'i dbang ngo// dbang bzhi bskur 
bas dri ma dag/ shes bya'i dri ma dag pa dang// blo yi dri ma dag pa dang// yid gnyis dri ma dag pa dang// phyi nang yongs su dag pa'o// stong pa'i ngang gsang bum pa'i dbang// gsal la brjod med gsang ba'i 
dbang// gsang ba nyams myong shes rab dang// nyams la ma zhen brda yi dbang// dbang bzhi bskur bas dri ma dag/ lhan cig skyes dang kun tu btags// smra brjod tshig dang zhen pa grol// bskur bas byin 
rlabs 'bras bu ni// sku gsum 'bras bu thob pa'i don// gsang stong gnyis med bum pa'i dbang// gsal kyang brjod med gsang ba'i dbang// gnyis med nyams myong shes rab dbang// nyams la ma zhen brda 
yi dbang// dbang bskur dri ma dag lugs ni// las dang nyon mongs shes bya dag/ 'bras bu ngo bor nyid kyi sku// rin po che sgron ma las/ dbang bskur bstan pa'i le'u ste bzhi pa'o//// de nas sems 
dpa' rdo rje des// ston pa gsang bdag chen po la// sdom pa bsrung mtshams dam tshig rnams// khyad par bye brag ji ltar lags// ston pa gsang bdag chen po de// dam tshig sdom pa bsrung mtshams ni// la la 
nyis brgya lnga bcu bsrung// la la sdom pa nyi shu bsrung// bya ba'i rgyud kyi dam tshig ni// rtsa ba yan lag gnyis sdom brgyad// rnal 'byor rgyud kyi dam tshig ni// rtsa ba yan lag gnyis sdom bcu// rnal 'byor chen </text>
</item>

<item><p>60</p><section>3</section>
<text>po'i dam tshig ni// gnyis sdom nyi shu rtsa brgyad do// rdzogs pa a nu yo ga ni// dmigs pa bzhi yi dam tshig bsrung/ rdzogs pa a ti'i dam tshig ni// rtsa ba gcig la yan lag gnyis// byang chub 
sems kyi dam tshig ni// rtogs pa'i ngang las mi 'da' zhing// 'khrul rtog rkyen khar ma shor na/ rtsa ba'i dam tshig chen po yin// 'dod zhen mtha' yi ma gos na// lta ba'i dam tshig chen po yin// yid kyi 'gyu 
bas ma bslad na// sgom pa'i dam tshig chen po yin// lus ngag bya ba thongs pa na// spyod pa'i dam tshig chen po yin// bar dor shes bzhin gsal ba na// 'bras bu'i dam tshig chen po yin// slob dpon dag gi 
dam tshig ni// snod ldan slob ma dag la ni// man ngag gab sbas mi byed par// 'khrigs sdebs 'dzur bcad dam tshig yin// 'og rus 'gen tshig byed pa la// bka' rgya bstan cing bka' gsang thub// gab 
'khrigs mi sdeb dam tshig yin// bka' las mi 'da'i dam tshig can/// mchog dang thun mong dngos grub 'di// tshe 'di rang la 'ong bar 'gyur// snod dang mi ldan gang zag la// zas nor phyi ltas man ngag 
spel// gab 'khrigs sdebs nas spel ba na// chos skyong mkha' 'gro rnams kyis su// yid dang mi mthun sdug bsngal rnams// tshe 'di rang la smin nas 'ong// nam zhig lus sems 'bral ba'i tshe// dbugs ma 
chad par mkha' 'gro yis// sha khrag sngon du za ba yin/ de nas rdo rje dmyal bar 'gro// snod dang ldan pa'i slob ma yis// slob dpon gsungs pa'i bka' mi gcig/ slob dpon gsungs pa'i bka' gcag 
na// khams gsum sems can bsad dang mtshungs// bskal pa stong gi sangs rgyas pas// rdo rje slob dpon gcig pu gnyan// snying dang dpral gyi mig ltar zungs// sangs rgyas stong la mchod pa bas// rdo rje 
slob dpon gcig mchod 'phags// rgyud 'chad dbang bskur man ngag ster// yon tan gsum ldan slob dpon ni// stong gsum btsal yang ci 'ga' tsam// srog la bab kyang 'khor bar bya// zhes gsungs 
so// rin po che sgron ma las// dam tshig bstan pa'i le'u ste lnga pa'o//// de nas sems dpa' rdo rje des// ston pa gsang bdag chen po la// chos rnams go 'byed bar do ji ltar lags// ston pa gsang 
bdag chen po des// bar do'i mtshan nyid don bstan pa// rang bzhin thog ma'i bar do ru// sangs rgyas sems can gnyis su btsal// rang bzhin rlung gi bar do ru// rlung 'gyu gnyis kyi gzhi yang btsal// zer 
gyi shes pa phra mo skyes pa las// rig par skye ba'i gzhi yang btsal// yan lag rig pa'i bar do ru// yar sgo mar sgo'i gzhi yang btsal// snang ba gsum gyi bar do ru// sku gsum 'byung ba'i gzhi yang btsal// kha </text>
</item>

<item><p>61</p><section>3</section>
<text>dog lnga yi bar do ru// gzugs brnyan 'od kyi gzhi yang btsal// 'od gzugs dag gi bar do ru// rigs drug 'khrul pa'i gzhi yang btsal// thos bsam shes pa'i bar do ru// yar gyi 'khrul 
lugs rtsad yang gcad// mar gyi gdams ngag bar do ru// ldog thabs rnam gsum nyams su blang// skye shi srid pa'i bar do ru// snying po klong nas 'char ba'o// zhes gsungs so// rin po che sgron ma las// bar 
do bstan pa'i le'u ste drug pa'o//// de nas sems dpa' rdo rje des// ston pa gsang bdag chen po la// chos rnams gzugs brnyan tshul du snang// me long gsum du ngo sprad pa// gang du ngo sprad ji ltar 
lags// ston pa gsang bdag chen po des// me long rnam gsum ngo sprad pa// kun gzhi sems kyi me long dang// rig pa gsal ba'i me long dang// chos kyi dbyings kyi me long ngo// gsal dngas chos kyi me long 
du// snang ba'i dngos po ngo yang sprad// sprad pas snang ste rang bzhin med// rig pa gsal ba me long du// 'khrul rtog bag chags ngo yang sprad// sprad pas med snang gzugs brnyan 'dra// kun gzhi sems kyi me 
long du// bde bar gshegs pa'i dgongs pa sprad// sprad pas med la yod snang yin// thams cad gzugs brnyan tshul du snang// snang ba de la rgya rnams rang sar btab// ces gsungs so// rin po che sgron ma 
las/ me long gsum du ngo sprad pa'i le'u ste bdun pa'o//// de nas sems dpa' rdo rje des/ ston pa gsang bdag chen po la// theg pa'i don rnams rtogs bya'i phyir// 'jug sgo la sogs ji ltar 
lags// ston pa gsang bdag chen po des// theg pa rnams kyi don bstan na// mtshan nyid theg pa'i 'dod lugs ni// bden gnyis rten 'brel bden pa bzhi// rang rang so so'i sgo nas 'jug/ yul sems 
gnyis su snang ba la// sems ni bdag dang bral bar lta// yul ni phra rab rdul du 'dod// yul gyi rgyu ni stong pa la// sems ni rnam par rig byed 'dod// yul gyi rnam pa sems su 'dod// sems ni rang rig 
gsal bar 'dod// yul gyi rnam pa brdzun pa la// sems ni rig pa bden par 'dod// bden pa gnyis su phye nas yang// yul ni kun rdzob tsam du snang// sems ni ston pa rang bzhin med// srung ba'i khrims 
kyi 'dod pa ni// rtsa ba bzhi las yan lag ni// nyis brgya lnga bcu dag tu srung// rtsa ba gsum las yan lag ni// sdom pa nyi shu tham pa srung// sbyangs pa'i yon tan bcu gnyis dang// 'tsho ba'i yo byad bcu 
gsum spyod// rdzu 'phrul mi mthun ya ma zung// pha rol phyin pa drug tu spyod// keng rus rtsol ba dbang po 'gegs// lugs bzlog mthun dang mi mthun sgom// mnyam gzhag rjes thob sgom pa dang// la la rtog pa </text>
</item>

<item><p>62</p><section>3</section>
<text>med par sgom// dgra bcom bse ru lta bu dang// lha gnas dag tu skye bar 'dod// phyi rgyud sngags kyi 'dod pa ni// dag pa gsum dang gnyis su 'dod// phyag rgya rnam bzhi 'jug pa'i sgo// rigs 
gsum lha yi dkyil 'khor dang// dag pa chos nyid lta ba'o// rigs bzhi lha yi dkyil 'khor dang// skye 'gag med par lta ba'o// rigs lnga lha yi dkyil 'khor dang// skye 'gag med par lta ba'o// rtsa ba lnga 
gsum yan lag ni// bdun bdun dag tu phye nas srung// 'phrin las bzhi dang cho 'phrul bzhi// yan lag bcu gcig rim pa dang// byang chub rnam lnga rim gyis sgom// longs spyod rdzogs pa'i zhing khams 
skye// bskyed rdzogs rnam gsum 'dod pa ni/ ting 'dzin gsum dang ye shes dbyings// bka' tshoms chen po bzhi nas 'jug/ snang stong gnyis med lta ba dang// rgyu 'bras gnyis su lta ba dang// zhe 'dod med 
par lta ba'o// rtsa ba gsum dang yan lag lnga// dmigs pa bzhi dang byang chub sems// sbyor sgrol rdzogs longs ma bcos spyod// phung po khams dang skye mched rnams// lha dang lha mor sgom pa'o// cho ga'i yan 
lag rnam gsum gyis// dam tshig ye shes gnyis med sgom// 'gro sa gsum gyis lam gdam zhing// skyon can gsum gyi 'phrang bsal nas// dran pa'i rtog pa bral ba sgom// dbyings gcig ye shes gcig grub 
dgag/ sku lnga ye shes lnga grub dang// sku gcig ye shes gcig tu grub/ ces gsungs so// rin po che sgron ma las/ theg pa'i 'dod gzhung bstan pa'i le'u ste brgyad pa'o//// de nas sems dpa' rdo rje 
des// ston pa gsang bdag chen po la// rin chen sgron ma thugs kyi bcud// dgongs pa'i la bzla ji ltar lags// ston pa gsang bdag chen po des// lta spyod sgom dang 'bras bu bzhi// sangs rgyas dgongs pa 
la bzla'o// gtan tshigs tshad ma gsum gyis ni// de nyid rtogs pa'i thabs su bstan// tshig dang ming gis 'dod pa rnams// lta med spyad med sgom med pa'i// thob med don gyi ngang du la bzla'o// ya thog 
gnad dang ma thog gnad// 'khrul rtsad gcad cing nyams su blang// snying po'i gnas lugs bzhi yi 'phrang// sangs rgyas sems can la bzla'o// mtshan nyid rnam gsum ngo sprad 'phrang// phyi nang gsang gsum la 
bzla'o// ldog thabs rim pa gdam ngag 'phrang// 'gyu lugs dus mtshams la bzla'o// snying po'i theg gcig sgron ma 'di// kun brtags rim dgu la bzla'o// zhe 'dod bral ba lta ba'i mchog/ yid kyi 'gyu 
med sgom pa'i klong// rang lugs ma bcos spyod pa'i rkyen// re ba med pa'i 'bras bu'i don// 'khrul rtsad chod na lta ba ci// dus gsum mi 'gro sgom pa gang// snying po mngon gyur sgom mi dgos// ldog thabs ma </text>
</item>

<item><p>63</p><section>3</section>
<text>shes mun pa 'jal// snying po shes med gsal ba 'di// dngos dang dngos med gang yang med// rig pa med las ji ltar skye// sgom du med la ci zhig sgom// brjod du med la ji ltar bshad// snying 
po'i rang bzhin mthong ba med// rgyud chad mdo 'don sngags zlos dang// mchod byed phyag 'tshal smon lam 'debs// gzhan gyi don du spro bar bya// don du 'dzin na 'khrul pa yin// lus ngag bya gtang dgongs 
pa la// yid gdung ma byed bde bar zhog/ yid dran mi 'gyu mi skye na// phyi nang 'khrul pa ma lus kun// mtshon cha chen po gcig gis gcod// dbus mtha' med pa'i don dam nyid// brjod du med pas tshig las 
'das// mtshan ma med pa'i stong chen po// 'gyur med ma bcos kun gyi lam// zhe 'dod med pa thig le'i klong// sgro skur gnyis bral yang dag nyid// ye stong ye med ming dang bral// rgyu rkyen med pa'i snying po 
nyid// kun khyab rgya ma chad pa'i ngang// mi zad gter gyi mdzod chen po// snying po'i don ni bstan du med// cir yang ma mthong lta ba la// rtsal gyi yan lag lta ba rnams// so sor snang yang gcig las med// ma 
skyes bcos med nam mkha' 'dra// dbyibs dang kha dog ma grub pas// 'di 'dra mtshon med byang chub sems// lus ngag yid gsum 'bad pa bral// bya med spyod mchog ngang du spyad// 'khrul rtog med pa'i ngang 
la spyod// skyes dang skye med gnyis med spyod// mi 'gyu mi dmigs rang gsal sgom// 'gro med yengs med ngang la sgom// rig pa'i dran pa mi skye sgom pa'o// gzhag med rang sar gzhag pa ni// sgom du med pa'i 
sgom pa yin// gzhan nas thob med 'bras bu'i mchog/ rgyu rkyen med pa chos kyi sku// nam mkha'i mtha' dang mnyam pa'i mchog/ rmad byung rin po che yi gter// chos sku'i rang bzhin sku la khyab// chos sku'i mtshan 
nyid thams cad mkhyen// chos sku'i rang bzhin bstan du med// 'khrul pa'i zhen pa grol ba'i tshe// bdag dang gzhan du yod ma yin// log pa'i rgyud las grol ba na// bde ba chen po don gyi mchog/ snying po'i 
don ni gcig pa nyid// ma bcos don la gos pa med// 'khrul pa'i skyon gyis rtogs pa dka'// ldog pa'i thabs kyi man ngag gis// gang la gang skyes thad kar gsal// snying po'i rtsa ba mtshon du med// 'khrul 
pa'i rnam pa rang grol sangs// ma bu ngo phrad rtogs pa'i mchog/ chos rnams gang yang mthong ba med// 'khrul rtog rnam pa cir yang snang// mkhas pa de yis grol bar 'gyur// yid rtog bag chags 'chad par 
'gyur/ yid la mi byed bya ba btang// lus ngag 'bad pa gang yang min// snying po rang bzhin mngon gyur na// rnam shes grong la 'jug pa min// 'khor ba snying po rtogs pas non// bden pa'i don mthong skyes bu </text>
</item>

<item><p>64</p><section>3</section>
<text>ni// 'od gsal stong pa'i ngang la gsal// mnyam gzhag rjes thob med pa'i ngang// snying po ye shes nyid du gsal// snang ba'i phyi rgya chod pa ni// dbang po rang yan nyid du bde// zhes gsungs 
so// rin po che sgron ma las// dbyer med bstan pa'i le'u ste dgu pa'o//// de nas sems dpa' rdo rje des// ston pa gsang bdag chen po la// gsal byed rin chen sgron ma 'di// 'gro ba'i don du ji ltar 
'byung// zhes gsol pas/ ston pa gsang bdag chen po des// sku gsum 'gro ba'i don bstan pa// chos kyi sku yis 'dul ba dang// longs spyod rdzogs skus 'dul ba dang// sprul pa sku yis 'dul ba'o// chos 
kyi sku yis 'dul ba ni// sku gsung thugs kyi sprul pa las// rang rgyud 'brel ba'i 'khor rnams 'dul// longs spyod rdzogs pas 'dul ba ni// phyi nang gsang ba gsum las ni// don gyis gcig pa'i 'khor 
rnams 'dul// sprul pa sku yis 'dul ba ni// phyi 'khor nang 'khor gsum las ni// 'dod pas bsdus pa'i 'khor rnams 'dul// de nas sems dpa' rdo rje des// gsang bdag chen po la gsol ba// sku 
gsum gyi rgyu ni gang lags/ rigs kyi bu chos sku ni kun gzhi rnam shes las 'byung/ longs sku ni yid kyi rnam shes las 'byung/ sprul sku ni sgo lnga'i rnam shes las 'byung/ yang gsol ba/ sku gsum gyi rang 
bzhin gang gsungs pa/ chos sku ni stong pa nyid do// longs sku ni mi g.yo ba'o// sprul sku ni rgyun du 'byung ba'o// yang gsol ba/ sku gsum gyi mtshan nyid ni gang/ gsungs pa/ chos sku nam mkha' lta 
bu'o// longs sku 'ja' tshon lta bu'o// sprul sku chu zla lta bu'o// yang gsol ba/ sku gsum gyi bzhugs gnas ni gang/ gsungs pa/ chos kyi sku'i bzhugs pa'i gnas ni dbyings rnam par dag pa'i 
mkha'o// longs sku'i bzhugs pa'i gnas ni 'og min gyi gnas na bzhugs so// sprul pa sku'i bzhugs pa'i gnas ni 'dzam bu'i gling na bzhugs pa'o// yang gsol ba/ sku gsum gyi gzhi ni gang lags/ 
gsungs pa/ chos kyi sku'i gzhi ni stong pa nyid kyi ye shes so// longs sku'i gzhi ni mnyam pa nyid kyi ye shes so// sprul pa sku'i gzhi ni so sor rtog pa dang bya ba nan tan no// yang gsol pa/ sku gsum gyi 
zhing khams ni gang/ gsungs pa/ chos sku'i zhing khams ni nam mkha' gar khyab pa tshud chad do// longs sku'i zhing khams ni 'og min gnas thams cad do// sprul sku'i zhing khams ni 'dzam bu gling bye ba phrag 
brgya'o// yang gsol ba/ sku gsum gyi bstan pa ni gang/ gsungs pa/ chos sku'i bstan pa ni nang gi bskyed rdzogs rnam gsum mo// longs sku'i bstan pa ni phyi rgyud sde gsum mo// sprul sku'i bstan pa ni mtshan </text>
</item>

<item><p>65</p><section>3</section>
<text>nyid sde gsum mo// gsol pa/ sku gsum gyi bshad lugs ni gang/ gsungs pa/ chos sku byin gyis brlabs kyis bshad/ longs sku rang gi ngo bos bshad// sprul sku tshig sdeb sbyor legs pas 
bshad/ gsol pa/ sku gsum gyi brgyud pa ni gang/ gsungs pa/ chos sku dgongs pas brgyud/ longs sku rigs pas brgyud/ sprul sku rna ba nas rna bar brgyud/ gsol ba/ sku gsum gyi sdud pa po gang/ gsungs 
pa/ chos sku'i bstan pa rdo rje sems dpas bsdus/ longs sku'i bstan pa phyag na rdo rje bsdus/ sprul sku'i bstan pa kun dga' bos bsdus pa'o// gsol pa/ rin chen sgron ma'i theg pa ni sku gsum gyi gsungs pa 
lags sam ma lags/ gsol pa/ gang gis gsungs pa/ nga nyid kyis gsungs so// gsol pa/ gang gi don du gsungs pa/ mi dang lha'i don du'o// gsol pa/ ci'i phyir gsungs pa/ nad pa lta bu'i sems can 
gyi phyir ro// gsol ba/ nad kyi rgyu ni gang/ rkyen ni ci/ ngo bo ni gang/ gsungs pa/ rgyu ma rig pa/ rkyen 'gyu ba/ ngo bo rig pa'o// gsol pa/ sman pa'i mchis sam/ gsungs pa/ thabs ni mchis so// bla ma'i 
gdam ngag dang/ tshad ma gsum dang ldan na ni sman pa'i thabs so// zhes gsungs so// rin po che sgron ma las/ sku gsum gyi dris lan bstan pa'i le'u ste bcu pa'o//// de nas sems dpa' rdo rje des/ 
ston pa gsang bdag chen po la// sangs rgyas kun gyi thugs kyi bcud// rin chen gsal ba'i theg pa 'di// 'gro ba'i don du ji ltar 'byung// 'gro ba'i ston pa gang gis byed// ces gsol pa bstan pa 'byung 
ba'i dus bstan pa// lha gnas gsum du dar gyur nas// 'dzam gling mi yi zhing dag tu// yang sprul tha ma'i bstan pa 'byung// zhes gsungs nas/ ting nge 'dzin la snyoms par bzhugs so// de'i tshe de'i dus na 
sangs rgyas kyi mthus/ sum cu rtsa gsum gyi gnas nas lha de ba bzang skyong la bu gcig skyes pas/ bu de gzhan dang mi 'dra ba zhig byung nas bsam gtan gyi bu khang brtsig pa dang/ mchod pa'i las byed pa dang/ 
bsam gtan sgom pa byed pa zhig byung nas/ lha rnams rab tu dga' nas/ lha'i dbang po brgya byin gyis khrus chab gsol nas btags pa/ rab dga' snying po zhes bya bar btags so// de nas lha'i bu de nyal 
ba'i rmi lam na/ mchod rten khri 'phang dgu pa gcig la srog snying rtse dgu pa gcig la 'dzegs shing rmi/ bum pa 'khyil ba'i nang du 'dug pa rmi/ gser gyi ral gri gcig thogs kyi rmi/ snying khar nyi zla phrugs 
gcig shar ba rmi/ nam mkha'i mthongs su bltas shing rmi/ rgya mtsho chen po gcig hub kyi 'thungs shing rmi bas/ de nas nam mkha' na mar la sgra gcig byung nas/ lha'i bu khyod/ dus gsum sangs rgyas thugs kyi </text>
</item>

<item><p>66</p><section>3</section>
<text>sras// theg pa'i snying po thugs kyi bcud// bstan pa'i bcud 'dzin theg pa'i mchog/ skal ldan 'gro ba'i don ched du// mtha'i mun pa bsal nas ni// rnam grol 'bras bu thob par mdzod// ces 
lung bstan to// de nas lha'i bus/ gsang bdag chen po la zhus pa/ rnam dag dri ma dang bral ba'i// byams mgon thugs rjes chen po khyod// 'gro ba rnams la ma bzhin brtse// kun mkhyen khyod kyi spyan sngar 
'dud// dus 'dir thugs rjes skyab tu gsol// zhes zhus pas gsang bdag chen pos// rab dga' snying po la gsol ba// dus gsum sangs rgyas thugs kyi bcud// rin chen sgron ma thabs ldan pas// gu 
lang gzer bzo'i don ched du// lhun grub 'bras bu thob par mdzod// ces gsungs so// de nas rab dga' snying pos 'od gsal gnas su/ rdo rje sems dpa' la 'di skad ces gsol to// ma bcos skye 
'gag med pa'i don// de don bdag gis ma rig pas// kun mkhyen khyod kyis bstan du gsol// ces gsol pa/ rdo rje sems dpas bka' stsal pa/ nam mkha' rdo rje a dang gsum// gting ltar mi gsal 
rin po che// sprin dang mun pa ling thog gi/ de don mthong ba shin tu dka'/ zhes gsungs so// de nas rab dga' snying pos sum cu rtsa gsum gyi gnas su lha'i dbang po brgya byin gyi spyan sngar phyin nas/ lha'i 
dbang po yang dag pa'i don du ji lta bu/ gsol pa/ bstan du med pa'o// lha'i dbang po bstan du med pa'i don ni ji lta bu/ gsol pa/ nam mkha' lta bu'o// gsol pa/ nam mkha'i don ji lta bu/ gsungs pa/ 
ma bcos/ ma byung/ ma skyes pa'o// de nas rnam par dag pa'i zhing khams na sangs rgyas rdo rje 'chang zhes bya ba dang/ rin po che snang ba'i zhing khams na sangs rgyas rin chen zhabs zhes bya ba dang/ 'od snang ba 
zhes bya ba'i zhing khams na sangs rgyas 'od kyi rgyal po zhes bya ba dang/ grub pa rnam dag ces bya ba'i zhing khams na sangs rgyas grub par snang ba zhes bya ba dang/ stug po bkod pa'i zhing khams na sangs rgyas
gtsug phud can zhes bya ba dang/ skar ma bkram pa'i zhing khams na sangs rgyas bsam gyis mi khyab pa dang/ 'das pa'i sangs rgyas dang/ ma 'ongs pa'i sangs rgyas dang/ da ltar gyi sangs rgyas dang/ gsang 
bdag chen po dang/ kun tu bzang po dang/ rnam par snang mdzad dang/ bcom ldan 'das la sogs pa rnams mgrin gcig tu byin gyis brlabs nas/ theg pa'i snying po thugs kyi bcud// rin chen sgron ma khyod 
yin pas// sangs rgyas kun gyi bstan pa shar// ces gsungs so// de nas lha'i dbang po la sogs pas khrus chab gsol nas/ lha'i dbang pos 'di skad ces gsol to// sangs rgyas kun gyi thugs kyi </text>
</item>

<item><p>67</p><section>3</section>
<text>sras// snying po rang bzhin chos kyi sku// kun mkhyen dri ma dang bral bas// 'gro ba'i bsam bzhin re ba skong// lha rnams dag par khrus gsol nas// nyon mongs sgrib pa kun byang nas// 'gro ba 
mos pa drang ba'i phyir// ston pa'i sgron mar dbang bskur bas// ma rig mun pa dang bral byed// de skad gsol pa dang/ rab dga' snying po de/ brgyad khri bzhi stong chos kyi sgo// skad cig nyid la gsal bar 
snang// de skad ces gsol to// rang byung kun mkhyen me long nyid// mkha' 'dra ye shes lhun gyis grub// mnyam nyid ye shes brdal ba'i klong// skal ldan mos pa'i re ba skong// 'gro bi' mun sel don du 
'gro// zhes gsungs so// rin po che sgron ma las/ yang sprul ston par 'byung ba'i le'u ste bcu gcig pa'o//// de nas sems dpa' rdo rje des// rab dga' snying po la rgyud yongs su gtad pa 'di gsungs 
so// dgongs pa'i don 'dzin skyes bu la// rgyud kyi rgyal po 'di gtad do// yon tan ma lus kun 'byung ba'i// yid bzhin rin po che yi rgyud// snod ldan re ba skong ba'i mchog/ rmongs pa'i mun pa sel ba 
yi// snang gsal ye shes sgron ma'i rgyud// dgongs pa gcig nas gcig brgyud pa'i// rgyud kyi rgyal po 'di gtad do// nam mkha' dang mnyam snying po'i rgyud// gsal ba'i go byed nyi zla'i rgyud// rgyud kyi rgyal po 
'di gtad do// rgyud la ma g.yos rgya mtsho'i 'jings// rgyud kyi rgyal po 'di gtad do// 'dzam gling dbus kyi snying po ru// rin chen lta bu'i gang zag la// rgyud kyi rgyal po bshad cing gdams// shes rab snying rje 
ldan pa yin// nges pa'i yid ches skyes pa la// snying po mchog gi don nyid bstan// lta spyod log pa'i nga rgyal can// snying po nyid kyi sgra 'gyur bas// 'byung ba'i mtshan ma'i dbyings su sba// de nas rgyud kyi rgyal po 
'di// rigs bzang lta spyod 'brel ba yi// snod ldan don du 'byung bar 'gyur// nam zhig dus kyi tha ma la// bka' rgyud don la mkhas gsal ba'i// rigs can 'brel bar 'byung ba'o// de yi dus kyi gang zag 
rnams// rgyal po blun po gdug pa dang// rigs ngan phra ma can gyi sar// sgrub pa 'di yi dus min pas// snying po 'byung ba'i dbyings su 'gro// gsal ba 'od dang nub pa 'byung// rgyal pos bla yi khrims 
ma thug/ blon po bka' gsang gnyer ma thub// nyan thos 'dul ba'i khrims ma thug/ btsun mos rang gi lus ma thub// 'byung bas mtshan ma'i rtags ma thub// de yi dus su bstan pa yi// nyi zla'i 'od ltar 
gsal gyur na// bstan pa'i snying po dar bar 'byung// snod ldan dag kyang 'byung bar 'gyur// zhes gsungs so// rin po che sgron ma'i rgyud las/ rgyud gtad pa dang lung bstan pa'i le'u ste bcu gnyis </text>
</item>

<item><p>68</p><section>3</section>
<text>pa'o//// rin po che sgron ma zhes bya ba'i rgyud rdzogs so//// slob dpon bi ma la mi tra dang/ lo tsA ba gnyag ku mA ras rgyal po yon mchod kyi don du dbu tshal gser khang du bsgyur ba'o// chos 
skor mda' 'ug 'dod pa dang// rgyal po grong sprang byed pa dang// chos gos 'og tu gri 'dzugs dang// che btsun dug la spyod pa'i tshe// nyi zla'i 'od ltar 'byung bar 'gyur//// 
rgya gar skad du/ tsit+ta pa thi ka ma hA ko sha nA ma/ bod skad du/ sems phyogs chen po'i mdzod ces bya ba/ thog ma thugs rje chen po rin chen gsal ba'i sbubs na bzhugs tsam na/ sa bon ni smin la 
'bras bu ni ma smin pa bzhugs te/ ngo bo rang bzhin thugs rje tsam gcig tu gnas te/ de nas thugs rje chen po de me tog gi sbubs su bzhugs pa'i dus su/ phyi sprul pa'i skur smin pa dang/ nang ye shes kyi 
dkyil 'khor du smin pa dang/ thugs shes rab yongs su rgyas pa gsum dus mtshungs pas/ thugs rje chen po de yi thugs ka nas/ ye shes kyi 'od zer spros te/ bar der mi mjed kyi 'jig rten gyi khams rang 
bzhin gyis chags so// de nas thugs rje chen pos lho phyogs bde ldan yid 'dres kyi tshal du byon nas/ nyid kyi mdzod bu'i bu ga nas ye shes kyi spyan phye ste/ de'i 'od zer las sangs rgyas dam pa'i dpal gzhi 
sgyu ma lta bu'i skur sprul nas/ byang chub sems dpa' ro langs bde ba la dam pa'i dpal gyis lung bzhi bstan te/ de dang po rin po che gsang ba'i sbubs chen po bstan/ de nas nang sgo chen po bzhi phye ste bstan/ 
de nas bar gyi sgo bzhi phye ste sgo brgyad gcig tu bsgrigs/ de nas phyi sgo zab mo klong nas phye ste thugs rjes sems can gyi don byas so// dam pa'i skyes bu bzhis smras pa/ e maho// gsang ba rmad du byung ba'i
chos// brjod pa kun las rab tu 'das// brjod med de nyid sna tshogs pa'o// ngo bo 'gags med yongs su grags// zhes gsungs so// Ar+ya pa lo zhes brjod do// e ma'o// rdo rje phung po'i yan lag 
kyang// rdzogs pa'i sangs rgyas lnga ru grags// zhes gsungs so// e maho// rdul gcig steng na rdul snyed pas// phyag rgya'i dkyil 'khor gsal 'phro thim// de nyid dag pa'i rang bzhin pas// ngo mtshar bzhi 
bcu rtsa gnyis 'grub// a ho su kha e ma ho/ chos min ye shes rang byung bas// chos kun khong nas brda bar bya'o// kye ho kye ho/ A li kA li/ yan lag med pa'i rdo rje/ thabs che ba ngo mtshar to/ sangs rgyas nyid 
kyi skad zab mo'i klong nas zab mo'i tshig brjod pas// don dam 'gyur med snying po lhun gyis grub// chos 'byung spyi khog chen po'i don// byin gyis brlabs kyis bshad pa las// sangs rgyas nyid la yi ge </text>
</item>

<item><p>69</p><section>3</section>
<text>med// dam pa'i skyes bu bdag phyag 'tshal// zhes sems dpas gsol to// ngo mtshar to// sgo brgyad bsgrigs pas sgo gcig nyid la gnang/ dbus chos 'byung chen po las thugs rje rang 'byung gi 
sgo bzhi phyir bstan te/ rig pa rang shar gyi dgongs pa me long dang snang ba ltar rang shar ro// thugs rje chos kyi sgo bzhi nang du bstan te/ mtshon byed tshig gi sgron me dang/ mtshon bya don gyi gzhi ma gnyis tha mi 
dad par tshigs ma sbyar te gzhag go/ de yang man ngag gi klong brtol ba ni// gnas lugs rnam pa drug gis dkyus kyi sa bcad nas/ sangs rgyas mnyam sbyor gyi dgongs pas don dang man ngag la sbyar zhing/ de 
nas dam pa'i skyes bu bzhis chos kyi mthar gtugs pa'o/ kha sbyor bar na bde gnas pa/ oM gyur sngags kyi sdong po la// yan lag med pa'i rdo rje bshad// ces sangs rgyas nyid kyi bka' 'o// chos sku rang byung 
'od gsal bas// nyi ma'i snying po bzhin du gnas// sa bon zla ba rgyas 'dra ba// til 'bru zer gyi sbu thag tsam// mi gsal gsal ba'i bdag nyid can// thugs kyi yi ge 'bru gcig pu// chos rnams kun gyi rtsa 
ba ste// chos rnams kun gyis nga ma mthong// dper na mig gi sgron me la// ling tog sprin gyis bsgribs pa bzhin// nga yi sgrib shing chos yin no// ye shes lhun rdzogs chen po'i sku// gsal 'tsher lhun sdug gzi 
byin ldan// sna tshogs 'od zer 'phro ba yis// khams gsum pa yang yang dag sgrol// shes bya'i dbyings na 'od gsal ba// gser gyi yi ge 'bru gcig pu// gzhi rtsa med las yig 'brur gsal// me long nang 
gi gzugs snang 'dra// gzhi lhun grub kyi snying por rang byung// yon tan ye shes dkyil 'khor du rang shar// 'bras bu spyi spyod kyi ye shes su rang rdzogs so// rdo rje mgon po thugs kyi mchog/ rgyu gcig pa nyid sna 
tshogs te// kun 'byung rgyu yi ye shes yin// ma bcos rang byung dbyings nyid na// yig 'bru gcig gi yan lag las// thams cad rgyas par bstan pa ni// dam pa'i skyes bu dam pa bzhin// sangs rgyas kun gyi 
ngo bor shar// sku gsum rang lugs rnyog pa med// 'dzin med shes rab lcags kyu yis// nam mkha' las byung nam mkha' 'dzin// nam mkhas nam mkha' zin gyur na// nam mkha'i mkha' 'dra bde bar 
gnas// nga lus med pa'i sngon rol na// bdag gis bdag nyid chen po lta// bdag gis bdag nyid de mthong na// bdag med sku gsum shes rab mthong// shes rab rang bzhin gsum ldan pas// ltar med 
don la yang dag blta// kye sems dpa' chen po legs par nyon cig/ e ma'o// bde gshegs bcom ldan 'das// sangs rgyas kun gyi ye shes sku// rtogs par bka' ba snying po'i don// rab tu mi rtogs </text>
</item>

<item><p>70</p><section>3</section>
<text>gnas med pa'o// zhes gsungs so// e maho// ye nas rnyog pa med pa'i sku// bsgoms pas mi zin chu zla 'dra// rtog pa med pa sgom pa'i mchog/ ces gsungs so// e ma'o// mi gnas ye shes 
dngos rtog mtha' dang bral// phyogs lhung med pa'i shes rab khong na gsal// sku gcig yig 'bru ma nyams so sor mkhyen// rang gi shes rab sna tshogs sprul pa'i sku// de ltar rtogs pa'i skyes bus thams cad 
mkhyen// mtshan mo'i yul bzung ci dgar bsgoms kyang 'grub// ces gsungs so// e ma'o// chos sku gcig las so sor don brjod kyang// rang rig rgyal po gdod nas che ste 'phags// ting 'dzin rtse 
gcig yid dam don brjod kyang// rtog pa med par rgyal ba mya ngan yongs mi 'da'// zhes gsungs nas/ dam pa'i skyes bu bzhi skye med kyi dbyings su gshegs so// sgo bzhi lde mig dang sbyar te bshad pa'o// sgo 
brgyad nang du sbyor ba ni// sangs rgyas kun gyi dgongs pa yin// sgo gcig phyir la bstan pa ni// ro langs bde ba bdag nyid kyis// rgyu 'bras gnyis kyi don gyi phyir// 'khor lo phyi nang gnyis su 
bskor// ces gsungs so// chos 'byung chen mo zhes kyang bya// gsang sngags kyi spyi khog chen mo chos thams cad kyi gung shing lta bu/ yan lag med pa'i rdo rjes bshad pa/ bcom ldan 'das bdag cag gis lung 
bstan pa 'dis bcom ldan 'das la mngon par bstod do// thig le gsang skor gyi mdzod kyi rtsa rgyud rdzogs so//// rgya gar skad du/ bud+d+ha sarba sa mi ti mang la A ta/ dz+nya na a lo ke 
ma hA tan tra nA ma/ bod skad du/ sangs rgyas thams cad kyi dgongs pa ma bcos ji bzhin ma'i don ye shes kyi mar me chen po'i rgyud ces bya ba/ dpal rdo rje sems dpa' la phyag 'tshal lo// 'di skad bdag 
gis bdag nyid chen po la thos pa'i dus gcig na/ 'og min gyi gnas rgyan ma bkod par snang ba/ yang dag par rdzogs pa'i sangs rgyas rdo rje 'chang chen po lhan cig skyes pa ye shes/ rang snang rtogs pa'i 
'khor/ 'du 'bral med pa'i grogs/ rtag par bzhugs pa'i tshe/ gdul bya rang snang gi 'khor dang thabs cig tu bzhugs so// de'i tshe rdo rje sems dpas 'di skad ces gsol to// kye kye/ mi 'gyur lhun grub 
kun bzang rdo rje 'chang// sangs rgyas kun gyi sa na dgongs pa ji ltar bzhugs// 'khrul gsum sbubs nas ma 'khrul sangs rgyas ji ltar gnas// ma btsal ngang la bsdad pas rtogs ldan ji ltar grol// de rang 
gi mtshan nyid mngon du ji ltar 'gyur// 'dus pa'i tshogs dang ma 'ongs snod ldan rjes 'jug la// bstan pa'i sgron mar gyur pa ye shes mar me'i rgyud// brjod med don dang brda yi sgo nas gsung du gsol// </text>
</item>

<item><p>71</p><section>3</section>
<text>ces zhus so// de nas rdo rje 'chang chen pos bka' stsal pa/ sangs rgyas sa dang 'gro ba'i rgyud las gnas lugs dang// rtogs ldan ma btsal mngon du ji ltar 'gyur// dris pa'i don dang dmigs 
rnams nges pa'i 'khor la bshad// ces gsungs so// sangs rgyas thams cad kyi dgongs pa ma bcos ji bzhin ma'i don ye shes kyi mar me chen po'i rgyud las/ gleng gzhi dang gleng slang ba'i le'u ste dang 
po'o//// de nas rdo rje sems dpas gsol pa/ kye kye bcom ldan rdo rje 'chang// dgongs pa'i gnas lugs gsung du gsol// ces zhus so// de nas ston pas bka' stsal pa/ rigs kyi bu kun nges par 
zungs shig/ yang dag par rdzogs pa'i sangs rgyas kyi dgongs pa dpag pa'i yul las 'das na yang/ ngas mdo tsam gcig bstan to// spyir sangs rgyas kyi dgongs pa ni thugs rje skur bzhugs so// mkhyen pa 
ye shes su gsal lo// rgyud tha dad med pas thig le nyag gcig tu bzhugs so// de logs na med pas so so rang rig pa'i ye shes su bzhugs so// thugs rje sku ru mi bzhugs na/ ston pa 'jig rten du mi 
'byon te/ sangs rgyas kyi mdzad pa lhun grub kyis 'gags pas/ nyan thos rang rgyal dang khyad par med do// 'khor 'das 'brel chad do// mkhyen pa ye shes su mi gsal na/ mu stegs chad pa'i lta ba dang khyad 
par med do// de yang lhun grub kyi ye shes med na/ chad pa spyir gol lo// mngon gyur gyi ye shes med na/ las rgyu 'bras chad par lta ba mu thug pa la sogs par gol lo// rgyud tha dad med pa thig le nyag gcig 
tu mi bzhugs na/ grangs can dang bye brag pa gnyis su gol lo// logs na med pas thams cad so so rang rig tu mi bzhugs na/ mu stegs rig byed par gol lo// kye ma rigs kyi bu kun sangs rgyas kyi 
bstan pa la ma tshud pa'i log lta can/ yang dag pa'i lta ba la bar du gcod pa'i lta ba'i mu ngan pa grub mtha'i stegs bcas pa de lta bu sngon yang byung ngo// da lta yang yod do// phyis kyang 'byung bar 'gyur bas/ 
de'i 'dod pa las rab tu grol bar bya'o// sangs rgyas kyi bstan pa la zhugs pa dang/ bstan pa'i byin rlabs la spyod pa dang/ nyan thos dang rang rgyal pa la sogs lta ba dman pa/ gzhan don mi nus pa/ rang 
don gtso bor 'dzin pa dus gsum du 'byung bas/ de las rab tu grol bar bya'o// e ma'o rigs kyi bu kun/ thugs rje sku ru bzhugs pas/ mdzad pa 'phrin las kyi gol sa/ nyan thos dang rang rgyal gyi skyon ma 
spangs par ka nas dag go/ yon tan ma bsgrubs par sku gsum 'du 'bral med par ye nas lhun grub kyis grub bo// mkhyen pa ye shes su gsal bas/ mu stegs chad pa'i skyon gnyis ma spangs par ka nas </text>
</item>

<item><p>72</p><section>3</section>
<text>dag go/ yon tan ma bsgrubs par ye shes gnyis su lhun gyis grub bo// rgyud tha dad med pas thig le nyag gcig tu gnas pas/ grangs gcig gi rdul dang/ mun pa dang/ chen po so sor gyur pa 
la sogs pa nyi shu rtsa lngas rdzas grub tu rtag par 'dzin pa dang/ 'bras bu'i chos nyi shu rtsa lngar 'dod pa dang gnyis grangs kyi sgo nas mthun pa dang/ bye brag pa rdzas dang/ yon tan las dang/ spyi bye brag 'du ba 
drug tu 'dod pa dang/ sku lnga ngo bo nyid du 'dod pa dang drug yul lnga bdag tu med par 'dod pa dang drug rigs lnga spyi gzugs su 'dod pa dang drug ye shes lnga mi gnas pa'i ye shes dang drug tu 'dod pa de/ 
grangs kyi sgo dang rang byung ye shes mi 'gyur zhing/ 'bras bu phyir mi ldog pa'i sgo nas phyogs gcig gis/ 'dra bzhi'i gol sa rnam par dag go/ so so rang rig pa'i ye shes su bzhugs pas/ thig le nyag gcig 
tu 'dod pa'i gol sa rnam par dag go/ thig le 'od du gsal ba yang rang bzhin spros dang bral bas/ rig byed sde lnga'i gol sa rang bzhin gyis rnam par dag go/ kye ho/ rang gis rang bzhin ma bcos de bzhin 
nyid// sprin bral mkha' la nyi ma'i snying po gsal// 'khrul rtog glo bur sprin gyis bsgribs par gyur pa bzhin// rang gi rang bzhin ma shes gol sar lhung// kun gyis spyod yul ma yin mthong bar mi 'gyur 
bas// so so kun la sgrib par rim par gnas pa yin// de phyir blo la gol sgrib snang bar gyur na yang// ka dag lhun grub don la gdod nas rnam par dag/ e maho// de'i phyir sangs rgyas kyi dgongs pa ni/ 
skyon ma spangs par ka nas dag pas ye nas sangs// yon tan ma bsgrubs par lhun gyis grub pas ye nas rgyas pa zhes bya'o// zhes gsungs so// sangs rgyas thams cad kyi dgongs pa ma bcos ji bzhin ma'i 
don ye shes kyi mar me chen po'i rgyud las/ sangs rgyas kyi dgongs pa mdor bstan pa'i le'u ste gnyis pa'o//// de nas yang rdo rje sems dpas zhus pa/ kye kye ston pa rdo rje 'chang// thugs rje sku ru ji ltar 
bzhugs// zhes zhus so// de nas rdo rje 'chang chen pos bka' stsal pa/ rigs kyi bu sku'i rnam grangs bsdus pas gsum du bzhugs so// gang zhe na/ rig pa ma 'gags pa gzhi chos kyi sku lhun grub ye shes kyi 
kha mig can no// shes rab la gsal ba 'bras bu longs spyod rdzogs pa'i sku shes rab kyi kha mig can du bzhugs so// gdul bya la snang la thugs rje sprul pa'i sku 'od kyi kha mig can no// des yang sprul zer gyi 
kha mig can du 'phros pa'i gzhi ma 'gags pa'o// kye ma chos kyi sku la ye shes kyi kha mig med na/ longs sku la shes rab kyi kha mig mi 'ong ngo// longs sku la shes rab kyi kha mig med na/ sprul sku 'od kyi kha mig </text>
</item>

<item><p>73</p><section>3</section>
<text>mi 'ong ngo// sprul sku la 'od kyi kha mig med na/ yang sprul 'od zer gyi kha mig mi 'byung ngo// e maho de'i phyir ye shes kyi kha mig can du bzhugs lugs 'chad de/ lhun grub ye shes kyi kha mig 
can yin pas/ mngon 'gyur mtshan ma can med de/ sku thams cad kyi ngo bo nyid yin pas 'byung bzhir gnas te/ ye shes kyi kha mig la yon tan du grub pa'o// rigs kyi bu mngon gyur ye shes kyi kha mig med 
pas/ lus lnga'i mtshan mar ma grub pas stong ngo// de yang ji ltar stong zhe na/ gdos bcas sha khrag gi lus med pas/ pha'i rgyu dang ma'i rkyen gyis ma bskyed de/ chags sdang dang reg bya'i thogs pa las 'das 
so// 'gyu byed yid kyis gzugs las grol bas gzung 'dzin du mi 'gyu/ chags sdang du mi skye ste sgo lnga las yul lngar skye bas ngo bo nyid kyi rtog pa dang/ yid sgo lnga'i rjes su 'brangs shing gzung 'dzin du 'gyu 
bas mngon par spyod pa'i rtog pa dang/ nyon mongs pa'i yid lnga phyi'i bag chags 'dzin byed yin pas rjes su dran pa'i rtog pa skye'o// de gsum las grol ba'o// dmigs pa rnam par dag pa'i ting nge 'dzin gyi 
lus med pas/ cho ga'i yan lag gis lhar bskyed nas sgom pa bskyed pa rim pa'i bzang rtog dang/ dngos po bkag nas blos stong pa nyid du sgom pa rdzogs pa rim pa'i bzang rtog ste/ rigs kyi bu nga gdod ma 
nyid nas sems las 'das pa'i sangs rgyas/ rnam par mi rtog pa'i ye shes su bzhugs pas/ rtog pa'i ming yang med do// rig pa dngos med kyi ye shes la gzung 'dzin dang sdos pa'i chos yod ma myong 
ngo// mtshan ma 'od kyi lus med pas kha dog dang dbyibs su grub pa med de/ gdul bya la snang ba'i sku'i mtshan ma las grol lo// gcod byed shes rab kyi lus med pas yul dang yul can shes bya shes byed 
gnyis med de/ rang la rang gsal bas rang byung gi ye shes so// rigs kyi bu snying po ma 'gags pas gsal te/ snying po la skye med 'gag med pas dus gsum mnyam pa nyid du gsal/ gdangs la phyi nang med 
pas yul sems gnyis med du gsal/ sku la mdun rgyab med pas ye shes zang thal du gsal/ mkhyen pa la phyogs ris med pas chos thams cad dag pa la nyag gcig tu gsal lo// rigs kyi bu sgrib pa med 
pas zang thal te// snying po la skye 'gag med pa'i yon tan gyis dus kyis ma bsgribs te zang thal/ bag chags kyi rkyen gyis ma bsgribs pas zang thal te/ gdangs la phyi nang med pa'i yon tan no// lus lnga yis 
ma bsgribs pas zang thal te/ sku la mdun rgyab med pa'i yon tan no// mun snang gi rkyen gyis ma bsgribs pas zang thal te/ ye shes kyi spyan la gsal sgrib med pa'i yon tan no// de ltar lhun gyis grub </text>
</item>

<item><p>74</p><section>3</section>
<text>pas thams cad du 'char gzhi ma 'gags te/ sku gsung thugs bde ba chen po rin po che gsang ba'i sbubs su lhun gyis grub pa'i yon tan no// e maho rigs kyi bu nyon cig/ sku rin po che gsang 
ba'i sbubs su ji ltar bzhugs na/ mtshan nyid bzhi dang ldan pa'i chos sku de// sku ru yod pas rin po che// yon tan sangs rgyas sku dang sems can lus su snang// gzugs brnyan med pas rang bzhin gsal ba 
yin// 'byung ba'i gnas dang rten du gyur pa'i don gyi sbubs// gsung du yod pas rin po che// yon tan sangs rgyas gsung dang sems can sgra skad 'byung// sgra dang tshig las rab tu 'dus pas rang bzhin 
gsal ba yin// sgra dang tha snyad ji snyed brjod pa gnas dang 'byung ba'i rten du gyur pa'i don gyi sbubs// thugs su yod pas rin po che// yon tan sangs rgyas thugs kyi mkhyen pa'i ye shes dang// sems can blo 
yi rnam rtog 'byung ba'o// 'byung ba'i gzhi dang bzhugs pa'i rten du gyur pa'i don gyi sbubs// de yang sku yi bzhugs tshul ni// stong la gsal ba chu'i lbu'i gzugs brnyan bzhin// de yi gsung gi gnas lugs 
ni// yan lag rlung bzhi me stag zer bzhin rig pa'i klong na gnas/ de yi thugs kyi gsal lugs ni// srog rlung rang gi ngo bos te// phyogs lhung med pa'i shes rab me stag dang// snying po'i snying po lnga bzhugs 
so// de yi bzhugs pa'i pho brang ni// chos kyi dbyings te stong khyab nam mkha' bzhin// stong pa ye shes snying po can// nam mkha' dang ni nyi ma'i tshul// stong gsal rin chen gdangs dang chas// de ni chos sku'i 
bzhugs gnas yin// zhes gsungs so// sangs rgyas thams cad kyi dgongs pa ma bcos ji bzhin ma'i don ye shes kyi mar me chen po'i rgyud las/ chos sku rgyas par bshad pa'i le'u ste gsum pa'o//// de 
nas bcom ldan 'das rdo rje 'chang gis longs sku'i mtshan nyid bka' stsal pa/ shes rab longs spyod rdzogs pa'i sku// mtshan ma med pa'i phyag rgya can// chos kyi sku yi shes rab yin// chos nyid me long lta bu 
la// shes rab zer mdangs sku lngar shar// gdul bya rang snang 'khor la snang// shes bya de nyid rtog med gsal// kha mig ma grub kha mig can du gsal// de phyir de la de skad btags// gzhi nyid 'bras bur 
smin byed shes rab ste// shes rab sku ru smin pa yis// ngo bo nyid kyi chos sku de// ye shes chos kyi sku ru smin// de yis ye shes rgyun ma chad// sku dang ye shes lhun grub gsal// shes rab sku la mtshan ma'i 
gzugs med pas// gsang sngags phyi nang gnyis pa'o// tha dad 'dzin gyi rtog las grol// ye shes chos sku'i yon tan la// ngo bo chos kyi sku ru gsal// lhun grub rang snang gzhan snang med// rang gsal sku la </text>
</item>

<item><p>75</p><section>3</section>
<text>gnyis snang med// rkyen med rang byung ye shes gsal// sku dang ye shes 'dus ma byas// ye shes rlung lnga shes rab ltar// rtsal ma 'gags par rang byung bas// shes rab zer gdangs sku dang ye 
shes shar// shes rab sku la dbang sgyur bas// de yis sprul sku lnga yi bdag por gsal// nges 'byung med na mi 'byung ba'o// rdo rje gsang ba'i gtan tshigs so// zhes gsungs so// sangs rgyas thams cad kyi 
dgongs pa ma bcos ji bzhin ma'i don ye shes kyi mar me chen po'i rgyud las/ longs sku rgyas par bshad pa'i le'u ste bzhi pa'o//// de nas ston pas/ sprul sku bka' stsal pa/ gdul bya la sprul pa'i 
sku// sku dang ye shes smin khugs ni// dngas gsal mi g.yo chos nyid la// 'ja' tshon gzugs brnyan chu zla ji bzhin du// gdul bya gnyis la 'dul byed gnyis// zhi khro gnyis kyi snang ba shar// stobs lngas rang 
byung rang shar la// tshad lngas rang byung rang gsal lo// de ni 'od kyi kha mig can// zer gyi sku la nges pa med// mthun byas sku ni sna tshogs ston// mdor bsdus thub pa chen po drug mthun pa'i sems can las 
snang ba// ye shes drug po'i sgo nas 'byung// mthun snang sna tshogs ma nges yun thung ba// sprul pa'i sku yi gtan tshigs yin// yul dang lus ngag bsam mthun pas// snang ba ma log brda sprad de// so so'i skad du 
chos ston cing// gdul bya'i sems la dbang sgyur zhing// mos pa bskyod cing mdzes par snang// sprul sku rnam gnyis zhing khams la// bzhi dang drug shar phyogs rig med// gdul bya so sor sna tshogs 
snang// thugs rje phyogs dang ris med pas// mthun snang sprul sku sna tshogs shar// gdul thabs phyogs dang ris med pas// theg pa'i bye brag sna tshogs snang// ta la'i mgo bcad mes tshig ltar// mi 'gyur 
'bras bu sna tshogs pa'o// zhing khams ma nges tha dad pas// gdul bya rnam gnyis tha dad snang// 'dul byed gcig tu ma nges pas// thugs rje sprul sku tha dad snang// gdul thabs gcig tu ma nges pas/ lam 
gyi bye brag tha dad snang// thun mong ma yin rigs bzhi rang snang la// 'dul byed rang snang rnam snang shar ba'i tshe// gzigs pas mkhyen pas skad cig don rnams rdzogs// brgyud med ldog cing 'du 'bral med na 
yang// don rnams mi mdzad mnyam nyid gcig tu bzhugs// thun mong rigs drug yul du snang ba yang// rtog med tshul du snang mkhyen yul du snang// 'od zer brgya la sprul pa stong// skad cig gcig la mdzad 
pa rdzogs// de bzhin sprul pa'i rgyu mtshan gzhan// thun mong khyad par so sor sbyar// bsdu na rnam pa gnyis su te// thun mong ma yin sprul pa'i sku// gzhon nu bum pa'i sku lnga yin// yang sprul zer gyi kha mig </text>
</item>

<item><p>76</p><section>3</section>
<text>can// thub drug dgra bcom gser du sogs// so sor mthun par snang ba'o// zhes gsungs so// sangs rgyas thams cad kyi dgongs pa ma bcos// ji bzhin ma'i don ye shes kyi mar me chen po'i 
rgyud las/ sprul sku rgyas par bshad pa'i le'u ste lnga pa'o//// de nas rdo rje sems dpas zhus pa/ kye kye ston pa rdo rje 'chang// mkhyen pa'i ye shes gsal lugs gsung du gsol// ces zhus so// de nas rdo 
rje 'chang chen pos bka' stsal pa/ e maho 'dus pa'i tshogs chen po// ye shes rnam pa gnyis su gsal// lhun grub dang ni mngon gyur to// lhun grub ye shes rnam pa gnyis// gzhi gnas mtshan nyid 'dzin 
pa'o// gzhi 'dzin rig pa dngos med ye shes te// stong pa rig pa'i snying po can// mtshan nyid 'dzin pa'i ye shes lnga stong gsal// de ni chos dbyings ye shes yin// gsal ba me long ye shes yin// de ni rang 
gsal rgya mi chad// gsal stong mi phyed dus gsum skye 'gag med// mnyam nyid ye shes zhes su bya// mtshan nyid so sor ma 'dres pa// bder shes kun rtog ye shes yin// thogs pa gnyis med bya ba 
grub// mngon gyur ye shes gnyis yin te// rnam pa thams cad mkhyen pa dang// thams cad mkhyen pa'i ye shes so// dang po mtshan nyid gsum ldan te// me long ye shes mngon gyur pas// 'khor 'das ma 
'gags gzugs brnyan bzhin// kun rtog ye shes mngon gyur pas// 'khor 'das ma 'dres so sor gsal// mtsho la gza' skar shar ba bzhin// bya ba grub pa mngon gyur pas// thogs med don rnams lhun 
gyis grub// dang po bzhi dang bag chags sbubs// gnyis ni lhun grub rang chas gnas// 'di ni rgyal ba gzugs sku'i mkhyen pa ste// 'od kyi sbubs nas rtog med 'char// mtshan nyid rnam gsum gtsor smos 
pa'o// lhun grub dngos nas kun kyang rdzogs// thams cad mkhyen pa'i ye shes te// mtshan nyid rnam pa gnyis dang ldan// chos dbyings ye shes mngon gyur pas// ye shes dbyings su thim pa yis// 'khor 
'das gzigs snang rnam par dag/ sangs rgyas yul med rang bzhin rnam dag dang// mnyam nyid ye shes mngon gyur pas// sangs rgyas sems can gnyis med de// ye shes mig gcig dri ma med// rang gsal 
'dzin med nyag gcig ma// sangs rgyas chos sku'i mkhyen pa ste// rin po che yi sbubs su 'char// mtshan nyid gnyis ldan gtso cher brjod// ces gsungs so// sangs rgyas thams cad kyi dgongs pa ma bcos ji 
bzhin ma'i don ye shes kyi mar me chen po'i rgyud las// ye shes rgyas par bshad pa'i le'u ste drug pa'o//// de nas rdo rje sems dpas yang zhus pa/ kye kye ston pa rdo rje 'chang// tha dad med pa'i nyag gcig </text>
</item>

<item><p>77</p><section>3</section>
<text>gsung du gsol// zhes zhus so// ston pas bka' stsal pa/ kye ma rdo rje sems dpa' nyon cig thugs rje'i snang lugs sku gsum dang// mkhyen pa'i snang lugs ye shes gnyis// rdzogs tshul 
rigs kyi tha dad kyang// chen po'i rgyud la tha dad med// gnas lugs thig le nyag gcig ma// gzhi dang rten nam snang cha yis// sku zhes gdul bya rnams la brjod// mkhyen cha gsal cha 'dab yin pas// ye 
shes zhes su gdul bya rnams la brjod// sku yi mkhyen pa ye shes nyid// de yin 'char gzhi sku yin no// spyi yi rig pa mtshan nyid gcig/ ngo bo so sor rang rig go/ rang mtshan ngo bo gcig pa la// rang bzhin tha 
dad snang ba'o// de phyir nyag gcig ces bya'o// zhes gsungs so// sangs rgyas thams cad kyi dgongs pa ma bcos ji bzhin ma'i don ye shes kyi mar me chen po'i rgyud las/ sku dang ye shes tha dad med pa'i thig 
le nyag gcig tu bstan pa'i le'u ste bdun pa'o//// de nas rdo rje sems dpas 'di skad ces gsol to// kye kye ston pa rdo rje 'chang// so so rang rig bzhugs tshul gsung du gsol// zhes zhus so// ston 
pas bka' stsal pa/ e maho 'dus pa'i tshogs rnams nyon// thog ma gzhi yi dus nyid na// chos nyid stong pa'i mkha' klong na// rig par gnas la mi rtag par// stong rig sde dang bcas pa ni// ngo bo rang 
bzhin thugs rje gsum// so so rang rig mi g.yo ba// stong pa rig pa'i snying po can// rang snang ma shes 'khrul tsam na// rang gi ngo bo rtog med kyang// rtsal gyi rig pa rtog par shar// so so'i log rtog bsam mi 
khyab// bde sdug 'bras bu so sor smin// sangs rgyas lam la gnas tsam na// rtogs tshad mi mthun so sor shar// 'bras bu mngon du gyur tsam na// gdul bya 'dul byed thabs dang bcas// bsam gyis mi 
khyab so sor snang// zhes gsungs so// sangs rgyas thams cad kyi dgongs pa ma bcos ji bzhin mi 'don ye shes kyi mar me chen po'i rgyud las/ so so rang rig tu bzhugs tshul bstan pa'i le'u ste brgyad 
pa'o//// sangs rgyas kyi spyi sa bstan pa'i skabs ste dang po'o//// de nas rdo rje sems dpas 'di skad ces gsol to// kye kye bcom ldan rdo rje 'chang// 'khrul pa gsum po ji ltar 'khrul// ma 'khrul 
sangs rgyas ji ltar grub// ces zhus so// rdo rje 'chang gis bka' stsal pa// rdo rje sems dpa' nges zung zhig/ ma rig 'khrul pa glo bur ba/ gzhi la med la rtsal la snang// gzhi 'dzin rig pa rgya ma chad// ngo bo 
rang bzhin thugs rjer gnas// de ni 'khor 'das kun gyi gzhi// rma bya'i sgo nga nor bu bzhin// rgyu ni rang bzhin 'od lnga la// rnam pa yul du snang ba yin// rkyen ni chos nyid nam mkha' bzhin// stong pas go phye </text>
</item>

<item><p>78</p><section>3</section>
<text>gong snang shar// 'khrul pa thams cad sems 'khrul te// lhan skyes ma rig kun gzhir 'khrul// kun brtags ma rig yid du 'khrul// de las sgo nga legs par grub// rmi lam sgyu ma'i tshul du 
'khrul// mi mthun bde sdug sna tshogs myong// lhun grub gnas lugs sangs rgyas ni// sku dang ye shes gnyis med nyag gcig gam// so so rang rig ye shes te// tsit+ta rin chen gzhal yas khang// chos kyi 
'khor lo'i gdan la bzhugs// stong pa sgron ma'i snying po can// rig pa 'od kyi khang pa can// 'od mtha' med pa'i yul can te// nam mkha' gud can nya mig can// 'dug tshul gnas pa gnas kyi thob// de ni 
bzhugs pa'i pho brang yin// snang tshul 'jam pa sgron ma gsum// tshang du mi sdod sgor sdod pa'i// bya khra 'dra ste ngo bo gsum// ye shes gsum brtsegs snang ba yin// thog ma'i sangs rgyas 'od mi 'gyur// rin 
chen sbubs na gnas pa ste// thig le ye shes sgron ma ste// chu yi sgron ma'i dbyings na bzhugs// rgya mtsho gangs kyi sgron ma la// rin chen sbubs kyi gdangs shar ba// gnas lugs 'gyur ba med pa'i 
gdangs// mthing kha bai DUr+Ya yi mdog/ yon tan 'gag pa med pa'i gdangs// rin chen gser gyi nyi ma shar// de yi sbubs na gnas pa ste// sku gsum ye shes lnga ldan pa'i// thig le nyag gcig chos kyi 
sku// tha dad med pa'i nyag gcig ma// spyan cher bzhir ldan rang rig ste// rus sbal gab pa'i tshul du bzhugs// de yi thugs rje'i rtsa la shar ba// 'gyur med rig pa'i sgron ma de// gnas lugs 'gyur ba 
med pa la// snang ba 'gag pa med pa ni// nyi ma dang ni zer bzhin du// 'gyur med rig pa'i sgron ma shar// de la shar lugs rnam pa gsum// rig pa sems kyi sgron ma dang// brgyud pa gsum pa shes rab sgron 
ma dang// nam mkha' gser gyi sgron ma'o// dang po mi 'gyu ba yi 'gyu ba ste// sgron ma'i gnas ni chos kyi 'khor lor 'gyus// sbubs med 'gyu ba ye shes rlung gi rta// de nas rig pa sems kyi rta la zhon// rnam 
shes rlung la zhon pa yi// 'gyus pa rig pa'i rtsal du 'gyus// zhon ni sems kyi rta la zhon// song ni gzung 'dzin rtog par song// spyod ni sgo lnga yul la spyod// skye ni chags sdang dug lngar skyes// bsog ni bag 
chags snod du bsog/ sbyor ni bag chags gnas su phung po nying mtshams sbyor// myong ni sdug bsngal sna tshogs myong// gnyis pa dgongs pa brda dang snyan brgyud nas// gsang sngags don gyi tshad ma 
byung// dpe la brten nas don ngo shes// rtags la brten nas yid ches 'gyur// don gyi snying po thag chod pas// gzhi la grub pa'i shes rab gsum// sa bon tshul du gnas pa de// rkyen las byung ba'i shes rab </text>
</item>

<item><p>79</p><section>3</section>
<text>kyis// 'bras bu'i tshul du smin pa yis// ma rig pa yi mun pa sangs// shes bya'i sgrib pa rang dag pas// ma btsal 'bras bu rang rig mthong// gsum pa bya bral lhug par brtag/ sgo gsum 
rten pas sgo bzhi 'char// thig le mthong rtogs sgo yang phye// de yis rtogs pa rgyud la smin// zhes gsungs so// sangs rgyas thams cad kyi dgongs pa ma bslad ji bzhin ma'i don ye shes kyi mar me chen po'i 
rgyud las/ 'khrul pa gsum gyi sbubs na ma 'khrul pa'i sangs rgyas gnas lugs dang/ 'khrul ba'i sangs rgyas gnas lugs dang/ 'khrul pa'i 'khrul tshul bshad pa'i le'u ste dgu pa'o//// sangs rgyas 
rang la gnas pa'i skasab te gnyis pa'o//// de nas yang rdo rje sems dpas 'di skad ces zhus so// kye kye bcom ldan rdo rje 'chang// btsal med ngang la ji ltar bsdad// 'bras bu rang gi mtshan nyid sngon 
du ji ltar 'char// zhes gsol to// rdo rje 'chang gis bka' stsal pa// rdo rje sems dpa' ngos zungs shig/ nyi ma mar me rang gi 'od la 'dug pa bzhin// rig par gdangs gsum ngang la gzhag/ thug phrad rnam 
pa lnga yis snang ba rgya yis gdab// ma bcos ji bzhin gzhag na a ti'i dgongs pa yin// e maho rigs kyi bu dad pas bla ma'i gdams pa zhu'o// gdams pas shes rab kyi mig phyed de// shes rab kyi spyan 
gyis bltas pas// sangs rgyas sku dang ye shes su mthong// tha dad med pas thig le nyag gcig tu mthong// de logs na med pas so so rang rig tu mthong// de gnas pa ye shes rin po che'i sbubs na 
gnas// de yin pa thig le ye shes kyi sgron ma yin// shar ba rgya mtsho'i dngas la shar// gsal ba phyi nang med par gsal// e maho// de rtogs lta ba de gnas sgom pa yin// blo chung de la mi gnas pas// rkyen 
gsum phyi nang gsang ba dang// yan lag gsum dang 'char sgo gsum// rlung dang yig 'bru gdangs dang skus// mi gnas gnas pa bya ba'i thabs// bying rgod gsal zhing thun tshad gzung// drod dang rtags 
rnams shugs kyis 'byung// gzhi gzhag gzhi bzhengs dgongs pa la// rim pa bzhin du ma bslabs kyang// ting 'dzin rgyal po drug rdzogs te// sku gsum gsal tshad gsum ldan pas// seng ge rtsal rdzogs 
dgongs pa yin// rtsol bral mkha' la rang gsal ba// khyung chen gshog rdzogs dgongs pa yin// dngos med zang thal ngang gnas pa// nam mkha' rnam dag ting 'dzin yin// mar me gcig la gnyis gyes 
ltar// gnas lugs gcig la snang lugs gnyis// ye shes sgron ma gnyis snang ba// nyi zla kha sbyor dgongs pa yin// chos nyid ngang las ma g.yos bzhin// nam mkha' gud du gcad pa bzhin// dngas pa'i chu </text>
</item>

<item><p>80</p><section>3</section>
<text>la rin chen sbubs shar ba// rgya mtsho dngas pa'i ting nge 'dzin// de yi snying por rang rig lhun grub pa// yid bzhin nor bu'i dgongs pa'o// rtsol ba mi bya ye bral lhug par gzhag/ de la gnyen 
pos bcos shing dgag du med// byang chub lam gyi sgron ma'o// de ltar rtogs shing de la spyod pa de// nam zhig ye shes sbubs su 'pho dus su// gcig 'gags pas su 'khrul pa rang log tu 'gyur// ldog tshul 
bzhi yis 'khrul pa phra rags sangs// rtags rnams rim 'byung gdams pa dran par bya// chos tshul lnga yis sku dang ye shes rgyas// lhun grub mngon gyur 'das pa'i chos lngar bzhugs// mngon shes drug rdzogs 
rnam kun mkhyen pa 'char// ye shes drug las sprul pa'i 'od zer 'phro// bum nang mar me bum chags bral ba bzhin// bag chags sbrubs kyi bum nang na// rang rig mar me gnas pa de// dbugs dang bral bas 
mngon gyur te// gcig skyes pas su 'jug pa rang sa snang// ye sangs rgyas pas yang sangs rgyas// gcig gnas pas su dus tshod rgyal sa zin// stong pa rig pa'i snying po can// lhun grub ye shes kha mig 
can// sku las 'das pa'i ye shes yin// rig pa shes rab snying po can// longs sku shes rab kha mig can// yid las 'das pa'i shes rab yin// shes rab thugs rje'i snying po can// sprul sku 'od kyi kha mig 
can// chos las 'das pa'i sangs rgyas yin// thugs rje ye shes snying po can// sprul sku lnga yi mkhyen pa yin// 'byung ba las 'das pa'i rang gdangs te// chos nyid klong na mthing kha gsal// mthing kha'i klong na 
bzhi po 'khyil// de yi snying po rang gnas pas// rin po che yi sbubs yin no// rang snang ye shes ma 'gags pa// stong pa ye shes snying po can// tshig las 'das pa'i rang snang yin// yang dag mya ngan 'das pa'i 
'od// rdo rje'i gdan la yang sangs rgyas// zhes gsungs so// sangs rgyas thams cad kyi dgongs pa ma bcos ji bzhin ma'i dgongs pa mi 'gyur ba'i don ye shes kyi mar me chen po'i rgyud las/ grol lugs 
'bras bu dang bcas pa bstan pa'i le'u ste bcu pa'o//// rtogs shing nyams su blangs pas sangs ji ltar rgyas pa'i skabs gsum pa'o//// de nas sangs rgyas rdo rje 'chang gis rgyud yongs su gtad pa 'di 
gsungs so// e maho 'dus pa'i tshogs// ma byung 'byung bar mi 'gyur ba'i// rmad du byung ba'i rgyud chen 'dis// grub mtha'i mun pa rab sel ba// rdo rje gsang ba'i gtan tshigs kyis// shes bya'i me long ye 
shes mar me chen po'i rgyud ces zungs shig bag chags kyi sbubs na rang rig pa'i ye shes la sku dang ye shes ma btsal bar lhun gyis grub par ston pas/ yid bzhin nor bu rin po che'i rgyud ces zungs shig </text>
</item>

<item><p>81</p><section>3</section>
<text>btsal rtsol sgrub las 'das pa'i lam 'bras bu dang bcas pa ston pas/ ye shes rang grol chen po'i rgyud ces zungs shig sgron ma rnam pa gsum las brgyad du phye nas ston pas/ sgron ma rnam par 
bkod pa'i rgyud ces zungs shig rgyud thams cad kyi dgongs pa gcig tu bsdus na sangs rgyas kyis na gnas lugs ston pas/ nyag gcig dgongs pa 'dus pa sangs rgyas pa'i rgyud chen po zhes zungs 
shig theg pa brgyad kyi blo'i rtog pas ma bslad pas gnas lugs bzhugs tshul ston pas/ sangs rgyas kyi dgongs pa ma bcos ji bzhin pa'i don/ lta ba nam mkha' khyab pa'i ye shes/ rus sbal gab pa'i rgyud 
ces zungs shig ces gdams so// de nas rdo rje sems dpas ma bzhengs pa'i gdan las bzhengs nas/ phyag lan gsum btsal/ bskor ba lan gsum mdzad nas/ de de bzhin du gzung zhing bcang bar 
bgyi'o// rig pa 'dzin pa rnams de de bzhin du byos shig ces gsungs so// sangs rgyas thams cad kyi dgongs pa ma bcos ji bzhin ma'i don ye shes kyi mar me chen po'i rgyud las/ rgyud yongs su gtad pa'i 
le'u ste bcu gcig pa'o//// sangs rgyas kyi dgongs pa ma bcos ji bzhin ma'i don ye shes kyi mar me chen po'i rgyud ces bya ba rin po che gter gyi snying po rdzogs so//// 
rgya gar skad du/ rat+na sUr+ya tsan+t+wa kU Ta tan+t+ra/ bod skad du/ rin po che nyi zla brtsegs pa'i rgyud/ ka dag rnal ma la phyag 'tshal lo// 'di skad bdag med ci yang ma thos/ bsam brjod blo yis 
yul du ma gyur te/ dus mtha' med pa'i yid med blo 'das chen po'i dus na/ thog ma gzhi yi klong/ chos nyid kyi mkha'/ dbyings kyi klong/ ka dag snying po skye ba med pa'i dkyil 'khor/ rin po che gsal dag 
'od kyi dkyil 'khor/ 'od sna tshogs 'phro ba'i mdangs/ rin po che'i 'od lnga las grub pa'i gzhal khang na/ sngon thog spyi phud kyi sangs rgyas dam pa gzhi yi ston pa 'od mi 'gyur ba bzhugs so// ston pa'i drung na 
gnas pa'i 'khor yang 'di lta ste/ 'byung ba lnga'i 'khor dang/ dngas ma lnga'i 'khor dang/ rlung lnga'i 'khor dang/ 'od lnga'i 'khor dang/ rtsal lnga'i 'khor dang/ zer lnga'i 'khor dang/ mdangs lnga'i 'khor dang/ 
snang tshul lnga'i 'khor dang/ dam pa dang po'i 'khor ro// bstan pa thig le khong gsal gsang ba'i nyi ma'o// dus ni dus kyi mtha' stong pa'o// de yi rjes 'jug ston pa'i 'khor ni/ ston pa'i rgyal po sngon thog ka 
dag gi sangs rgyas kyis/ gnas kyi rgyal po 'od gsal chos nyid du// 'khor gyi rgyal ba kun rig 'khrul rje la// ston pa'i rgyal pos thig le spyi brtol bshad// dus kyi rgyal po mi 'bral chen po'i dus// de </text>
</item>

<item><p>82</p><section>3</section>
<text>yi gdung 'tsho phun sum tshogs pa lnga ni// ston pa'i rgyal po gsang bdag chen po la// 'khor gyi rgyal po khye'u lnga yis bskor// bstan pa'i rgyal po nyi zla brtsegs pas chos nyid dbyings su bshad/ 
chos nyid dbyings skye ba med pa'i dus// sdud pa po ni kun rig khye chung ngo// zhes gsungs so// rin po che nyi zla brtsegs pa'i rgyud las/ gleng gzhi phun sum tshogs pa'i le'u ste dang po'o//// de nas kun rig 
khye chung gis/ sngon thog spyi phud sangs rgyas la// phun sum tshogs pa'i don ni de ltar na// thog ma dang po ji ltar gnas// rlung lnga 'byung lnga ji ltar 'khrul// 'od gsal yan lag ji ltar grol// thig le rang 
bzhin ji ltar gnas// ye shes zang thal ji ltar 'char// gdams pa'i gnad ni gang gis bstan// gsang sngags brda yis ji ltar bstan// thig le spyi brtol lta bu gang gis rtogs// byar med blo 'das ji ltar 
a yin// ming med mtha' stong ji ltar go/ yang ti nyi zla'i snying po ru// theg pa rim dgu ji ltar rdzogs// rdzogs chen yang ti yo ga yis// ma bsgrubs 'bras bu ji ltar thob// ston pas 'khor la bka' stsol 
cig/ ces zhus so// nyi zla brtsegs pa'i rgyud las/ 'khor gyis gleng slang ba'i le'u ste gnyis pa'o//// a tha as+b+ho ya mu hu la ma/ de nas kun rig khye chung gis// ston pa gsang bdag chen po la/ thog ma 
dang po ji ltar gnas// zhes zhus pa dang/ ston pas 'khor la bka' stsal pa// thog ma gzhi la ming med kyang// 'khor gyi rtog pa gsal phyir bshad// ye med gting med gsongs kyang med// gzhi med gzhi yi 
gnas lugs te// dngos med rlung med 'gyur yang med// spangs med rgyas med sku yang med// 'khrul med sems med rig pa med// 'khor med ltung med 'gro drug sems can med// bdag med gnas med 
phyogs ris med// mtha' med dbus med phyogs mtshams kha dog med// thog ma gzhi yi gnas lugs te// dngos med yul med cang kyang med// cang med dngos med tha snyad med// thog ma tha ma med pa ste/ 
ming med mtshon du ci yang med// ces gsungs so// nyi zla brtsegs pa'i rgyud las// gzhi bstan pa'i le'u ste gsum pa'o//// de nas kun rig 'phrul rje yis// sngon thog spyi phud sangs rgyas la// rlung lnga 
'byung lnga ji ltar 'phrul// zhes zhus pa dang/ ston pas 'khor la bka' stsal pa/ thog ma ci yang med pa la// tha ma cir kyang rnam par 'khrul// de ltar 'khrul pa'i rgyu rkyen kyang// kun gzhis gzhi byas rlung lngas 
'khrul rgyu byas// 'byung lngas dus byas 'od lngas rkyen byas nas// rtsal lnga ma 'gags zer lnga shes par 'khrul// shes pa'i ngo bo stong pa gsal ba las// ngo shes 'gyur med klong 'gyur snying po gzhi dang </text>
</item>

<item><p>83</p><section>3</section>
<text>phrad// rang dngas rang grol thog mar ye sangs rgyas// rang bzhin ngo bo thugs rje las// mchog gi dang po sku gsum 'chang// zhes gsungs so// shes pas gnas pa'i don ma rig/ yid 'gyu rig 
myong sems su gsal// gsal ba'i 'od la min snang shar// rig pa 'og rlung langs pas 'khor sgor tshud// ma rig 'khrul rgyu 'gyu bas rkyen byas nas// mun pas bar bcad dug gsum 'khrul par 
smin// dug lngas gzhi byas mngal sgos rkyen byas nas// sha khrag gzugs sogs dngos po'i chos rnams 'khrul// phyi nang snod bcud gling bzhi ri rab dang// snang srid skye 'gro nyon mongs brgyad khri stong// de la 
'khrul pa brtsis na brjod mi lang// zhes gsungs so// nyi zla brtsegs pa'i rgyud las/ 'khrul pa bstan pa'i le'u ste bzhi pa'o//// de nas kun rig 'phrul rje yis// sngon thog spyi phud sangs rgyas la// 'od 
gsal yan lag ji ltar grol// zhes zhus pas/ ston pas 'khor la bka' stsal pa// rlung sogs yan lag 'khrul pa rnams// rang grol rang sangs snying po'i klong// rlung la 'gyur med lnga yi klong du 
grol// 'byung lnga g.yo med snying po'i klong du grol// 'od lnga'i rkyen med ka dag klong du grol// zer lnga rang dngas chos nyid klong du grol// shes pa'i snang tshul dngas ma lnga ru grol// rang bzhin ngo bo thugs rje sku 
gsung thugs su grol// yid 'khor rnam gsum dkyil 'khor gsum du grol// stong pa'i klaung nas yid rig sems blo rnams// rang byung rang grol stong nyid klong du grol// ston pa kun 'byung stong par 
grol// med la sna tshogs med par grol// cang med cir snang snang tsam nyid na grol// thol byung ngang dngas byung sar grol// wal byung dran rtog snying por grol// gti mug ka dag chen por grol// ma rig ye shes 
chen por grol// dug gsum sangs rgyas sku gsum grol// dug lnga sku lnga nyid du grol// phyi nang yul sems gnyis su med pa grol// snang srid snod bcud ka dag chen por grol// lus ngag yid gsum 
sku gsum nyid du grol// stong gsum stong gi 'jig rten khams 'di rnams// ka dag 'od gsal thig le gsang ba'i lam// zang thal chen po mu mtha' yas pa ste// rang sangs rang dngas rang grol gting mtha' 
yas// thig le spyi brtol chen por rang grol lo// grol ba thar pa rnam grol lus// bag chags bcas nas gting nas grol// zhes gsungs so// rin po che nyi zla brtsegs pa'i rgyud las/ rlung lnga 'byung rtsal zer 
yan lag thams cad snying po ka nas dag pa'i klong du grol bar bstan pa'i le'u ste lnga pa'o//// de nas kun rig khye chung gis// sngon thog spyi phud sangs rgyas la// thig le'i rang bzhin ji ltar gnas// zhes </text>
</item>

<item><p>84</p><section>3</section>
<text>zhus pa dang/ ston pas 'khor la bka' stsal pa// thig le gang yin snying po yin// thig le'i rang bzhin sems nyid yin// thig le'i ngo bo chos sku yin// thig le'i snang tshul 'od gsal 
yin// thig le'i 'bras bu rang dag yin// thig le'i las ni rang grol yin// thig ni 'gyur ba med pa yin// le ni rgya chad med pa yin// thig ni rgyu rkyen med pa yin// le ni 'pho 'gyur med pa yin// thig ni 
skye med ka dag yin// le ni dngos med zang ka yin// thig ni rnal ma so ma yin// le ni byar med blo 'das yin// thig ni thig le spyi brtol yin// le ni ye shes gting rdzogs yin// thig ni thig le khong gsal 
yin// le ni ye shes gsang lam yin// thig ni gsang ba'i pho brang yin// le ni ye shes 'byung gnas yin// ka dag 'od gsal dkyil 'khor nas// thig le gsang ba'i nyi shar bas// ma rig sgrib g.yogs 
gtan nas sangs// zhes gsungs so// nyi zla brtsegs pa'i rgyud las/ thig le'i rang bzhin bstan pa'i le'u ste drug pa'o//// de nas kun rig khye chung gis// sngon thog spyi phud sangs rgyas la// ye shes 
zang thal ji ltar 'char// zhes zhus pa dang/ ston pas 'khor la bka' stsal pa// ye shes zang thal 'char lugs ni// gti mug rang sangs ye shes thal 'char ba yin// ma rig ka dag ye shes zang thal 
'char// dus gsum ka dag ye shes zang thal 'char// nyon mongs ka dag ye shes zang thal yin// rnam rtog ka dag ye shes zang thal yin// yul sems ka dag ye shes zang thal yin// gzung 'dzin ka dag ye 
shes zang thal yin// phung po lnga dag ye shes zang thal yin// rnam shes tshogs brgyad ye shes zang thal yin// dbang po lnga dag ye shes zang thal yin// sgo lnga gsal dag ye shes zang thal yin// yul lnga rang 
grol ye shes zang thal yin// rig yid mi 'gyur ye shes zang thal yin// 'gyus kyang ngang dngas ye shes zang thal yin// rnam rtog rang grol ye shes zang thal yin// nyon mongs rang brlag ye shes zang thal 
yin// snang srid 'khor 'das ye shes zang thal yin// nyon mongs brgyad khri bzhi stong rang grol zang thal yin// chos sde brgyad khri bzhi stong ye shes zang thal yin// 'gyus tshad rig tshad rang brlag ye shes 
zang thal yin// mnos tshad bsams tshad rang grol ye shes zang thal lo// phye tshad brtag tshad ye shes zang thal lo// blo brtags chos rnams ril por ka dag ye shes zang thal lo// zhes gsungs so// rin po che 
nyi zla brtsegs pa'i rgyud las/ ye shes zang thal bstan pa'i le'u ste bdun pa'o//// de nas kun rig khye chung gis// sngon thog spyi phud ston pa la// gdams pa'i gnad ni ji ltar bstan// zhes gsungs </text>
</item>

<item><p>85</p><section>3</section>
<text>so// ston pas 'khor la bka' stsal pa// gdams pa gnad kyi man ngag bstan// kun rig khye chung thugs la chongs// gdams pa'i man ngag 'di yin no// snying po ka dag 'di yin no// snying po ka 
dag 'od gsal chos nyid klong// thig le yang gsang nyi ma shar// bag chags sgrib g.yogs gtan nas brlag/ thig le mthong brtol gsal lam phyed// thig le khong gsal don rtogs pas// ci yang mi brtag 
gza' gtad med// gang yang mi sgom mtha' stong gting mtha' yas// ci la'ang mi spyod rnam gzhag dal bar sdod// gang la'ang mi zhen mi spyod rang sar grol// su la'ang mi re 'di ka rang du grol// re dogs 
byar med rang la ye nas grub// ces gsungs so// rin po che nyi zla brtsegs pa'i rgyud las/ gdams pa'i gnad bstan pa'i le'u ste brgyad pa'o//// de nas kun rig khye chung gis// sngon thog spyi phud ston pa 
la// gsang sngags brda yis ji ltar bstan// zhes zhus pa dang/ ston pas 'khor la bka' stsal pa// a ti brda yi sgo nas bstan// 'khor rnams gus pas brda gnad zung// zhes gsungs pa dang/ mtha' med 
gting mtha' yas pa'i pho brang na// spyi phud khri rje gtsugs bstan bya ba bzhugs so// 'khor blon po kun spyod bya byed can bya bas bskor ro// rig pa thang rgyal kun 'phyo mgo rlung langs// zhes gsungs 
so// stong gsal mtha' stong gi lha khang na/ lha mnga' bdag rlung lha na bun gyi zhwa can bya ba bzhugs so// 'khor rlung po'i rta la nga bdag gi mi zhon pas bskor// bya btsal 'khor lo bskor zhing stong khams rjes 
kyi 'gengs// zhes gsungs so// la po che yi la kha'i rtse la btsal gyi kha na mthon po gcig 'dug pas phar 'gro tshur ldog kho rang la rag/ ces gsungs so// thog ma spyis brda'o// ka dag dang ye shes brdar 
bstan pa nyi zla kha sbyor gyi lha khang na/ rin po che shel gyi sku gcig 'od dkar lam la bzhugs so// ka dag mtshon pa'i brda'o// rin po che snang gsal 'od kyi dkyil 'khor na/ 'ja' tshon gsal ba'i khri stengs 
na/ rigs lnga gsal dag dngas ma lnga yi kha dog lnga bzhugs so// 'od gsal ngang dngas mtshon pa'i brda'o// mkha' klaung rnam dag chos nyid kyi pho brang na/ rgyal po spyi phud bya ba la/ jo mo gsal ba'i 'od 
'bar ma dang/ bu rang dngas pa'i khye chung dang/ bza' mi gsum po de dus gsum du mi 'bral ba'i rgyas thebs so// stong pa/ gsal ba/ dbyer med mtshon pa'i brda'o// e ma ngo mtshar rmad byung chos/ kye/ kun 
rig gsal ba'i khye chung lags// g.yas su mtshon pa'i 'khor lo bskor// g.yon du nyi zla'i sgron ma thogs// rin chen thugs las chongs la bcud kyi nying khu 'thung// stong pa'i rtsa ba phyung la shing thog 'bras bu </text>
</item>

<item><p>86</p><section>3</section>
<text>zo// nam mkha' gos su gyon/ sa gzhi gdan du things/ rgya mtsho'i klong du nyol/ 'ja' tshon ma gol tshugs/ rlung po 'og tu chug spre'u lag pas gzung/ kye ma kun rig 'phrul gyi rje// 'khor 'das 
gnyis kyi so mtshams ltos// ma rig ye shes rtsa ba ltos// sangs rgyas sems gyes mdo ltos// snang srid 'khrul snang 'khrul tshul ltos// 'gro drug sems can sdug bsngal ltos// snga ma'i sems can gar song 
ltos// da lta'i sems can gar 'gro ltos// kye ma sems can ngan rtog can// rang la rang gi dbang 'dug gam// yun ring mgron po thag ring 'gro// rgyags phye gnas khang gang na bdog/ mgron po skyel med 
'jigs par 'gro// lam 'phrang skyel ma gang nas tshol// kye khams gsum 'khor ba'i sems can rnams/ dug ma 'thung/ rang ma bslu/ sems grong rgyun ma gzhug rig pa kha yan du ma gtang/ yul dang/ rdzas 
dang/ 'khor la ma chags/ rang ma grol bar gzhan la ma ston/ kye ma 'ching bar ma byed mdud pa khrol// chags pa ma che mtsho mo skoms// zhe sdang ma che me 'bar sod// nga rgyal ma che rang che chog/ phrag dog ma 
che rdza klong brtol// nyon mongs ma che phyags mas thob// rnam rtog ma che rtog med spyod// drwa bar ma zhugs 'dam nas thon// rgya ru ma chung lcags sgrog khrol/ kye ma/ 'gro drug ma 'gro 'khor sgo sdoms// re ba ma 
gon mun pa sol// bar ma do ru dgra la sems ma bskur cig/ kye ma kun rig 'phrul gyi rje// bar do chen po 'di la skyes sam/ dran nam/ shes sam/ gnas sam/ rtsa ba phyin nam/ rtsad nas chod dam/ longs 
sam/ shar ram/ nub bam/ sad dam/ rlag gam/ mtha' stongs sam/ zad dam/ sangs sam/ zhi'am/ grol lam/ yul phyin nam/ rtsa ba chod dam/ phugs su skyol lam/ sleb sar slebs sam/ phyir mi ldog 
pa'i sangs rgyas thebs sam/ nyi ma shar ram/ mun pa sangs sam/ khra dang spre'u sod dam/ phag dang khyi'i snying phyung ngam/ gcig sod dam/ gnyis yul phyin nam/ gsum gyi ske gcad dam/ gsum rang la skyed 
dam/ oM he ho ang g+ha g+ha ri ma/ e ma kun rig khye chung 'khor// nam mkha'i dbyings su nyol la rgya mtsho'i khregs chod kyis/ rgya mtsho'i klong du sdod la nor bu rin chen chongs// rlung po stong la non la 'ja' tshon 
rgyal mtshan gyis/ khyung la zhon la glang po khrid// seng ge zhon la stag mo khrid// nor gyi mchog 'tsho bcud kyi bdud rtsi 'thungs// zas kyi bro ga myong la sngon gyi gnas su so// mun snang go phye gsal ba'i rgyas thob 
cig/ ces gsungs so// nyi zla brtsegs pa'i rgyud las/ gsang sngags brdas bstan pa'i le'u ste dgu pa'o//// de nas kun rig khye chung gis// thig le spyi brtol gang gis rtogs// zhes zhus pa dang/ ston </text>
</item>

<item><p>87</p><section>3</section>
<text>pas 'khor la bka' stsal pa// thig le spyi brtol rtogs thabs la// bya btsal zhe 'dod blo yi chos kyis mi rtogs te// byar med rang grol gzhag pas rtogs// lta sgom spyod 'bras sgrub pas mi 
rtogs te// gtad med bsam med byar med re med rtogs// skye med ka dag byar med blo las 'das// de yis thig le spyi brtol rtogs// thig le spyi brtol rtogs thabs ni// bya ba thams cad gtang la 
ni// byar med lhug par gzhag pas chog/ chos rnams blo yis gtang na ni// grub mtha'i zhe 'dod med par gzhag/ de yis thig le spyi brtol rtogs// thig le spyi brtol rtogs thabs ni// bsam sgom ci yang 
mi bya ste/ bsam med glong du nyal bas chog/ lta ba yengs med skye ba med// chos rnams skye med rtogs pas lta rgyu med// ka dag dngos med rtogs pas sgom pa med// ma bcos rnal ma rtogs pas spyod pa 
med// blo 'das rang gnas rtogs pas 'bras bu med// de yis thig le spyi brtol rtogs// thig ni snying po chos nyid sku// le ni 'od gsal ka dag yin// spyi brtol snying po klong brtol lo// de phyir thig le spyi 
brtol yin// thig ni skye med snying po yin// le ni 'od gsal 'gag pa med// spyi brtol chos rnams spyi brtol lo// thig ni yang dag nges pa yin// le ni don dam 'gyur ba med// spyi ni theg pa thams cad 
yongs kyi spyi// brtol ni de rnams lta sgom phugs su brtol// de phyir thig le spyi brtol yin// zhes gsungs so// nyi zla brtsegs pa'i rgyud las/ thig le spyi brtol bstan pa'i le'u ste bcu pa'o//// de nas 
kun rig khye chung gis// sngon thog spyi phud ston pa la// byar med blo 'das ji ltar yin// zhes zhus pa dang/ ston pas 'khor la bka' stsal pa/ byar med blo 'das yin rgyu cang med de// 'khor gyi rtog pa gsal 
phyir re zhig bshad// ma bcos yongs rdzogs chos nyid klong dkyil nas// yan lag rtsal gyi shes pa ji snyed la// mi 'gyur mi spyod mi chags byar med blo las 'das// mi zla mi sgom mi spyod bral med blo las 
'das// mi sgrub mi rtsol mi sbyong byar med blo las 'das// mi bgrod mi skyod byar med blo las 'das// mi tshol mi rnyed byar med blo las 'das// mi ltung mi rtogs rang sangs blo las 'das// lta yin lta yin blo 
las 'das// sgom gyin sgom gyin blo las 'das// spyod cing spyod cing blo las 'das// sgrub kyin sgrub kyin blo las 'das// de rnams blo brtag bla dgas rtogs pa yin// rtog pa'i chos kyis sangs mi rgyal grol 
mi thob// blo 'das ji ltar yin zhe na// byar med blo 'das myong chos med// byar med blo 'das blo brtags med// blo 'das nyid la grub mtha' med// byar med ngang la grub pa med// blo 'das nyid la tha snyad </text>
</item>

<item><p>88</p><section>3</section>
<text>grol// blo 'das nyid la 'dod rlom med// byar med nyid la chos rnams med// byar med nyid la lus ngag yid kyi rtsol sgrub med// blo 'das don gyi ngo bo ni// snying po chos nyid yang dag nges 
pa'o// thig le gsang khong gsal ti rtogs so// mu med ming med mtha' stongs so// snying po chos sku gnas lugs gshis kyi 'dug tshul yin// skye med ka dag dngos med zang ka yin// ma bcos rnal ma rang 
'khrungs ma yin so ma lhug pa'o// de kho na yin pa'o// nges pa yang dag bdag med thig le spyi brtol yin// ye shes gting rdzogs rnam par rtog med yin// brjod med mtshon med ye nas ye dag yin// ye 
gsal ye grub ye rdzogs ye zin ye dang ye sangs rgyas// ye grol ye rgyas ye thob bo// ye stong ye byung ye nas grol// ye med sna tshogs rang grol lo// ye sangs ye rgyas ye byang ye chub bo// stong pa kun 'byung 
'dzin pa rang grol lo// ye shes zang thal thig le khong gsal lo// skye med ka dag dngos med zang thal byar med blo 'das snga ma de nyid do// cang med cir snang snang sa nyid du grol// zhes gsungs so// blo 'das 
rang gi ngo bo ni// thig le chen po yi ge med// rnam pa kun ldan rnam pa med// dpe med bla med dngos med do// dngos med gtad med bsam brlag po// col med don chung mtha' stongs so// gting med phred 
med 'gyur med pa'o// rdul med dri med ka dag yin// bka' med dri med ka dag yin// mun med sgrib med bag chags med// rtsis gdab bcas bcos 'dod rlom med// de yis byar med blo 'das 
rtogs// ltar med sgom med spyod du med// de yang byar med blo 'das rtogs// rig pa rang grol dran sems rnam rtog sangs// de yis byar med blo 'das rtogs// blo 'das nyid la sems med sangs rgyas 
med// theg pa dgu yi rtags grub rtogs// byang med chub med sku lnga'i rigs lnga med// blo 'das don gyi ngo bo ni// sems la yul med de// dbye gsal bcas bcos rtsis gdab 'dod rlom med pa'o// zhe 
'dod dang dgag sgrub spong len med pa'o// rig pa la mtha' dbus mu las grol te chos nyid blo 'das de/ bsam du med cing dmigs pa'i yul las 'das te/ blo las grol zhing brjod du med// mtshon pa'i 
yul du ma gyur pas// blo brtags theg pa rim dgu'i chos mtha' dag las grol te/ bsam med brjod blo'i yul du ma gyur te// dmigs pa'i spyod yul mtha' dag las grol ba'o// deng sdod byar med blo 
'das chen por rang grol zhing gyur to// blo brtags don la 'dod rlom brtsis gdab bya btsal med// ces gsungs so// rin po che nyi zla brtsegs pa'i rgyud las/ byar med blo 'das yin tshul bshad pa'i le'u ste </text>
</item>

<item><p>89</p><section>3</section>
<text>bcu gcig pa'o//// de nas kun rig khye chung gis// sngon thog spyi phud sangs rgyas la// ming med mtha' stongs kyi rgyu med na yang// 'khor gyi rtog pa gsal phyir bshad// 'khor rnams ma
yengs gus pas nyon// dug gsum med mtha' stongs pa yin// dug lnga ming med mtha' stongs yin// ma rig ming med mtha' stongs yin// gti mug ka dag ming med mtha' stongs yin// 'khor ba ka dag ming 
med mtha' stongs yin// rnam rtog ka dag ming med mtha' stongs yin// 'khrul pa ka dag ming med mtha' stongs yin// snang ba ka dag ming med mtha' stongs yin// 'gro drug mi 'khyams ming med mtha' 
stongs yin// khams gsum mi 'khor ming med mtha' stongs yin// ming med mtha' stongs go lugs yin// bsam tshad ming min rtogs pa yin// de phyir mi bsam mi sgom gting mtha' yas// phye tshad rtags 
tshad blos brtags yin// blo brtags chos kyis sangs mi rgya// de phyir blo brtags ming med mtha' stongs go/ dug lnga dug gsum ming med mtha' stongs so// rnam shes tshogs brgyad ming med mtha' stongs 
so// phyi nang yul sems ming med mtha' stongs so// lus ngag yid gsum ming med mtha' stongs so// snang srid 'khor 'das ming med mtha' stongs so// dgag sgrub spong len ming med mtha' stongs so// phye 
tshad rjod tshad ming med mtha' stongs so// snang tshad gzung tshad ming med mtha' stongs so// nyon mongs ji snyed ming med mtha' stongs so// rnam rtog ma lus ril por mtha' stongs so// khams gsum sems can 
ming med mtha' stongs so// 'gro ba rigs drug sdug bsngal ma lus mtha' stongs so// gzung 'dzin chags sdang ril gyi mtha' stongs so// dgra brten phyogs ris ming med mtha' stongs sau// dbye bsal rtsis 
gdab 'dod sems mtha' stongs sau// bya btsal zhe 'dod dgag sgrub ma lus mtha' stongs so// nyon mongs brgyad khri bzhi stong mtha' stongs so// blos brtags chos rnams ril gyi mtha' stongs so/ lta ba 
mtha' stongs gza' gtad mu mtha' yas// sgom pa mtha' stongs dmigs med mu mtha' yas// spyod pa mtha' stongs byar med las zin// so ma lhug pa rnal ma mu mtha' yas// 'bras bu mtha' stongs re med 
rang gnas blo 'das mu mtha' yas// ces gsungs so// rin po che nyi zla brtsegs pa'i rgyud las/ ming med mtha' stongs kyi le'u ste bcu gnyis pa'o//// de nas kun rig khye chung gis// sngon thog spyi phud 
sangs rgyas la// rdzogs chen yang ti yo ga ru// theg pa rim dgu ji ltar rdzogs// zhes zhus pas// ston pas 'khor la bka' stsal pa// yang ti nyi zla'i snying po ru// theg pa rim dgu'i rdzogs lugs ni// yul </text>
</item>

<item><p>90</p><section>3</section>
<text>drug gang zag chos bdag med// nyan thos lta ba yongs su rdzogs// rten 'brel rnam par rig byed med// rang rgyal lta ba ma 'dres rdzogs// yang ti nyi zla'i snying po la// yul sems bden brdzun 
rang rig mi rtag pas// skad cig cha yis rtag 'dod med// sems tsam lta ba ma 'dres rdzogs// bden pa gnyis su mi lta bas// dbu ma'i lta ba longs su rdzogs// gsang sngags theg pa'i rdzogs lugs kyang// 
rdzogs chen a ti yo ga la// phyi dag nang dag yongs su dag/ rigs gsum rje dang khol du mi lta bas// kri ya'i lta ba yongs su rdzogs// mar spyod yang lta rigs bzhi'i lha med pas// u ba'i lta ba 
rdzogs// rigs lnga spun dang grogs su mi lta// skye 'gag gnyis med pas// yo ga'i lta ba yongs su rdzogs// nang rgyud sde gsum rdzogs lugs ni// ting 'dzin rnam gsum thabs dang shes rab med// snang ba lha 
dang lha mor mi lta bas// ma hA yo ga'i theg pa yongs su rdzogs// dbyings dang ye shes gnyis med pas// a nu'i lta ba ma 'dres rdzogs// rig pa 'gyu ba'i ye shes la// rang byung ye shes yin 'dod pas// a 
ti'i lta ba yongs su rdzogs// ka dag mtha' ru ma reg pas// spyi ti lta ba yongs su rdzogs// yang ti yo ga mu mtha' grol bu ru// theg pa'i chos rnams ma 'dres yongs su rdzogs// zhes gsungs so// nyi zla 
brtsegs pa'i rgyud las/ theg pa rim pa dgu rdzogs pa'i le'u ste bcu gsum pa'o//// de nas kun rig khye chung gis// sngon thog spyi phud sangs rgyas la// rdzogs chen spyi ti yo ga yis// ma bsgrubs 'bras 
bu ji ltar thob// ces zhus pa dang/ ston pas 'khor la bka' stsal pa// a ti yo ga'i snying po la// 'bras bu thob dang ma thob gnyis med kyang// re zhig 'khor la brod pa bskyed phyir bshad// 'bras bu zhes 
pa'i ngo bo ni// gzhan nas thob rgyu ye med de// rang sems ming med mtha' stong yin// de ltar go na 'bras bu yin// thig le gting rdzogs 'bras bu yin// thig le spyi brtol 'bras bu yin// thig le khong 
gsal 'bras bu yin// thig le gsang ba'i nyi ma 'bras bu yin// skye med ka dag 'bras bu yin// dngos med zang ka 'bras bu yin// ma nor yang dag res pa'i 'bras bu yin// byar med blo 'das 'bras bu 
yin// sku gsum lhun grub 'bras bu yin// sku lnga ye shes 'bras bu yin// snying po chos sku 'bras bu yin// gting mtha' yas pa'i 'bras bu yin// mu mtha' grol ba'i 'bras bu yin// snang mtha' grol ba'i 
'bras bu yin// blo zad chos zad 'bras bu thob// rtsol sgrub re dogs 'bras bu med// ces gsungs so// gzhan nas mi rnyed rang la ye nas grub// ces gsungs so// nyi zla brtsegs pa'i rgyud las// 'bras bu </text>
</item>

<item><p>91</p><section>3</section>
<text>bstan pa'i le'u ste bcu bzhi pa'o//// de nas kun rig 'phrul rje yis// rgyud 'di'i mtshan ni ji ltar gzung// zhes zhus pa dang/ ston pas 'khor la bka' stsal pa/ rin chen nyi zla brtsegs pa 
ni// rin chen lta sgom 'dod pa 'byung// nyi ma snang gsal thabs kyi rgyud// zla ba mun sel shes rab rgyud// thabs dang shes rab brtsegs pa'i rgyud// nyi mas ka dag 'ong gsal ston// zla bas gti mug ma rig 
sel// ka dag ma rig mun sel rgyud du zung// zhes gsungs so// nyi zla brtsegs pa'i rgyud las/ mtshan bstan pa'i le'u ste bco lnga pa'o//// nyi zla ri rab bla ma snying sems man ngag gter du 'chang// skal 
ldan dam tshig bsrung ba la dam tshig gtad/ ces gsungs so// snod med dam nyams zong tshong lag tu shor ra re// rin po che nyi zla brtsegs pa'i rgyud rdzogs so//// </text>
</item>


</etext>