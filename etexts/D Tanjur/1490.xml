<?xml version="1.0" encoding="UTF-8"?>
<text>
<item><p>1a.1</p><section></section><text>@#/ /tshad ma kun las btus pa zhes bya ba'i rab tu byed pa/ </text></item>
<item><p>1b.1</p><section></section><text>@##/ /rgya gar skad du/ pra mA Na sa mu ts+tsha ya nA ma pra ka ra Na/ bod skad du/ tshad ma kun las btus pa zhes bya ba'i rab tu byed pa/ sangs rgyas la phyag 'tshal lo/ / </text></item>
<item><p>1b.2</p><section></section><text>tshad mar gyur pa 'gro la phan bzhed pa/ /ston pa bde gshegs skyob la phyag 'tshal nas/ /tshad ma bsgrub phyir rang gi gzhung kun las/ /btus te sna tshogs 'thor rnams 'dir gcig</text></item>
<item><p>1b.3</p><section></section><text>bya/ /mngon sum dang ni rjes su dpag /tshad ma'o mtshan nyid gnyis gzhal bya/ /de la rab sbyor phyir tshad ma/ /gzhan ni yod pa ma yin no/ /yang yang shes pa'ang ma yin te/ /thug</text></item>
<item><p>1b.4</p><section></section><text>pa med 'gyur dran sogs bzhin/ /ming dang rus sogs su sbyor ba'i/ /rtog pa dang bral mngon sum mo/ /thun mong min pa'i rgyu yi phyir/ /de yi tha snyad dbang pos byas/ /der don du mas</text></item>
<item><p>1b.5</p><section></section><text>bskyed pa'i phyir/ /rang don spyi yi spyod yul can/ /du ma'i ngo bo'i chos can ni/ /dbang po las rtogs srid ma yin/ /rang rang rig bya tha snyad kyis/ /bstan min ngo bo dbang po'i yul/ / </text></item>
<item><p>2a.1</p><section></section><text>yid kyang don dang chags la sogs/ /rang rig rtog pa med pa yin/ /rnal 'byor rnams kyi bla mas bstan/ /ma 'dres pa yi don tsam mthong / /rtag pa'ang rang rig nyid du 'dod/ /don la ma yin de rtog</text></item>
<item><p>2a.2</p><section></section><text>phyir/ /'khrul dang kun rdzob shes pa dang / /rjes dpag rjes su dpag las byung / /dran dang mngon 'dod ces bya ba'o/ /mngon sum ltar snang rab rib bcas/ /bya dang bcas par rtogs pa'i phyir/ /'bras bu nyid yin</text></item>
<item><p>2a.3</p><section></section><text>'jal byed la/ /tshad ma nyid du 'dogs pa ste/ /dbye ba med pa'ang ma yin no/ /yang na rang rig 'bras bu ste/ /de yi ngo bo las don nges/ /yul gyi snang ba nyid de 'di'i/ /tshad ma de yis 'jal bar byed/ /smras pa/ </text></item>
<item><p>2a.4</p><section></section><text>gang tshe snang ba de gzhal bya/ /tshad ma dang ni de'i 'bras bu/ /'dzin dang rnam rig de yi phyir/ /de gsum tha dad du ma byas/ /yul shes pa dang de shes pa'i/ /dbye bas blo yi tshul gnyis nyid/ /dus phyis dran pa las kyang</text></item>
<item><p>2a.5</p><section></section><text>ste/ /tshul gnyis dang ni rang rig grub/ /ma myong bar 'di med phyir ro/ /shes pa gzhan gyis nyams myong na/ /thug med de la 'ang dran pa ste/ /de bzhin yul gzhan la 'pho ba/ /med 'gyur de yang mthong phyir ro/ / </text></item>
<item><p>2b.1</p><section></section><text>rtsod sgrub slob dpon gyi ma yin/ /nges par snying po med par dgongs/ /gzhan du cha shas su gsung 'gyur/ /des na kho bos brtag par bya/ /don de las skyes rnam par shes/ /mngon sum yin zhes bya ba 'dir/ /don de zhes pas kun brjod na/ / </text></item>
<item><p>2b.2</p><section></section><text>gang de de 'ba' zhig las min/ /dmigs pa'o zhe na dran sogs kyi/ /shes pa'ang gzhan la ltos ma yin/ /yang smras pa/ ji ltar snang ba de yod min/ /de yi phyir na don dam du/ /lnga po bsags la dmigs pa'i phyir/ /de la tha snyad du ma byas/ / </text></item>
<item><p>2b.3</p><section></section><text>bar skabs kyi tshigs bcad do/ /don gyi tshul gyis dben pa yang / /brjod bya ma yin yul 'di'i yang / /spyi yi tshul gyis bstan par bya/ /des na tha snyad du mi bya/ /rigs pa can rnams dbang po dang don phrad pa las skyes pa'i shes pa tha snyad du bya ba ma yin</text></item>
<item><p>2b.4</p><section></section><text>pa 'khrul pa med pa zhen pa'i bdag nyid ni mngon sum mo zhes zer ro/ /de yang rigs pa ma yin te/ /dbang don las byung blo la ni/ /tha snyad la sogs srid ma yin/ /bar dang bcas pa 'dzin pa dang / /shes pa lhag pa'ang thob mi 'gyur/ /dbang po rten</text></item>
<item><p>2b.5</p><section></section><text>las phyir mi 'pho/ /yul la 'dzin par nus ma yin/ /bde sogs gzhal bya min pa'am/ /dbang po gzhan yod yid dbang po/ /bkag pa med phyir thob ce na/ /dbang po gzhan gyi sgra don med/ /nges pa'i don la 'bras bu med/ /shes pa yi yang mtshan nyid</text></item>
<item><p>2b.6</p><section></section><text>las/ /don gzhan 'bras bur smra bar 'gyur/ /khyad par la min tha dad phyir/ /de la yod min gnyis zhe na/ /ma yin khyad par bya la 'ang 'gyur/ /ma rtogs la sogs kun la min/ /ldog pa med phyir 'bras bu min/ /bye brag pa rnams ni bdag dang dbang po dang</text></item>
<item><p>2b.7</p><section></section><text>yid dang don du phrad pa las gang grub pa de gzhan yin no zhes so/ /spyi dang khyad par la ltos pa dang / rdzas dang yon tan dang las la ltos pa ni mngon sum mo zhes sbyar bar mi bya ste/ /yul la lta ba'i don can phyir/ /khyad par rnams dang sbyar mi bya/ /gcig min</text></item>
<item><p>3a.1</p><section></section><text>gzugs sogs kyang gcig 'gyur/ /mthong na dbang po la de min/ /dbang gzhan don med 'gyur phyir ro/ /rang yul tha dad kyang 'dzin nub/ /dbang po kun gyis 'dzin par 'gyur/ /rdzas sogs la min de lta na/ /med phyir gzhan gyi spyod</text></item>
<item><p>3a.2</p><section></section><text>yul min/ /yul mtshungs nyid du 'dod ce na/ /mi 'dod pa la'ang thal bar 'gyur/ /ma nges de ni gzhan du brjod/ /thams cad bsgrub byar brjod ma yin/ /dbang po tha dad med kyang blo/ /tha dad phyir ni tha dad na/ /gzhan du tha dad med gang las/ /ser skya</text></item>
<item><p>3a.3</p><section></section><text>pa rnams ni rna ba la sogs pa'i 'jug pa mngon sum du 'dod do/ /thug pa med pa'am dbang gcig 'gyur/ /gnyis bzung gsum gyi yul ma yin/ /yul gcig nyid thob dbyer med 'gyur/ /de las rang bzhin 'dzin ma yin/ /don gyi bye brag 'dzin mi 'gyur/ / </text></item>
<item><p>3a.4</p><section></section><text>'dzin na'ang yid bzhin rnam rtog 'gyur/ /gnas skabs der 'gyur snying stobs sogs/ /ma yin gzhan ma yin pa'i phyir/ /gzhan min zhe na 'bras min pa'am/ /gzhan nyid min na gzung bya min/ /sna tshogs rnam 'gyur don mtshungs 'gyur/ /du mar 'dzin phyir</text></item>
<item><p>3a.5</p><section></section><text>grangs can gyi/ /bye brag kha cig mi 'dod do/ /re re'i ngo bor thams cad na/ /gtso bo rdul phran so sor yod/ /rab tu sbyor ba'i bye brag las/ /'bras bu'i ngo bor mtshon par byed/ /rdul phran rang bzhin gsum nyid na/ /'bras bu gcig par gang gis rtogs/ /rigs</text></item>
<item><p>3a.6</p><section></section><text>mi mthun par sbyar na yang / /yongs su 'gyur bar mi 'dod do/ /ngo bo gnyis nyid mi 'dod na/ /'bras bu ngo bo gcig nyid thob/ /don gyi rang bzhin du ma la/ /dbang po'i yul ni khyad par can/ /de'i phyir grangs can lugs dor te/ /re re'i ngo bo nyid mchog</text></item>
<item><p>3a.7</p><section></section><text>yin/ /yul gcig ma yin 'jug pa ste/ /tshad mar brjod pa ma yin no/ /dran pa ma yin ma myong phyir/ /gnyis ka cig car 'byung zhe na/ /de ni tshad min gzhan lta la/ /nyams pa'am yang na dran pa yin/ /dran pa lhag par brjod phyir na/ /rnam</text></item>
<item><p>3b.1</p><section></section><text>gsal dbang gzhan don med 'gyur/ /spyod pa pa rnams ni yod pa dang yang dag par sbyar nas skyes bu'i dbang po'i blo skyes pa de ni mngon sum mo zhes zer ro/ /de la/ yod pa'i gsal bya med pa ste/ /sbyor zhes bya las de rtogs 'gyur/ /yang dag sbyor ba</text></item>
<item><p>3b.2</p><section></section><text>nges par ni/ /yod nyid la ni bstan ce na/ /ci ste zla ba bstan phyir yin/ /dbang po'i khyad par can brjod kyis/ /yod tsam ldan pas mi rtogs pa/ /ma yin gang zhig sgrub par byed/ /ci ste dbang po gang zhig la/ /thim dang shis par 'dod ce na/ /de thim pa</text></item>
<item><p>3b.3</p><section></section><text>de gzhan las kyang / /shes pa mig sman sogs pa'ang yod/ /grags la de ltar brtag grang na/ /sgra de dbang po'i yul la min/ /kun tu don dang phrad grang na/ /gzugs sgra bar du chod pa dang / /chen po'ang 'dzin par mthong bas na/ /bar ma chad la de gnod</text></item>
<item><p>3b.4</p><section></section><text>byed/ /blo yi rgyu yi tshogs pa dag /brjod pa bor nas tshad ma gang / /tshad ma ji ltar don yin pa'am/ /blo yi skye ba zhes ci bsnan/ /don dang dbang po yid skyes bu/ /sbyor dang 'du byed pa las gzhan/ /mngon sum gyi blo skyed pa yi/ /tshogs pa brjod pa</text></item>
<item><p>3b.5</p><section></section><text>de ci ltar/ /ba lang nyid sogs sbyor las don/ /ba lang la sogs su 'jal byed/ /don dang yang dag 'brel ba la/ /dbang po'i blo ni nus yod min/ /rig byar rang nyid bstan med pas/ /gzugs don dbang po'i spyod yul lo/ /don min shes pa'ang</text></item>
<item><p>3b.6</p><section></section><text>rnam kun tu/ /mngon sum blo rung gnas par 'gyur/ /ci ste blo yi skye ba 'dod/ /don gzhan 'bras bur smra ba na/ /don gzhan thob par 'gyur ma yin/ /don gyi blo shar 'bras min na/ /de las gzhan 'bras med pas so/ /blo yi skye ba gzhan yin na/ / </text></item>
<item><p>3b.7</p><section></section><text>'phro 'du rang gi rgyu las te/ /tshad ma'i 'phrod pa 'du ba las/ /ci ste gzhan min de don med/ /skyes bu rnam par 'gyur nas blo/ /skyed na mi rtag pa ru 'gyur/ /ci ste bdag de mi 'gyur na/ /de la tshad ma zhes mi sbyar/ /tshad ma kun las btus pa las mngon sum</text></item>
<item><p>4a.1</p><section></section><text>gyi le'u ste dang po'o// //rjes dpag rnam gnyis rang don ni/ /tshul gsum rtags las don mthong ba'o/ /'bras bu sngar bzhin yul dang ni/ /ngo bo mtshungs min de gnyis kyi/ /rang gi mtshan nyid bstan bya min/ /gzung</text></item>
<item><p>4a.2</p><section></section><text>tha dad phyir de las gzhan/ /mthong sogs nyid sgo nas bstan to/ /rang gi ngo bo brjod pa min/ /ming las shes phyir rnam pa gzhan/ /bstan bya yid kyi rnam pa gnyis/ /spyi ma yin la'ang mthong ba'i phyir/ /de min mtshon bya spyi yin phyir/ /yid ches</text></item>
<item><p>4a.3</p><section></section><text>tshig gi sgrub byed kyis/ /de las gzhan la 'gegs par byed/ /tha mi dad du grub ce na/ /ma yin tha dad kyang srid phyir/ /yid ches tshig kyang mi slu bar/ /mtshungs phyir rjes su dpag pa nyid/ /rjes dpag bya dang de mthun la/ /yod dang med nyid la med pa'o/ / </text></item>
<item><p>4a.4</p><section></section><text>'di ru shes pa'ang thob pa nyid/ /shes byed skabs kyi dbang byas phyir/ /tshul re re dang gnyis gnyis pa/ /rtags don min par don gyis byas/ /sgra rtag byas pa'i phyir lus can/ /phyir dang gzhal bya min phyir ro/ /lus can min phyir mnyan bya'i phyir/ /mig</text></item>
<item><p>4a.5</p><section></section><text>gis gzung bya phyir mi rtag /kha cig gtan tshigs mi 'khrul bas/ /chos gzhan dpag par bya bar 'dod/ /chos dang chos can dag grub phyir/ /'brel ba dpag byar kha cig 'dod/ /chos la gtan tshigs grub na ni/ /de yis de las gzhan ci dpag /de ltar chos</text></item>
<item><p>4a.6</p><section></section><text>can de nyid la/ /dpag bya ci yi phyir mi 'dod/ /'brel ba'ang gnyis yod ma yin na/ /de bzhin drug pa'i sgra ru 'gyur/ /brjod par mi bya don smos phyir/ /gtan tshigs 'di dang 'brel pa yin/ /rtags kyi 'khrul pa med pa ni/ /chos la gzhan du ston par byed/ /der</text></item>
<item><p>4a.7</p><section></section><text>grub de dang ldan pa yi/ /chos can go bar byed pa yin/ /rtags kyi rjes su bstan bya ba'i/ /chos la dpyad pa gzhan yang 'jug /chos don du ma gtan tshigs kyis/ /rnam pa thams cad du rtogs min/ /gang dang 'brel pa yongs bcad nas/ /chos gzhan dang bral</text></item>
<item><p>4b.1</p><section></section><text>thob par byed/ /yon tan dri dang dri bsung sogs/ /de yi bye brag gi rim pas/ /rdzas min la sogs rnam bcad nas/ /ut+pal la sogs re re rtogs/ /gal te mthong ba bzhin gtan tshigs/ /sgrub pa'i sgo nas 'jug na ni/ /thams cad rtogs par</text></item>
<item><p>4b.2</p><section></section><text>mi 'gyur ba'am/ /yang na thams cad rtogs par 'gyur/ /gal te spyi las yin grang na/ /de ni de las gzhan du 'gyur/ /rten rnams ma mthong ba yi phyir/ /tha dad min gcig mthong mi 'gyur/ /cha shas 'di lta bu'i tshul nas/ /rtags can la ni mi</text></item>
<item><p>4b.3</p><section></section><text>'gyur zhing / /de nyid kyi chos du ma na'ang / /cig shos thob par byed pa yin/ /rtags can gang dang rjes 'brel ba'i/ /rtags can de 'dir rtogs bya yin/ /bye brag rtogs bya ma yin te/ /de dag nyid la 'khrul phyir ro/ /rtags dang rjes su 'brel ba'i don/ / </text></item>
<item><p>4b.4</p><section></section><text>rtogs bya rtags can bye brag gi/ /ma yin de la rtogs pa'o/ /rtogs par rab tu 'khrul pa'i phyir/ /zhes bya ba ni bar skabs kyi tshigs su bcad pa dag go/ /'brel ba gnyis la gnas mod kyang / /rtags dang rtags can lhan cig pa/ /rten dang brten pa nyid</text></item>
<item><p>4b.5</p><section></section><text>yin gyi/ /yang dag 'phrod pa bzhin ma yin/ /rtags la rtags can yod pa nyid/ /cig shos rtags can nyid la yod/ /rtags dang rtags can dag 'brel ba'i/ /nges pa bzlog na gnas pa yin/ /rtags kyi khyab par 'dod pa ste/ /de yi cha nas rtags</text></item>
<item><p>4b.6</p><section></section><text>can yin/ /khyab byed cha nas de'i go byed/ /ma yin rwa can las glang bzhin/ /dgag bya so sor mi 'khrul ba/ /gang phyir 'brel ba la ltos yin/ /de phyir rtags ni rtags can la/ /khyab pa bden yang byed po min/ /byas pa nyid kyis 'jig pa la/ / </text></item>
<item><p>4b.7</p><section></section><text>khyab kyi ma byas pa yi min/ /rtag pa min la khyab min par/ /ma byas pa yi don gyis ston/ /rwa can nyid kyis ba lang la/ /khyab pas rwa can min las ldog /glang la rwa can gyis khyab bzhin/ /ba lang gi don zlog byed yin/ /zhes bya ba bar skabs</text></item>
<item><p>5a.1</p><section></section><text>kyi tshigs su bcad pa dag go/ /brtsad pa bsgrub pa nas ni med na mi 'byung ba'i don mthong ba rig pa rjes su dpag pa'o zhes brjod do/ /med na mi 'byung mthong ba yi/ /rang gi rnam pa tsam 'dod na/ /de rig mi brjod gzhan nyid du/ /brjod</text></item>
<item><p>5a.2</p><section></section><text>na ji lta bu gang la/ /don 'di bsgrub bya la zhe na/ /med na mi 'byung zhe ci dgos/ /du sogs me sogs la mthong las/ /gzhan pa'i dpag bya de rig gang / /chos can du ma yod pa las/ /de rig pa zhes ji ltar brjod/ /rigs pa can rnams na re de sngon</text></item>
<item><p>5a.3</p><section></section><text>du song ba can gyi rjes su dpag pa ni rnam pa gsum ste/ snga ma dang ldan pa dang / lhag ma dang ldan pa dang / spyir mthong ba can no zhes zer ro/ /'brel ba dbang po'i gzung bya min/ /snga ma dang ldan zhes 'di la/ /thams cad srid phyir lta bur med/ /'khrul</text></item>
<item><p>5a.4</p><section></section><text>pa'i phyir na ldan pa min/ /lhag ldan la yang lta bur ram/ /'brel gzhan las kyang rtogs mi 'gyur/ /lhag ma dang ldan las 'gyur phyir/ /'brel gzhan las kyang rtogs mi 'gyur/ /spyir mthong ba yang de bzhin no/ /'bras bu gzhan la nyid mi</text></item>
<item><p>5a.5</p><section></section><text>'thob/ /rtags shes tshad ma yin zhe na/ /rnam par dbye ba'ang grub mi 'gyur/ /bye brag pa rnams na re/ 'di ni 'di'i 'bras bu dang rgyu dang 'brel ba dang / don gcig la 'du ba dang 'gal ba can yin no zhes bya ba de dag ni rtags las byung ba'o/ /zhes zer</text></item>
<item><p>5a.6</p><section></section><text>ro/ /rgyu la 'bras bu bkag pa med/ /ldan pa'i rtogs pa grub pa med/ /gnyis dang ldan phyir tha dad min/ /me dang du ba'i ldan pa ni/ /cha 'ga' zhig las ma yin pas/ /du ba thams cad go byed dam/ /me yi gsal ba go byar 'gyur/ /de bzhin du ba</text></item>
<item><p>5a.7</p><section></section><text>la sogs pa'ang / /'gal pa la yang srid pa'i phyir/ /rtags kyi spyi gzhan rtags min zhing / /bye brag rnams kyang rtags can min/ /gzhan gyi ltar na thams cad nas/ /go bya go byed du thal 'gyur/ /zhes bya ba bsdu ba'i tshigs su bcad pa'o/ /yul</text></item>
<item><p>5b.1</p><section></section><text>dang dus la ltos su chug /rgyu ni khong du chud mi 'gyur/ /'brel ba khyad par med pa'i phyir/ /gzhan yang srid phyir gnyis ma yin/ /gang zhig 'gal ba de rtags min/ /'brel pa med phyir rtags blo min/ /rtags las byung bar bstan pa'i phyir/ /thams</text></item>
<item><p>5b.2</p><section></section><text>cad rtags su brjod ma yin/ /dran pas 'brel can du grub 'gyur/ /'bras bu la sogs mdor ma mtshon/ /tha ma gsal byed du mi 'gyur/ /don med gzhan las kyang de grub/ /grangs can pa rnams na re/ 'brel pa mngon sum pa gcig las lhag par</text></item>
<item><p>5b.3</p><section></section><text>grub pa'i rjes su dpag pa'o zhes zer ro/ /de la mngon sum pa gcig las zhes pa rigs pa ma yin te/ rang don tsam la lta ba'i phyir/ /de ma shes par de rtogs phyir/ /khyad par med phyir gnyis nas min/ /de la rtags dang rtags can med/ /so sor ma</text></item>
<item><p>5b.4</p><section></section><text>sbyor tha dad las/ /rjes su 'gro ba gzhan min phyir/ /gal te gzhan min rnam lnga min/ /gtso bo'i cha nas brgya lam na'ang / /skyed byed nyid du 'gyur ma yin/ /tha dad na yang skyed byed min/ /de las kun tu thob 'gyur phyir/ /gtso bo la sogs kyi gcig sogs/ / </text></item>
<item><p>5b.5</p><section></section><text>tha dad rnams kyi rjes 'gro nyid/ /la sogs gang las yongs su 'dzin/ /de yi phyir 'di gsal byed min/ /de bzhin nor dang nor can la/ /sogs pa'ang gsal byed ma yin zhing / /'brel gzhan las kyang de mtshon phyir/ /'brel med nyid du yang dag brjod/ / </text></item>
<item><p>5b.6</p><section></section><text>nor dang nor can la sogs tsam/ /rtags can 'dzin pa yin na ni/ /'brel pa la yang gzhan shes pa/ /rnam pa kun tu 'dzin par 'gyur/ /gsal bya gsal byed kyi dngos po/ /gal te gcig yin rnam bdun min/ /rjes dpag ma yin dran par 'dod/ / </text></item>
<item><p>5b.7</p><section></section><text>nges par bzung bar rig pa min/ /yang smras pa/ 'brel pa bdun du bstan pa dang / /rjes su dpag pa gnyis nyid dang / /de sngon song ba'i rjes dpag ni/ /gsum ste 'di rnams gang du bsdu/ /'bras bu med phyir de rtags min/ /'brel pa gzhan</text></item>
<item><p>6a.1</p><section></section><text>dag 'os ma yin/ /dpyod dang bcas par brjod par bya/ /yod pa'ang dpyod pa dang bcas phyir/ /gzhan pa las kyang rab tu grub/ /gtsug phud can don gcig rtogs des/ /tha dad tha snyad yod min pa'am/ /skyes bu'i rnam kun</text></item>
<item><p>6a.2</p><section></section><text>rtogs par 'gyur/ /dpyod pa bas brjod pa/ mngon sum sngon 'gro can yin phyir/ /rjes dpag la sogs mdor ma mtshon/ /zhe na dran 'dod zhe sdang dang / /rtsol ba la sogs tshad mar gyur/ /'brel pa med las gzhan gzhung las/ /bton te gcig</text></item>
<item><p>6a.3</p><section></section><text>tu bsdus nas ni/ /rjes dpag la sogs bstan pa ste/ /mngon sum sngon 'gro can ma yin/ /ldan sogs yul la dbang blo med/ /yul la'ang de dag yod ma yin/ /ldan pa rjes dpag gi rtags min/ /ldan pa can ni rang ngo bos/ /khong du chud par</text></item>
<item><p>6a.4</p><section></section><text>byed ma yin/ /gzhan min mngon sum yang ma yin/ /gang du rjes dpag la sogs 'di/ /bkag pas de bzhin 'di yang 'gog /don ni rnam gnyis mtha' gcig tu/ /nges te rjes dpag cig shos brdzun/ /nag pa khyim na med pa la/ /phyi na yod par</text></item>
<item><p>6a.5</p><section></section><text>mtshon pa min/ /khyim gyi sgra yi don las 'di/ /phyi na yod par rab tu rtogs/ /tshad ma kun las btus pa las rang don gyi rjes su dpag pa'i le'u ste gnyis pa'o// //gzhan don rjes su dpag pa ni/ /rang gis mthong don rab gsal byed/ /de</text></item>
<item><p>6a.6</p><section></section><text>la dpag bya bstan pa ni/ /rtags kyi don gyi yul du 'dod/ /rang gi ngo bo nyid dang bstan/ /rang dang 'dod 'gyur ma gsal ba/ /mngon sum don dang rjes dpag dang / /yid ches grags pas rang brtan la'o/ /rigs pa can rnams na re/ bsgrub bya ston zhes pa</text></item>
<item><p>6a.7</p><section></section><text>'di la/ /sgrub byed tsam du don gyis byas/ /de ltar na ni rtags dang dpe/ /ma grub pa yang bsgrub byar 'gyur/ /sgrub chos yin na chos mthun med/ /chos can bsgrub bya rtags don med/ /gang du nges gzung don med 'gyur/ /cig shos ltar na 'dod min 'gyur/ / </text></item>
<item><p>6b.1</p><section></section><text>rtsod pa bsgrub pa la brjod pa/ /de bzhin bsgrub byar brjod pa la/ /phyogs nyid phyir na srid ma yin/ /rnam par dpyod pa'i 'dod pa 'di/ /mi 'dod pa las log pa tsam/ /rigs pa can pa la brjod pa/ /dam bca' gtan tshigs dang 'gal bas/ /dam</text></item>
<item><p>6b.2</p><section></section><text>bca'i skyon zhes rigs pa min/ /legs par ma bslabs pa rnams kyi/ /de ni chos mi mthun dper brjod/ /rtags nye 'jal gyis 'di bsgrub bya/ /ma yin 'gal ba dang ldan min/ /gang zhig bsgrub bya'i chos kyi rtags/ /de ltar snang ba phal che bas/ / </text></item>
<item><p>6b.3</p><section></section><text>des na gtan tshigs sogs don gyi/ /sngon du rgyas par de bstan bya/ /mthun phyogs la yod med rnam gnyis/ /phyogs kyi chos la'ang rnam pa gsum/ /mi mthun phyogs la'ang so sor ni/ /yod med gnyis ka'i bye brag phyir/ /bsgrub pa bsgrub bya</text></item>
<item><p>6b.4</p><section></section><text>yin pa'i phyir/ /chos dang chos can kha yar ba/ /dngos su min yang de'i phyogs gcig /yin phyir bsgrub byar brtags brjod pa/ /gnyis ka la grub chos de las/ /tha snyad yin phyir gnyis ka la'am/ /gang yang rung la bzlog pa yi/ /the tshom chos grub 'dod</text></item>
<item><p>6b.5</p><section></section><text>ma yin/ /mi 'dod thams cad sun 'byin du'ang / /gnyis kar rab tu grub na ni/ /sun 'byin pa yang sgrub par byed/ /gzhan gyis slar yang sgrub na 'dod/ /chos can chos can gyis bsgrub min/ /chos des chos kyang ma yin gyi/ /'di ltar chos kyis chos sgrub</text></item>
<item><p>6b.6</p><section></section><text>cing / /sgrub phyir chos can yang de bzhin/ /dam bca' rtags kyi ngag gis gang / /mi 'dod pa la thal ba rtsom/ /de ni len zhes shes bya ste/ /de yi sgo nas sbyor phyir ro/ /gtan tshigs bsgrub bya'i rjes 'gro gang / /med las med par brjod par bya/ /der ni lnga</text></item>
<item><p>6b.7</p><section></section><text>pa'i mtha' can dpe/ /rtags kyis nye bar sbyar la 'dod/ /gang du gsal 'ongs kyis brjod pa/ /gtan tshigs med par 'gyur ba ni/ /dpe gnyis las ni grub phyir ro/ /des na rnam ldan gzhan las min/ /thal 'gyur phyogs chos can min phyir/ /khas blangs sngon du</text></item>
<item><p>7a.1</p><section></section><text>song ba las/ /de bzhin rtags dang dam bca' yis/ /skyon brjod sun 'byin du shes bya/ /tha dad med pa de nyid ces/ /byas nas gzhan la ston par byed/ /mthun phyogs zhes pa phyogs la ste/ /'di la'ang tha dad ces mi 'dod/ /de gzhan</text></item>
<item><p>7a.2</p><section></section><text>dang ni de 'gal te/ /mi mthun phyogs rnams gnyis la yang / /rtags med pas na 'gal ba med/ /rnam pa bcad pa las gyur yin/ /mthun phyogs la yod min pa nyid/ /mtshan nyid gcig nyid yin mod kyang / /don du ma la 'jug pa'i rigs/ /spyi la nges 'gro</text></item>
<item><p>7a.3</p><section></section><text>blon po yin/ /gzhal bya byas dang mi rtag dang / /byas dang mnyan bya rtsol las byung / /mi rtag rtsol byung reg bya min/ /de dgu rtag pa la sogs pa'o/ /de gang mthun phyogs la yod gnyis/ /de med pa la med pa ste/ /de rtags 'di las bzlog pa ste/ /'gal</text></item>
<item><p>7a.4</p><section></section><text>ba gzhan rnams ma nges pa'o/ /brjod par 'dod pa'i grangs gcig nyid/ /'gal ba dag la the tshom phyir/ /de bzhin the tshom rtags gnyis las/ /gcig tu nges pa mthong ba yin/ /mtshan nyid gnyis dang ldan pa ni/ /gnyis gnyis su 'dod re re min/ /du ma yin</text></item>
<item><p>7a.5</p><section></section><text>yang mi 'gal na/ /shin tu bar yang gcig la 'jug /gang dag thun mong min pa dang / /spyi dang 'gal ba mi 'khrul ba'i/ /chos rnams thams cad du de la/ /the tshom skyed pa'i rtags rnams yin/ /phyogs kyi chos dang ldan gang la/ /shes 'dod bzlog pas</text></item>
<item><p>7a.6</p><section></section><text>gnod pa dang / /the tshom nyid du 'gyur las gzhan/ /gtan tshigs ltar snang yod ma yin/ /chos dang chos can rang ngo'am/ /de yi bye brag yin yang rung / /phyin ci log tu grub pa'i phyir/ /de la gnod pas 'gal ba yin/ /thun mong dang ni khyad par gyi/ /chos dang</text></item>
<item><p>7a.7</p><section></section><text>bsgrub bya la gnyis so/ /de la dang po gnyis the tshom/ /lhag ma ltos nas gsum du phye/ /rjes su zhugs dang ma zhugs las/ /ldog dang rjes 'gro grub min phyir/ /gcig la nges par zhugs pa dang / /log pa min pa rtags su 'gyur/ /gnyis kar gyur pa srid</text></item>
<item><p>7b.1</p><section></section><text>pa yin/ /yod pa gnyis ka min pa'ang min/ /gang du med de rnam bcad du/ /grub don don gzhan sgrub par byed/ /gcig de gzhan la gnyis su grub/ /gal te zhugs pa bzhin grub na/ /dkar gzugs yon tan rten pa las/ /rim pa rim du bzlog rim</text></item>
<item><p>7b.2</p><section></section><text>la/ /gsum gnyis gcig tu rtogs par 'gyur/ /gcig gi tshig tu bstan pa'i phyir/ /de yi bsgrub bya bzlog pa las/ /'gal ba gang du zhugs pa ni/ /de yi bye brag la rmongs pa'o/ /rtsod pa sgrub pa la brjod pa/ /de mthun med la med pa yi/ /chos bstan</text></item>
<item><p>7b.3</p><section></section><text>rtags shes pa de la/ /de mthun med la med pa nyid/ /ces sbyor thun mong mi rtag 'gyur/ /med pa nyid la zhes nges gzung / /khyab mnyam 'ba' zhig rtags su 'gyur/ /de mthun nyid ces 'dod ma yin/ /gcig la rnam pa du ma mthong / /de'i bdag nyid</text></item>
<item><p>7b.4</p><section></section><text>ces ston ce na/ /gtan tshigs brjod pas nus ma yin/ /yang dag don bzhin na rnam pa/ /gang zhig gang la zhes ma brjod/ /shes par byed las 'das pa bzhin/ /don gyi sgrub byed mthong ma yin/ /mig gis gzung bya nyid sogs sgra/ /mi rtag rtags su</text></item>
<item><p>7b.5</p><section></section><text>thal bar 'gyur/ /ma bstan pa zhes brjod pas de/ /ji ltar gang la zhes ma brjod/ /lhan cig rgyud las bsgrub bya la/ /de min dpe gnyis las 'gyur bas/ /mi rtag nyid sogs mthong ba ste/ /bsgrub byar gzhan dag 'dod dam ci/ /rigs pa can pa rnams</text></item>
<item><p>7b.6</p><section></section><text>na re/ chos mthun pa las dper brjod pa de bsgrub bya bsgrub pa'i gtan tshigs so zhes pa de la/ gal te chos mthun sgrub byed na/ /cha shas dag min lnga pa min/ /ngag ces khyad par can du 'gyur/ /sgrub byed nyid du mi rigs pas/ /gnyis ka'ang gzhan du</text></item>
<item><p>7b.7</p><section></section><text>thob par 'gyur/ /chos mthun gtan tshigs de ma yin/ /ma yin de yang skyon gnyis phyir/ /gnas skabs la yang gzhan mi srid/ /rang rang mtshan nyid kyis gnod phyir/ /rnam par brtags pa srid ma yin/ /de phyir drug par de la yang / /khyad par don</text></item>
<item><p>8a.1</p><section></section><text>med par 'gyur ro/ /ngag kun mi 'dod zhe na gang / /'dod de khyad par can du gyis/ /dgos pa med par dngos kyi ni/ /sgra las brgal bar 'dod ma yin/ /rnam grangs tsam spyir btang ba la/ /dmigs bsal yod par srid ma yin/ /der</text></item>
<item><p>8a.2</p><section></section><text>snang gis stong chos gzhan dang / /mtshungs te gtan tshigs nyid du 'gyur/ /bye brag pa rnams ni de dang ldan pa'i chos gtan tshigs so/ /zhes rjod par byed do/ /de la yang / spyi nyid chos su thal bar 'gyur/ /chos dang chos can bsgrub bya min/ /khyad par</text></item>
<item><p>8a.3</p><section></section><text>bsgrub bya dang ldan pa'i/ /chos thob gzhan gyi ma nges pa/ /mkha' sogs yod nyid bsgrub pa yi/ /sbyor ba'ang dgod par mi byed 'gyur/ /ser skya rnams na re de'i sbyor ba nye bar btags pa'i bye brag gi rjes su dpag pa rnam pa gnyis te/ rnam pa ldan pa dang gsal</text></item>
<item><p>8a.4</p><section></section><text>te 'ongs pa'o zhes pa 'di la/ /tshad ma'i yul mi shes pa'i phyir/ /bsgrub bya'i chos kyang sgrub byed 'gyur/ /rgyas pa'i ngag min brjod ma yin/ /gtso bo rjes 'gro dang ldan min/ /ngag kyang nye bar 'jal mi rigs/ /dam bca'i don dang 'gal bar 'gyur/ /rtsod</text></item>
<item><p>8a.5</p><section></section><text>pa med phyir yod tsam min/ /tha dad shing shun la sogs bzhin/ /rjes 'gro thams cad sgrub ce na/ /rigs gcig rjes su 'gro ba can/ /gzhan du 'bras bu gcig pu nyid/ /nye bar len pa la'ang der 'gyur/ /phyi min gnyis kar skyon yod phyir/ /khas blangs</text></item>
<item><p>8a.6</p><section></section><text>na yang 'gal ba nyid/ /ma nges par yang 'gyur dpe ni/ /bsgrub byas phongs kyang de yod min/ /drug min khyad par las yin no/ /'gegs pa'i gtan tshigs gnyis ma yin/ /sbyor ba gnyis kyang rigs ma yin/ /rjes thogs na ni zlog pa la/ /gcig gsal</text></item>
<item><p>8a.7</p><section></section><text>ba la de mi rigs/ /rnam ldan bzhin du lnga nyid min/ /rgol ba re re bkag pa las/ /gal te rjes thogs mi 'dod na/ /rgol ba'i lan la mtha' med nyid/ /gsal 'ongs rnams su thal bar 'gyur/ /zhes bya ba bar skabs kyi tshigs su bcad pa dag go/ /rtsod</text></item>
<item><p>8b.1</p><section></section><text>pa bsgrub pa nas ni ma grub dbye ba brjod ma yin/ /'khrul pa la yang brjod ma yin/ /de ni thun mong min pa'ang yin/ /'gal ba mi 'khrul pa can yang / /'gal ba gcig ni mtshungs par ro/ /gcig ni ma grub thun mong min/ /bzlog pa yi ni rgyu mtshan</text></item>
<item><p>8b.2</p><section></section><text>dang / /'dod la gnod byed kyang ma brjod/ /rigs pa can rnams kyi 'khrul pa dang bcad pa ni ma nges pa ste/ khyad par yod min/ /grub pa'i mtha' khas blangs pa las 'gal ba can 'gal ba'o zhes pa la/ 'gal ba gzhan yang de bzhin min/ /gang las skabs</text></item>
<item><p>8b.3</p><section></section><text>su bab pa de/ /gtan la dbab pa'i phyir nye bar 'god pa'i skabs dang mtshungs so zhes zer ba 'di la/ ma nges par 'gyur/ bsgrub bya dang khyad par med pa sgrub pa'i phyir bsgrub bya dang mtshungs pa'o/ /zhes pa 'di la ma grub min/ /dus las nur nas brjod pa ni dus las 'das</text></item>
<item><p>8b.4</p><section></section><text>pa'o zhes pa 'di la/ ma tshang bsgrub bya sgrub pa'i phyir/ /bye brag pa'i ltar na/ med pa'am ni 'gal bar 'gyur/ /bzlog pa ma tshang brjod pa yin/ /tshad ma kun las btus pa las gzhan gyi don gyi rjes su dpag pa'i le'u ste gsum pa'o// //tshul</text></item>
<item><p>8b.5</p><section></section><text>gsum rtags shes brjod pa las/ /phyogs kyi chos su legs gnas pa'i/ /lhag ma tshul gnyis su grags pa/ /dpe yis rab tu ston par byed/ /bsgrub bya'i rjes su 'gro ba'i rtags/ /bsgrub bya med na med nyid gang / /chos mthun cig shos dang bcas nyid/ / </text></item>
<item><p>8b.6</p><section></section><text>dpe la rab tu bstan par bya/ /ma yin dgag ni dgag pa dang / /de bzhin mtshan nyid med pa yang / /ma byas pa las rtag pa'am/ /'jig pa las 'dir 'bras nyid du/ /'di ni rjes su brjod byas na/ /ma khyab 'dod min mtshungs zhes 'gro/ /thun mong dang ni khyad</text></item>
<item><p>8b.7</p><section></section><text>par nyid/ /'gal ba'ang sgrub byed nyid du 'gyur/ /re res gnyis ka ma brjod pa/ /des na dpe brjod gnyis su brjod/ /rang gis nges pa bzhin gzhan la/ /nges pa bskyed par 'dod pa yis/ /phyogs chos nyid dang 'brel pa dang / /bsgrub bya brjod bya gzhan</text></item>
<item><p>9a.1</p><section></section><text>rnams spang / /dpe ni rtags las logs pa ru/ /brjod par bya ba ma yin te/ /gtan tshigs kyi don ston pa'i phyir/ /nyer 'jal bzhin du don med min/ /rtags kyi 'brel pa bsgrub pa'i phyir/ /gal te dper brjod gnyis yin na/ /dpe</text></item>
<item><p>9a.2</p><section></section><text>ni logs shig nyid du na/ /logs yin 'jig rten dang mtshungs 'gyur/ /de dag gis ni dpe brjod la/ /chos mthun 'ba' zhig rjod par byed/ /bsgrub bya sgrub byed nyid spangs nas/ /de ltar nyer 'jal tsam por 'gyur/ /chos mi mthun pa de la yang / / </text></item>
<item><p>9a.3</p><section></section><text>nyer 'jal ldog pa min ched du/ /chos mi mthun pa'i sbyor ba des/ /mi mthun phyogs dang stabs gcig ston/ /ldog pa rnam par brjod pa na/ /bsgrub bya sgrub pa'i gtan tshigs sam/ /de yi khyad par yin yang rung / /mtshungs ston thug pa med par 'gyur/ / </text></item>
<item><p>9a.4</p><section></section><text>phyogs kyi chos nyid tsam gtan tshigs/ /yin na 'khrul pa can yang 'gyur/ /gnyis ka brjod la mi 'gyur zhe/ /dgu yi nang nas gnyis srid do/ /dpe bstan to/ /gtan tshigs bsgrub bya gnyis ka med/ /mi mthun phyogs la med ma byas/ /rjes 'gro phyin</text></item>
<item><p>9a.5</p><section></section><text>log rnam pa gnyis/ /ltar snang rjes 'gro med pa min/ /rtags med sogs dang dpe med dang / /rjes 'gro phyin ci log la sogs/ /'brel par ma bstan pa yi phyir/ /nyer 'jal 'brel pa tsam ma yin/ /zhes bya ba bar skabs kyi tshigs su bcad pa dag go/ /rtsod pa</text></item>
<item><p>9a.6</p><section></section><text>bsgrub pa nas ni de dag gi 'brel pa nges par bstan pa ni dpe'o zhes pa la/ de dag gi zhes brjod mi bya/ /phan tshun bsgrub bya nyid min phyir/ /chos mthun tsam gyis lhan cig tu/ /rgyu bar ston pa yang ma yin/ /don gyis gzhan yang brjod ce na/ /mi mthun phyogs de</text></item>
<item><p>9a.7</p><section></section><text>brjod mi bya/ /med mi 'byung gi 'brel pa de/ /mi mthun phyogs kyis bstan pa na/ /bsgrub bya ma bzung 'ga' yod min/ /gzhan ni de yis bsgrub pa'i phyir/ /sgrub pa bstan pa nyid kyis kyang / /mi 'dod pa yi rtag pa thob/ /gcig pa nyid ni dpe yi skyon/ / </text></item>
<item><p>9b.1</p><section></section><text>ma yin no zhes bstan zin to/ /rigs pa can rnams na re/ bsgrub par bya ba'i chos dang mthun pa las chos de rtogs pa'i dpe dper brjod pa dang / de bzlog pa las te phyin ci log las shes zer ro/ /de la/ go byed du de mthong ma yin/ /gnyis ka smos pa don med</text></item>
<item><p>9b.2</p><section></section><text>'gyur/ /rnam grangs phyir gzhan las grub phyir/ /bsgrub bya'i chos dang sbyar mi bya/ /dper brjod pa la ltos na ni/ /de bzhin nor zhes nyer sbyor ba/ /bsgrub bya la yang de bzhin zhes/ /nye bar sbyor bar rigs ma yin/ /spyi nyid gtan tshigs nyid du brjod/ / </text></item>
<item><p>9b.3</p><section></section><text>bye brag rang la rten rjes 'brang / /gnyen po'i phyogs dang ldan pa yin/ /khyad par sgo nas kyang der 'gyur/ /bye brag pa rnams gnyis ka yi/ /rab tu grub dpe'o zhes zer ro/ /de la yang / mkhas dper brjod pa'i sbyor ba'am/ /ngag ni phyogs gcig nyid kyang</text></item>
<item><p>9b.4</p><section></section><text>min/ /rjes 'gro rjod par mi byed pa/ /de ni dpe yi gzugs brnyan yin/ /sgrub byed nye bar sbyor don du/ /rang rgyud yin yang don med 'gyur/ /tshad ma kun las btus pa las dpe dang dpe ltar snang ba brtag pa'i le'u ste bzhi pa'o// //sgra las byung ba rjes dpag</text></item>
<item><p>9b.5</p><section></section><text>las/ /tshad ma gzhan min 'di lta ste/ /rang gi don la byas sogs bzhin/ /gzhan sel sgo nas ston par byed/ /tha dad rnams kyi rigs sgra med/ /mtha' yod phyir min 'khrul pa'i phyir/ /rigs sam ldan sgra tha dad kyi/ /don la so sor rjod byed min/ /yang brjod pa/ yon tan dang ni</text></item>
<item><p>9b.6</p><section></section><text>yon tan can/ /yang brjod pa'i rnam dbye tha dad du/ /nges phyir gzhi dang mthun pa yi/ /rdzas dang sgra dag rab tu grub/ /bsdu ba'i tshigs su bcad pa'o/ /'brel pa ni 'dir 'grel can gyi/ chos kyis 'phags par brjod bya ste/ /de ltar dngos bya nas brjod kyi/ / </text></item>
<item><p>9b.7</p><section></section><text>dngos po gzhan gyis sbyar mi bya/ /'di yi rigs kyi sgra yis ni/ /brjod par bya ba nyid mi 'thad/ /rang bzhin med phyir de ldan ma ni/ /nye bar btags phyir mi srid phyir/ /'bangs la rgyal po btags pa bzhin/ /blo'i tshul la tha dad phyir ro/ /rim gyis rjod par byed</text></item>
<item><p>10a.1</p><section></section><text>pa ni/ /kun+da dung sogs dkar po bzhin/ /yon tan gyis phan btags dngos la/ /blo med par yang 'jug par 'gyur/ /'dres pa'i tshul nas thams cad du/ /log pa'i shes par thal bar 'gyur/ /spyi sogs mang po nyid dang ni/ / </text></item>
<item><p>10a.2</p><section></section><text>cig car 'dzin pa rnams la yang / /phan 'dogs pa ni 'gal bar 'gyur/ /gzi yi khro bo thams cad mthong / /de dag tha dad rnams la yang / /de dang ldan pa'i skyon de mtshungs/ /rigs rang ngo bo'am de ldan gyi/ /ngo bor gang las sbyor mi byed/ /de ldan</text></item>
<item><p>10a.3</p><section></section><text>tha dad nyid brjod pa/ /de yang sngar nyid gsal zin to/ /de ldan tsam yang 'brel pa'am/ /yod pa yin zhes rnam par dpyad/ /bum pa sogs kyis de ldan don//snam bu sogs la 'jug min na/ /spyi yi don de ji lta bu/ /sgra don 'ba' zhig pa dang mtshungs/ / </text></item>
<item><p>10a.4</p><section></section><text>de yang rgyu mtshan med par 'dod/ /gal te gcig la sngo sogs bzhin/ /de lta'ang ma yin khas blangs kyang / /rigs la rigs med pas de min/ /don gyis 'phangs pa ma nges pa'o/ /des na sgra la'ang gzhan sel byas/ /yang brjod pa/ /brjod par bya ba mang yod</text></item>
<item><p>10a.5</p><section></section><text>kyang / /sgra yis rnam kun rtogs ma yin/ /rang dang rjes su 'brel pa'i don/ /rnam gcod ngag gi 'bras bu yin/ /sgras kyang chos gang du ma yi/ /don la 'jug pa ma yin gyi/ /sbyar bya de nyid la ste sgra'i/ /yon tan nyid sogs kyis ma yin/ /zhes bya ba bsdu</text></item>
<item><p>10a.6</p><section></section><text>ba'i tshigs su bcad pa dag go/ /sel bas tha dad don cha'i phyir/ /rang don tha dad rtogs la rmongs/ /gcig la tha dad 'bras med phyir/ /khyad par byed dang khyad par bya/ /de ni sngon po rkyang pa yin/ /ut+pa la rkyang ma yin te/ /bsdus pa brjod bya yin phyir</text></item>
<item><p>10a.7</p><section></section><text>ro/ /kha dog bzhin du don med 'gyur/ /kha dog gi don cung zad kyang / min na'ang tshig gnyis las de yi/ /brjod bya rtogs na de la yang / /yan gar ba de rtogs pa yin/ /phan tshun gcig par thal 'gyur phyir/ /'dus la gcig nyid yin ma yin/ / </text></item>
<item><p>10b.1</p><section></section><text>'dus pa du mar thal bar 'gyur/ /sgra dag rang don spong ma yin/ /the tshom za phyir gzhan sel min/ /gcig las rnam grangs su 'gyur ro/ /tha dad na yang gnyis kar min/ /don gyi rdzas dang yon tan dag /gal te don gcig la 'jug na/ /spyi dang bye</text></item>
<item><p>10b.2</p><section></section><text>brag gnyis yod min/ /de ldan gnyis kyang yod ma yin/ /de bzhin du sgra rigs dang ni/ /yon tan tsam zhig brjod par 'gyur/ /de ldan brjod pa nyid la ni/ /mtshungs mi mtshungs su thal bar 'gyur/ /mtshungs phyir brjod par mi 'dod ce/ / </text></item>
<item><p>10b.3</p><section></section><text>ba lang rta la sogs la'ang mtshungs/ /der bye brag tu ma byas zhe/ du mar byas pa 'dus par 'gyur/ /gzhan yang 'dod pa la yang med/ /yon tan rdzas dag gsal min 'gyur/ /tha dad rjod byed tha dad las/ /zhe na rang las khyad med sgra/ / </text></item>
<item><p>10b.4</p><section></section><text>gsal byed gsal ba tha dad las/ /phan tshun rten pa thob par 'gyur/ /rang bzhin du ma dang gcig gi/ /phan tshun gsal ba mang por 'gyur/ /yang brjod pa/ /yon tan nus pa rjod byed kyi/ /dbye bas tha dad rab tu btags/ /gcig mang</text></item>
<item><p>10b.5</p><section></section><text>po dang 'brel pa'i phyir/ /du ma nyid du thal bar 'gyur/ /zhes bya ba bar skabs kyi tshigs su bcad pa'o/ /khyad par byed dang khyad par du/ /bya nyid rang dbang min sngar brjod/ /gzhan nyid du min spyi dang ni/ /tha dad rnam grangs brjod bskul yin/ /'gal</text></item>
<item><p>10b.6</p><section></section><text>med phyir na tshogs pa yang / /de bzhin don gzhan rjod par byed/ /yang brjod pa/ de tsam 'dod pa'i phyir tha dad/ /rang dang spyi yi dor ma yin/ /ma bzung na ni don gcig la/ /'di dag the tshom bskyed par mtshungs/ /du ma yin du zin kyang spyi/ / </text></item>
<item><p>10b.7</p><section></section><text>khas lan tha dad kyis mi 'khrul/ /khyad par byed dang khyad par du/ /bya ba de dag nyid mtshungs min/ /zhes bya ba bsdu ba'i tshigs su bcad pa dag go/ /tha dad tha dad gzhan rnams dang / /'gal ba'i phyir na sel bar byed/ /spyi gzhan tha dad don rnams kyi/ / </text></item>
<item><p>11a.1</p><section></section><text>rang dag spyi dag 'gal ba yin/ /de de'i dngos su gsal bya min/ /spyi ni mtshungs pa nyid ma yin/ /de gzhan khyad par gzhan rnams dang / /de yi sel bar 'gyur ma yin/ /gang zhig gzhi mthun gyur pa de/ /yon tan dang</text></item>
<item><p>11a.2</p><section></section><text>ni yon tan gzhan/ /de rdzas gcig la 'jug pa'i phyir/ /gzhi yis mi 'gal bar byas nyid/ /ma mthong phyir yang sel ba yin/ /rang tha dad la spyi sel 'gyur/ /gzhan mi rigs pas mthong ba'i phyir/ /de lta de snang la the tshom/ /the tshom za</text></item>
<item><p>11a.3</p><section></section><text>par rigs she na/ /nges par yan gar ba la de/ /yan gar tha dad la med ce/ /nyan pa po la ltos pa mthong / /sgra gzhan rnam par bcad nas ni/ /sgra yis spyi rjod byed pa yin/ /don gang la gcig the tshom za/ /du mar the tshom za</text></item>
<item><p>11a.4</p><section></section><text>na yang / /sgra yi don gzhan ma mthong yang / /rang don cha shas ston pa'i phyir/ /sgra yi 'brel pa nyid du sla/ /'khrul pa nyid kyang brjod ma yin/ /yang brjod pa/ shing dang sa las 'byung dang rdzas/ /yod dang gzhal bya rim bzlog las/ /bzhi</text></item>
<item><p>11a.5</p><section></section><text>gsum gnyis gcig the tshom du/ /'gyur gzhan nges pa'i rgyu mtshan yin/ /zhes bya ba bar skabs kyi tshigs su bcad pa dag go/ /gzhan la khyab pa bkag pa'i phyir/ /tha dad don des tha dad min/ /dngos 'jug tha dad min phyir yang / /tha dad thug</text></item>
<item><p>11a.6</p><section></section><text>pa med phyir dang / /rigs kyi chos rnams rnam par gnas/ /gang las gzhan sel nges she na/ /'jig rten grags pa'i rjes mi btsal/ /de ltar gzugs nyid la mtshungs 'gyur/ /mig gzung bya nyid bya bar byas/ /rdzas la sogs la'ang thal bar</text></item>
<item><p>11a.7</p><section></section><text>'gyur/ /dkar min sogs la khyad med 'gyur/ /rjes 'gro 'ba' zhig las 'grub 'gyur/ /khyab pa dngos su 'dod ma yin/ /thams cad med pa dang 'brel zhes/ /gang zhig khas len du 'gro na/ /yod de du ma'i bdag nyid las/ /yin zhes</text></item>
<item><p>11b.1</p><section></section><text>ci zhig gang gis sbyor/ /'jim pa'i tha dad las kham phor/ /la sogs tha dad blor 'dod na/ /med tha dad las gzhan min yang / /tha dad ci blo ci ste dgag /yon tan rnams kyi rang bzhin mchog /snang ba'i lam du'ang gang ma gyur/ /snang</text></item>
<item><p>11b.2</p><section></section><text>ba'i lam du gang gyur pa/ /de sgyu ma bzhin shin tu stong / /phan tshun tha dad dag yod kyang / /nog la sogs pa mthong ba las/ /de blo dper brjod 'gal ba de/ /khyod kyi lugs la rten pa yin/ /de mi ltos zhes pa 'di ni/ /rang gi rnam</text></item>
<item><p>11b.3</p><section></section><text>rtog spros par zad/ /sel ba min pa'i sgra yis ni/ /rang bzhin 'gal yang brjod mi bya/ /thog ma med phyir 'dod pa grub/ /spyi yi sgo nas sel bar byed/ /bdag gzhan yod par khas len na/ /gcig nyid du nyid kyis btags pa/ /de</text></item>
<item><p>11b.4</p><section></section><text>dag dngos po la mi rigs/ /khyod kyi'ang gsal ba nus par 'gyur/ /sgra yi brjod don la spyod pa/ /'di yang dbang po'i spyod yul min/ /gang zhig sgra la sogs pa 'di'i/ /'jug pa'i dbang po so sor min/ /gang zhig tshig gi brjod pa</text></item>
<item><p>11b.5</p><section></section><text>'di/ /ngag las don du rnam par brtags/ /ngag don so sor snang brjod gang / /de yis dang po nye bar skyed/ /ji ltar goms pa'i ngag dag las/ /don la med du zin yang skye/ /rang gi rkyen dang rjes 'brel bas/ /rnam pa du ma so sor rtogs/ / </text></item>
<item><p>11b.6</p><section></section><text>de yang ngag gi don gzhan las/ /rnam par bcad pa'i don du 'dod/ /'grel par shes pa'i ngag gi don/ /'di yang rjes dpag las gzhan min/ /gang zhig gang las skyes pa yi/ /rnam rtog sna tshogs shes pa ni/ /de yang rang rig yin pas</text></item>
<item><p>11b.7</p><section></section><text>na/ /mngon sum nyid las gzhan ma yin/ /'dod rgyal la yang don dbye bas/ /la lar dngos su rjod par byed/ /de dper na/ grangs dang tshad nyid kyi ni dbyibs/ /ltos pa med par rab tu 'jug /chu la sogs pa'i thigs pa dang / /'dus</text></item>
<item><p>12a.1</p><section></section><text>pa la yang rjod par byed/ /la lar ni yan lag 'ba' zhig la 'jug pa ma yin te/ dper na/ dbyibs dang kha dog cha shas kyis/ /khyad par byas nas 'jug pa min/ /sgra yis de yi cha shas la/ /rab tu 'jug pa dmigs ma</text></item>
<item><p>12a.2</p><section></section><text>yin/ /rtogs pa'i don ni bstan phyir ro/ /'brel pa ma yin brtags pa'i phyir/ /phyogs 'dis lhag ma rnams la'ang brjod/ /tshad ma kun las btus pa las gzhan sel brtag pa'i le'u ste lnga pa'o// //tshad snang brjod par</text></item>
<item><p>12a.3</p><section></section><text>'dod rnams la/ /rigs pa'i cha shas smra po bzhin/ /phyogs grub mtshungs pa ma yin zhes/ /bstan phyir ma tshang la sogs brjod/ /de nyid rab tu bstan phyir dang / /de ltar snang ba brjod pa'i phyir/ /lan 'di brjod par rigs ma yin/ /ltag</text></item>
<item><p>12a.4</p><section></section><text>chod la ni rjes mthun lan/ /phrad dang ma phrad dag dang dus/ /gsum la'ang rtags su brjod 'dod min/ /phrad dang ma phrad rtags brjod de/ /ma tshang gtan tshigs rjes mthun yin/ /don rtags ma grub ltar snang yin/ /rtags brjod mi rtag pa'i</text></item>
<item><p>12a.5</p><section></section><text>rjes 'gro/ /de dag mi rtag par nus min/ /phyogs kyi skyon dang rjes mthun brjod/ /sngar brjod gtan tshigs med pa yis/ /bsgrub bya med par thal bar 'gyur/ /ma brjod par mtshungs sgro btags nas/ /smra po'i ngag gis sgrub par byed/ / </text></item>
<item><p>12a.6</p><section></section><text>ma grub ltar snang nyung ltar snang / /brjod pa las sngar sgrub byed na'o/ /brjod pa las sngar rtags min phyir/ /ma grub pa dang 'gal ba'i ngag /ma skyes pa mtshungs rnam pa gnyis/ /gnyis su sgro btags pa las 'dod/ /'bras bu gzhan nyid kyi</text></item>
<item><p>12a.7</p><section></section><text>cha na/ /bsgrub bya mi bsgrub par ston pa/ /de ni 'bras mtshungs de lta bu/ /smra po'i 'dod pas rnam pa gsum/ /nges bsten mi mthun phyogs dag las/ /chos mthun dpe yis gzhan sgrub pa/ /chos mthun par mtshungs bzhin dag ni/ /chos mi</text></item>
<item><p>12b.1</p><section></section><text>mthun pas mtshungs pa nyid/ /gzhan las ma grub bstan pa'i phyir/ /thun mong ltar snang rnam pa gnyis/ /grub par 'dod pa mtshungs pa'i phyir/ /'gal ba mi 'khrul pa can bzhin/ /'di yang rjes 'gro med pa'i phyir/ /dpe ltar snang ba'i skyon</text></item>
<item><p>12b.2</p><section></section><text>brjod yin/ /rjes 'gro phyin ci log nyid las/ /dpe dang bsgrub bya 'dres pa nyid/ /rtags de'i bdag nyid kyi dbye bas/ /'khrul pa ltar snang rnam pa gnyis/ /gtan tshigs phyogs gcig tu nges pa/ /sbyor ba snga ma la yod min/ /bye brag</text></item>
<item><p>12b.3</p><section></section><text>brjod pas chos mthun la'ang / /rnam rtog mtshungs pa 'di la yang / /'khrul pa can gyi bye brag gis/ /rtag par 'gyur ba de ltar snang / /spyi min gyis kyang gcig nyid du/ /thal bar 'gyur phyir bye brag med/ /bsgrub bya rtags khyad med phyir yang / / </text></item>
<item><p>12b.4</p><section></section><text>ma grub pa'i ltar snang bar 'dod/ /yang brjod pa/ bsgrub bya la ni gnod chos kyang / /mtshungs pa nyid kyis bye brag med/ /gtan tshigs skyon la 'gal ltar snang / /skyon yod min te phyogs phyi ma/ /bsgrub bya la gnod sgrub pa'i phyir/ /gnod mi</text></item>
<item><p>12b.5</p><section></section><text>byed pa 'gal nyid yin/ /bsgrub bya la gzhan gtan tshigs kyis/ /bstan na dmigs pa mtshungs pa'o/ /bsgrub bya du ma bkod pa la/ /gtan tshigs de dang rjes mthun nyid/ /gtan tshigs kyis ni ma khyab kyang / /bsgrub bya'i dngos po rtogs pa'i</text></item>
<item><p>12b.6</p><section></section><text>phyir/ /ma grub ltar snang sgra gnas kyi/ /thams cad rab tu sgrub ma yin/ /the tshom brjod don tha dad las/ /gtan tshigs the tshom rtsom par byed/ /bsgrub bya sgro btags ma nges pa/ /ltar snang rtags ma grub ltar snang / /don gyis 'don min</text></item>
<item><p>12b.7</p><section></section><text>mi mthun phyogs/ /bsgrub brjod don go mtshungs 'dir ni/ /'khrul pa gzhan gyis bsgrub bya la/ /de yis sgrub pa de ltar snang / /thal 'gyur mtshungs par 'dod pa yang / /gang yang gnyis ka gtan tshigs lam/ /de ni dpe ltar snang ba bzhin/ / </text></item>
<item><p>13a.1</p><section></section><text>ltag chod kun las phyogs tsam mo/ /ltag chod rnams la rtsod sgrub tu/ /phyin ci log dang brdzun nyid dang / /'gal ba nyid de skyon gsum ste/ /gsum po tha dad dus mtshon min/ /ltag chod rnams kyi mtshan nyid lan/ / </text></item>
<item><p>13a.2</p><section></section><text>dka' bar rigs pa phra mor yang / /shes bya rigs pa rtag par yang / /ltag chod gzhan la de phyogs tsam/ /yang brjod pa/ rtog ge'i phyogs tsam mu stegs kyi/ /de yang mtshan nyid ma bstan cing / /rang gi sbyor ba dang yang 'gal/ /'dod don sgrub</text></item>
<item><p>13a.3</p><section></section><text>par byed pa min/ /gang zhig rtog ge'i lam nas chos nyid la khrid na/ /thub pa'i bstan las cher bsrings nyams par byas ma yin/ /de lta'ang de bzhin gshegs pa'i chos rnams kyi mtshan nyid/ /gal te gzhan du 'gro na dpyad par bya ba'i rigs/ / </text></item>
<item><p>13a.4</p><section></section><text>tshad ma'i phung po skyon dang yon tan rgyas pa ru/ /rab gsal byas la 'di ru dge ba ci bsags des/ /skye ba skye bar yon tan yod min shes pa yi/ /grub mtha' zhi zhing 'gro la rnam thar ster bar shog /tshad ma kun las btus pa las ltag chod brtag</text></item>
<item><p>13a.5</p><section></section><text>pa'i le'u ste drug pa'o// //tshad ma kun las btus pa zhes bya ba'i rab tu byed pa slob dpon phyogs kyi glang pos mdzad pa rdzogs so// //rgya gar gyi mkhan po su d+ha na rak+Shi ta dang / /bod kyi lo ts+tsha ba dge bsnyen seng rgyal</text></item>
<item><p>13a.6</p><section></section><text>gyis bsgyur cing zhus pa'o// //'jam pa'i mgon po'i bkas bskul phyogs kyi glang po'i bstan bcos rgya mtsho ltar zab 'di/ /rigs ldan rgyal po'i bkas bskul nor bzangs srung mdzad ces bye sde bdun bshad mkhan dang / /gzus</text></item>
<item><p>13a.7</p><section></section><text>chung ston pa'i bkas bskul dge bsnyen seng rgyal zhes bya zha ma lo ts+tshas bsgyur/ /dge gang bsod nams bkas bskul 'gro kun rigs lam la gnas byang chub myur thob shog/ // </text></item>
<item><p>14a.1</p><section></section><text>#/ /rgya gar skad du/ pra mA Na sa muts+tshA ya br-it+ti/ bod skad du/ tshad ma kun las btus pa'i 'grel pa/ sangs rgyas la phyag 'tshal lo/ /tshad mar gyur pa 'gro la phan par bzhed/ /ston pa bde gshegs skyob la phyag 'tshal nas/ /tshad mar sgrub phyir rang</text></item>
<item><p>14a.2</p><section></section><text>gi gzhung kun las/ /btus te sna tshogs 'thor rnams 'dir gcig bya/ /'dir yang rab tu byed pa'i dang por rgyu dang 'bras bu phun sum tshogs pas tshad mar gyur pa nyid kyis bcom ldan 'das la bstod pa brjod pa ni gus pa bskyed par bya ba'i don du'o/ /de la rgyu ni bsam pa dang sbyor ba phun</text></item>
<item><p>14a.3</p><section></section><text>sum tshogs pa'o/ /bsam pa ni 'gro ba la phan par bzhed pa'o/ /sbyor ba ni 'gro ba la bstan pa ston pa'o/ /'bras bu ni rang dang gzhan gyi don phun sum tshogs pa'o/ /rang don phun sum tshogs pa ni bde bar gshegs pa nyid kyis te/ don gsum nye bar blang bar bya'o/ /rab tu mdzes</text></item>
<item><p>14a.4</p><section></section><text>pa'i don ni skyes bu gzugs legs pa bzhin no/ /phyir mi ldog pa'i don ni rims nad legs par byang pa bzhin no/ /ma lus pa'i don ni bum pa legs par gang ba bzhin no / /don gsum po de yang phyi rol pa'i 'dod chags dang bral ba dang / slob pa dang / mi slob pa rnams</text></item>
<item><p>14a.5</p><section></section><text>las rang don phun sum tshogs pa khyad par du bya ba'i phyir ro/ /gzhan don phun sum tshogs pa ni sgrol ba'i don gyis na skyob pa nyid do/ /de lta bu'i yon tan can gyi ston pa la phyag 'tshal nas/ tshad ma bsgrub par bya ba'i phyir rang gi rab tu byed pa rig pa'i sgo la sogs pa rnams las</text></item>
<item><p>14a.6</p><section></section><text>'dir gcig tu btus te/ tshad ma kun las btus pa brtsam par bya'o/ /gzhan gyi tshad ma dgag par bya ba'i phyir dang / rang gi tshad ma'i yon tan brjod par bya ba'i phyir dang / gang gi phyir gzhal bya rtogs pa ni tshad ma la rag las pa yin pas / 'di la yang log par rtogs </text></item>
<item><p>14a.7</p><section></section><text>pa mang bas na'o/ /de la/ mngon sum dang ni rjes su dpag/ /tshad ma gnyis kho na'o/ /gang gi phyir zhe na/ mtshan nyid gnyis gzhal bya/ rang dang spyi'i mtshan nyid dag las gzhan pa'i mtshan nyid gzhal bar bya ba gzhan ni med do/ /rang gi mtshan nyid kyi yul can ni mngon sum</text></item>
<item><p>15a.1</p><section></section><text>la/ spyi'i mtshan nyid kyi yul can ni rjes su dpag pa'o zhes shes pa'o/ /gal te 'di mi rtag ces bya ba la sogs pa'i rnam pas kha dog la sogs pa 'dzin pa dang / lan cig ma yin pa 'dzin pa de ji ltar zhe na/ de ltar 'dzin pa ni yod mod kyi 'on kyang</text></item>
<item><p>15a.2</p><section></section><text>gzhal bya de'i rab sbyor bas/ de la rab sbyor tshad ma gzhan ma yin/ rang dang spyi'i mtshan nyid tha dad du ma byas pa dang kha dog nyid dag las kha dog la sogs pa bzung nas spyi'i mtshan nyid ni kha dog la sogs pa mi rtag go zhes mi rtag pa nyid la sogs par yid kyis rab tu sbyor bar byed do// </text></item>
<item><p>15a.3</p><section></section><text>de'i phyir tshad ma gzhan ma yin no/ /yang yang shes pa'ang ma yin te/ gang lan cig ma yin par don de nyid so sor ngo shes pa yod mod/ de ltar na yang tshad ma gzhan ni ma yin no/ /ci'i phyir zhe na/ thug pa med 'gyur/ gal te shes pa thams cad tshad ma nyid du 'dod pa de lta na ni</text></item>
<item><p>15a.4</p><section></section><text>tshad ma thug pa med par 'gyur te/ dran sogs bzhin/ dran pa ni dran pa nyid do/ /dper na dran pa dang / 'dod pa dang / zhe sdang la sogs pa sngar rtogs pa'i don la tshad ma gzhan ma yin pa bzhin no/ /de la/ mngon sum rtog dang bral ba'o/ /shes pa gang la rtog pa med pa de mngon</text></item>
<item><p>15a.5</p><section></section><text>sum mo/ /rtog pa zhes bya ba 'di ji lta bu zhig yin zhe na/ ming dang rigs sogs su sbyor ba'o/ /'dod rgyal ba'i sgra rnams la ming gi khyad par du byas nas don rjod par byed de/ lha sbyin zhes bya ba dang / rigs kyi sgra rnams la ci ste ba lang zhes bya ba dang / yon tan gyi sgra rnams la</text></item>
<item><p>15a.6</p><section></section><text>yon tan gyis te dkar po zhes bya ba dang / bya ba'i sgra rnams la bya ba'i sgo nas te 'tshed pa zhes bya ba dang / rdzas kyi sgra rnams la rdzas kyi sgo nas te/ dbyug pa can rwa can zhes bya ba lta bu'o/ /'di la kha cig na re 'brel pa khyad par du byas pa'i sgra yin no zhes zer ro/ /gzhan dag ni don</text></item>
<item><p>15a.7</p><section></section><text>gyis stong pa'i sgra 'ba' zhig gis don rnams khyad par du byas shing brjod do zhes 'dod do/ /gang la rtog pa de dag med pa de mngon sum mo/ /ci gang gi phyir gnyis la brten nas/ skyed pa'i rnam par shes pa'i dbang po la brten pa'o zhes brjod kyi yul la brten pa zhes ci nas yin</text></item>
<item><p>15b.1</p><section></section><text>zhe na/ thun mong yin pa'i rgyu'i phyir/ /de yi tha snyad dbang po las/ /yul gzugs la sogs pa ni ma yin no/ /'di ltar yul ni rgyud gzhan gyi yid kyi rnam par shes pa dang yang thun mong yin no/ /thun mong ma yin pa la tha snyad byed pa yang mthong ste/ dper na rnga'i sgra nas kyi myu</text></item>
<item><p>15b.2</p><section></section><text>gu zhes pa bzhin no/ /de lta bas na mngon sum rtog pa dang bral bar 'thad pa yin no/ /chos mngon pa las kyang / mig gi rnam par shes pa dang ldan pas sngon po shes kyi sngon po'o snyam du ni ma yin no/ /don la don du 'du shes kyi don la chos su 'du shes pa ni ma yin no zhes gsungs</text></item>
<item><p>15b.3</p><section></section><text>so/ /gal te de gcig tu mi rtog na rnam par shes pa lnga po de 'dus pa la dmigs pa ji ltar yin/ gang yang skye mched kyi rang gi mtshan nyid la so so rang gi mtshan nyid kyi yul can yin gyi/ rdzas kyi rang gi mtshan nyid la ni ma yin no zhes kyang ji ltar gsungs she na/ der don du mas</text></item>
<item><p>15b.4</p><section></section><text>bskyed pa'i phyir/ /rang don spyi yi spyod yul can/ /de rdzas du mas bskyed par bya ba'i phyir na rang gi skye mched la spyi'i spyod yul can zhes brjod kyi/ tha dad pa la tha mi dad par rtogs pa las ni ma yin no/ /don 'di nyid smras pa/ du ma'i ngo bo'i chos can ni / /dbang po las rtogs srid ma yin// </text></item>
<item><p>15b.5</p><section></section><text>rang rang rig bya tha snyad kyis/ /bstan bya min na dbang po'i yul/ /de ltar na re zhig dbang po lnga las skyes pa'i mngon sum gyi shes pa rtog pa med pa yin yang gzhan gyi 'dod pa la brten nas 'dir khyad par byas pa ste/ de dag ni thams cad du rtog pa med pa 'ba' zhig go/ /yid kyang don</text></item>
<item><p>15b.6</p><section></section><text>dang chags la sogs/ /rang rig rtog pa med pa yin/ /yid kyang yul gzugs la sogs pa la dmigs shing nyams su myong ba'i rnam pas 'jug pa ste/ rtog pa med pa 'ba' zhig go/ /'dod chags dang / zhe sdang dang / gti mug dang / bde ba dang sdug bsngal la sogs pa ni dbang po</text></item>
<item><p>15b.7</p><section></section><text>la mi ltos pa'i phyir/ rang rig pa'i mngon sum mo/ /de bzhin du/ rnal 'byor rnams kyi bla ma yis/ /bstan don tha dad tsam zhig mthong / /rnal 'byor pa rnams kyis kyang lung las rnam par rtog pa dang ma 'dres pa'i don tsam mthong ba ni mngon sum mo/ /re zhig gal te 'dod chags la</text></item>
<item><p>16a.1</p><section></section><text>sogs pa'i rang rig pa mngon sum yin na rtog pa'i shes pa yang mngon sum du 'gyur ro zhe na/ de ni bden te/ rtog pa'ang rang rig nyid du 'dod/ /don la ma yin de rtog phyir/ /de yul la ni 'dod chags la sogs pa nyid bzhin du mngon sum ma yin yang rang rig go zhes bya ba'i</text></item>
<item><p>16a.2</p><section></section><text>skyon ni med do/ /de dag ni mngon sum mo/ /'khrul dang kun rdzob yid shes dang / /rjes dpag rjes su dpag las byung / /dran dang mngon 'dod ces bya ba/ /mngon sum ltar snang rab rib bcas/ /re zhig 'khrul pa'i shes pa ni smig rgyu la sogs pa la chu la sogs par rtog pa'i</text></item>
<item><p>16a.3</p><section></section><text>phyir mngon sum ltar snang ba'o/ /kun rdzob tu yod pa ni don bzhin sgro 'dogs pas na de'i ngo bor brtags nas 'jug pa'i phyir mngon sum ltar snang ba'o/ /rjes su dpag pa dang de'i 'bras bu la sogs pa'i shes pa ni sngar nyams su myong myong ba la rtog pa'i phyir mngon sum ma yin no/ /'dir yang / bya dang</text></item>
<item><p>16a.4</p><section></section><text>bcas par rtogs pa'i phyir/ /tshad ma'i 'bras bu nyid du 'dod/ /'di la phyi rol pa rnams kyi bzhin du tshad ma las 'bras bu don gzhan du 'gyur ba ni med kyi/ 'bras bur gyur pa'i shes pa de nyid yul gyi rnam pa can du skyes pa dang bya ba dang bcas par rtogs pa de nye bar blangs nas/ tshad ma nyid du 'dod pa ste/ </text></item>
<item><p>16a.5</p><section></section><text>bya ba med pa'ang ma yin no/ /dper na 'bras bu rgyu dang rjes su mthun par skyes pa la rgyu'i gzugs 'dzin zhes brjod do/ /bya ba med par yang ma yin pa de bzhin du 'dir yang yin no/ /rang rig la yang 'dir 'bras bu/ /shes pa ni snang ba gnyis las skyes te rang gi snang ba dang yul gyi snang ba'o/ /snang</text></item>
<item><p>16a.6</p><section></section><text>ba de gnyis las gang dang rig pa de ni 'bras bur 'gyur ro/ /ci'i phyir zhe na/ de yi ngo bo las don nges/ gang gi tshe shes pa don gyi yul dang bcas pa'i de'i tshe/ de dang rjes su mthun pa'i rang rig pa 'dod pa'am mi 'dod pa'i don rtogs par byed do/ /gang gi tshe phyi rol gyi don 'ba' zhig gzhal</text></item>
<item><p>16a.7</p><section></section><text>byar byed pa de'i tshe ni/ yul gyi snang ba 'di nyid 'di/ /tshad ma de'i tshe ni shes pa rang rig pa yin yang ltos pa med pa'i rang gi ngo bo'i don gyis snang ba 'di tshad ma'o/ /gang gi phyir zhe na/ don de yis 'jal bar byed/ ji lta ji ltar don gyi rnam pa dkar po dang dkar po ma yin pa la sogs pa nyid shes pa</text></item>
<item><p>16b.1</p><section></section><text>la snang ba na de dang de'i ngo bo yul dang bcas par 'jal bar byed de/ de lta rnam pa du ma rig pa'i shes pa nye bar blangs pa de lta de ltar tshad ma dang gzhal bya nyid du nye bar 'dogs pa yin te/ chos thams cad ni bya ba dang bral ba yin pas na'o/ /de nyid smras pa/ gang tshe rnam pa de gzhal bya/ /tshad ma dang</text></item>
<item><p>16b.2</p><section></section><text>de'i 'bras bu ni/ /'dzin rnams rigs pa de yi phyir/ /de gsum tha dad du ma byas/ /ci ste shes pa tshul gnyis so/ /zhes ji ltar rtogs par bya zhe na/ yul shes pa dang de'i shes pa'o / /dbye bas blo yi tshul gnyis ni / /yul ni gzugs la sogs pa ste gang gis de shes pa ni don dang</text></item>
<item><p>16b.3</p><section></section><text>rang snang ba'o/ /yul shes pa ni gang yul dang rjes su mthun pa'i shes pa ste/ shes pa ste snang ba dang / rang snang ba'o/ /de ltar ma yin te/ gal te gzugs nyid rang shes pa'am rang gi ngo bor 'gyur ba ni zhes pa yang yul shes pa dang khyad par med par 'gyur ro/ /phyis rjes la skye ba'i</text></item>
<item><p>16b.4</p><section></section><text>shes pa la yang sngar ring du 'das pa'i yul snang bar mi 'gyur te/ gang gi phyir zhe na/ de yul ma yin pa'i phyir ro/ /de'i phyir shes pa la tshul gnyis yod par grub bo/ /dus phyis dran pa las kyang ste/ tshul gnyis nyid do zhes 'brel to/ /gang gi phyir yul gzhan du shes pa la</text></item>
<item><p>16b.5</p><section></section><text>yang dus phyis myong ba'i dran pa skye ste / de'i phyir yang shes pa'i tshul gnyis nyid du grub pa yin no/ /rang rig pa nyid du yang ngo / /ci'i phyir zhe na/ 'dir ma myong ba med phyir ro/ /nyams su ma myong bar don mthong ba'i dran pa ni med do/ /gzugs la sogs pa'i dran pa bzhin no/ /ci ste gzugs</text></item>
<item><p>16b.6</p><section></section><text>la sogs pa bzhin du yang shes pa gzhan gyis myong ba yin no zhe na / de yang rigs pa ma yin te/ gang phyir/ shes pa gzhan gyis nyams myong na/ /thug med/ thug pa med pa zhes bya ba ni/ shes pa bzhin gyis myong bar byed na'o/ /ji ltar zhe na/ de la'ang dran pa ste/ shes pa</text></item>
<item><p>16b.7</p><section></section><text>gzhan gyis shes pa de nyams su myong bar byed na/ de la yang phyis kyi dran pa mthong dgos pas so/ /des na de la yang shes pa gzhan gyis nyams su myong ba yin na ni thug pa med par 'gyur ro/ /de bzhin yul gzhan la 'pho ba/ /med 'gyur de yang mthong ba nyid/ /de'i phyir gdon mi za</text></item>
<item><p>17a.1</p><section></section><text>bar rang rig pa'i shes pa khas blang bar bya'o/ /de yang 'bras bu nyid du gnas par grub / de ltar na mngon sum du rtogs pa dang bral ba yin no/ / de'i rjes su gzhan gyis byas pa'i mngon sum brtag par bya ste/ rtsod sgrub slob dpon gyis ma yin/ /nges par snying po med</text></item>
<item><p>17a.2</p><section></section><text>par dgongs/ /gzhan du cha shas su gsung 'gyur/ /des na kho bos brtag par bya'o/ /rtsod pa bsgrub pa ni slob dpon dbyig gnyen gyi ma yin no/ /gang gi phyir rtsod pa sgrub pa de la ni slob dpon gyis snying po med par dgongs pa ste/ de lta ma yin na cha shas can du mdzad par 'gyur ro// </text></item>
<item><p>17a.3</p><section></section><text>des na kho bos kyang tshad ma la sogs pa cung zad cig brtag par bya'o/ /don de las skyes pa'i rnam shes/ /mngon sum yin zhes bya ba 'dir/ /kun la don 'di zhes brjod na/ /gang de de 'ba' zhig las min/ /gal te la de zhes bya ba 'dis rkyen kun brjod pa yin na ni shes pa gang yul gang la</text></item>
<item><p>17a.4</p><section></section><text>skyes pa de'i tha snyad du bya'i/ de 'ba' zhig las ni ma yin no/ /dmigs pa'i rkyen 'ba' zhig las shes pa ni ma yin no/ /sems dang sems las byung ba rnams gzhi las skye ba'o zhes grub pa'i mtha' las 'byung ba'i phyir ro/ /dmigs pa'o zhe na dran sogs kyi/ /shes pa'ang</text></item>
<item><p>17a.5</p><section></section><text>gzhan la ltos ma yin/ /gal te don de las zhes pa 'dis yul tsam yin na ni dran pa dang / rjes su dpag pa dang mngon par 'dod pa la sogs pa'i shes pa yang dmigs par bya ba gzhan la mi ltos te/ dud pa la sogs pa dmigs nas me la sogs pa'i shes pa skye ba ni ma yin no/ / </text></item>
<item><p>17a.6</p><section></section><text>gzugs la sogs pa nyid la dmigs pa don du brjod par bya grang na/ ci shes pa skye ba de ltar snang ba de la de bzhin du dmigs nas skye ba yin nam/ de ste gzhan du snang du zin kyang ji ltar yod pa'i de rgyur 'gyur ba yin grang / de las cir 'gyur zhe na/ gal te ji lta ba de las shes pa skye na ni de ltar</text></item>
<item><p>17a.7</p><section></section><text>na bsags pa la dmigs pa yin pa'i phyir lnga po kun rdzob par 'gyur te/ de nyid la dmigs pa yin pa'i phyir ro/ /sngon po la sogs par snang ba'i shes pa la don de las skyes pa'i shes pa mngon sum du 'gyur ro zhes 'dod pa de lta na ni tshogs la de dag la khas blangs pa bden yang yod pa'i rdzas</text></item>
<item><p>17b.1</p><section></section><text>kyi rnam pa nyid thob ste/ de nyid rdzas la sogs pa nyid du snang bas na rdzas dang grangs la sogs pa'i rnam pa yang 'thob bo/ /de ste ji ltar yod pa rgyur gyur na ni de ltar rdzas la sogs pa ni thal ba'i nyes par mi 'gyur te de ltar na de dag med pa'i phyir ro/ /de ltar na yang gang la yang tha snyad du</text></item>
<item><p>17b.2</p><section></section><text>bya ba ste de ni 'thob par mi 'gyur te/ de dag so so la shes pa yod pa ma yin no/ /so so ba de dag 'dus pa rgyu yin yang de 'dus par yod pa la sogs pa ni khas ma blangs so/ /de nyid smras pa/ /ji ltar snang ba de yod min/ /de yi phyir na don dam du/ /sems kyi dmigs pa lnga rnams</text></item>
<item><p>17b.3</p><section></section><text>so/ /de la tha snyad du ma byas/ /dmigs pa la sogs pa yang dmigs par bya ba nyid du thal bar 'gyur te/ de dag ni don dam par yod pas so/ /gzhan du na yod pa ma yin pa zla ba gnyis pa la sogs par snang ba yang sngon po la sogs par snang ba'i shes pa'i rgyur 'gyur ro/ / </text></item>
<item><p>17b.4</p><section></section><text>don gyi tshul gyis dben pa yang brjod bya ma yin/ shes pa thams cad don gyi tshul dang bral na yang tha snyad du bya bar mi nus so/ /yul 'di'i yang / spyi yi tshul gyis bstan par bya/ /des na tha snyad du mi bya/ /rnam par shes pa lnga rnams kyi yul de'i tshul gyis tha snyad du bya ba yin gyi</text></item>
<item><p>17b.5</p><section></section><text>rang gi ngo bo'i tshul gyis tha snyad du bya ba ni ma yin no/ /spyi'i ngo bo'i tshul las ni gzugs la sogs pa tha snyad du byed do/ /de'i phyir rnam par shes pa lnga rnams kyi yul ni tha snyad du bya bar mi nus so zhes bya ba ni rtsod pa sgrub pa la'o / /rigs pa can rnams ni dbang po dang don phrad pa</text></item>
<item><p>17b.6</p><section></section><text>las skyes pa'i shes pa tha snyad du byas pa ma yin pa 'khrul pa med pa zhen pa'i bdag nyid ni mngon sum mo zhes zer ro/ /'di yang rigs pa ma yin te khyad par 'di dag ni mi gsha'o/ /gang gi phyir/ dbang po las byung don blo las / /tha snyad la sogs srid ma yin/ /'khrul</text></item>
<item><p>17b.7</p><section></section><text>pa srid pa'i yul la ni khyad par du bya grang na/ tha snyad du bya ba'i yul la ni rjes su dpag pa las yin gyi/ dbang po'i blo ni tha snyad kyi yul nyid du srid pa ma yin no / /de'i phyir ma 'khrul pa'i khyad par bstan par mi bya ba nyid do/ /dbang po'i blo tha snyad du bya bar mi nus pa de'i phyir khyad par</text></item>
<item><p>18a.1</p><section></section><text>du bya ba tshigs mi bya ba nyid do/ /'khrul pa'i khyad par nyid kyang srid pa ma yin te/ 'khrul pa ni yid la ste/ de 'khrul pa'i yul can yin pa'i phyir ro/ /zhen pa ni nges pa ste/ de spyi la sogs pa dang ldan pa'i dri la sogs pa la rtog par mi byed / mi mthong ba de bas </text></item>
<item><p>18a.2</p><section></section><text>mi srid do/ /ci ste don ji lta ba la sogs pa'i shes pa'i ldog 'tshams su brjod do zhe na/ de lta na khyad par du byed pa'i tshigs rigs pa ma yin te/ ma 'khrul pa'i phyir yang dbang po'i blo thams cad rang rang gi don tsam 'dzin par byed pa yin no/ /de dag gis ni bshad pa'i rnam par</text></item>
<item><p>18a.3</p><section></section><text>rtog pa la yang so sor brjod do/ /gang smras pa zhen pa'i bdag nyid ces pa la zhen pa ni 'bras bu yin na de dbang po'i blo la mi srid de/ don ji lta ba la sogs pa'i shes pa nyid dngos kyi 'bras bu yin pa'i phyir ro/ /ci ste tha snyad du bya ba ma yin pa la sogs pa smos pa la ni shes pa de'i rang gi ngo bo</text></item>
<item><p>18a.4</p><section></section><text>bstan par bya ba'i phyir yin no zhe na/ ma yin te mngon sum gyi mtshan nyid brjod par bya ba yin pa'i phyir la/ de la dbang po dang don du phrad pa nyid kyis grub pa'i phyir ro/ /shes pa'i rang gi ngo bo bstan par bya ba'i phyir yin na yang yon tan dang rdzas rtsom par mi byed pa dang / nam mkha' la</text></item>
<item><p>18a.5</p><section></section><text>sogs pa shes par bya ba'i yul ma yin pa nyid kyang bstan par bya ba yin pa'i phyir ha cang thal bar 'gyur ro/ /thams cad du phrad nas skye ba mngon sum du 'dod na ni/ bar dang bcas pa 'dzin pa dang / /shes pa lhag pa'ang mi thob 'gyur/ /ri la sogs pa la ni yul dang dbang po bar</text></item>
<item><p>18a.6</p><section></section><text>med pa ste bar dang bcas pa yin bzhin du 'dzin pa mthong med kyi/ dbang po lhag par 'dzin pa ni rigs pa ma yin no/ /phyi rol du 'jug pa'i phyir 'thad pa nyid do/ /dbang po gnyis kyi rten las phyi rol du 'jug pa ste/ des na yul te bar dang bcas pa lhag par 'dzin pa yang 'thad</text></item>
<item><p>18a.7</p><section></section><text>pa yin no zhe na/ de yang rigs pa ma yin te/ gang gi phyir/ rten las dbang po phyir min par/ /grub po zhes bya ba tshig gi lhag ma'o/ /dbang po ni brten gyi yul nyid la gnas pa ste/ der gso ba la sogs pa la rab tu sbyor ba'i phyir ro/ /des na dbang po kho na bar du chod</text></item>
<item><p>18b.1</p><section></section><text>pa'i don 'dzin par byed do/ /dbang po phyi rol du 'pho ba bden du chug na yang / yul la 'dzin par nus pa ma yin/ /gzhan du na brten pa bsgribs kyang yul 'dzin par 'gyur ro/ /de'i phyir mig dang rna ba dag gis nang rten gyi gnas kho na 'thob ste/ yul gyi skad cig ma dag las</text></item>
<item><p>18b.2</p><section></section><text>bar dang bcas pa dang lhag par 'dzin par yang rigs pa min no/ /bde sogs gzhal bya min pa'am/ /'am zhes smos pa ni'am gyi sgra las tshad ma gzhan 'thob par 'gyur ba'o/ /gang 'di ltar rtags pa sogs pa med par bdag nyid kyi bde ba dang sdug bsngal dang 'dod pa dang / zhe sdang</text></item>
<item><p>18b.3</p><section></section><text>dang 'bad rtsol rnams la 'dzin pa de tshad ma ma yin pas bde ba la sogs pa rnams gzhal bya nyid du mi 'gyur ba'am/ der 'am zhes smos pas tshad ma gzhan nyid mtshon par 'gyur ba'o/ /dbang po gzhan yod yid dbang po/ /yang na yid kho na dbang po nyid du brjod par bya ste/ de dang phrad pa las</text></item>
<item><p>18b.4</p><section></section><text>skyes pa mngon sum nyid du bsgrub par bya ba'i don du'o/ /bkag pa med phyir 'thob ce na/ ci ste yang gzhan gyi 'dod pa ma bkag pa ru sgrub pa la yid kyi dbang po nyid bkag pa med pa'i phyir 'thob pa nyid do zhe na/ gzhan gyi 'dod pa la ni yid kyi dbang po yod la rag na de lta na ni/ dbang po gzhan</text></item>
<item><p>18b.5</p><section></section><text>gyi sgra don med/ /gal te gzhan gyis smras pa'i yid la bkag pa med pa'i phyir dbang po yin na des rna ba la sogs dbang por brjod do zhes bstan pa don med par 'gyur te/ bkag pa med pa nyid las de grub pa'i phyir ro/ /don des 'bras bu yod min pas/ /shes pa'i yang ni tshad nyid las// </text></item>
<item><p>18b.6</p><section></section><text>don gzhan 'bras bu smra bar 'gyur/ /nges pa'i bdag nyid can gyi shes pa ni tshad ma ste/ tshad ma de skyes kyi rjes la don lhag tu rtogs so zhes bya ba ni 'bras bu med par 'gyur ro/ /gal te khyad par du byed pa'i shes pa tshad ma yin te/ gang spyi la sogs pa khyad par du byed pa'i shes pa de ni tshad</text></item>
<item><p>18b.7</p><section></section><text>ma yin la/ gang rdzas la sogs pa khyad par du bya ba'i shes pa de ni 'bras bu yin no zhe na/ de yi khyad par la min tha dad phyir/ /tha dad pa ni khyad par du byed pa khyad par du bya ba tha dad pa yin la yul gzhan la tshad mar 'gyur zhing gzhan la 'bras bur 'gyur ba yang rigs pa ma yin te/ dper na seng ldeng</text></item>
<item><p>19a.1</p><section></section><text>gi yul bcad cing gshags pas pa la sha chod pa ni ma mthong ngo / /ji ste khyad par du bya ba'i shes pa'i rgyu yin pa'i phyir de'i yul nyid kyang yin no zhe na ma yin te/ ha cang thal bar 'gyur ba'i phyir ro/ /de lta na ni byed pa po thams cad gcig tu 'gyur te/ khyad par du</text></item>
<item><p>19a.2</p><section></section><text>bya ba'i shes pa'i rgyu yin pa nyid kyis de'i byed pa yin pa'i phyir ro/ /de'i phyir gang la las kyi bya ba yod par brjod pa de nyid de'i 'bras bu nyid du rigs so/ /gzhan yang de la yod min/ de la yang khyad par du byed pa lhag par rtogs pa med pa'i 'bras bu yang med la tshad ma yang med do/ / </text></item>
<item><p>19a.3</p><section></section><text>gnyis she na/ ci ste yang khyad par du byed pa'i shes pa nyid tshad ma dang gzhal bya gnyis kar yang 'gyur te/ dper na bdag gis bdag khong du chud par byed tsam na/ gzhal bar bya ba yang 'gyur zhing 'dzin pa po yang yin pa bzhin no zhe na/ ma yin khyad par bya la'ang 'gyur/ /de lta na ni khyad par</text></item>
<item><p>19a.4</p><section></section><text>du bya ba'i shes pa la'ang tshad ma dang gzhal bya gnyis ka thob par 'gyur ro/ /gal te shes pa dang shes bya don gzhan yin yang tshad ma dang gzhal bya nyid du 'gyur ba ste/ rang gis bdag khong du chud pa'i shes pa bzhin no zhes pa de nyid dngos po gnyis ka la yang 'gyur ba yin no/ / </text></item>
<item><p>19a.5</p><section></section><text>khyad par du byed pa'i shes pa bdag dang mtshungs so zhes pa ni ma yin gyis gnyis ka la yang sbyar bar bya'o/ /de lta na ni shes bya khong du chud kyang gang ma rtogs pa dang the tshom za ba dang log par rtogs pa las log pa de 'bras bur 'gyur na/ de yang mi rigs te/ gang gi phyir/ ma rtogs</text></item>
<item><p>19a.6</p><section></section><text>la sogs kun la min/ /re zhig thams cad du ma rtogs pa la sogs pa las 'byung ba'i nges pa de dag ni yod pa ma yin te/ kha cig tu gzas pa tsam gyis shes pa skye bas so/ /ma rtogs pa la sogs pa yod du chug na yang / log pa 'bras bur yod ma yin/ /log pa zhes bya ba</text></item>
<item><p>19a.7</p><section></section><text>ni ma rtogs pa la sogs pa med pa la bya na/ yod pa ma yin pa de ni 'bras bu ma yin te/ de gzhal byar 'gyur ba ni mi dpyod pa'i phyir ro/ /de ltar na re zhig rigs pa can rnams kyi mngon sum ni rigs pa ma yin no/ /bye brag pa rnams kyi mdo las re zhig gang 'brel pa 'ba' zhig</text></item>
<item><p>19b.1</p><section></section><text>las grub pa de rdzas la mngon sum mo zhes so/ /bdag dang dbang po don du phrad pa las gang grub pa de gzhan yin no zhes so/ /kha cig ni tshad ma las don gzhan du 'dod de/ thun mong ma yin pa'i rgyu yin pa'i phyir dbang po dang don du phrad pa tshad mar rtog par byed do/ /gzhan dag ni gtso</text></item>
<item><p>19b.2</p><section></section><text>bo yin pa'i phyir bdag dang yid du phrad pa tshad ma'o zhes zer ro/ /de ltar na ni gang 'di skad the tshom dang gtan la 'bebs pa'i shes pa dag las grub pa ni mngon sum dang rtags can gyi shes pa dag go zhes bshad pa dang 'gal lo/ /bzhi po phrad pa las skyes pa'i shes pa dang / gtan</text></item>
<item><p>19b.3</p><section></section><text>la 'bebs pa las skyes pa mtshungs pa ma yin te/ gtan la 'bebs pa ni brtag pa sngon du 'gro ba yin pa'i phyir la/ mngon sum ni yul lta ba tsam yin pa'i phyir ro/ /yul la lta ba tsam zhes pa pa ni bzhi po phrad pa las skyes pa ste/ de la brtag cing dpyod pa gang la srid/ / </text></item>
<item><p>19b.4</p><section></section><text>dbang po dang don du phrad pa tshad mar smra bas ni lhag par bstan la ci yang med pa nyid do/ /dbang po dang don du phrad pa tshad mar smra ba'i ltar na ni 'di ci zhig ces shes par 'dod pa'i tshe don mtha' dag 'dzin par 'gyur te/ thams cad kyi bdag nyid dang phrad pa'i phyir ro/ /bdag dang yid du phrad</text></item>
<item><p>19b.5</p><section></section><text>par smra ba la yang yul tha dad la yul gzhan la tshad mar 'gyur zhing gzhan la 'bras bur 'gyur ba ni med do zhes sngar smras zin to/ /gzhan yang spyi'i khyad par la ltos pa dang rdzas dang yon tan dang las la ltos pa mngon sum zhes ni sbyar bar mi bya ste/ gang gi phyir dbang po dang yul du phrad</text></item>
<item><p>19b.6</p><section></section><text>pa las skyes pa ni/ yul la lta ba'i don can phyir/ /khyad par rnams dang sbyar mi bya/ /dbang po'i blo rnams ni rang gi don tsam 'dzin par byed pa yin pa'i phyir/ /khyad par rnams dang lhan cig tu sbyor ba ni mi 'thad do/ /'di ni 'di'i spyi yin zhing rdzas la sogs pa rnams dang 'brel</text></item>
<item><p>19b.7</p><section></section><text>pa'o zhes dang gi don gnyis nges par bzung nas de bzhin du brtag par bya'o/ /de yang dran pa la sogs pa yin pa'i phyir 'di la yid kyi blos khyad par du byas la 'thad pa kho na ste/ gzhan du na dri mngar ro zhes 'dzin pa yang mngon sum du 'gyur la/ de ltar 'gyur bar yang mi rigs te/ </text></item>
<item><p>20a.1</p><section></section><text>khyad par du byed pa dang khyad par du bya ba dag dbang po tha dad kyi yul yin pa'i phyir ro/ /gal te yang rdzas gcig pas dbang po du ma'i gzung bya yin no zhe na/ de lta na ni gcig min te gzugs la sogs pa bzhin du du mar 'gyur ro/ /gzugs la sogs pa la ni dbang</text></item>
<item><p>20a.2</p><section></section><text>po du mas gzung bar bya ba'i gcig nyid gang du mthong ngo / /gcig min gzugs sogs kyang gcig 'gyur/ /gal te dbang po du ma'i gzung bya yin kyang tha mi dad par 'dod na ni gzugs la sogs pa yang rdzas bzhin gcig nyid du 'gyur ro/ /mthong zhe na/ de dag gal te 'di ltar dbang po</text></item>
<item><p>20a.3</p><section></section><text>tha dad kyang yul rdzas la shes pa tha mi dad pa ni ma mthong ba kho na ste/ yod pa nyid dang yon tan nyid dag lta bu'o/ /de bas gzugs la sogs pa la gcig nyid dang du ma nyid du thal bar mi 'grub bo zhe na/ shes pa tha mi dad pa 'di lta bu ni mthong na/ 'on kyang de dbang po las min/ de dbang</text></item>
<item><p>20a.4</p><section></section><text>po'i sgo nas dbang po gzhan gyi yul shes pa ni ma yin no/ /gang gi phyir zhe na/ dbang gzhan don med 'gyur phyir ro/ /gal te dbang po gzhan gyi yul la yang dbang po gzhan gyis 'dzin nus par 'dod na ni gzugs la sogs pa la dbang po du ma brtags pa don med par 'gyur ro/ /gal te 'di ltar</text></item>
<item><p>20a.5</p><section></section><text>gzugs la sogs pa tha dad du yod pa'i phyir dbang po gcig gis 'dzin par mi nus so zhe na/ de yang rigs pa ma yin no / /ci'i phyir zhe na/ dbang pos ni rang yul tha dad kyang 'dzin nus/ rang gi yul la ni sngon po la sogs pa'i tha dad pa dang / /grangs la sogs pa'i tha dad pa la yang</text></item>
<item><p>20a.6</p><section></section><text>'dzin par nus pa la khyod kyis ni tha dad par dbang pos 'dzin nus par 'dod pa'i phyir ro/ /gal te grangs la sogs pa'i tha dad la 'dzin pa ni dbang po gzhan gyi yul la 'dzin pa ma yin no/ /dbang po gzhan gyi yul nyid ni gzugs las tha dad pa'i reg bya lta bu ste/ de mig gis gang tsug</text></item>
<item><p>20a.7</p><section></section><text>bzung / gang dag gal te reg pa'i rdzas mig gis 'dzin na ni dbang po gzhan gyi yul yang mig gi rang gi yul yin no/ /gsal bar khas blangs pa'i phyir tha dad kyang sngon po la sogs pa bzhin du reg pa la sogs pa yang mig gis 'dzin par thal bar 'gyur ba'i phyir dang / tha</text></item>
<item><p>20b.1</p><section></section><text>dad pa nyid ni dbang po du mas gzung bar bya ba'i rgyu mtshan yin / cis na dbang po gzhan gyi yul mi 'dzin/ gang yang don tha mi dad pa la yang dbang po du mas 'dzin par 'gyur/ gzugs la sogs pa so so la yang / dbang po kun gyis 'dzin par 'gyur/ de rdzas la sogs pa bzhin no/ / </text></item>
<item><p>20b.2</p><section></section><text>de ltar na yang gzugs la sogs pa yang dbang po gcig gi gzung bya ma yin par 'gyur ro/ /nyes pa de dag ni yod pa ma yin te/ gzugs la sogs pa de dag la rang rang gi bye brag nges pa yod pa yin la/ de med pa'i phyir dbang po'i blo sngon po la mi 'khrul lo zhe na/ ci yang de</text></item>
<item><p>20b.3</p><section></section><text>dag gi nges pa nyid de ci lta bu zhig /gang la gzugs nyid med pa de mig gis gzung bar bya ba yin la de bzhin du reg bya la sogs pa rnams kyi rang rang gi yul la nges pa nyid yin nam/ de lta na ni mig gi reg bya tshogs pa la'ang 'jug /rdzas sogs la min/ rdzas dang grangs la sogs pa dang las</text></item>
<item><p>20b.4</p><section></section><text>rnams la gzugs nyid dang reg bya nyid med par 'dod pa'i phyir ro/ /mig dang reg pa dag gis de dag 'dzin par mi 'gyur ro/ /gal te de lta na ni gang la gzugs nyid yod pa de mig gi gzung bya yin no/ /de lta bas na reg bya la sogs pa yang de bzhin du nges pa nyid kyis khyad par yod pa yin no/ /de</text></item>
<item><p>20b.5</p><section></section><text>bzhin du gzugs la sogs pa med pa'i phyir ro/ /rdzas la sogs pa la nges pa med par 'gyur ro zhe na/ de lta na ni mdo dang yang 'gal te/ de med pa'i phyir mi 'khrul lo zhes gzugs nyid la sogs pa ni sgra la sogs pa la med pas mi 'khrul bar brjod kyi/ gzugs la sogs</text></item>
<item><p>20b.6</p><section></section><text>pa yod pa'i sgo nas ni ma yin no/ /de dag ni rigs pa dang yang mi 'tsham ste / dbang po gzhan gyi med pa la sogs par brtags nas gzung ba ni gzung ba ma yin na/ gzung bas stong pa de ji ltar gzugs nyid la sogs pas sbyor bar bya ste/ gal te rgyu med par 'dzin pa med pa'o zhe na/ de'i</text></item>
<item><p>20b.7</p><section></section><text>phyir gzugs la sogs pa'i rang gi yul la nges pa nyid ni sbyor bar mi bya ba nyid do/ /gal te 'di ltar rdzas la sogs pa la tha mi dad par 'dzin pa mi mthong ba de ji lta zhe na/ gzhan gyi yul/ mig ni reg par bya ba dag las tha dad pa'i yul la dmigs pa ste/ gzhan nyid dang lhan cig rgyu ba'i</text></item>
<item><p>21a.1</p><section></section><text>spyi'i yul la tha mi dad du 'dzin pa'i dran pa'i shes pa skyes pa yin gyi/ gzugs la sogs pa gzung ba ni ma yin te/ de'i blo med pa'i phyir ro/ /de bzhin du khyad par med pa'i phyir dbang po rang rang gis yul tha dad la dmigs shing don gzhan rnam par gcad pa'i yul</text></item>
<item><p>21a.2</p><section></section><text>la tha mi dad kyi blo skyes pa ni thams cad du yid kyi shes pa yin gyi yod pa nyid dang yon tan nyid dag las skyes pa'i mngon sum ni ma yin te/ de nye bar ma mtshon pa'i phyir ro/ /mngon sum gyis gzung ngo snyam pa'i nga rgyal de dag ni rtog ge ngan pa rnams kyi yin no/ /yul de mtshungs par 'dod ce</text></item>
<item><p>21a.3</p><section></section><text>na/ 'di ltar 'gyur te khyad par du byed pa dang khyad par du bya ba dag ni dbang po'i yul du mtshungs par khas blang par bya ste/ de mi 'dzin pa ni de'i blo med pa'i phyir ro zhe na de lta yin na ni/ mi 'dod pa la'ang thal bar 'gyur/ /gal te gnyis ka dbang po'i gzung bya nyid du mtshungs pa yin na ni/ </text></item>
<item><p>21a.4</p><section></section><text>rdzas dang yon tan dang las dag rdzas dang ldan pa yin pa'i phyir yod pa nyid bzhin rdzas dbang po thams cad par 'gyur ro/ /de bzhin du rdzas gcig dang ldan pa'i phyir rdzas yod pa nyid ma yin pa bzhin dbang po thams cad pa yin pa'i phyir yod pa nyid du 'gyur ro/ /gal te rdzas la zhugs</text></item>
<item><p>21a.5</p><section></section><text>pa'i yod pa ni rdzas gcig po de dang ldan par brjod do zhe na/ ma yin te tha dad pa med pa'i phyir yod pa dang tha mi dad pa yin no/ /thams cad du yod pa la rdzas la sogs pa dgag par bya ba ni ma yin te/ de skad du yang / las dang yon tan la yod phyir/ /yod pa las min yon tan</text></item>
<item><p>21a.6</p><section></section><text>min/ /zhes brjod do/ /gal te yang rdzas la zhugs pa rdzas nyid gcig yin gyi gzhan la zhugs pa rdzas gcig ma yin no zhes zer ba ni rdzas tha dad du 'gyur ro/ /gang gi tshe mig gis mngon sum gyis mi 'dre'o zhes 'dzin pa de'i tshe reg bya yang mig gi gzung byar 'gyur ro/ /de'i phyir</text></item>
<item><p>21a.7</p><section></section><text>yod pa nyid dang yon tan nyid bzhin dbang po tha dad kyi gzung bya nyid yin yang rdzas tha mi dad do zhes pa ni ma yin no/ /gal te de ltar dbang po tha dad kyi gzung bya yin pa'i phyir yang gzhan nyid du smra ba yin na ni/ ma nges dbang po gcig gi gzung bya la yang rdzas dang yon tan dang las kyi</text></item>
<item><p>21b.1</p><section></section><text>tha dad dang / sngon po la sogs pa'i tha dad mthong ste/ dbang po tha dad med kyang sngon po la sogs pa'i tha dad du 'dzin pa mthong ngo / /gang zhig gang med kyang 'byung ba de ni de'i rgyu ma yin pa'i phyir dbang po tha dad ni gzhan nyid kyi rgyu ma yin no zhe na/ de ni gzhan du brjod/ dbang po tha dad kyi</text></item>
<item><p>21b.2</p><section></section><text>gzung bya yin pa'i phyir zhes pas ni du ma nyid du brjod pa yin gyi/ dbang po gcig gi gzung bya yin pa'i phyir gcig tu ma yin na gang las ma nges par 'gyur/ dbang po tha dad kyi gzung bya yin pa kho nas du ma nyid brjod pa ni ma yin gyi/ 'on kyang du ma nyid kho na yin pa'i phyir ma nges pa ma</text></item>
<item><p>21b.3</p><section></section><text>yin no/ /dbang po tha dad med kyang zhes gang brjod pa 'dis/ thams cad bsgrub byar brjod ma yin/ /dbang po thams cad kyi tha dad las du mar brjod pa ni ma yin te/ gang dbang po tha dad pa de du ma kho na'o zhes yin pa'i phyir ro/ /blo tha dad kyang gzhan gyi rgyu yin pas ni mi 'gegs so/ / </text></item>
<item><p>21b.4</p><section></section><text>gzhan yang blo dbang tha dad las tha dad/ /gang la gcig yin gzhan du na/ /dbang po yang tha dad blo yang tha dad pa las gzhan nyid du mi brjod par 'gyur ro/ /dbang po yang tha dad blo yang tha dad pa de la ni gcig nyid yin no zhes pa'i go skabs med do/ /de dag gi yon tan la sogs pa la mngon</text></item>
<item><p>21b.5</p><section></section><text>sum gyis shes pa skye ba la yang gsal bar rig par bya'o/ /de dag gis ni rang gi rten dang 'brel ba'i sgo nas gzhi la sogs pa dang phrad pa nyid brjod pa yin te/ de lta na yang thams cad du phrad pa las shes pa skye ba ni ma yin no zhes rigs pa can gyis mngon sum brtags par ji lta ba bzhin du brjod</text></item>
<item><p>21b.6</p><section></section><text>zin to/ /de'i phyir bye brag pa'i mngon sum ni sgrub par dka'o/ /ser skya ba rnams kyis ni rna ba la sogs pa'i 'jug pa mngon sum du 'dod do/ /rna ba dang pags pa dang mig dang lce dang sna rnams yid kyis byin gyis brlabs nas yul la 'jug pa ste/ sgra dang reg bya dang gzugs dang ro dang dri da ltar</text></item>
<item><p>21b.7</p><section></section><text>ba rnams la go rims bzhin du 'dzin pa ni mngon sum gyi tshad ma'o zhes so/ /de dag gi ltar na yang dbang po rnams kyi thug pa med pa'am/ de dag gis ni dbang po gzhan gyi gzung bya yul ma yin pa nyid kyis rang gi yul la 'jug pa'i dbang po 'dod pa yin la yon tan gsum gyi 'phel ba dang 'grib</text></item>
<item><p>22a.1</p><section></section><text>pa tsam gyis tha dad las sgra la sogs pa'i rigs tha dad ces 'dod de/ sgra gcig pu yang yon tan gyi 'phel 'grib kyi tha dad kyis thug pa med pa'i phyir dbang po dpag tu med pas 'dzin par khas blang bar bya'o/ /yang na dbang gcig 'gyur/ ci ste der yon tan</text></item>
<item><p>22a.2</p><section></section><text>gsum tha mi dad pas rigs gcig nyid yin na ni de ltar na sgra tha dad 'dzin pa bzhin reg pa la sogs pa'ang 'dzin par thal bar 'gyur ba'i phyir dbang po gcig nyid du 'gyur te/ thams cad du yon tan gsum po tha mi dad pa'i phyir ro/ /yon tan gsum dang bral ba'i sgra'i rigs ni yod</text></item>
<item><p>22a.3</p><section></section><text>pa ma yin no/ /gang sgra nyid du gyur pa de ni reg bya la sogs pa la ma yin no/ /gang gi tshe snying stobs la sogs pa'i dbyibs kyis gnas skabs kyi tha dad kyi sgra la sogs pa dag tha dad pa ji ltar med/ sgra'i rigs tha mi dad par mtshungs pa'i dbyibs kyi gnas skabs ni yod pa</text></item>
<item><p>22a.4</p><section></section><text>yin la/ reg pa la sogs rnams las tha dad pa ste/ rigs mthun pa'i gzung bar bya ba'i yul la rna ba 'jug pa yin no/ /de bzhin du reg pa la sogs pa la yang ngo / /de'i phyir ji skad du brjod pa'i skyon du thal bar 'gyur ro zhe na/ de lta na yang reg bya ni mig gi mthun pa'i yul du</text></item>
<item><p>22a.5</p><section></section><text>'gyur te/ /gang phyir dbyibs ni gnyis kyi gzung byar ri bo la sogs pa'i dbyibs la mig dang reg bya dag gi shes pa mthong ba'i phyir rang gi yul de kho nar 'jug go zhes pa ni rnam par gsal te / dbyibs kyis byas pa'i rigs kyi bye brag 'dod pa'i ltar na ni sgra la sogs</text></item>
<item><p>22a.6</p><section></section><text>pa ni rna ba la sogs pas mi 'dzin par 'gyur te/ gang gi phyir zhe na/ dbyibs ni gsum gyi spyod yul min/ /dbyibs ni rna ba dang sna dang lce rnams kyis gzung bar bya ba ma yin pas/ mthong bzhin pa'i sgra dang dri dang ro rnams mngon sum ma yin par 'gyur ro/ /yul gcig la dbyibs mang po 'thob</text></item>
<item><p>22a.7</p><section></section><text>par yang 'gyur te/ dbang po gcig gi yul gyi dbye ba yod na ni de'i bye brag gi rigs du ma yod pa'i phyir yul gcig tu dbyibs du ma mthong bar 'gyur ro/ /dbyibs rnams la khyad par med par mtshungs pa'i phyir gser la sogs pa'i skyogs rnams dang rgyan rnams kyi tha dad kyang med</text></item>
<item><p>22b.1</p><section></section><text>par 'gyur ro/ /dbyibs mtshungs par yod pa'i phyir gser dang sgra dang rdzas la sogs pa rnams kyang mtshungs par 'gyur ro/ /de bzhin du rang rang gi yul la 'jug pa yang mi 'gyur/ ci dbang po'i 'jug pas rigs rang tsam 'dzin par byed dam/ bde ba la sogs pa'i khyad par du</text></item>
<item><p>22b.2</p><section></section><text>byas pa'i rigs 'dzin par byed/ gal te rigs rang tsam 'dzin na ni don gyi rang bzhin 'dzin par mi 'gyur te/ des ni dbyibs tsam 'dzin pa yin pas na sgra la sogs pa rnams kyi bde ba la sogs pa'i rang bzhin ma nges par thal bar 'gyur ro/ /dbyibs tsam 'dzin pa nyid yin</text></item>
<item><p>22b.3</p><section></section><text>no/ /don gyi bye brag 'dzin par mi 'gyur te/ gang gi dbyibs tsam gyi snang ba cung zad la dmigs kyi don yul gyi rang gi ngo bo la mi dmigs pas so/ /sgra la sogs pa'i bye brag kyang mi 'dzin par 'gyur ro/ /de bzhin du pi wang gi sgra dang rnga'i sgra zhes bya ba la sogs pa'i bye brag</text></item>
<item><p>22b.4</p><section></section><text>kyang mi 'dzin par 'gyur te/ de dbyibs gzhan mi srid pa'i phyir ro/ /don 'dzin no zhe na yang / yid bzhin rnam par rtog pa yin/ /rang gi don khyad par can du byed na yang khyad par de 'dzin pa na yid kyi 'jug pa bzhin du rang gi yul la rtog pa dang bcas par 'gyur ro/ /ci ste</text></item>
<item><p>22b.5</p><section></section><text>bde ba la sogs pas khyad par du byas pa'i dbyibs 'dzin ni/ de lta na yang gnas skabs de'i yid kyi 'jug pa bzhin du rnam par rtog pa nyid do zhes bya ba'i don to/ /bde ba la sogs pa yang so sor 'dzin par byed dam/ sdom pa yang 'dzin par 'gyur grang / de la re zhig so</text></item>
<item><p>22b.6</p><section></section><text>sor ni mi 'dzin te/ rang gi yul la 'dzin pa la sogs pa'i dbang po'i 'jug pa ni sgra la sogs pa'i gzung bar bya ba la yin gyi/ snying stobs la sogs pa la ni ma yin no/ /snying stobs la sogs pa dang sgra la sogs pa'i rang bzhin so so ni ma yin no/ /de'i phyir de dag rnams rna ba la</text></item>
<item><p>22b.7</p><section></section><text>sogs pa'i 'jug pa'i gzung bar bya ba ma yin no/ /gzhan min zhe na/ snying stobs la sogs pa sgra la sogs pa las gzhan nyid ni ma yin te/ de yang gzung bar bya ba yin no zhe na/ 'bras min pa'am/ gal te snying stobs la sogs pa sgra las gzhan ma yin na ni tha mi</text></item>
<item><p>23a.1</p><section></section><text>dad kyi lus kyi sgra la sogs pa 'bras bu ma yin la/ snying stobs la sogs pa la yang sgra la sogs pa'i rgyu ma yin par 'gyur ro/ /snying stobs sgra'i rang bzhin du rnam par gzhag par byas nas ni zhes bya ba la sogs pa gang brjod pa de yang 'gal bar 'gyur</text></item>
<item><p>23a.2</p><section></section><text>ro/ /snying stobs la sogs pa phan tshun tha mi dad de sgra la sogs pa dang gcig pa nyid du 'gyur na ni tha mi dad kyi rang bzhin yin pas rgyu dang 'bras bu dag tu 'dod pa la gnod do zhes bya ba la sogs pa ni'am zhes brtag pa'i sgra'i don yin no/ /gzhan yang / gzhan nyid</text></item>
<item><p>23a.3</p><section></section><text>min na gzung bya min/ /gal te yang bde ba la sogs pa sgra la sogs pa las gzhan ma yin pa de lta na ni so sor gzung bar bya bar mi 'gyur la/ rdul phra rab kyang gzung bar bya bar mi 'gyur zhing de la tsam la sogs pa yang ngo / /gang don</text></item>
<item><p>23a.4</p><section></section><text>gzhan ma yin pa'i dbang po'i yul de thams cad dbang po'i yul ma yin par 'gyur ro/ /'bras bu nyid la sogs par 'dzin pa ni spyi'i yul can nyid du thal bar 'gyur ba'i phyir ro/ /de ltar na re zhig so sor ni mi 'dzin to/ /ci ste sdom pa la 'dzin na ni de lta na yang dbang po</text></item>
<item><p>23a.5</p><section></section><text>thams cad 'jug par 'gyur te sna tshogs rnam par ro/ /sna tshogs kyi rnam pa'i gzung bya la tha mi dad pa'i rnam par 'dzin pa ni 'thad pa ma yin te/ de'i dbang gis gzung bar bya ba yongs su bcad pa'i phyir ro/ /sgra la sogs pa la tha mi dad par 'dzin pa yang mthong ngo / / </text></item>
<item><p>23a.6</p><section></section><text>bde ba la sogs pa'i yul nyid kyang mtshungs par 'gyur / dbang po rnams kyi yul nyid mtshungs par 'gyur ro/ /dbang po rnams rang gi yul la 'jug par mi 'gyur te bde ba la sogs pa yul gzhan la rigs kyi bye brag yod pa'i phyir ro/ /de lta na yang dbang po gcig nyid du thal</text></item>
<item><p>23a.7</p><section></section><text>par 'gyur ro/ /ma yin te rang rang gi dbyibs kyis khyad par du byas pa 'dzin no zhes brjod do zhe na/ de skad du ni brjod na rigs par ni mi brjod de/ gang gi phyir du mar 'dzin phyir gzugs kyi rigs gcig la yang dbyibs tha dad kyi sgo nas du mar 'dzin par byed pa yin gyi dbyibs gcig</text></item>
<item><p>23b.1</p><section></section><text>gi rjes su zhugs nas 'dzin pa ni ma mthong ngo / /der dbyibs kyi tha dad las rigs kyi tha dad 'dod na ni de nyid dbang po thug pa med par thal bar 'gyur ba yin no/ /'di ni grangs can gyi bye brag las mi 'dod do/ /sngon gyi ser skya pa'i lugs la 'das par smra ba grangs can phung bar byed</text></item>
<item><p>23b.2</p><section></section><text>pa'i ma rdum pa na re sgra'i mtshan nyid gsum pa las tha mi dad pa ma yin te/ rigs gzhan nyid las ni ma yin pas reg bya la sogs pa'i mtshan nyid gsum po dbang po tha dad gzhan gyis gzung bar 'thad pa ma yin no/ /de'i phyir bde ba la sogs pa rnams la tha dad yod pas dbang</text></item>
<item><p>23b.3</p><section></section><text>po rnams rang rang gi yul dbang byed par brjod do/ /rang gi yul la 'jug pa'i dbang po rnams la tha mi dad pa'i rang gi bye brag yod pa yin pas dbang po rnams thug pa med par thal bar 'gyur ro zhes zer ro/ /gal te rigs kyi tha dad las kyang bde ba la sogs pa'i yul dbang po nus pa</text></item>
<item><p>23b.4</p><section></section><text>dang ldan par bya'o zhes sngon ma rnams las khyad par du byed pa lta na ni de bas kyang ches lhag par du kho bos smra bar bya ba nyid de/ re re'i ngo bor thams cad ni/ /gtso bor rdul phran so sor yod/ /bde ba dang sdug bsngal dang gti mug dang sgra dang reg bya dang bya ba dag gis tha dad kyi rigs las tha</text></item>
<item><p>23b.5</p><section></section><text>dad pa'i gtso bo rdul phra rab thams cad du song ba yod do zhes brjod par bya'o/ /rab tu sbyor ba'i bye brag las/ /'bras bu'i ngo bor mtshon par byed/ /de 'di ltar yang dag par rab tu sbyor ba'i bye brag las rang gi rigs las ma 'das par 'bras bu'i ngo bor grub pa ni dbang po rnams kyi yul</text></item>
<item><p>23b.6</p><section></section><text>du 'gyur ro/ /rdul phran gsum po'i rang bzhin du/ /gcig de'i ngo bor gang gis 'gro/ /gal te sgra la sgra'o zhes bde ba la sogs pa dang bral ba'i tha mi dad kyi blo de don du ma'i rang bzhin tha mi dad pa yin par ni mi rigs te/ ci'i phyir zhe na/ rigs mi mthun las gyur pa yi/ /rab tu</text></item>
<item><p>23b.7</p><section></section><text>sbyor bar 'dod ma yin/ /gsum po sbyar ba las gcig tu gyur pa ni yod pa ma yin te/ grangs can rnams kyi rigs tha dad du 'gyur ba'i phyir ro/ /sgra gcig brjod pa ni yod pa la rag las na dngos po gcig pa ni yod pa ma yin no/ /ci ste gsum po'i rang bzhin du 'gyur ba'i sgra</text></item>
<item><p>24a.1</p><section></section><text>dang bde ba la sogs par gang brjod pa shes par 'dod pa'i rang bzhin te dbang po'i yul du 'byung bar 'gyur ro zhe na/ tshul gnyis shes par mi 'dod na/ /'bras bu gcig gi ngo bor 'gyur/ /gal te rna bas sgra nyan pa la sogs pa'i blo ni bde ba la sogs pa la mi</text></item>
<item><p>24a.2</p><section></section><text>ltos par gzhan las khyad par du gyur pa 'di la 'jug par byed de de nyid kho nas gcig gi rang bzhin du 'gyur ro/ /ci'i phyir zhe na/ don gyi rang bzhin du ma ste/ /dbang po'i yul ni khyad par can/ /sgra la sogs pa'i don gyi rang bzhin du ma yod pa las rang bzhin gang la blo 'jug pa</text></item>
<item><p>24a.3</p><section></section><text>de dbang po'i don te/ de nyid dbang po'i yul yin no/ /de yang gcig kho na ste/ reg bya la sogs pa rnams la yang mtshungs pa ma yin no/ /de'i phyir rigs pa ma yin no/ /de'i phyir re re'i dngos po la/ /grangs can lugs las khyad par 'phags/ /sngon grags pa'i grangs</text></item>
<item><p>24a.4</p><section></section><text>can gyi lta ba las khyad par du 'phags shing mchog tu gyur pa ni bden pa kho na ste/ rigs kyi bye brag gcig gi rang bzhin tsam gyi rgyu las 'bras bu skye bar brtags pa ste/ de lta na ni rigs mi mthun gyi 'bras bu mi rtsom mo zhes mdzes par 'gyur gyi/ gsum gyi rang bzhin gcig</text></item>
<item><p>24a.5</p><section></section><text>pa nyid las ni ma yin no/ /gal te yang da ltar ba'i sgra tsam 'dzin par byed pa'i dbang po'i 'jug pa mngon sum du 'dod pa de lta na ni yul gcig ma yin/ gzhal bar bya ba thams cad kyang yul ma yin pa tshad ma yin pa bsal bar 'gyur ro/ /'jug pa de tshad mar brjod pa ma yin</text></item>
<item><p>24a.6</p><section></section><text>no/ /dbang po'i 'jug pa yang dag par myong bar byed pa'i yid kyi dbang po la ni rtags la sogs pa med pas/ tshad mar ma brjod pa'i phyir nyams pa nyid du 'gyur ro/ /der 'jug pa'i yang dag par myong ba tshad ma gzhan gyi khongs su 'du bar ni mi 'gyur ro/ /nyes pa de ni med de/ der</text></item>
<item><p>24a.7</p><section></section><text>zhugs pa'i nyams su myong ba ni dran pa ste/ 'dod pa la sogs pa bzhin no/ /gang ji skad du dran pa ni mngon sum gyi 'jug pa'i bye brag go zhes brjod do/ /de'i phyir dbang po'i shes pa ni phyi rol gyi don la mngon sum ste/ dbang po'i 'jug pa dang bar du ma chod pa yin no/ /dran pa'o</text></item>
<item><p>24b.1</p><section></section><text>zhe na/ dran min nyams su ma myong phyir/ /bar ma chod pa'i yid ni dbang po'i 'jug pa 'dzin par byed pa'i dran par rigs pa ma yin no / /sngar nyams su ma myong ba'i phyir ro/ /cig car gnyis ka 'byung bar 'gyur/ /cig car ba yin na yang dbang pos shes pa dang / de nyams su myong</text></item>
<item><p>24b.2</p><section></section><text>bar byed pa'i yid gnyis ka bsal bar khas blangs par 'gyur ro/ /de lta na ni yul gyi rgyu mtshan yul can la yang yod par 'gyur ro/ /de ni tshad ma'i dbang po nyams su myong ba'i yid de ni tshad mar ma brjod de des ni de'i gnas skabs la zhugs pa po yang tshad mar ma brjod pa'i phyir myangs </text></item>
<item><p>24b.3</p><section></section><text>par 'gyur ro/ /rang rig tu 'dod pa la sogs pa la ni nyes pa med do / /dran pa zhes bya ba ni long ba'i gom pa nyid de/ de yod pa lta na ni dran pa 'di mngon sum 'dzin pa'i bye brag go zhes bya bar 'gyur ro/ /de lta na yang bar ma chod pa'i dbang po'i yul 'dzin na ni dran par mi 'gyur te/ </text></item>
<item><p>24b.4</p><section></section><text>yid kyis nyams su ma myong ba'i phyir ro/ /sngar yid kyis phyi rol gyi don nyams su myong ba ni med do/ /dran pa nyams pa'am/ dran pa yin na'ang gzhan mthong 'gyur/ /dbang po'i 'jug pa tsam zhig myong ba'i phyir nyams su ma myong ba'am/ dran pa nyams pa zhes bya ba'i 'am zhes pa'i</text></item>
<item><p>24b.5</p><section></section><text>sgra rnams rnam par brtag pa'i don to/ /ji ltar nyams par 'gyur te/ phyi rol gyi don la dbang po'i 'jug pa dang lhan cig tu skyes pa yid kyis nyams su myong ba 'dod pa yin no zhe na/ gang ji skad du don gcig gis dbang po gnyis bskyed pa'i nus pa ni brtag par mi nus so zhes brjod</text></item>
<item><p>24b.6</p><section></section><text>pa'i phyir de ni nyams pa nyid do/ /nyes pa de dag ni yod pa ma yin no / /dran pa'i yid rtag tu 'dzin par bstan pa'i ched du lhan cig kho nar skye ba bkag pa yin no / /lhan cig par grub pa nyid la ci phyi rol gyi don la dbang po dang yid dag gis lhan cig tu 'dzin par byed dam zhes 'dzin</text></item>
<item><p>24b.7</p><section></section><text>lugs la brgal te/ gang gi tshe la lar dus gcig tu dbang dang ldan pa'i yid 'byung ngo zhes sngar brjod pa'i phyir ro zhe na/ de lta na yang / dran pa lhag par brjod phyir na/ /rnam bsal/ gal te dran pa lhag par brjod par bya ba'i phyir phyi rol gyi don la yid dang lhan cig</text></item>
<item><p>25a.1</p><section></section><text>bkag pa yin na ni de lta na yang gang ji skad du 'di ltar dbang pos gzung gi/ rjes la yid kyis 'dzin par byed de/ de ltar yid kyis bzung nas dbang po ji lta ba bzhin du rig par byed do zhes bya ba la sogs pa brjod pa de rnam par bsal ba yin no/ /de'i phyir phyi rol gyi don</text></item>
<item><p>25a.2</p><section></section><text>la dran pa ni yod pa ma yin no/ /gal te yid phyi rol gyi don la dngos su 'jug pa de lta na yang / dbang gzhan don med 'gyur/ dbang po gzhan rnams phyi rol gyi don la 'jug pa don med par 'gyur te/ skyes bu'i don yid kyis sgrub pa'i phyir ro/ /de'i phyir de ltar yul gyi rang bzhin nges par</text></item>
<item><p>25a.3</p><section></section><text>gzung bar mi nus pa'i phyir grangs can gyi mngon sum tshad ma ma yin no/ /dpyod pa rnams ni yod pa dang yang dag par phrad nas skyes pa'i skyes bu'i dbang po rnams kyi blo de mngon sum mo zhes zer ro/ /de la/ yod pa'i gsal bya med pa ste/ /phrad ces pa las de rig bya/ /yang dag par phrad pa ni</text></item>
<item><p>25a.4</p><section></section><text>yod pa kho na dang yin par nges pa'i phyir med pa bsal bar bya ba'i don du yod pa smos pa ni rigs pa ma yin no/ /lan du phrad pa bstan zhe na/ ci ste yang / dbang po rnams kyis ni yang dag par phrad nas so zhes brjod par bya ba la gang gis sbyor zhing yang dag par phrad par byed ces dogs na / lan du</text></item>
<item><p>25a.5</p><section></section><text>phrad par gzung bar byas pa ste/ de'i don du yod pa smos so zhe na/ de lta na ni dbang po'i khyad par du brjod kyis/ dbang po khyad par can du bya ba'i don du so sor sbyar ba brjod par rigs so/ /ci ste yang 'dir bdag la sogs pa dang yid la sogs pa dang yang sbyor zhing phrad pa brjod par bya ste/ de spyi'i </text></item>
<item><p>25a.6</p><section></section><text>sgras brjod pa yin no zhe na/ de yang rigs pa ma yin no / /yod pa tsam dang phrad pa rung / /ma yin min te gang gis brjod/ /skyes bu la sogs pa spyir yod pa tsam dang phrad pa nyid ni grub pa kho na ste/ de'i phyir med pa la ni mi 'jug ste/ gang yang smig rgyu la sogs pa yod pa ma yin pa</text></item>
<item><p>25a.7</p><section></section><text>mngon sum ltar snang ba de dang yang 'ga' zhig tu phrad par 'gyur ro / /yul khyad par can dang nyi ma'i gdung ba dang / 'byung ba'i bye brag rnams ni yod pa tsam kho na ste/ de mig gi blo dang phrad nas don med pa'i yid kyi rnam par shes pa rgyu ba las/ rim gyis 'khrul pa'i shes pa 'byung ste/ </text></item>
<item><p>25b.1</p><section></section><text>de'i phyir de dag dgag par yod pa smos pa rigs pa ma yin no/ /ci ste yod sgra dam par 'dod/ /dbang po mdzes par brjod pa yin/ /gang yang 'di ltar brtag par bya ste/ gang du dbang po gang zhig dam par grub pa de ni gzhan la mi 'jug ste/ des na de dang yang dag par phrad pa'am/ yang</text></item>
<item><p>25b.2</p><section></section><text>na gang dbang po rab tu mdzes pa dang phrad nas brjod pa'o zhe na/ dam par grub dang mdzes pa ste / /mig sman la sogs bzhin las kyang / /de grub ces bya ba ni tshig kha bskang ba'i don du'o/ /rdul sogs pa gzhan gyis kyang dbang po dam par sgrub par byed pa ste don tsam 'ba' zhig las ni</text></item>
<item><p>25b.3</p><section></section><text>ma yin no/ /dbang po'i rab tu mdzes pa yang / mig sman dang rkang pa byugs pa la sogs pa las kyang yin pas de dang rab tu sbyar ba yang mngon sum du 'gyur ro/ /gal te de de ltar ni mi 'gyur te/ dper na 'gro ba'i sgra las ba lang mtshon gyi gzhan la 'gro ba'i bya ba yod kyang ma</text></item>
<item><p>25b.4</p><section></section><text>yin pa de bzhin du/ don kho nas dam par grub cing mtshon par byed kyi gzhan las ni ma yin no/ /de bzhin du rab tu mdzes pa la yang brjod par bya'o zhe na/ brgal ba 'di ni mi bzad pa ste/ grags las de ltar brtags grangs na/ /sgra de dbang po'i yul la min/ /'gro ba'i sgra</text></item>
<item><p>25b.5</p><section></section><text>ni ba lang kho na la grag pas 'gro ba'i sgra la mtshon pa ste/ de bzhin du dam pa dang rab tu mdzes par bya ba'i phyir yod pa'i sgras dbang po la gnas pa ni ma yin no/ /de'i phyir yod pa'i sgra las de ltar brtags pa yang rigs pa ma yin no/ /kun tu don dang phrad gang na/ /gzugs sgra</text></item>
<item><p>25b.6</p><section></section><text>bar du chod pa dang / /chen po'ang 'dzin par mthong bas na/ /bar du ma chod pa la gnod/ 'di ltar thams cad du dbang pos don thob par byed pa la ni rag na/ gang 'di gzugs dang sgra dag las ni bar du chod bzhin pa la 'dzin zhing / dbang po'i tshad las lhag pa la yang 'dzin</text></item>
<item><p>25b.7</p><section></section><text>par byed do/ / de ltar gnyis kar yang mi 'gyur ba'i phyir dbang po ni dri la sogs pa bzhin du bar du ma chod pa na 'dzin par ni ma mthong ngo / /blo yi rgyu yi tshogs pa ru/ /brjod pa bor nas gang las de/ /tshad ma/ 'grel pa byed mkhan gyis ni don gzhan 'bras bur smra ste/ tshad ma'i 'bras bu</text></item>
<item><p>26a.1</p><section></section><text>blo'i skye ba las gzhan du ma mthong ba gang las blo skye bar grub pa de mngon sum mo zhes 'dod do/ /de la brjod pa de la yang ji lta ba bzhin du brjod pa'i bdag la sogs pa dang sbyor ba dang 'du byed pa dang bcas pa dag bor nas blo la rgyu gzhan ni med na gang gis mngon sum nyid kyi tha</text></item>
<item><p>26a.2</p><section></section><text>snyad du byas/ ci ste don yin pa'am/ ci ste yang don kho na mngon sum gyi rgyu'i tshogs par rjod par byed pa de lta na/ blo yi skye ba zhes cis bsnan/ /'di skad du yod pa dang yang dag par phrad pa skyes bu'i dbang po rnams mngon sum mo zhes bshad pas chog mod/ blo dang skye ba bsnan pas ci</text></item>
<item><p>26a.3</p><section></section><text>zhig bya/ gang las byung ba de zhes pa de yang rnam par brtags pa las yin no/ /gzhan yang / don dang dbang po'i yid skyes bu/ /sbyor dang 'du byed pa las gzhan/ /mngon sum gyi ni blo bskyed pa'i/ /tshogs pa brjod pa de ji lta/ /tshogs pa de dag gis mngon sum du skyed par byed</text></item>
<item><p>26a.4</p><section></section><text>pa nyid ni ma yin no/ /gang dbang po dang don du phrad par brtag pa de ni ma yin te/ mngon sum zhes bya ba de gnyis la gnas pa'i phyir ro/ /yang dag par 'du ba yang mngon sum ma yin pa nyid de/ 'di so sor sgrub par byed pa'o zhes mi brtag go/ /gal te yang brjod pa/ ba lang nyid</text></item>
<item><p>26a.5</p><section></section><text>'di rta nyid 'di'o zhes gang las nges par 'byung ba de mngon sum mo zhe na/ de yang rigs pa ma yin te/ gang gi phyir/ glang nyid yod sbyor las don ni/ /ba glang nyid sogs su 'jal byed/ /dbang po'i blo la don rnams dang / /sbyor ba'i nus pa yod ma yin/ /ba lang nyid tsam la lta ba ste/ </text></item>
<item><p>26a.6</p><section></section><text>khyod kyi lugs kyi dbang po'i blo la de tsam las brten nas lta ba'i nus pa med par 'gyur te/ de dag sbyor bar ni mi byed la/ ma sbyor bar ba lang la sogs pa nges par yang mi rigs so/ /de'i phyir khyad par du bya ba dang khyad par du byed pa dang brjod par bya ba dang / rjod par byed pa'i rnam par</text></item>
<item><p>26a.7</p><section></section><text>rtog pa 'di dag thams cad yid kyis nye bar 'dogs par byed kyis dbang po'i blo ni ma yin no/ /ci'i phyir zhe na/ rang rang rig par bya ba'i don/ /bstan bya min tshul dbang po'i yul/ /chos du ma yod du zin kyang dbang po'i yul ni gang thun mong ma yin pa'i bdag nyid dbang po la snang ba</text></item>
<item><p>26b.1</p><section></section><text>ste 'thob par bya ba'i yul yin la/ rang gi snang ba'i shes pa skyes pa de'i bdag so sor rig par byed de shes pa'i rang gi cha shas bzhin no/ /de lta bu bdag nyid kyis brjod par bya ba la sogs pa ni bstan par mi nus te/ brjod par bya ba la sogs pa ni spyi'i yul yin pa'i</text></item>
<item><p>26b.2</p><section></section><text>phyir ro/ /ci ste yang spyi'i rnam pa'i tshul nas kyang don de nyid yin te/ dbang po'i yul yin pa'i phyir dang / rnam pa thams cad kyi nges pa yin pa'i phyir ro zhe na/ de lta na yang / don min shes pa'ang rnam kun tu / /mngon sum blo ru gnas par 'gyur/ /mngon sum gyi</text></item>
<item><p>26b.3</p><section></section><text>sgra ni gsum la 'jug ste/ tshad ma dang / shes pa dang / yul rnams la'o/ /de yang tshad ma la ni dngos su yin la cig shos gnyis po la ni brtags nas so/ /de la yul la ni mngon sum gyis gzhal bar bya ba yin pa'i phyir mngon sum zhes gdags so/ /shes pa dbang</text></item>
<item><p>26b.4</p><section></section><text>po la brten pa tshad ma dang mtshungs pa yin pa'i phyir mngon sum du gdags par rigs pa yin no/ /gal te gzugs la sogs pa'i spyi'i rnam pa la dmigs pa'i blo ni dbang po la mi ltos par tha mi dad du nye bar brtag cing 'jug par byed de/ / dbang po'i gzhan dbang du gyur pa ma</text></item>
<item><p>26b.5</p><section></section><text>yin no zhe na/ rnam pa thams cad du don gyi shes pa gzugs la sogs pa'i yon tan nyid la sogs pa'i don yod pa'i shes pas dbang po gzhan gyi spyod yul la yang rgyu bar byed na ni dbang po du ma don med par 'gyur ro zhes sngar brjod zin to/ /de'i phyir thun mong ma yin pa'i yul gyi</text></item>
<item><p>26b.6</p><section></section><text>rang gi ngo bo nyid dbang po'i spyod yul yin no/ /de ltar na re zhig gang las blo skyes pa de mngon sum yin par ni mi rigs so/ /ci ste blo yi skye ba 'dod/ /blo'i skye ba nyid kyi phyi rol gyi don la mngon sum mo zhes thos te/ de'i tshe dogs pa bsu nas lan brjod pa/ don gzhan 'bras bur</text></item>
<item><p>26b.7</p><section></section><text>smra ba yis/ /don gzhan thob par 'gyur ma yin/ /ji ltar byas na zhe na/ don gyi blo shar 'bras yin na/ /de las gzhan 'bras med pas so/ /lhag par rtogs shing khong du chud pas ni 'bras bu yin la/ tshad ma ni blo las gzhan ma yin pas blo tshad ma nyid las 'bras bu yod pa ma</text></item>
<item><p>27a.1</p><section></section><text>yin no/ /blo yi skye ba gzhan yin no / /'phro 'du rang gi rgyu las te/ /tshad ma 'phrod pa 'du ba las/ /bye brag pa rnams kyi ni blo/ / rang gi rgyu las skyes pa'i 'bras bu'i chos 'phrod pa 'du ba dang yod pa la sogs pa yin la gal te 'phrod pa 'du ba de las dbang po'i blo</text></item>
<item><p>27a.2</p><section></section><text>skye bar 'dod na ni 'phrod pa 'du ba mngon sum du 'gyur la/ de ni rtag pa yin pa'i phyir 'ga' zhig tu yang skye ba ma yin no/ /de'i phyir gnyis ka'i ltar yang tshad ma de sbyar bar mi bya'o/ /ci ste gzhan min 'di don med/ gal te blo dang skye ba gzhan nyid ma yin na ni de ltar na blo nyid mngon sum ste/ </text></item>
<item><p>27a.3</p><section></section><text>de bas na skye ba smos pa don med par 'gyur ro/ /skyes bu rnam par gyur nas blo/ /bskyed na mi rtag pa ru 'gyur/ /gal te blo bskyed par bya ba'i phyir skyes bu sngar gyi gnas skabs las rnam par 'gyur te gzhal bya la 'jug par byed do zhes brjod na ni de ltar na skyes bu mi rtag par 'gyur ba'i phyir mi</text></item>
<item><p>27a.4</p><section></section><text>'dod pa thob par 'gyur ro/ /ci ste bdag de mi 'gyur na/ /de la tshad ma zhes mi sbyar/ /skyes bu la 'gyur ba med na ni tshad ma ma yin pa'i gnas skabs dang 'di la khyad par med pa'i phyir de las skyes pa'i blo tshad mar byed pa ni mi 'thad pa nyid do/ /de ltar na gzhan dag gis 'dod pa'i</text></item>
<item><p>27a.5</p><section></section><text>mngon sum ni bsgrub par dka'o/ /tshad ma kun las btus pa las mngon sum gyi le'u ste dang po'o// //rjes dpag rnam gnyis te/ rang gi don dang / gzhan gyi don no/ /de ltar rang don ni / tshul gsum rtags las don mthong ba'o/ /'chad par 'gyur ba'i</text></item>
<item><p>27a.6</p><section></section><text>mtshan nyid gsum pa'i rtags las rjes su dpag par bya ba'i don mthong ba de ni rang gi don rjes su dpag go/ /'di yang 'bras bu sngar bzhin te/ ji ltar mngon sum las rtog pa gnyis nyid las 'bras bur brjod pa de bzhin du 'di la yang gal te gnyis ka yang rtog pa'i mtshan</text></item>
<item><p>27a.7</p><section></section><text>nyid can yin na 'di gnyis la bye brag ci zhig yod ce na/ yul dang ni/ ngo bo mtshungs min de gnyis kyi/ /mngon sum dang rjes su dpag pa gnyis kyi yul ni tha dad pa ste/ de'i rnam pa dang bye brag gi sgo nas so/ /rang gi ngo bo yang tha dad pa yin no/ /gal te ci'i phyir rjes su</text></item>
<item><p>27b.1</p><section></section><text>dpag pa kho na gnyis su dbye zhe na/ 'di'i phyir te/ rang gi mtshan nyid bstan bya yin / gzung tha dad phyir/ /mngon sum dang rjes su dpag pa dag ni rang gi ngo bo bzhin du gzung bar bya ba yang tha dad pa yin no/ /gal te mngon sum gyi don la tha snyad du byed na sgra de gnyis kyi sgo nas</text></item>
<item><p>27b.2</p><section></section><text>rjes su dpag par 'gyur ro/ /gal te la lar mngon sum gyi don la rjes su dpag pa 'jug pa mthong ste/ dper na gzugs las reg bya bzhin no zhe na/ de lta na ni mthong na don de la mngon sum bzhin du rjes su dpag pa zhugs pa ni ma yin no / /gang gi phyir zhe na/ de las gzhan/ </text></item>
<item><p>27b.3</p><section></section><text>de las gzhan zhes bya ba ni/ sngon mthong ba zhugs pa'i rgyu las reg bya rjes su dpog pa ste/ 'di ltar gzugs de nyid mngon sum gyi rnam pa dang bral nas gzugs kyi spyi la reg bya'i spyi'i rjes su dpog pa yin no/ /mngon sum du byas pa'i reg par bya ba'i bye brag ni bstan par bya ba</text></item>
<item><p>27b.4</p><section></section><text>ma yin pa'i phyir tshad ma gnyis kyi spyod yul gcig par gyur pa ni yod pa ma yin no/ /gal te 'di ltar mthong ba la sogs pa la mthong ba la sogs pa'i tha snyad du byed pa'i phyir ji ltar mngon sum bstan par bya ba yin zhe na/ 'di la 'gal ba yod pa ma yin te/ der yang / </text></item>
<item><p>27b.5</p><section></section><text>mthong sogs nyid sgo nas bstan pa/ /rang gi ngo bo brjod pa yin / /mthong ngo / /thos so/ /shes so zhes bya ba'i rgyu mtshan gyi sgra'i sgo nas don de rnams brjod pa yin gyi rang gi ngo bo'i sgo nas ni ma yin te/ 'di ltar mig gi rnam par shes pas mthong bar 'gyur ba'i don la yid kyi</text></item>
<item><p>27b.6</p><section></section><text>rnam par shes pas sngon po ji lta bar shes so/ /'di sngon po'o zhes rjod par byed do/ /der yang / ming las shes phyir rnam pa gzhan/ /bstan bya yid kyi rnam pa gnyis/ /gang gi phyir mig gi rnam par shes pas sngon po ma yin pa las log pa'i don nyams su myong ba la yid kyi rnam</text></item>
<item><p>27b.7</p><section></section><text>par shes pa thob par nus so zhes tha snyad du byed pa la yid kyi rnam pa gnyis po zhes brjod do/ /rang gi mtshan nyid bstan bya min/ /zhes byas pas na rtogs par bya ba'i don gyi bdag nyid mngon sum gyi yul yin zhing spyi rjes su dpag pa'i yul nyid du mngon par brjod pas mngon par brjod</text></item>
<item><p>28a.1</p><section></section><text>do/ /gal te 'di ltar rjes dpag thams cad spyi'i yul can no zhes ni brjod par mi bya ste/ ci'i phyir zhe na/ spyi ma yin la'ang mthong ba'i phyir/ /spyi ma yin la'ang zhes bya ba ni mthong ba'i rlung la sogs pa'i rang bzhin reg bya la sogs pas rjes su dpog pa'o/ /de</text></item>
<item><p>28a.2</p><section></section><text>skad du yang reg bya ni reg bya mthong ba rnams kyi ma yin no zhes bya ba la sogs pas brjod do zhe na/ de min mtshon bya spyi yin phyir/ /rlung la sogs pa de rjes su dpag pa ni ma yin te/ gang gi phyir reg bya la sogs pa'i yon tan nyid kyi rten nyid kyi phyir mtshon pa'i phyir ram/ yang na rlung la</text></item>
<item><p>28a.3</p><section></section><text>sogs pa'i rang bzhin khyad par can du rjes su dpag pa ni ma yin gyi/ gang gi phyir rdzas nyid tsam gyi spyi de la reg bya la sogs pa rnams kyi rten rdzas nyid du mtshon par bya ba yin pa'i phyir ro/ /gal te kun gyi rjes thogs las/ /grub ste 'di ltar kun gyi rjes thogs las rlung la sogs pa'i</text></item>
<item><p>28a.4</p><section></section><text>rang bzhin rjes su dpag par grub pa'o/ /de skad du yang reg bya ni mthong ba rnams kyi yang ma yin no zhes bya ba la sogs pa brjod do zhe na/ ma yin te/ de yod par ma grub pa'i phyir dang / ldog pa yang mtshungs pa'i phyir ro/ /rlung la sogs pa yod par grub na ni mi ldog pa yang srid de/ </text></item>
<item><p>28a.5</p><section></section><text>yon tan gyi bye brag dang 'brel pa las yon tan gyi spyi bor nas yon tan gyi bye brag gis rdzas kyi bye brag rjes su dpog par byed la/ reg na yod par ni grub pa med do / /sa la sogs pa las log pa dang yang mtshungs par 'gyur te/ yon tan gyi bye brag ma mthong zhing ma mthong ba </text></item>
<item><p>28a.6</p><section></section><text>tsam gyis mthong ba las log par grub pa'i phyir ro/ /de ltar yang rigs pa ma yin te/ mthong ba lus can thogs pa dang bcas pa tsam las/ yid kyi yon tan rjes su dpog pa'i phyir reg bya ldog par grub pa ma yin no/ /gang gi phyir mthong ba rnams las mthong ba'i phyir dang / ma</text></item>
<item><p>28a.7</p><section></section><text>mthong ba rnams las ma mthong ba'i phyir reg bya ni mthong ba rnams kho na'o/ /de rnams ni du ma yin pa'i phyir 'di gang gi yin zhes the tshom du ni 'gyur ro/ /de'i phyir thams cad bkag nas rlung rjes su dpog pa ni rigs pa ma yin no/ /gzhan yang / yid ches tshig gi sgrub byed kyis/ / </text></item>
<item><p>28b.1</p><section></section><text>de las gzhan la 'gegs par byed/ /'dis kyang ste/ gang 'di rdzas kyi spyi rjes su dpag nas de la yod par rjes su dpog pa bor nas/ yid ches pa'i tshig gi tshad mas rdzas gzhan la yod pa bkag nas rlung la yod pa sgrub par byed pas na yang de nyid kyi'o/ /de bzhin du gzhan</text></item>
<item><p>28b.2</p><section></section><text>rnams kyi yang yin no/ /de'i phyir rlung la sogs pa lung las grub pa tsam du ni 'gyur ro/ /gal te tha mi dad du grub ce na/ 'di ltar lung dang rjes su dpag pa dag gis tha mi dad du grub pa'i phyir rjes su dpag pa rang gi mtshan nyid kyi yul can nyid du 'gyur ro zhe na/ de ni/ ma yin tha</text></item>
<item><p>28b.3</p><section></section><text>dad kyang srid phyir/ /rab tu grags pa'i dbang gis dpe ni bstan par mi bya'o zhes kha cig gis rjes su dpag pa las sgra tha dad du 'byed par byed do/ /de ltar grags pa'i phyir dpe bstan par mi bya ba yin na ni dper na dud pa las me rjes su dpog pa lta bu der don yod pa'i rjes su dpog pa</text></item>
<item><p>28b.4</p><section></section><text>yang sgrar thal bar 'gyur ro/ /gzhan dag ni don gyi sgra la tha mi dad kyi/ sgras nye bar brtags pa ste don de nyid rjes su dpog pa ni ma yin no zhes bya ba ni khyad par ro zhes zer ro/ /de lta na yang sgras tha mi dad du nye bar brtags pa las don rjes su dpog go zhes ji ltar brjod par bya/ shing</text></item>
<item><p>28b.5</p><section></section><text>gi sgra'i brjod bya'i don gzhan ma yin pas rdzas kyi sgras don de nyid go ru zin kyang tshul gzhan gyi sgo nas rdzas gzhan ma yin pa las bzlog pa go ba yin no/ /gal te shing gi sgras rdzas ma yin pa las log pa go bar byed du zin mod kyis kyang don las yin gyi sgra las ni ma yin no/ /de'i</text></item>
<item><p>28b.6</p><section></section><text>phyir skyon med de zhe na/ skyon du ni mi 'gyur la rag la/ shing la sogs pa'i tshig las gzhan pa'i sgra nyid tshad mar brjod par bya ste/ bya ba brjod pa'i sgras kyang don gyi tshul de nyid go bar byed do/ /gang dag ngag kho na sgra yin te/ tshig ni de rtog par byed pa'i rgyu ma yin la/ sgra de'i ngo</text></item>
<item><p>28b.7</p><section></section><text>bo tsam las don rtogs pa'i phyir ro zhes khyad par can gzhan tsam nye bar blangs nas rjes su dpag pa las sgra tha dad du brjod ces brjod do/ /de la bsam pa ni sgra dang bral ba'i rtags de rjes su dpag par brjod pa yin no/ /sgra yang yul thun mong ma yin pa dang 'brel ba yod pa ma yin pas</text></item>
<item><p>29a.1</p><section></section><text>rnam pa gnyis ka rjes su dpag pa brtag par bya ste/ mthong ba'i don dang ma mthong ba'i don no/ /de la mthong ba'i don la ni mi gsal bar byed pa'o/ /ma mthong ba'i don la ni rnam par rtog pa tsam 'ba' zhig ste/ don gyi bye brag rtogs par byed pa ni ma yin no/ / </text></item>
<item><p>29a.2</p><section></section><text>gal te mtho ris la sogs pa'i sgras don tsam brjod pa ni ma yin na ji ltar rjes su dpag pa nyid du 'gyur zhe na/ yid ches tshig kyang mi slu bar/ /mtshungs phyir rjes su dpag pa nyid/ /yid ches pa'i tshig nyid bzung nas kyang mi bslu bar mtshungs pa'i phyir de yang rjes su dpag pa</text></item>
<item><p>29a.3</p><section></section><text>nyid du brjod do/ /de skad du yang / ming gi las rnams kyi don du mngon sum song ba'i phyir ro zhes 'byung ngo / /de dag gis ni phyogs dang gtso bo la sogs pa'i rang bzhin la yang rjes su dpag pa dgag par bya'o/ /de'i phyir rjes su dpag pa'i yul ni rang gi mtshan nyid ma yin no/ / </text></item>
<item><p>29a.4</p><section></section><text>tshul gsum pa'i rtags zhes gang brjod pa de brjod par bya ste/ rjes dpag bya dang de mthun la/ /yod dang med nyid la med pa'o/ /rjes su dpag par bya ba ni chos kyi khyad par du byas pa'i chos can no/ /de la mngon sum mam rjes su dpag pas mthong gi rjes la de'i rigs dang mthun</text></item>
<item><p>29a.5</p><section></section><text>pa la yang spyi'i tshul gyis phyogs thams cad dam phyogs gcig la yod par grub pa'o/ / ci'i phyir zhe na/ de dang mthun pa kho na la yod ces nges par gzung ba'i phyir ro/ /de dang mthun pa la yod pa kho na'o zhes ni brjod par mi bya ba'i phyir ro/ /med pa nyid las med pa zhes pas ni slar yang</text></item>
<item><p>29a.6</p><section></section><text>de nyid nges par bya ba'i don du ste/ med pa nyid la med pa nyid yin gyi gzhan la yang ma yin la 'gal ba la yang ma yin no zhes pa'i don no/ /bsgrub par bya ba'i rigs dang mthun pa la yod pa dang med pa la med pa nyid do zhes bya ba de dag gis ni gang tshul gsum pa'i rtags las rtags can</text></item>
<item><p>29a.7</p><section></section><text>rtogs so zhes bstan pa yin no/ /ci ste shes par bya ba yin no zhe na smos par bya ba ma yin te gang gi phyir/ 'di ru shes pa'ang thob pa nyid/ /ma brjod pa de ji ltar thob ce na/ shes byed skabs kyi dbang byas phyir/ /'dir gtan tshigs ni shes par byed pa'i dbang du byas</text></item>
<item><p>29b.1</p><section></section><text>pa'i phyir de yang rtog pa po rang gi bdag nyid la ltos nas rtogs par byed pa'i rgyu yin gyi/ byed pa po bzhin du ltos pa ma yin pa'i phyir tshul gsum grub na rtags su brjod pa yin no/ /tshul re re dang gnyis gnyis pa/ /rtags don min par don gyis byas/ /de la tshul re re ba ni</text></item>
<item><p>29b.2</p><section></section><text>gang rjes su dpag par bya ba la yod do / /de dang mthun pa la ni med/ /de med pa la ni med pa ma yin pa dang / de dang mthun pa la yod/ rjes su dpag par bya ba la ni med/ de med pa la ni sems med pa ma yin pa dang / de med pa la med/ rjes su dpag par bya ba la</text></item>
<item><p>29b.3</p><section></section><text>yang med/ de dang mthun pa la yang med pa'o/ /tshul gnyis pa ni 'di ltar rjes su dpag par bya ba la yod/ de dang mthun pa la yang yod/ de med pa la yang med pa ma yin pa dang / rjes su dpag par bya ba la yod do / /de med pa la med/ de dang mthun pa la yang</text></item>
<item><p>29b.4</p><section></section><text>yod pa ma yin pa dang / de dang mthun pa la yod/ de med pa la med/ rjes su dpag par bya ba la yang med pa'o zhes bya ba de dag gis ni rtags ltar snang ba rnam pa drug tu bsgrubs par don gyis go bar rig par bya'o/ /dper na/ sgra rtag byas pa'i phyir lus can/ /phyir dang gzhal bya</text></item>
<item><p>29b.5</p><section></section><text>min phyir ro/ /lus can min phyir ma nyan bya'i phyir/ /mig gis gzung ba'i phyir mi rtag /ces pa lta bu'o/ /'di la/ kha cig gtan tshigs mi 'khrul pas/ /chos gzhan dpag par bya bar 'dod/ /kha cig ni gang gi phyir me dang dud pa ni lhan cig rgyu ba mthong gi me dang lhan</text></item>
<item><p>29b.6</p><section></section><text>cig pa'i sa phyogs dang ni ma yin no/ /de'i phyir me kho na dud pas rjes su dpag par bya ba'o zhes zer ro/ /chos dang chos can dag grub phyir/ /'brel pa dpag byar kha cig 'dod/ /gzhan dag na re gang gi phyir me dang sa phyogs dag ni 'jig rten pa la grub pa nyid de/ de'i</text></item>
<item><p>29b.7</p><section></section><text>phyir me dang sa phyogs dag ni ma yin gyi 'brel pa de dud pas rjes su dpag par bya'o zhes zer ro/ /re zhig de snga ma la lan brjod pa/ /chos la gtan tshigs grub na ni/ /de yis de las gzhan ci dpag /gal te chos gzhan me la gtan tshigs dud pa dmigs pa nyid yin pa lta</text></item>
<item><p>30a.1</p><section></section><text>na yang dud pas ci zhig rjes su dpag par bya/ don gang me dang dud pa dag gis 'brel ba dran par byed do zhe na/ de ltar chos can de nyid la/ /dpag byar ci yi phyir mi 'dod/ /gal te me dang 'brel pa'i sa phyogs su dud pa dmigs pa las rjes su dpag par bya ba lta na me</text></item>
<item><p>30a.2</p><section></section><text>dang ldan pa'i sa phyogs de nyid rjes su dpag par bya'o zhes ci'i phyir mi 'dod/ der me yod par mi rtogs pa ni ma yin no/ /gang dag 'brel pa dpag par bya'o zhes zer ba de la brjod pa dang / 'brel ba'ang gnyis ni yod ma yin/ /gang na dud pa yod pa de na me yod do zhes 'di</text></item>
<item><p>30a.3</p><section></section><text>ltar tha snyad byed kyi me'am dud pa'i 'brel ba la sogs pa yod pa ma yin no/ /gzhan yang / de bzhin drug pa'i sgra ru 'gyur/ /'brel pa rjes su dpag par bya ba byed pa'i lta na 'brel ba can gyi mes me 'di 'brel pa zhes drug pa'i sgra thob par 'gyur gyi/ 'di na ni me'o zhes ni ma yin</text></item>
<item><p>30a.4</p><section></section><text>no/ /gang gi phyir 'brel pa ni me 'di la'o zhes dang po'i sgras brjod do/ /rang gi chos kyi 'brel par ni/ /brjod par mi bya'o/ /gzhan ma brjod pa ni de ltar rjes su dpag par bya ba ma yin te/ 'on kyang / don smos phyir/ me 'di la zhes smras pa'i don dang 'brel par brjod par 'gyur</text></item>
<item><p>30a.5</p><section></section><text>ba'i yin no zhe na/ sngar brjod pa'i 'thad pas de ni dud pas rjes su dpag par bya ba ma yin pa'i phyir/ /gtan tshigs 'di dang 'brel pa min/ /gang gi phyir dud pa las ma gtogs pa med na mi 'byung ba'i 'brel pa nyid ni bstan par bya ba ma yin te/ 'di ltar me nyid la'o/ / </text></item>
<item><p>30a.6</p><section></section><text>nyes pa de dag ni med de/ gang gi phyir me dud pa dang ldan pa'i sa phyogs dang med na mi 'byung ba'i 'brel pa bstan par bya ba ma yin yang de rjes su dpag byar byed pa de bzhin du 'brel ba la yang 'gyur ro zhe na/ rnam gzhag de ni spang ba ste/ ci'i phyir zhe na/ rtags kyi 'khrul</text></item>
<item><p>30a.7</p><section></section><text>ba med pa ni/ /chos las gzhan du ston par byed/ /der grub de dang ldan pa yi/ /chos can go bar bya ba yin/ /gang me dang dud pa med na mi 'byung ba'i 'brel pa de gzhan du bstan par byas nas yul gzhan du dud pa de 'ba' zhig tsam mthong yang gang na dud pa yod pa de na me yod </text></item>
<item><p>30b.1</p><section></section><text>do/ /me dang ldan par grub pa ston par byed do/ /de lta ma yin na sa phyogs gzhan du bsgrub bya dang dud pa med na mi 'byung ba bye brag tu bstan par mi nus so/ /gzhi thun mong ba nyid du bstan pa ste gang na dud pa yod pa de na me yod do zhes bstan pa'i phyir ro/ /de'i phyir gtan tshigs</text></item>
<item><p>30b.2</p><section></section><text>chos las gzhan du mi 'khrul par bstan pa de ltar 'thad pa yin gyi/ chos tsam yang bsgrub par bya ba ma yin la 'brel pa yang ma yin no/ /rtags kyi rjes su bstan bya ba'i/ /chos la dpyad pa gzhan yang 'jug /rtags dang chos dang chos la mi 'khrul pa yod pa yin pa</text></item>
<item><p>30b.3</p><section></section><text>bstan par bya ste/ de dang ldan pa'i chos can du grub pa de'i/ chos don du ma gtan tshigs kyis/ /rnam pa thams cad du rtogs min/ /gang dang 'brel ba yongs bcad nas/ /chos gzhan dang bral thob par byed/ /dper na me la 'bar ba dang rno ba la sogs pa du ma yod kyang</text></item>
<item><p>30b.4</p><section></section><text>dud pas bye brag de go bar mi byed de 'khrul pa'i phyir ro/ /gang dang rjes su 'brel ba de las gzhan pa ni me ma yin te/ rdzas nyid dang yon tan nyid la sogs pa de dag gis rdzas ma yin pa la sogs pa las log pa tsam 'ba' zhig thob par byed pa ste/ dper na mes me yin pa las</text></item>
<item><p>30b.5</p><section></section><text>log pa'i rang dang 'brel pa tsam thob par byed pa de bzhin du 'di yang me ma yin pa thams cad la ma mthong ba nyid gzhan la ni mthong ba yin no/ /yon tan dri dang dri bsung sogs / /de yi bye brag gi rim pas/ /rdzas min la sogs rnam bcad nas/ /ut+pal sogs re re rtogs/ / </text></item>
<item><p>30b.6</p><section></section><text>de la yon tan nyid kyis rdzas ma yin pa las log pa dang / dri nyid kyis sa'i rdzas ma yin pa las log pa dang / dri bsung ba nyid kyis dri nga ba'i spyi las log pa dang / dri bsung ba'i bye brag gis ut+pal ma yin pa la sogs pa las log pa re re rtogs par byed pa yin no/ /de lta</text></item>
<item><p>30b.7</p><section></section><text>ma yin na ni/ gal te mthong ba bzhin gtan tshigs/ /sgrub pa'i sgo nas 'jug pa ni/ /thams cad rtogs par mi 'gyur ram / /yang na thams cad rtogs par 'gyur/ /gal te yang dper na me la dud pa mthong ba bzhin du phyis kyi tshe yang 'jug par byed na ni nam yang rtogs</text></item>
<item><p>31a.1</p><section></section><text>par mi 'gyur te/ dper na me mtha' dag la ma mthong ba bzhin du me 'di yang mi rtogs par 'gyur ro/ /gal te ji ltar mthong ba bzhin du rtogs par byed na ni gsal ba dang rno ba la sogs pa'i bye brag rnams kyang rtogs par 'gyur ro/ /gal te me ma yin pa</text></item>
<item><p>31a.2</p><section></section><text>rnam par bkag ste spyi'i tshul gyis 'jug par byed na ni de'i phyir sgrub pa'i sgo nas 'jug pa la yang tshul de nyid blta'o zhes shes par bya'o/ /bye brag gi tshul gyis ni ma yin no/ /gal te spyi las yin grang na/ /de ni de las gzhan du 'gyur/ /rten rnams ma mthong ba yi phyir/ /tha dad min</text></item>
<item><p>31a.3</p><section></section><text>gcig mthong mi 'gyur/ /re zhig me las gzhan pa'i me nyid ces pa'i spyi ni yod pa ma yin no/ /yod du chug na yang de mthong ba ni mi srid do/ /rten mtha' dag ma mthong ba'i phyir du ma rnams las gnyis nyid la sogs pa'i thun mong ba ni yod pa ma yin no/ /gang dag spyi mthong</text></item>
<item><p>31a.4</p><section></section><text>zhing gzung ba po yang rten ma bzung ba po dang mtshungs shing 'dra bar 'gyur ro/ /gal te rten gcig bzung bas kyang thams cad gzung ba yin na ni/ de yang rten bzhin du du mar 'gyur ro/ /'di ltar yang rjes su dpag par bya ba ni cha shas cung zad tsam las rtogs par bya ste/ </text></item>
<item><p>31a.5</p><section></section><text>cha shas 'di lta bu'i tshul nas/ rtags can la ni mi 'gyur zhing / /de nyid kyi chos du ma na'ang / /cig shos thob par byed pa yin/ /dud pa ni cha shas 'ba' zhig me las mi 'khrul ba yin no / /dud pa nyid dang skya bo nyid la sogs pa ni/ de nyid thob par byed pa yin gyi/ </text></item>
<item><p>31a.6</p><section></section><text>rdzas nyid la sogs pas ni ma yin te/ 'khrul pa'i phyir ro/ /yang brjod pa rtags can gang rjes 'brel ba yi/ /rtags can de 'dir rtogs bya yin/ /bye brag rtogs bya ma yin te/ /de dag nyid las 'khrul phyir ro/ /rtags can rjes su 'brel pa'i don/ /rtogs bya rtags can</text></item>
<item><p>31a.7</p><section></section><text>gyi bye brag /ma yin de la rtogs pa po'i/ /rtogs pa rab tu 'khrul pa'i phyir/ /zhes bya ba bar skabs kyi tshigs su bcad pa dag go/ /ci ste 'brel pa ni yang dag par 'phrod pa bzhin du gnyis ka dang 'brel pa yin pa'i phyir rtags can gyi chos rtags la yang 'gyur ro zhe</text></item>
<item><p>31b.1</p><section></section><text>na/ de ni yod pa ma yin te/ /'brel ba gnyis las gnas mod kyang / /rtags dang rtags can stobs gcig pa/ /rten dang brten pa bzhin yin gyi/ /yang dag 'phrod pa bzhin ma yin/ /'brel pa gnyis la gnas par bden mod kyis kyang 'brel ba tsam gyis rten dang</text></item>
<item><p>31b.2</p><section></section><text>brten pa'i chos su 'gyur ba'am/ brten pa rten can gyi chos dang thun mong du 'gyur ba ni gang na yang yod pa ma yin no/ /de bzhin du rtags rtags can du 'gyur ba'am ma yin te/ gzhan du rtags dang rtags can 'gyur ba ni gang na yang yod pa ma yin no/ /yang dag par</text></item>
<item><p>31b.3</p><section></section><text>'phrod pa na ji ltar gcig dang 'brel ba de kho na ltar gnyis pa dang yang ste/ de'i phyir de dang 'di ni mtshungs pa ma yin no/ /'di ltar/ rtags dang rtags can yod pa nyid/ /cig shos rtags can nyid la yod/ /rtags dang rtags can dag 'brel pa'i/ /rjes dpag bzlog</text></item>
<item><p>31b.4</p><section></section><text>nas gnas pa yin/ /de'i phyir na rtags can ni rtags la yod pa nyid do zhes brjod do/ /gang me kho na la yod pa'i du ba'i rdzas nyid la sogs pa yang go bar byed pa yin la/ gsal ba dang rno ba la sogs pa ni go ba ma yin pa'i phyir rtags rtags can nyid du yod pa ma yin no/ / </text></item>
<item><p>31b.5</p><section></section><text>de'i phyir gzhan du ni rigs pa ma yin pas gang du ba nyid bzhin du ba'i skya bo la sogs pa yang go bar byed pa min zhing rdzas nyid la sogs pa ni ma yin no zhes brjod do/ /de ltar rtags dang rtags can du 'brel ba'i nges par bzung ba ni phyin ci log tu gnas pa yin no/ /ci ste yang rtags</text></item>
<item><p>31b.6</p><section></section><text>yin yang rtags can du 'gyur ba ni dper na byas pa nyid dang mi rtag pa nyid lta bu zhe na/ rtags kyi khyab pa'ang 'dod pa ste/ /de yi cha nas rtags can yin/ /khyab byed cha nas de go byed/ /ma yin ba lang rwa can bzhin/ /gang cung zad tsam nas rtags rtags can du 'gyur ba ni yod mod</text></item>
<item><p>31b.7</p><section></section><text>kyis kyang / des de la khyab pa'i tshul gyis rtags kyi yan lag tu 'gro ba ni ma yin te/ dper na rwa can nyid kyis ba lang la khyab kyang des ba lang go bar byed pa ni ma yin gyi khyab byed de nyid ba lang gis go bar byed pa bzhin no/ /ci'i phyir zhe na/ so sor bkag pa'i mi 'khrul</text></item>
<item><p>32a.1</p><section></section><text>ba/ /gang phyir 'brel pa la ltos yin/ /de phyir rtags kyi rtags can la/ /khyad pa bden yang byed po min/ /byas pas mi rtag pa la khyab tu zin kyang rtag pa nyid bkag nas go bar byed pa de bzhin du mi rtag pas byas pa la khyab pa nyid kyis kyang ma byas pa bkag</text></item>
<item><p>32a.2</p><section></section><text>nas go bar byed pa yin no/ /de'i phyir mi rtag pa'i don la byas pa nyid kyis khyab pa nyid kyis ma byas pa'i go skabs yod pa ma yin pa'i phyir mi rtag pas byas pa la ma byas pa bkag nas go bar bya ba nyid du 'gyur gyi go bar byed pa ni ma yin no/ /yang brjod pa/ byas pa nyid kyis 'jig</text></item>
<item><p>32a.3</p><section></section><text>pa la/ /khyab kyis ma byas pa yis min/ /rtag pa med la khyab pa'i phyir/ /ma khyab pa yi don gyis ston/ /rwa can nyid kyis ba lang la/ /khyab par rwa can min pa bzlog /glang la rwa can gyis khyab bzhin/ /ba lang gi don zlog byed min/ /zhes bya bar skabs kyi tshigs su bcad</text></item>
<item><p>32a.4</p><section></section><text>pa dag go/ /rang gi don gyi rjes su dpag pa nges par bstan to/ /rtsod pa sgrub pa nas ni med na mi 'byung ba'i don mthong ba de rigs pa rjes su dpag pa'o zhes brjod do/ /de la/ med na mi 'byung ba mthong ba'i/ /rang gi rnam pa tsam mthong na/ /gal te med na mi 'byung ba'i/ /med</text></item>
<item><p>32a.5</p><section></section><text>na mi 'byung ba de 'ba' zhig tsam mthong bar 'dod pa yin na ni de/ rig ces mi brjod/ ces bya ba ni 'dir phyis bcug pa'o/ /ci ste yang de rig ces bya ba 'dis/ gzhan nyid du/ brjod na ni lta bur gang la/ gal te med na mi 'byung ba'i don gzhan du mthong bar 'dod pa lta na ni/ 'di</text></item>
<item><p>32a.6</p><section></section><text>mthong zhes ji ltar brjod par bya/ gang la don ni bsgrub bya la zhe na/ ci ste yang lhag ma don zhes pas bsgrub bya'i skabs su bab pas na don gang bsgrub par bya ba la mthong ba de rjes su dpag pa ste/ med pa mi 'byung ba nyid rig pa'o zhes 'dod pa yin na ni de lta na/ med na mi 'byung</text></item>
<item><p>32a.7</p><section></section><text>zhes ci dgos/ /'di ltar sngar med na mi 'byung ba smos pas phyis kyang yod pa nyid de/ med na mi 'byung ba nyid ni don mthong zhes pas rig cing de rjes su dpag pa yin pa'i phyir ro/ /dud sogs me sogs la mthong las/ /gzhan pa'i dpag bya de rig gang / rjes su dpag</text></item>
<item><p>32b.1</p><section></section><text>pa nyid dper brjod pa'i me la sogs pa la du ba la sogs pa mthong ba las gzhan pa'i dpag par bya ba'i don gang med na mi 'byung bas de rig ces ji ltar rjod par byed/ chos don du ma yod pa la/ /de rig pa zhes ji ltar brjod/ /chos kyi don du ma yod pa la du bas go bar bya</text></item>
<item><p>32b.2</p><section></section><text>ba'i cha ni gang yin/ du ba yang gang gi cha nas gsal bar byed ces ni ma bstan to/ /rigs pa can rnams na re de sngon du song ba can gyi rjes su dpag pa ni rnam pa gsum ste/ snga ma dang ldan pa dang / lhag ma dang ldan pa dang / spyir mthong ba can no zhes zer ro/ /de la re zhig</text></item>
<item><p>32b.3</p><section></section><text>mngon sum sngon du 'gro ba ni rigs pa ma yin te/ gang gi phyir/ 'brel ba dbang po'i gzung bya min/ /rtags dang rtags can gyi 'brel ba ni dbang po'i shes pa'i yul yang ma yin la rtags dang rtags can mngon sum pa'ang ma yin na de mngon du song ba can ni rjes su dpag pa'o</text></item>
<item><p>32b.4</p><section></section><text>zhes gang gis 'gyur/ ji ltar na rjod par byed/ snga ma dang ldan pa zhes bya ba 'di la snga ma dang mtshungs pas na snga ma lta bu'o zhes lta bu'i sgrar 'gyur ba'am/ 'di la snga ma'i chos yod pas na de dang ldan pa'o zhes ldan pa'i sgrar 'gyur grang na/ de las cir 'gyur/ thams cad</text></item>
<item><p>32b.5</p><section></section><text>srid phyir lta bur min/ /thams cad ces bya ba ni rjes su dpag pas 'brel pa 'dzin pa nyams su myong ba bzhin du phyis kyang rtags kyis rjes su dpag par bya ba 'dzin par byed do/ /de'i gcig sngon du song ba lta bu'o zhes ni brjod par mi bya'o/ /'brel ba gzhan las kyang 'di sngon ma ltar</text></item>
<item><p>32b.6</p><section></section><text>na zhes 'dzin la/ des ma mthong ba'i phyir dang / ma mthong ba'i rjes su dpag pa nyid la lta bu'i sgra sbyar bar mi bya'o/ /'khrul ba'i phyir na ldan pa min/ /ldan par byed pa ni rigs na/ /sngar 'di ru yod do zhes 'bras bu snga ma dang ldan par byed na ni yul de shes pa yang snga ma dang ldan</text></item>
<item><p>32b.7</p><section></section><text>par 'gyur la/ rgyu la 'bras bu shes par byed pa de ltar ni 'khrul pa'i phyir tshad ma ma yin no/ /rgyu yod na bden du chug na yang gegs srid pa'i phyir dang / rgyu gzhan ma tshogs pa srid pa'i phyir 'bras bu mi 'byung ba srid pa yin no/ /de ltar na re zhig snga ma dang ldan pa ni rigs pa ma yin</text></item>
<item><p>33a.1</p><section></section><text>no/ /lhag ldan la yang lta bur ram/ /lhag ma lta bur zhes yang gal te de lta bur byed na ni mngon sum phyi ma dang yul mtshungs pa'i shes pa de yang lhag ma lta bu zhes 'gyur la/ de yang 'khrul pa'i phyir tshad ma ma yin te/ gzugs mtshungs pa tsam gyis</text></item>
<item><p>33a.2</p><section></section><text>ro mtshungs par 'gyur ba'i nges pa ni yod pa ma yin no/ /de ltar na lhag ma lta bu'o zhes lta bu'i sgrar yang sbyar bar mi bya'o/ /'brel gzhan las kyang rtogs mi 'gyur/ /lhag ma dang ldan las 'gyur min/ /gang rgyu lhag ma dang ldan pas lhag ma dang ldan pa yin na ni de'i</text></item>
<item><p>33a.3</p><section></section><text>shes pa yang lhag ma dang ldan par 'gyur la/ de ltar yang 'bras bu ma bzung ba med na mi 'byung ba'i 'brel ba bzung nas rgyu rjes su dpog pa med par 'gyur na de yang mthong ba yin no/ /de bzhin du byas pa la sogs pa las mi rtag pa la sogs pa rjes su dpog par yang 'gyur</text></item>
<item><p>33a.4</p><section></section><text>ro/ /sngar ji lta bar brjod pa'i rjes dpag rnams la yang 'brel pa rtogs par mi 'gyur zhing / /'brel gzhan las kyang rtogs mi 'gyur/ /zhes brjod par bya ste/ phyi ma la mthong ba'i phyir ro/ /rgyu nyid la sogs pa'i 'brel ba can gyis 'bras bu la sogs pa'i rnam pa can</text></item>
<item><p>33a.5</p><section></section><text>gyi shes pa skye ba rjes su dpog par thal bar 'gyur ro/ /'brel ba can nyid tsam gyi sgo nas rtags dang rtags can gyi shes pa skye ba dang / rnam pa thams cad du bdag nyid thams cad kyis rgyu dang 'bras bu gzung ba'i phyir ro/ /de ltar na snga ma dang ldan pa dang lhag ma dang ldan pa ni</text></item>
<item><p>33a.6</p><section></section><text>rigs pa ma yin no/ /phyir mthong ba la'ang de bzhin du'o/ /de yang rgyu 'bras kyi 'brel ba nyid las yul la shin tu lkog tu gyur pa las 'jal bar brjod pas na'o/ /rjes dpag gi shes pa thams cad kyi tshad ma'i gzhal bya la / 'bras bu gzhan ma nyid mi thob / /'bras</text></item>
<item><p>33a.7</p><section></section><text>bu med par tshad mar 'gro ba yang rigs pa ma yin te/ byed pa po dang las kyi bya ba dang 'bras bu yin pa'i phyir ro/ /rtags kyi shes pa tshad ma yin zhe na/ 'di snyam du rtags kyi shes pa tshad ma la rjes dpag gi shes pa tshad ma'i 'bras bu'o zhe na/ de yang rigs pa ma yin</text></item>
<item><p>33b.1</p><section></section><text>no/ /de yang yul tha dad las ni ma yin te/ 'dir yul gzhan la tshad mar 'gyur zhing gzhan la 'bras bur 'gyur ba ni yod pa ma yin no zhes sngar brjod zin to/ /rtags kyi shes pa tshad ma yin pa'i lta na ni/ rnam par dbye ba'ang 'grub mi 'gyur/ /gang rjes su dpag pa</text></item>
<item><p>33b.2</p><section></section><text>ni snga ma ldan pa dang lhag ma dang ldan pa'o zhes rtags can gyi dbye bas de dag 'grub par mi 'gyur te/ rtags yul yin pa'i phyir ro/ /gang yang snga ma dang ldan pa'i rjes su dpag pa kho na rnam pa gsum du 'gyur te/ dus gsum la 'dzin pa'i phyir ro zhes pa'i nges par bzung ba</text></item>
<item><p>33b.3</p><section></section><text>de yang rigs pa ma yin no / /rjes dpag thams cad dus gsum gyi yul la 'jug ste/ dus gsum pa can no zhes brjod pa'i phyir ro/ /de lta bu'o zhes pa'i phyogs la ni 'brel pa bstan pa med pa'i phyir rnam pa gsum ni rigs pa ma yin no/ /de la de lta bu'i rjes dpag kyang</text></item>
<item><p>33b.4</p><section></section><text>bkag pa yin no/ /bye brag pa rnams na re 'di ni 'di'i 'bras bu dang rgyu dang 'brel pa dang don gcig la 'du ba dang 'gal ba can no zhes bya ba de dag ni rtags las byung ba'o zhes zer ro/ /de la re zhig sngar/ rgyu las 'bras bu grub pa med/ /rigs pa can gyi rjes dpag dgag pa'i</text></item>
<item><p>33b.5</p><section></section><text>skabs su snga ma dang ldan pa dang phyi ma dang ldan pa'o zhes bya ba 'di la rgyus 'bras bu rjes su dpog pa'i gtan tshigs med do zhes brjod do/ /'brel ba ni rnam pa gnyis te ldan pa dang 'du ba'o/ /de yang me dang du ba dang ba lang dang rwa lta bu'o zhes so/ /de la re zhig /ldan pa'i rtogs</text></item>
<item><p>33b.6</p><section></section><text>pa grub pa med/ /ldan pa mngon par ma shes kyang med na mi 'byung ba 'ba' zhig tsam gyi dran pa las kyang mthong ba'i phyir ro/ /mi rtogs par byed pa la 'brel ba ma bzung na ni gzhal bya gsal bar byed pa'i rgyu mtshan du rigs pa ma yin no / /shes pa'i rgyu nyid las de'i shes par byed</text></item>
<item><p>33b.7</p><section></section><text>pa yin pa'i phyir ro/ /de la yang ldan pa bar gyi me med pa'i rgyu mtshan yin na ni me yang du ba'i shes pa'i rgyur thal bar 'gyur te/ ldan pa ni/ gnyis dang ldan phyir/ gnyis ka yang gsal bar byed pa nyid du thal bar 'gyur ro/ /lcags gong dang sol me'i gnas skabs su dud pa med pa'i me</text></item>
<item><p>34a.1</p><section></section><text>yang mthong ba yin no/ /gal te dmigs kyis bsal bas gcig ni gtan tshigs su mi 'gyur te/ the tshom can ni gtan tshigs ma yin no zhes dmigs kyis bsal ba yod pas de las me'i rgyu nyid du mi 'gyur ro/ /me du ba dang gdon mi za bar ldan pa ni ma yin zhing / </text></item>
<item><p>34a.2</p><section></section><text>du ba ni gdon mi za bar me dang ngo zhe na/ de yang ma yin te/ gang gi phyir tha dad min/ phyir zhes pa ni tshig gi lhag ma'o/ /ldan pa ni tha dad pa ma yin te/ de ni gcig la ji lta ba bzhin du gnyis pa la yang yin pa'i phyir gcig rgyu ma yin par ni rigs pa ma yin no/ /lan cig gi </text></item>
<item><p>34a.3</p><section></section><text>'brel ba ma zin na ni rgyu 'jal bar byed pa mi 'thad na yang 'di'i 'khrul pa nyid gang las rnam par dpyod/ gang med na mi 'byung ba'i 'brel pa'i ltar na ni 'dir gnyis ka ni ma yin gyi gdon mi za bar gcig kho na rgyu yin no zhes 'thad pa yin no/ /me dang ldan pa'i du ba ni/ /cha</text></item>
<item><p>34a.4</p><section></section><text>'ga' zhig las ma yin pas/ /du ba'i thams cad go byed dam/ /me yi bsal ba'am go byar 'gyur/ /ldan pa'i 'brel pa ltar na ni/ /me'i rno ba dang gsal ba la sogs pa'i bye brag rnams kyang thob par 'gyur te/ thams cad kyi bdag nyid kyis ldan pa yin pa'i</text></item>
<item><p>34a.5</p><section></section><text>phyir ro/ /de bzhin du yang du ba'i rdzas la sogs pa tsam bzung ba'i bdag nyid de nas kyang me rtogs par byed par 'gyur te/ de rdzas la sogs pa'i dngos po dang ldan pa ma yin pa ni ma yin no/ /ji ltar ldan pa la skyon yod pa/ de bzhin du ba la sogs pa'ang / de la yang ba</text></item>
<item><p>34a.6</p><section></section><text>lang rwa can yang ma yin la yang na ser zal la sogs pa'i bye brag kyang rdzas nyid la sogs pa'i spyis go bar 'gyur ro/ /de ltar don gcig la 'du ba la 'du ba mi 'thad par brjod do/ /'gal ba yang ni srid pa'i phyir/ /ji ltar srid pa ltar brjod par bya ste/ gang du mngon du ma gyur</text></item>
<item><p>34a.7</p><section></section><text>pa'i 'byung ba yang rtags dang rtags can du brjod par bya'o/ /de bzhin du mngon du gyur pa la yang bye brag dang spyis phan tshun rtags dang rtags can du brjod par bya ste/ de cha 'ga' zhig gi sgo nas 'gal ba ni ma yin pa'i phyir ro/ /yang brjod pa/ rtags kyi spyi gzhan rtags min</text></item>
<item><p>34b.1</p><section></section><text>zhing / /bye brag rnams kyang rtags can min/ /gzhan gyi ltar na thams cad nas/ /go bya go byed du yang 'gyur/ /zhes bya ba bsdu ba'i tshigs su bcad pa'o/ /ldan pa rjes su dpog par byed pa'i rgyu yin na ni dpag par bya ba ldan pa tsam rtogs par thal bar 'gyur te/ gzhan du na rtags</text></item>
<item><p>34b.2</p><section></section><text>la rtags can shes pa'i nus pa med pa'i phyir ro/ /de bzhin du 'du ba la sogs pa la yang brjod par bya'o/ /gal te 'dir dud pas me'i yod pa tsam grub pa ni ma yin te/ de sgrub pa'i phyir ro/ /gang la dud pa yod pa'i sa phyogs der me dang ldan no zhes bsgrub par bya ba ste/ de</text></item>
<item><p>34b.3</p><section></section><text>lta ma yin na 'dir zhes pa don med par 'gyur ba'i phyir ro/ /de ltar na mes kyang dud pa'am me'i rno ba la sogs pa la yang zhes bya ba yang mi 'byung ngo zhe na/ de ltar na ni dam bca' ba'i phyogs gcig gtan tshigs su 'gyur ro/ /de'i phyir gdon mi za bar rtags dang rtags can ldan pa las ni ma</text></item>
<item><p>34b.4</p><section></section><text>yin gyi/ 'on kyang med na mi 'byung ba kho na las so/ /yul dang dus la ltos su chug /de ni yul la ltos kyang med na mi 'byung ba nyid yin te/ sngar sa phyogs su me med na dud pa mi 'byung bar dmigs pa'i phyir ro/ /dus la ltos pa'i phyogs la yang / /gtsub shing gtsubs pa'i gnas</text></item>
<item><p>34b.5</p><section></section><text>skabs na/ /ji srid du me med kyi dus de srid du dud pa mi 'byung ba'i phyir ro/ /de'i phyir dud pas me dpog pa'i rgyur ldan pa yod pa ma yin no/ /'du ba yang ba lang gi rwa yod par dpog pa'i rgyu ma yin te/ mngon sum pa ma yin pa'i phyir ro/ /'brel pa yod du zin kyang / rgyu ni khong du chud mi</text></item>
<item><p>34b.6</p><section></section><text>'gyur/ /'brel pa ma dmigs par mngon par gsal bar byed pa ni mi 'dod do/ /'du ba yod du zin kyang rtogs pa ni med na mi 'byung ba nyid dmigs pa kho na las yin pa'i phyir/ de kho na rgyu yin no/ /don gcig la 'du ba ni rnam pa gnyis te/ 'bras bu dang 'bras bu gzhan dang / rgyu dang</text></item>
<item><p>34b.7</p><section></section><text>rgyu gzhan no/ /der yang dper na gzugs reg bya lta bu dang lag pa dang / rkang pa la sogs pa lta bu'o/ /'di la yang de nyid brjod par bya'o/ /'brel pa yod du zin kyang rgyur ni khong du chud mi 'gyur/ don gcig la 'du ba ni gang du yang mngon sum du ma gyur to/ /don gcig la 'du</text></item>
<item><p>35a.1</p><section></section><text>ba gnyis yod du zin kyang rtogs pa ni med na mi 'byung ba kho na las mthong ba yin no/ /'dir yang gzugs kyis reg bya bzhin/ /reg byas kyang gzugs gsal bar byed par 'gyur te/ 'brel pa khyad par med pa'i phyir/ don gcig la 'du ba nyid la ni khyad</text></item>
<item><p>35a.2</p><section></section><text>par yod pa ma yin pas gcig las 'khrul par brjod pa bzhin du 'brel ba las kyang rgyu ma yin pa nyid du thal bar 'gyur ba yin no/ /gang don gcig la 'du ba ni gnyis kho na'o zhes brjod pa de la/ gzhan yang srid phyir gnyis ma yin/ /rgyu yang rgyu dang 'bras bu las/ /'bras</text></item>
<item><p>35a.3</p><section></section><text>bu'i don gcig la 'du ba'i rtogs pa ni mthong ba nyid de/ dper na ma gyur pa zhes bya ba dang / ma gyur pa las zhes brjod pa lta bu'o/ /de'i phyir don gcig la 'du ba ni rnam pa gnyis nyid do zhes nges par bzung ba ni rigs pa ma yin no/ /'gal ba ni rnam pa bzhi ste/ mngon sum du</text></item>
<item><p>35a.4</p><section></section><text>gyur pa las ma gyur pa'o zhes bya ba de lta bu la sogs pa'o zhes pa 'di yang thams cad du/ gang zhig 'gal ba de rtags yin / /sprin dang rlung gi sbyor ba dang char 'bab pa ni 'gal la rag na 'dir char 'bab pa ni gtan tshigs ma yin gyi 'on kyang de med pa yin no/ /char mi 'bab</text></item>
<item><p>35a.5</p><section></section><text>pa dang sprin dang rlung gi sbyor ba ni 'gal ba yod pa ma yin no/ /de bzhin du gzhan la yang brjod par bya'o/ /gal te rtags ni rtogs pa sngon du 'gro ba can yin pa'i phyir mngon du ma gyur pa la sogs pa'i rtogs pa gtan tshigs ma yin no zhes brjod do zhe na/ de ni rtags ma yin te/ </text></item>
<item><p>35a.6</p><section></section><text>'brel ba med phyir rtags blo min/ /rtags kyi blo la ni rtags can dang 'brel pa la yod pa ma yin no/ /ha cang thal bar 'gyur bas na 'brel pa'i don du mdo las 'di ni 'di'i zhes smos so/ /'di ni rtags nyid du rigs pa ma yin no / /ci'i phyir zhe na/ rtags las byung ba'i </text></item>
<item><p>35a.7</p><section></section><text>bstan pa'i phyir/ /dpag par bya ba'i shes pa yang 'bras bur mi 'gyur zhing rtags brjod pa'i dran pa tsam las kyang khong du chud par thal bar 'gyur ro/ /de'i phyir zhes bya ba las bstan pas na dran pa la ltos pa'i rtags kyi shes pa nyid kyi rtags las byung ba'o zhes yin gyi de</text></item>
<item><p>35b.1</p><section></section><text>rtags ni ma yin no/ /gal te rgyur byas nas rtags su brjod pa ste/ 'di ltar de'i rgyu'i bye brag la rtags kyi sgra mang du byas nas de ltar brjod par bas so zhe na/ de yang ma yin te/ gang gi phyir 'dir/ thams cad rtags su brjod ma yin/ /'dir byed pa po dang thams</text></item>
<item><p>35b.2</p><section></section><text>cad ni rtags ma yin te/ 'di ltar rjes su dpag pa ni de brjod pa las kyang 'byung ngo / /de lta ma yin na 'dir bdag dang phrad pa la sogs pa yang brjod par bya bar 'gyur ro/ /rtags kyi shes pa rjes dpag gi dngos kyi rgyu ni ma yin te dran pas bar du chod pa'i phyir ro/ /des na</text></item>
<item><p>35b.3</p><section></section><text>dngos kyi rgyu nyid du ni yod pa ma yin no/ /gang yang rtags ni rtogs pa sngon du 'gro ba can yin pa'i phyir zhes gang brjod pa de la gang gi phyir/ dran pa 'brel pa can du 'grub/ /'brel pa can gyi rtogs pas ni grub pa ma yin no / /de skad du yang gang gi phyir/ /ma grub pa'i rtags ma yin no</text></item>
<item><p>35b.4</p><section></section><text>zhes bshad par bya'o/ /gal te 'brel pa gcig nyid las rjes dpag gi rgyur 'gyur ro zhe na/ de ltar ni bstan bcos nas brjod pa nyid de/ 'bras bu la sogs mdor ma mtshon/ /gang dag bstan bcos su rgyu nyid dang / 'bras bu nyid dang / rnam par 'gyur ba nyid kyi phyir zhes</text></item>
<item><p>35b.5</p><section></section><text>pa dang / de bzhin du yod pa la rgyu ma yin pa'i phyir zhes pa mi rtag pa nyid dang rtag pa nyid kyi rtags su brjod kyi/ mdor mtshon pa ni ma yin no/ /de dag rnams las gang yang rung ba cig 'bras bu la sogs pa srid pa ni ma yin no/ /ji ltar mi srid de 'di gang gsal bar bya ba dang gsal bar</text></item>
<item><p>35b.6</p><section></section><text>byed pa grub pa de nyid rgyu dang 'bras bu'i dngos po'o zhe na/ gang 'di ltar gsal bar byed pa tsam rgyur 'dod pa de'i ltar na ni/ tha ma gsal byed du mi 'gyur/ /rgyu rnams kyi tha ma ldan pa la sogs pa gang yin pa de gsal byed du mi 'gyur te/ rgyu las tha dad pa'i phyir ro/ /gzhan yang / </text></item>
<item><p>35b.7</p><section></section><text>don med gzhan las kyang de grub/ /'brel pa gzhan gyis kyang don khong du chud par byed do/ / gang gi phyir 'di 'di'i gsal bar byed pa'o zhes yid kyi rnam par shes pas rtogs par byed pa de'i rjes su dpog pa'i rgyu 'di don med pa nyid do/ /de lta bas na re zhig bye brag pa'i rjes su dpag</text></item>
<item><p>36a.1</p><section></section><text>pa ni sgrub par dka'o/ /grangs can pa rnams ni re zhig 'brel ba mngon sum pa gcig las lhag par grub pa ni rjes su dpag pa'o zhes zer ro/ /de la 'brel ba ni rnam pa bdun te/ de rnams gang yang rung ba'i mngon sum pa gcig gis lhag pa'i don mngon sum</text></item>
<item><p>36a.2</p><section></section><text>pa ma yin pa nges par grub pa'i gtan tshigs de ni rjes su dpag pa'o/ /rtags kyi shes pa cung zad ma nges par 'gyur te/ don ji lta ba ni ma yin no zhes khyad par du bya ba'i phyir phyis kyi rtsom pa 'jug ste/ mngon sum gyi spyi tsam las nges par ma bzung ba'i don gyi bye brag bstan pa</text></item>
<item><p>36a.3</p><section></section><text>las bye brag gi rtogs pa bskyed pa thams cad do zhes so/ /de lta bu 'dod pa ltar na yang mngon sum pa gcig las zhes pa ni rigs pa ma yin te/ gang gi phyir mngon sum ni/ rang don tsam las lta ba'i phyir/ /ba lang la sogs pa'i spyi dang bye brag gnyis ka la'ang rna ba la sogs</text></item>
<item><p>36a.4</p><section></section><text>pa 'jug pa ni med do/ /ci ste yang 'dod do zhe na ma yin te/ rna ba la sogs pa'i 'jug pa thams cad ni mngon sum ma yin te/ don ji lta ba ma yin pa'i phyir ro/ /de'i phyir de nyid bye brag tu brjod par bya ste/ gzhan du tha dad du mi bya ba 'khrul ba med pa zhes bya ba la sogs pa ji</text></item>
<item><p>36a.5</p><section></section><text>skad brjod pa bzhin no/ /gal te mngon sum gyi 'bras bu la mngon sum zhes brjod pa ste/ 'di ltar mngon sum pa gcig las zhes 'dir mngon sum gyi 'bras bu yin gyi 'jug pa la mngon sum mo zhes brjod pa yin pas na de'i yul yang mngon sum par 'gyur bas na nyes pa med do zhe na</text></item>
<item><p>36a.6</p><section></section><text>de yang rigs pa ma yin te/ mngon sum ni rang don la lta ba'i phyir gal te mngon sum spyi dang bye brag gnyis ka'i yul can du 'gyur na ni/ de lta na yid kyi 'jug pa yang de'i yul can nyid kyi mngon sum du brjod par bya ste/ yul gzhan la tshad ma la/ /yul gzhan la 'bras bu 'gyur ba ni med</text></item>
<item><p>36a.7</p><section></section><text>do zhes sngar brjod zin to/ /yul gzhan la mngon sum gyi tha snyad byed pa ni rigs pa ma yin no/ /de nas 'di skad du 'brel pa can mngon sum pa gcig ces pa rnam pa gang gi sgo nas yin zhes brjod par bya'o/ /gal te nor nyid la sogs pa'o zhe na ma yin te/ de nyid nor can dang 'brel</text></item>
<item><p>36b.1</p><section></section><text>pa'i phyir ro/ /nor ni nor bdag dang 'brel ba nyid yod pas so/ /nor nyid la sogs pa'i rjes su 'byung ba'i dran pa don med par 'gyur ro/ /gal te gzhan no zhe na/ de ni ma brjod do/ /gal te rtags 'dzin par mtshungs so zhe na/ ma yin te/ de ni 'brel ba can nyid du mi 'dzin pa'i phyir</text></item>
<item><p>36b.2</p><section></section><text>ro/ /rjes su dpag par bya ba la yod pa'i rtags la dud pa la sogs pa nyid du bzung nas phyis de me la sogs pa med na mi 'byung ba nyid du dran par byed do/ /ji skad du brjod pa'i nor dang nor can la sogs pa'i 'brel ba gcig las lhag pa grub pa ni rjes su dpag pa'o zhes pa ni mi</text></item>
<item><p>36b.3</p><section></section><text>rigs te/ gang gi phyir zhe na/ de ma shes par de rtogs phyir/ /nor dang nor can la sogs pa ma shes par med na mi 'byung ba nyid dmigs pa las nges pa'i phyir ro/ /'brel ba 'dzin pa ni rjes su dpog pa'i rgyu ma yin te/ shes pa snga ma nyid de'i shes par byed pa'i rgyu yin pa'i phyir ro// </text></item>
<item><p>36b.4</p><section></section><text>thams cad du nor dang nor can la nges par ltos so zhes pa'i mi 'khrul ba ni yod pa ma yin te/ de'i phyir 'brel ba las rjes su dpogs so/ /'brel ba dmigs nas yang mi 'khrul ba nyid la ltos te rjes su dpog pa ni rigs pa ma yin te/ de nyid gsal bar byed pa nyid du</text></item>
<item><p>36b.5</p><section></section><text>'gyur ba'i phyir ro/ /'brel ba rjes su dpog par byed pa'i rgyu nyid yin na ni de tsam gyi rnam pas rjes su dpag par bya ba shes par 'gyur te/ de lta ma yin na rtags la shes par byed pa'i nus pa med par 'gyur ba'i phyir ro/ /'dir yang mes dud pa rjes su dpog par thal bar</text></item>
<item><p>36b.6</p><section></section><text>'gyur te/ 'brel ba khyad par med pa'i phyir/ /khyad par med pa ni rgyu mtshan can du 'brel bar ro/ /med na mi 'byung ba nyid kyi me dang dud pa dag la ni 'brel ba'i skyon de yod pa ma yin te/ gang gi phyir/ de ni gnyis gnas min phyir/ dud pa nyid ni me med na mi 'byung ba yin</text></item>
<item><p>36b.7</p><section></section><text>gyi/ me ni du ba med na mi 'byung ba ma yin pas nyes pa yod pa ma yin no/ /de ltar na re zhig 'brel ba de dag ni yod du chug kyang rgyu ma yin pa nyid do/ /gnod bya gnod byed kyi dngos po ni ma 'brel pa nyid de/ ci'i phyir zhe na/ de la rtags dang rtags can med/ /gang gnod bya</text></item>
<item><p>37a.1</p><section></section><text>gnod byed ni sbrul dang ne'u le lta bu ste/ de dag la ni rtags dang rtags can yod pa ma yin no/ /'di ltar sbrul rgyal ba dang ne'u le pham pa dag la ni 'gal ba med do/ /de bzhin du gzhan yang rig par bya'o/ /gang yang rjes su dpog par byed pa'i rgyu'i 'brel ba ni</text></item>
<item><p>37a.2</p><section></section><text>de dag nyid do zhes nges par bzung bar byed pa de la gang gi tshe tha dad pa dang rjes su 'gro ba la sogs pa rtogs par byed pa de'i tshe 'brel ba gang las yin/ rgyu dang rgyu can no zhe na/ dpyad par bya ste/ ci bskyed par bya ba dang skyed par byed pas yin nam/ 'on te gsal bar bya ba dang gsal</text></item>
<item><p>37a.3</p><section></section><text>bar byed pas yin grang / gal te snga ma ltar na ni 'di ltar rjes 'gro yod pa ma yin te/ so sor mi brjod tha dad las/ /rgyu can ni tha dad pa nyid yin la/ rgyu ni gtso bo yin pas rjes su 'gro ba tha dad pa las ston pa'i gtan tshigs nyid kyi so sor brjod par mi bya'o/ /nyes pa de ni med do/ /rjes</text></item>
<item><p>37a.4</p><section></section><text>su 'gro ba gzhan min phyir/ /rjes su 'gro ba gzhan tha dad pa las ni ma yin no zhe na/ gal te gzhan min rnam lnga min/ /gal te rjes su 'gro ba gzhan tha dad nyid las ltos par mi brjod na/ rnam pa lnga ru thob par mi 'gyur te/ de dag tha mi dad pa'i phyir ro/ /gtso bo'i cha nas brgya lam</text></item>
<item><p>37a.5</p><section></section><text>na'ang / /skyed byed nyid du 'gyur ma yin/ /tha dad na yang skye byed min/ /de las kun tu 'thob 'gyur min/ /bskyed par bya ba dang skyed par byed pa'i dngos po'i 'brel pa ni gtso bo la sogs pa nyid kyi cha nas ma yin no/ /tha dad ni yod pa tsam la sogs pas kyang rtogs par 'gyur</text></item>
<item><p>37a.6</p><section></section><text>ro/ /gtso bo la sogs kyi gcig sogs/ /tha dad rnams kyi rjes 'gro nyid/ /la sogs gang las yongs su 'dzin/ /de yi phyir 'di gsal byed min/ /gang gi phyir tha dad rnams kyi rjes su 'gro ba bor tshod la sogs pas gtso bo dang skyes bu rtogs par byed pas na de nyid gtsug</text></item>
<item><p>37a.7</p><section></section><text>phud can gyi don bsgrubs pas te / de'i phyir gtso bo yod pa nyid la sogs pa rtogs par byed pa'i gtan tshigs yin gyi/ bskyed bya skyed byed kyi dngos po ni ma yin no/ /'di ltar gtso bo yod pa nyid la sogs pa dang rjes su 'gro ba la sogs pa de rjes su bsgrubs na ni/ de bzhin nor</text></item>
<item><p>37b.1</p><section></section><text>dang nor can la/ /mtshon nas gsal byed ma yin nyid/ /'brel ba las kyang de mtshon phyir/ /'brel med nyid du yang dag brjod/ /'brel ba cig shos la ni cha 'ga' zhig las rtags dang rtags can du 'gyur gyi gang nor dang nor can la sogs pa la ni ma yin te/ 'di ltar rnam pa</text></item>
<item><p>37b.2</p><section></section><text>thams cad du phan tshun gzung ba dang 'dzin par 'gyur bas na'o/ /nor la sogs pa ni cha gang gi sgo nas kyang gsal byed nyid ma mthong ngo / /de'i phyir 'brel ba gzhan nyid las don brjod pa yin no/ /gzhan yang / nor dang nor can la sogs tsam/ /rtags can 'dzin pa yin na</text></item>
<item><p>37b.3</p><section></section><text>ni/ /'brel ba las gzhan shes pas na/ /rnam pa kun tu 'dzin par 'gyur/ /nor gyi cha nas nor can nyid tsam gsal bar byed cing rtags can go bar byed pa yin na ni 'brel ba'i sgo nas 'dzin pa por nas rtags gzhan las nor gyi don brjod par nus pa ma yin no/ /de las shin tu</text></item>
<item><p>37b.4</p><section></section><text>'das na yang bdag nyid thams cad nas rtags can 'dzin par 'gyur ro zhes thal 'gyur sems pas chog go/ /de ltar re zhig gtso bo dang rjes su 'gro ba la sogs pa rgyu dang rgyu can nyid kyi bskyed par bya ba dang skyed par byed pa po'i dngos po ma yin no/ /gsal bya gsal byed kyi dngos po'o / /gal</text></item>
<item><p>37b.5</p><section></section><text>te gcig yin rnam bdun min/ /gsal bya gsal byed kyi dngos po nyid yin na ni nor dang nor can la sogs pa'i tha dad pa las de dag rnam pa bdun du dbye bar mi bya'o/ /de'i gcig kho na gsal byed ma yin pa ma yin du chug na/ cig shos rnams ni gsal byed du mi 'gyur ro/ /rgyu</text></item>
<item><p>37b.6</p><section></section><text>dang rgyu can gyi dngos po las tha dad pa yin pa'i phyir 'brel ba gzhan nye bar dmigs pa nyid 'dir 'di'i gsal bar byed par 'gyur ro/ /de'i phyir rjes su dpog par byed pa'i rgyu gzhan ni don med do zhes sngar brjod zin to/ /rgyu dang rgyu can gyi dngos po'i zhes kyang brjod par mi bya ste/ gang gi</text></item>
<item><p>37b.7</p><section></section><text>phyir rjes su dpog par byed pa'i rgyu nyid ni gsal bar byed pa nyid yin pas na'o/ /rgyu can nyid ces pa ni gsal bar bya ba gsal bar byed pa nyid la sogs pa yin no/ /gang yang lhan cig rgyu ba'i dngos po'i 'brel ba ni gtso bo la sogs pa dang rjes su 'gro ba'i zhes pa la'ang / gal</text></item>
<item><p>38a.1</p><section></section><text>te gcig yin rnam bdun min/ /zhes pa de nyid kyi lan gdab po/ /gang lhan cig tu rgyu ba de gcig pu med na mi 'byung ba nyid yin na ni nor dang nor can la sogs pa lhan cig rgyu ba ma yin pas de dag las rjes dpag ma yin par 'gyur ro/ /lhan cig rgyu ba'i dngos po</text></item>
<item><p>38a.2</p><section></section><text>las lhag ma dang ldan pa'i rjes su dpag pa srid do zhes pa ni ma yin te/ des dbang po las 'das pa'i don ji ltar khong du chud/ de'i phyir de lta bu'i 'brel ba ni rjes su dpag pa'i rgyu ma yin no/ /gang yang rjes su dpag pa ni rnam pa gnyis te/ bye brag mthong ba dang spyi mthong ba'o</text></item>
<item><p>38a.3</p><section></section><text>zhes brjod pa de la re zhig bye brag mthong ba ni rjes su dpag pa nyid du mi 'dod do/ / ci'i phyir zhe na/ de dran par 'dod pa'i phyir ro/ /sngar nyams su myong ba'i dran pa gzhag nas shes pa gzhan la de 'di nyid yin no zhes pa ni rjes su dpag pa ma yin no/ /spyir mthong ba ni rnam pa</text></item>
<item><p>38a.4</p><section></section><text>gnyis po zhes pa 'di la re re'am gnyis ka yang rung ste/ nges par gzung ba rigs pa min/ /ji lta bur zhes par gzung bar bya ba gal te re zhig spyir mthong pa kho na rnam pa gnyis so zhes pa de lta na ni/ 'bras bu dang rgyu dag las yang nas yang du rjes su dpog pa med par 'gyur ro/ / </text></item>
<item><p>38a.5</p><section></section><text>ci ste spyir mthong ba rnam pa gnyis kho na yin na ni nor dang nor can dang lhan cig tu rgyu ba dang / gnod bya gnod byed kyi 'brel ba can de rnams kyi dang po ni rjes su dpag par mi 'gyur ro/ /de dag ni rgyu 'bras kyi dang po ma yin zhing bye brag 'dzin pa yang ma yin no/ /de skad du/ yang smras pa/ </text></item>
<item><p>38a.6</p><section></section><text>'brel ba bdun du bstan pa dang / /rjes su dpag pa gnyis nyid dang / /de sngon song ba'i rjes dpag gsum/ /'di dag gang gi khongs su bsdu/ /gal te yang 'di ltar nor bdag ni byed pa po yin zhing nor ni bya ba ma yin no/ /rjes su gzung bar bya ba dang 'dzin par byed pa nyid kyi phyir ro zhe</text></item>
<item><p>38a.7</p><section></section><text>ni / de ni ma yin te/ 'brel ba gzhan med par thal bar 'gyur ba'i phyir ro/ /thams cad du shes par bya ba dang shes par byed pa nyid du khas len par byed pa yin na ni phan 'dogs pa yin pa'i phyir ro/ /de dag ni gnyis so zhes nges par bzung ba de dag nges par gzung bar mi bya ste/ 'bras</text></item>
<item><p>38b.1</p><section></section><text>bu med pa'i phyir/ spyir mthong ba ni rnam pa gnyis so zhes pa'i tshig gi 'bras bu ci zhig yin/ gal te gzhan la yang rnam pa gnyis yod pa de lta na ni rnam pa mang po nyid du 'gyur ro/ /gang yang ji skad du snga ma dang ldan pa'i rjes su dpag pa ni 'khrul pa can no zhes brjod pa de yang rigs pa ma yin</text></item>
<item><p>38b.2</p><section></section><text>te/ 'brel ba can rnams la 'khrul pa med pa'i phyir ro/ /rgyu la ni gegs byed pa la sogs pa yang srid la 'bras bu med par yang 'byung ba'i phyir 'khrul pas na rjes su dpag pa ma yin no/ /gal te rgyu nyid rjes su dpag par byed pa'i rgyu yin pa'i phyir rjes su dpag pa nye bar brtags nas brjod par</text></item>
<item><p>38b.3</p><section></section><text>bya'o zhe na / de ltar yang rigs pa ma yin te/ gang gi phyir gal te 'khrul na ni/ de rtags min/ ci'i phyir zhe na/ de las ni don de'i rtags ma yin te/ the tshom bskyed pa'i rgyu yin pa'i phyir ro/ /de'i phyir 'dir rjes su dpag pa nye bar gdags pa yang rigs pa ma yin</text></item>
<item><p>38b.4</p><section></section><text>no/ /rgyu la 'bras bu'i shes pa de 'byung ba srid kyang rtags 'khrul par ngo shes pa'i phyir ro/ /'khrul par brjod do zhe na/ de ni ma yin te/ de'i tshe de'i rgyu ma yin pa'i phyir ro/ /gang gi tshe der don ji lta ba ma yin pa'i nyes pa 'byung ba de'i tshe ni de'i rjes su dpag pa ma yin no/ /gal te yang</text></item>
<item><p>38b.5</p><section></section><text>rgyu dang 'bras bu'i shes pa dang mi ldan pas yang 'khrul par byed pa nyid ma yin la/ rag las pa yin na ni de ltar na/ 'brel pa gzhan dag 'os pa yin/ de lta na ni gang mi 'khrul ba la ltos pa de nyid med na mi 'byung ba nyid de / de rjes su dpag pa'i rgyu yin gyi 'bras bu dang 'brel ba ni ma</text></item>
<item><p>38b.6</p><section></section><text>yin no/ /gal te rnam par dpyod pa can gyi lhag ma dang ldan pa nyid ni rjes su dpag pa ste gzhan du gtan tshigs nyid la rjes su dpag par nye bar brtags nas brjod do zhe na/ de bzhin du de'i rjes su dpag pa thams cad la/ dpyod dang bcas par brjod par bya/ /mngon sum gyis spyi tsam</text></item>
<item><p>38b.7</p><section></section><text>bzung yang 'di la don gyi bye brag mi nges pa'i phyir te/ de na lhag ma dang ldan pa kho na rnam par dpyod pa dang bcas pa ni ma yin te/ yod pa'ang dpyod pa dang bcas phyir/ /rtags yod par grub pa 'di la ci 'di las 'gyur ram 'on te mi 'gyur zhes rnam par dpyod pa'i phyir ro/ /'di ltar chu klung gang</text></item>
<item><p>39a.1</p><section></section><text>bas na mi 'khrul ba nyid yin zhing rnam par dpyod pa dang bcas pa yin yang bya ba dang byed pa las ni ma yin te/ med na mi 'byung ba las yin pa'i phyir ro/ /gal te de ltar nges par bzung ba byas pas gang spyi mthong ba'i rjes su dpag pa de dag ni lhag ma dang ldan pa</text></item>
<item><p>39a.2</p><section></section><text>dbang po'i yul las 'das pa rnams yang dag par rtogs par byed do zhe na/ de ni rigs pa ma yin te/ gang gi phyir/ gzhan pa las kyang rab tu grub/ /gang gi tshe rjes su 'gro ba la sogs pa de nyid nas yang nas yang du gtso bo yod pa nyid la sogs pa rtogs par byed pa de'i tshe bye brag</text></item>
<item><p>39a.3</p><section></section><text>mthong ba la yang khong du chud par mthong ba'i phyir nges par bzung ba rigs pa ma yin no/ /gzhan yang / gtsug phud can don gcig rtogs des/ /lhag ma dang ldan pa'i rjes dpag gi yan lag las de'i gtso bo gcig yod pa nyid khong du chud pa ni 'thad pa ste/ de'i dngos po nyid rgyu</text></item>
<item><p>39a.4</p><section></section><text>yin pa'i phyir ro/ /gal te de'i yang tha dad pa las rtogs par mi rigs so zhe na ma yin te/ de'i rjes 'gro la sogs pa las tha dad pa nyid 'bras bu yin pa'i phyir ro/ /tha dad tha snyad yod min pa'am/ /ci ste tha dad las gzhan ma yin pa'i rjes su 'gro ba la sogs pa las gtso bo</text></item>
<item><p>39a.5</p><section></section><text>gcig nyid la sogs pa bsgrub pa'i phyir lhag ma dang ldan pa'i gtan tshigs kyis ci zhig go bar byed ces brjod do/ /de lta na ni rnam par ldan pa rnam lnga brjod par mi bya zhing gtsug phud can gyi don bcu yang ma yin no/ /gzhan yang / skyes bu'i rnam kun rtogs mi 'gyur/ skyes</text></item>
<item><p>39a.6</p><section></section><text>bu'i yod pa nyid dam/ mang po nyid dam/ tha dad pa'am/ tha mi dad pa yang rung rnam pa thams cad du rjes su dpag pas go bar mi 'gyur te/ skyes bu'i rgyu ma yin pa'i phyir ro/ /de lta bas na grangs can pa rnams kyi rjes dpag ni rigs pa dang mi ldan no/ /dpyod pa rnams kyi ni</text></item>
<item><p>39a.7</p><section></section><text>rjes su dpag pa la sogs pa mngon sum sngon du 'gro ba can yin pa'i phyir/ de dang mtshungs pa nyid yin pas mdor ma mtshon no/ /'grel pa byed pas ni ngag byed mkhan gyi bsam pa rjes su bzlas nas rnam par phye'o zhes zer ro/ /de la/ mngon sum sngon 'gro can yin</text></item>
<item><p>39b.1</p><section></section><text>phyir/ /rjes dpag la sogs mdor ma mtshon/ /zhe na dran 'dod zhe sdang dang / /rtsol ba la sogs tshad mar 'gyur/ /gal te mngon sum sngon du 'gro ba can de nyid tshad ma nyid du shes zin pas ngag byed mkhan gyi rjes dpag la sogs pa ma brjod pa de lta na ni mngon sum sngon du song ba can</text></item>
<item><p>39b.2</p><section></section><text>yin pa'i phyir dran pa la sogs pa yang tshad ma gzhan nyid du 'gyur ro/ /'brel ba byed pas gzhan gzhung las bton te gcig tu bstun nas ni/ rjes dpag la sogs bstan pa ste / mngon sum sngon 'gro can ma yin/ /mngon sum sngon du 'gro ba can nyid ni 'brel ba'am ldan</text></item>
<item><p>39b.3</p><section></section><text>pa la sogs pa la mngon sum pa nyid du brjod par bya na 'brel pa can nam gnyis ka ltar na yang rigs pa ma yin te/ ldan sogs yul la dbang blo med/ /yul la'ang de dag yod ma yin/ /dbang po ni thun mong ma yin pa'i yul can no zhes sngar brjod zin to/ /'brel ba ni du ma la</text></item>
<item><p>39b.4</p><section></section><text>brten pa yin na de ji ltar rtogs pa med pa'i dbang po'i blo'i yul du 'gyur / 'brel ba can yang 'brel ba can nyid du bzung na ni rjes su dpag pa la sogs pa nye bar mkho bar 'gyur na mngon sum gyis ni de lta ma yin no/ /'grel pa byed pas ni phal cher bye brag pa'i rjes su dpag pa nyid</text></item>
<item><p>39b.5</p><section></section><text>rjod par byed pa ste/ mthong ba'i spyi dang ma mthong ba'i la sogs par byed pa'i phyir ro/ /de la 'du ba dang don gcig la 'du ba dang 'gal ba dang de dang ldan pa rnams ni mngon sum pa ma yin te/ des ni ldan pa dang bcas pa'i 'brel ba can mngon sum par gyur pa yin par 'dod pa'i phyir ro// </text></item>
<item><p>39b.6</p><section></section><text>de ltar khas len pa la brjod pa/ ldan pa rjes dpag gis rtags min/ ldan pa ni me dang du ba dag rjes su dpog pa ma yin te/ gnyis ka'i rgyur khyad par med pa'i phyir ro/ /rnam pa thams cad nas go bar 'gyur ro zhes brjod zin to/ /ldan pa can ni rang ngo bos/ /khong du chud par byed ma</text></item>
<item><p>39b.7</p><section></section><text>yin/ /'brel ba can gyi rang gi ngo bos ni rjes su dpag pa la 'ga' zhig tu yang phan mi 'dogs so/ /gzhan min mngon sum yang ma yin/ /ji ltar rtogs pa des rjes su dpag pa la phan mi 'dogs pa de bzhin du mngon sum la yang ngo zhes sngar brjod zin to/ /rjes su dpag pa</text></item>
<item><p>40a.1</p><section></section><text>dang rjes su bstan pa dang nye bar gzhal ba rnams la ni 'dir dgag pa brjod par mi bya ste/ gang gi phyir/ gang du phyir/ gang du rjes dpag la sogs 'di/ /bkag pa de bzhin de yang bkag /'dir rang gi 'dod pa rjes su dpag pa la sogs pa cung zad kyang bsgrubs pa med do / / </text></item>
<item><p>40a.2</p><section></section><text>'brel ba gzhan ma bstan pa'i phyir ro/ /'dir cung zad brjod pa ni bye brag pa'i 'dod pa kha cig las so/ /des na de bkag pa bzhin du 'di yang bkag par rig par bya'o/ /don gyi go ba gnyis ka la 'gag par brjod par bya ste/ don go rnams ni mtha' gcig tu / /nges pa dang mtha'</text></item>
<item><p>40a.3</p><section></section><text>gcig tu ma nges pa'o/ /de la gang mtha' gcig tu nges te/ rjes dpag gang du mtha' gcig tu nges pa can gyi go ba ni dper na de 'tshod pa las snod dang rten la sogs pa'i don 'dzin pa lta bu ste/ de ni 'tshod pa'i rtags nyid las khong du chud par byed pa'i phyir rjes su dpag pa las tha dad pa ma</text></item>
<item><p>40a.4</p><section></section><text>yin no/ /cig shos brdzun/ mtha' gcig tu ma nges pa can nyid kyi don gyis go bas ni tshad ma nyid ma yin te/ the tshom gyi rgyu yin pa'i phyir ro/ /dper na rtsol ba las byung ba'i phyir mi rtag go zhes brjod pa las rtsol ba las ma byung ba'i phyir rtag ces pa ma nges pa yin pa bzhin no/ /gang 'di</text></item>
<item><p>40a.5</p><section></section><text>skad du nag pa khyim na med pa las phyi rol na yod par mtshon par byed pa ni dngos po med pa'i tshad ma nyid do zhes brjod pa de la/ nag pa khyim na med pa las/ /phyi na yod pa mtshon pa min/ /khyim gyi sgra yi don las 'dir/ /phyi na yod par rab tu rtogs/ /nag pa khyim na med ces bya ba 'di</text></item>
<item><p>40a.6</p><section></section><text>la khyim gyi sgra'i sbyor ba nyid las nag pa phyi rol na yod par don gyis go ba yin gyi/ med pa las ni ma yin no/ /gal te khyim dang phyi rol gnyis ka na med na ni med do zhes bya ba tsam nyid brjod par 'gyur ro/ /de'i phyi rol don gyi go ba nyid ni dngos po med pa'i tshad ma gzhan ma yin no/ gnyen</text></item>
<item><p>40a.7</p><section></section><text>po'i phyogs ma grub pa las/ /phyogs grub pa ru brjod pa yin/ /gang du grangs can pa rnams kyis gzhan gyi phyogs bkag nas rang gi phyogs bsgrub par 'dod pa thal bar 'gyur pa sel ba 'di yang sel ba yin par rig par bya'o/ /rang gi don gyi rjes su dpag pa nges par bstan to/ / </text></item>
<item><p>40b.1</p><section></section><text>tshad ma kun las btus pa las rang gi don gyi rjes su dpag pa ste le'u gnyis pa'o// //gzhan don rjes su dpag pa ni/ /rang gi mthong don rab gsal byed/ /ji ltar rang gi tshul gsum pa'i rtags las rtags can gyi shes pa skyes pa de bzhin du gzhan la rtags can gyi shes pa</text></item>
<item><p>40b.2</p><section></section><text>bskyed par 'dod nas tshul gsum pa'i rtags brjod pa ni gzhan gyi don gyi rjes su dpag pa ste/ rgyu las 'bras bu brtags pa'i phyir ro/ /'dir yang tshul gang yang rung ba cig ma smras na yang ma tshang ba brjod par 'gyur ro/ /gal te rjes su dpag par bya ba ston pa ni/ /dam bca' ba bya ste/ </text></item>
<item><p>40b.3</p><section></section><text>rtog ge'i bstan bcos rnams su gzhan gyi don gyi rjes su dpag pa/ dgod pa de ji ltar yin zhe na/ de nyid dri bar bya'o/ /kho bo cag ni/ de la dpag bya bstan pa ni/ /rtags kyi don gyi yul du 'dod/ /yan lag rnams nas gang rjes su dpag par bya ba bstan pa de ni kho bo cag gi sgrub byed</text></item>
<item><p>40b.4</p><section></section><text>nyid du mi 'dod de/ /de nyid the tshom skyed par byed pa'i phyir ro/ /'on kyang rtags kyi don du yul bstan pa'i phyir de ni des bsgrub par bya'o/ /de yang / rang gi ngo bo dang nyid ldan / /rang dang 'dod 'gyur/ rang gi ngo bo kho na zhes bya ba ni bsgrub par bya ba'i ngo bo yin gyi grub pa las sgrub pa'i ngo</text></item>
<item><p>40b.5</p><section></section><text>bos ni ma yin no/ /de bzhin du rtags ma grub pa dang / dpe ltar snang ba dag kyang yongs su spangs par brjod pa ste/ de dag sgrub par 'os pa'i ngo bor brjod par mi bya'o/ /rang dang 'dod 'gyur zhes smos pa 'dis ni rang gi bstan bcos la ltos nas khas blangs par bstan pa yin no/ /de yang ma</text></item>
<item><p>40b.6</p><section></section><text>bsal ba'o/ /mngon sum don dang rjes dpag dang / /yid ches grags pas rang rten la'o/ /gang sgrub par 'dod pa'i chos kyi khyad par du byas pa'i chos can de la bsgrub par bya ba'i chos dang 'gal ba'i mngon sum dang / rjes su dpag pa dang / lung dang / grags pa rnams te/ chos gzhan gyis ma</text></item>
<item><p>40b.7</p><section></section><text>bsal ba'o/ /de ltar na bsgrub par bya ba kha na ma tho ba med par bstan pa yin no/ /de lta ma yin na ni de ltar snang ba ste/ dper na sgra mnyan du mi rung ngo / /bum pa rtag go/ /tshad mas gzhal bar bya ba'i don sgrub par mi byed do zhes pa lta bu dam bca' ba tsam dang 'gal ba dang / gang yang thun mong</text></item>
<item><p>41a.1</p><section></section><text>ma yin pa'i phyir rjes su dpag pa ni yod pa ma yin zhing sgrar grags pa dang 'gal ba'i don sbyor ba ni ri bong can ni zla ba ma yin te yod pa'i phyir ro zhes bya ba lta bu ste / de dag gis ni chos kyi rang gi ngo bo bsal ba'i sgo tsam cig bstan pa yin no/ /phyogs 'dis ni chos dang</text></item>
<item><p>41a.2</p><section></section><text>chos can gyi bye brag gi rang gi ngo bo bsal ba yang mtshon par rig par bya ste/ 'di ltar dper na yan lag can ni yan lag las gzhan ma yin te/ srang mtho dman gyi bye brag ma bzung ba'i phyir ro/ /yan lag dang yan lag can dag ni gzhan ma yin te/ mngon sum ma yin par thal bar</text></item>
<item><p>41a.3</p><section></section><text>'gyur ba'i phyir ro/ /rdzas ni yod pa ma yin te/ yon tan gyi rdzas rnams kyi rdzas rdzas ma yin par thal bar 'gyur ba'i phyir ro/ /gnyis ka'i rang gi ngo bo'i bye brag ni/ dper na smra ba'i don thams cad brdzun no zhes bya ba lta bu'o/ /smra ba yod mod kyis kyang smras pa dang smra ba'i bdag nyid brdzun pa</text></item>
<item><p>41a.4</p><section></section><text>nyid du 'gyur ba'i lta na ni de'i smra ba'i bdag nyid dang yang brdzun pa nyid gnyis ka rnam pa thams cad du bsal bar 'gyur ro/ /de lta bu ni gnyis ka'i rang gi ngo bo bsal to / /ci ste smra ba'i bdag nyid kyi brdzun pa nyid bsal ba ma yin no zhe na/ de lta na ni gnyis ka'i bye brag bsal ba yin no/ / </text></item>
<item><p>41a.5</p><section></section><text>rigs pa can rnams na re/ bsgrub bya ston zhes pa 'di la/ grub pa med par don gyis byas/ /bsgrub bya smos pas ni grub pa log pa tsam du bstan pa'i phyir bsgrub bya'i bye brag nyid ni ma yin par gnas so/ /de lta na ni rtags dang dpe/ /ma grub pa yang bsgrub byar 'gyur/ /dper na sgra</text></item>
<item><p>41a.6</p><section></section><text>rtag ste / reg par bya ba yin pa'i phyir blo bzhin no zhes bya ba dang / de bzhin du mig gis gzung bya yin pa'i phyir mi rtag ces bya ba 'di yang bsgrub bya bstan pa'i phyir dam bca' bar thal bar 'gyur ro/ /'di la yang ci chos bsgrub bya yin nam/ ci ste chos can yin nam/ de ste</text></item>
<item><p>41a.7</p><section></section><text>gnyis ka yin zhes brjod par bya'o/ /de las cir 'gyur zhe na/ bsgrub bya chos yin chos mthun med/ /gal te chos can mi rtag pa nyid tsam bsgrub bya yin pa lta na bsgrub bya'i chos kyi mthun zhes ni sbyar du mi btub ste/ mi rtag pa nyid kyi chos mthun pa'i dngos po can gyi dpe med pa'i phyir ro/ </text></item>
<item><p>41b.1</p><section></section><text>chos can bsgrub bya'i rtags don med/ /chos can bsgrub bya yin pa lta na ni sgra ni grub pa yin pa'i phyir bsgrub bya sgrub pa'i gtan tshigs dgod par mi bya'o/ /gal te gnyis ka yin na ni skyon yang gnyis ka'o/ /'di la yang bsgrub bya bstan pa nyid dam bca' ba'o zhes nges pa gong du sbyor ba'am/ </text></item>
<item><p>41b.2</p><section></section><text>bsgrub bya bstan pa dam bca' ba nyid do zhes ngas par bzung bar 'og tu sbyor grang / de las cir 'gyur/ gong du ngos bzung don med 'gyur/ /cig shos ltar na 'dod mi 'gyur/ /gal te bsgrub bya bstan pa nyid do zhes nges bzung gong du sbyor na ni sgrub byed du bstan pa'i rtags la sogs pa 'phangs</text></item>
<item><p>41b.3</p><section></section><text>zin pa'i phyir gong du nges bzung byas pa las don med do/ /ci ste bsgrub bya bsten pa dam bca' ba nyid do zhes nges bzung 'og tu sbyor na ni rtags kyi dper brjod pa'i don du bstan pa yang dam bca' bar 'gyur ba'i phyir dam bca' ba rigs pa dang mi ldan no/ /de bzhin bsgrub bya brjod pa la'ang / /de</text></item>
<item><p>41b.4</p><section></section><text>bzhin te rigs pa can rnams la skyon brjod pa de bzhin du rtsod pa sgrub pa la yang / rtags bsgrub par bya ba dang / dpe ltar snang ba brjod par yang dam bca' bar thal bar 'gyur ro/ /gal te de ni yod pa ma yin te/ de la ni/ phyogs lhag phyir na srid ma yin/ /rtsod pa bsgrub pa ni bsgrub</text></item>
<item><p>41b.5</p><section></section><text>byar brjod pa tsam dam bca' 'gyur ba ma yin gyi 'di ltar phyogs bsgrub bya yin no/ /phyogs de ci zhig rnam par dpyad pa'i 'dod pa don te/ de phyogs yin pas bsgrub bya tsam de rtags ma grub pa la sogs par brjod pa yang dam bca' bar 'gyur ro zhes pa'i skyon ni med do zhe na skyon ji ltar na</text></item>
<item><p>41b.6</p><section></section><text>med de de la yang / rnam par dpyad pa'i 'dod pa 'di/ /mi 'dod pa las log pa tsam/ /de ni mi 'dod pa log pa tsam yin par bas so/ /des na ji ltar bsgrub bya'i bye brag go bar byed/ rnam par dpyad pa'i 'dod pa ni 'di rtags yin nam ma yin zhes ming gi gzung bya la yang</text></item>
<item><p>41b.7</p><section></section><text>dpyad par nus pa'i phyir de yang dam bca' bar brjod pa yin no/ /bsgrub bya gzugs brnyan dang bcas pa bstan to/ /rigs pa can rnams na re dam bca' ba gtan tshigs dang 'gal ba dang dam bca' dang 'gal ba zhes bya ba de dag dam bca' ba'i skyon yin te/ dper na sgra rtag pa</text></item>
<item><p>42a.1</p><section></section><text>de thams cad mi rtag pa'i phyir ro zhes bya ba lta bu'o zhes zer ro/ /dam bca' gtan tshigs dang 'gal ba/ /dam bca'i skyon zhes rigs pa min/ /'dir ni dam bca' ba dang gtan tshigs su 'gal lo zhes pa gnyis ka rigs pa ma yin te/ ji ltar zhe na/ </text></item>
<item><p>42a.2</p><section></section><text>legs par ma bslabs pa rnams kyis/ /de ni chos mi mthun dpes brjod/ /gang gtan tshigs kyi sbyor ba 'di dam bca' ba dang 'gal bar brjod pa ni rigs pa ma yin te/ 'di ltar chos mi mthun pa'i dpe'i sbyor ba nyid kyis yin pas na'o/ /der ni 'di ltar sbyor ba byas nas</text></item>
<item><p>42a.3</p><section></section><text>mdzes par 'gyur ro/ /sgra rtag ste thams cad mi rtag pa'i phyir zhes pa ni thams cad ma yin pas med pa'i phyir zhes don no/ /de lta na ni chos mi mthun pa'i dpes bsgrub bya med pa las gtan tshigs med par bstan pa yin no/ /rtag nyer 'jal gyis 'dir bsgrub bya/ / </text></item>
<item><p>42a.4</p><section></section><text>ma yin/ nye bar 'jal bas ni 'dir sgra la thams cad ces bya bas thams cad ma yin pa nyid rtags su brjod pa ni ma yin no/ /de ni ma grub pa ste thams cad kyi khongs su sgra yang 'dus pa'i phyir ram/ /dam bca' ba'i phyogs gcig yin pa'i phyir ro/ /gal te thams cad mi rtag ces</text></item>
<item><p>42a.5</p><section></section><text>pa la thams cad kyi sgras sgra dang bcas ste brjod na ni de ltar na thams cad kyi khongs su sgra yang 'dus pa'i phyir thams cad ma yin pa nyid ni med do/ /ji ltar med de/ gang gi tshe 'di phyogs gcig yin pa'i phyir thams cad ma yin pa'o zhe na/ de lta na ni gzhan la yang phyogs gcig yin</text></item>
<item><p>42a.6</p><section></section><text>pa nyid do/ /thams cad ma yin pas so/ /de lta na ni thams cad ma yin pa mi 'dod par 'gyur ro / /ci ste de lta na yang dam bca' ba'i skyon nyid du 'gyur te/ mi rtag pa nyid kyis rtag pa nyid bsal ba'i phyir zhe na/ sgra la yod pa nyid sel bar 'gyur ba ni ma yin pa'i phyir sgra la</text></item>
<item><p>42a.7</p><section></section><text>yod par brjod pa yin pas ni chos mi mthun pa'i dpe'i sbyor ba nyid du sbyar bar bya'o/ /ci ste sgra dang bral ba thams cad de sgra nyid thams cad ma yin pa'o zhe na/ de yang dam bca' ba'i don gyi phyogs gcig yin pa'i phyir ma grub pa ste/ dper na mi rtag ste mi rtag pa'i phyir zhes pa</text></item>
<item><p>42b.1</p><section></section><text>bzhin no/ /sgra zhes pa ma grub pa'i don nyid yin pa de bzhin du thams cad yod pa ma yin pa'i phyir zhes pa'i gtan tshigs kyang ngo / /ci ste 'dus pa rnams gzhan gyi don byed de/ 'dus pa yin pa'i phyir zhes bya ba dang / de bzhin du 'dus byas mi rtag ste 'dus byas yin pa'i phyir</text></item>
<item><p>42b.2</p><section></section><text>zhes bya ba de dag la yang dam bca' ba'i don gyi phyogs gcig gtan tshigs su 'gyur ba mthong ngo zhe na/ 'dir 'dus pa dang 'dus byas thams cad ni dam bca' ba'i don ma yin te/ dpe med par 'gyur ba'i phyir ro/ /'on kyang 'di ltar mig la sogs pa dang / 'dus byas kyi</text></item>
<item><p>42b.3</p><section></section><text>phyogs gcig yin no/ /ci ste yang sgra nyid thun mong ma yin par 'gyur ro zhe na/ de ltar 'gyur ba'i nus pa ni med do/ /dam bca' ba'i don gyi chos ni thun mong ma yin pa ste mnyan par bya ba nyid thun mong ma yin par rigs kyi sgra la ni sgra gzhan med pa'i phyir de lta ma yin pas ma</text></item>
<item><p>42b.4</p><section></section><text>grub pa nyid ces bya ba'i gtan tshigs kyi skyon yin no/ /dpe'i skyon yang dam bca' ba'i skyon ma yin no/ /rtsod pa sgrub par ni 'di 'gal ba'i gtan tshigs ltar snang ba nyid kyi khongs su bsdus te/ mtshan nyid de lta bu las ni/ /'gal ba dang ldan min/ der ni 'gal ba rnam</text></item>
<item><p>42b.5</p><section></section><text>pa gnyis su bstan te/ dam bca' ba'i don dang 'gal ba dang / grub pa'i mtha' dang 'gal ba'o/ /de gnyis ka yang 'dir mi srid do/ /de gnyis ka yang 'gal ba nyid ma yin no zhes bstan par bya'o/ /de ltar bsgrub bya bstan nas/ da ni gtan tshigs bstan par bya ste/ </text></item>
<item><p>42b.6</p><section></section><text>de la/ gang zhig bsgrub bya'i chos kyi rtags/ /de ltar snang ba phal che bas/ /des na gtan tshigs sogs don gyi/ /sngon du rgyas par de bstan bya/ /mthun phyogs la yod med rnam gnyis/ /phyogs kyi chos la yang rnam gsum/ /mi mthun phyogs la'ang so sor ni/ /yod med</text></item>
<item><p>42b.7</p><section></section><text>gnyis ka'i bye brag phyir/ /gang gi phyir 'dir phyogs chos rnam pa dgur bstan pa de'i phyir de nyid sngar brtag par bya'o/ /re zhig ci ste 'dir phyogs kyi chos su 'gyur zhe na/ ji ltar ni mi 'gyur/ /gang gi phyir chos can ni grub zin pa'i phyir sgrub par mi 'dod pas na nyes pa med do/ /gang</text></item>
<item><p>43a.1</p><section></section><text>gi phyir/ bsdus pa bsgrub bya yin pa'i phyir/ /chos dang chos can kha yar ba/ /dngos su yin yang de phyogs gcig /yin phyir bsgrub byar rtags nas brjod/ /bsdus pa'i don rjes su dpag par bya ba yin par ni sngar bshad zin to/ /de dngos kyi bsgrub bya</text></item>
<item><p>43a.2</p><section></section><text>bsdus pa'i yan lag gi don chos tsam dang chos can kha yar ba la ni nye bar btags nas yin par brjod do/ /de'i chos yin pa'i phyir nyes pa med do/ /dper na ras yug tshig go zhes bya ba bzhin no/ /'di la yang gnyis ka la grub chos de las/ /tha snyad yin phyir gnyis ka la'am/ / </text></item>
<item><p>43a.3</p><section></section><text>gang yang rung ba la bzlog pa'am/ /the tshom chos grub 'dod ma yin/ /'dir gnyis ka la phyin ci log tu grub pa ni/ don gyi shugs kyis gtan tshigs nyid du mi 'dod de/ dper na sgra mi rtag ste/ mig gi gzung bya yin pa'i phyir zhes bya ba lta bu'o/ /gang yang rung ba la ste</text></item>
<item><p>43a.4</p><section></section><text>gcig tu phyin ci log tu yang grub pa ni dper na mngon par gsal bar smra ba la byas pa nyid lta bu'o/ /gnyis ka'am gang yang rung ba la the tshom du gyur pa ni dper na dud pa nyid the tshom za ba las me sgrub pa lta bu'o/ /chos grub pa ni dper na bde ba la sogs pa thams cad yod pa'i phyir bdag</text></item>
<item><p>43a.5</p><section></section><text>khyad par yod do zhes bya ba lta bu'o/ /'di la'ang phyogs kyi chos nyid du/ /mi 'dod thams cad sun 'byin du'ang / /'di ltar cig shos su gnyis kar rab tu grub na ni/ sun 'byin pa'am grub pa yin/ /gang zhig gnyis ka la rab tu grub pa'i phyogs kyi chos ma yin pa ni dper na mig</text></item>
<item><p>43a.6</p><section></section><text>gi gzung bya nyid lta bu ste de ni sun 'byin pa'o/ /sgrub pa ni dper na rkyen gyi bye brag gis tha dad pa'i phyir zhes bya ba lta bu'o/ /gzhan ni 'di ltar sgrub pa ma yin/ sun 'byin pa yang ma yin pas der gang gis rtogs pa bskyed/ gzhan gyis slar yang bsgrubs na 'dod/ /gal te phyogs kyi</text></item>
<item><p>43a.7</p><section></section><text>chos nyid du bsgrubs na de sgrub byed yin zhing ci ste phyogs kyi chos ma yin pa nyid du bsgrubs na de sun 'byin pa yin no/ /phyogs kyi chos kyi sgrub pa nyid ni/ chos can chos can gyis sgrub min/ /chos des chos kyang ma yin gyi/ /'di ltar chos kyi chos sgrub cing / /sgrub phyir</text></item>
<item><p>43b.1</p><section></section><text>chos can yang de bzhin/ /de la re zhig gang dag 'di skad du dud pas me sgrub pa ni chos can gyi chos can sgrub pa'o zhes zer ro/ /de yang rigs pa ma yin te/ de la me'i yod pa rtogs pa ni ma yin gyi 'di la'o zhes rjod par byed do/ /gal te der dud pa dang 'brel ba bsgrub</text></item>
<item><p>43b.2</p><section></section><text>byar byed na ni dam bca' ba'i don gyi phyogs gcig gtan tshigs su 'gyur ro/ /rjes su dpag par bya ba du ba la me mthong bar yang rigs pa ma yin te/ rjes su dpag pa med par thal bar 'gyur ba'i phyir ro/ /de'i phyir 'di la'o zhes gdon mi za bar sa phyogs khas blang bar</text></item>
<item><p>43b.3</p><section></section><text>bya ste/ de yang chos can nyid yin no/ /'dir yon tan dang yon tan can nyid kyi tshul nas chos dang chos can gyi rnam par gzhag pa byed pa ni ma yin no/ /de ltar na re zhig chos can gyi chos can bsgrub par bya ba yang ma yin no/ /chos can gyi chos can bsgrub par bya ba yang</text></item>
<item><p>43b.4</p><section></section><text>ma yin no zhes brjod par bya ste/ de la gang dag mes reg bya sgrub par byed do zhes zer ro/ /de ni rigs pa ma yin te/ 'di la'o zhes brjod pa'i phyir sngar bzhin no/ /gal te re zhig rigs pa nyid yin te/ du ba thams cad la me ma mthong ba'i phyir ro/ /sa phyogs kyi</text></item>
<item><p>43b.5</p><section></section><text>bsgrub bya nyid yin yang me'i bye brag dro ba bsgrub bya yin pa'i phyir sa phyogs brtags pa don med do/ /dam bca' ba'i phyogs gcig gi gtan tshigs ma yin te/ me'i bye brag bsgrub bya yin pa'i phyir dang / spyi gtan tshigs yin pa'i phyir ro zhe na/ me'i bye brag bsgrub bya yin no zhes</text></item>
<item><p>43b.6</p><section></section><text>bya ba ni sa phyogs kyi khyad par byas pa'i du ba'i bsgrub bya nyid du khas blang bar bya'o/ /der sa phyogs kyi bye brag la ci'i phyir zhe sdang / me'i bye brag la gang gis na ngo srung bar byed/ gang dag chos kyi chos mi bsgrub cing chos can yang mi sgrub po zhes smra ba ni/ dper na gtso bo gcig yod de</text></item>
<item><p>43b.7</p><section></section><text>tha dad rnams dang rjes 'gro mthong ba'i phyir zhes pa lta bu'o/ /der ni tha dad pa nyid rgyu gcig pa nyid du bsgrub par bya ba dang / 'di ltar gyo dum la sogs pa rgyu gcig pa nyid du dper brjod pa bzhin no/ /de'i phyogs chos gzhan nyid bsgrub par bya ba yin no/ /ci'i phyir zhe na/ sgrub phyir chos</text></item>
<item><p>44a.1</p><section></section><text>can yang de bzhin/ /de bzhin zhes bya ba ni chos gzhan po des khyad par du bya ba'i chos can bsgrub byar bstan pa ste/ gang gi phyir de lta yin pa de'i phyir/ gtan tshigs kyi chos dang bsgrub par bya ba'i chos med na mi 'byung bar bsgrub pa yin no/ /gzhan gyis sbyor ba'i</text></item>
<item><p>44a.2</p><section></section><text>dogs pa bsu ba'i phyir smras pa/ dam bca' rtags kyi ngag gis gang / /mi 'dod pa la thal ba rtsom/ /de ni len zhes shes bya ste/ /de yi sgo nas sbyor phyir ro/ /dper na sgra rtag pa ma yin te/ las rtag par thal bar 'gyur ba'i phyir ram/ rtag tu dmigs par thal bar</text></item>
<item><p>44a.3</p><section></section><text>'gyur ba'i phyir ro/ /phyogs kyi chos de yang gtan tshigs nyid du/ gtan tshigs bsgrub bya'i rjes 'gro gang / /med la med par brjod par bya/ /der ni lnga pa'i mtha' can dpe/ /'di lta ste dper na sgra mi rtag ste/ byas pa mi rtag pa'i phyir zhes pa'am/ rtag ste ma byas pa'i</text></item>
<item><p>44a.4</p><section></section><text>phyir zhes bya ba lta bu'o/ /'di la phyogs kyi chos nyid du ni yod pa ma yin gyi/ dpe'i mtshan nyid du yod pa ma yin pas na / rtags ni nye bar sbyar las 'dod/ /'dir phyogs kyi chos ni nye bar sbyar ba las bstan par bya ste/ de lta bu yang / sgra byas so zhes pa'am ma byas pa ma</text></item>
<item><p>44a.5</p><section></section><text>yin no zhes pa bzhin no/ /gang du bsal 'ongs kyis brjod na/ gtan tshigs med par 'gyur ba ni/ /dpe gnyis las de grub phyir ro/ /gang yang bsal te 'ongs pas brjod na ni gtan tshigs med par thal bar 'gyur bas brjod par bya'o/ /de bsal ba las skye ba ni ma</text></item>
<item><p>44a.6</p><section></section><text>yin te/ rgyu la med pas na tha dad du thal bar 'gyur ba'i phyir ro/ /de la med pa sngon du song ba can gyi tha dad dmigs par 'gyur na ni rjes su 'gro ba dmigs par mi 'gyur te/ phyin ci log tu sgro 'dogs pa mi 'dod par thal bar 'gyur ba'i phyir ro/ /'di ltar gang gi phyir rjes</text></item>
<item><p>44a.7</p><section></section><text>su 'gro ba gcig sngon du 'gro ba can ni mthong zhing de med pa la ma mthong ba des na gcig sngon du song ba can no/ /de khas mi len yang rjes su 'gro ba med par thal bar 'gyur ro/ /de yang med do zhes bya ba de nyid rjes su 'gro bar brjod pa yin no/ /des na rnam ldan las gzhan</text></item>
<item><p>44b.1</p><section></section><text>min/ /rjes su 'gro ba yod pa ma yin te/ thal bar 'gyur ba'i phyir ro zhes pa dang / 'di la khyad par ci yod/ yang 'dir thal ba gzhan brjod pa gtso bor yod pa ma yin te/ longs spyod pa po dang longs spyad par bya ba dag yon tan dang yon tan can nyid du thal bar 'gyur</text></item>
<item><p>44b.2</p><section></section><text>ba'i phyir ro zhes pa dang / rdzas yod pa ma yin te/ yon tan rnams kyang rdzas su'am/ /rdzas rdzas ma yin par thal bar 'gyur ba'i phyir ro zhes bya ba de ji ltar bsal te 'ongs pa yin 'di ni bsal te 'ongs pa ma yin te/ gang gi phyir/ thal 'gyur phyogs chos can min phyir/ / </text></item>
<item><p>44b.3</p><section></section><text>khas blangs sngon du song ba las/ /de bzhin rtags dang dam bca' yi/ /skyon brjod sun 'byin du shes bya/ /'dir gtso bo yod pa nyid kyis gtan tshigs yon tan rnams kyi rjes su 'gro ba sgrub pa'i phyir 'bras bu gcig pa nyid gtan tshigs su brjod do/ /'dis khas blangs pa ni gang ma </text></item>
<item><p>44b.4</p><section></section><text>mthong ba'i sngon du song ba'i 'bras bu ste/ de yon tan gyi rjes su 'gro ba nyid bzhin du byas nas longs spyod pa po la yang thal bar 'gyur ba'i phyir ma nges pa'o/ /khas mi len yang longs spyod bya ba ma yin pa ni yon tan ma yin pa'i phyir rtsa ba'i gtan tshigs ma grub pa nyid yin no/ / </text></item>
<item><p>44b.5</p><section></section><text>rdzas kyang rdzas nyid du ldan pa las yin zhing de med pa khas blangs pa'i yon tan rnams kyang rdzas nyid du 'gyur te/ ldan pa yod pas na'o zhes ldan pas bsal ba yin te/ ldan pa'i 'du ba gcig pa'i phyir ram/ thams cad du song ba'i phyir ro/ /ci de dag kyang rdzas nyid du thal bar 'gyur ro/ / </text></item>
<item><p>44b.6</p><section></section><text>rdzas nyid kyang ldan pa'am ldan pa yang rdzas nyid du khas blang bar bya ste/ rdzas ma yin pa yang rdzas bzhin du rdzas yod par 'gyur ro zhes dam bca' ba'i skyon yin te/ rdzas rdzas ma yin pa nyid kyis bsal ba'i phyir ro/ /ci ste yang yon tan rnams kyang rdzas dang ldan pa'i phyir rdzas nyid</text></item>
<item><p>44b.7</p><section></section><text>du thal bar 'gyur ba na ma nges pa nyid du 'gyur ro zhe na/ de skad du smra bar mi nus te rdzas nyid dang ldan pa'i gzhan rdzas nyid yin pa ni ma mthong ba'i phyir ro/ /de'i phyir nyid du 'gyur ro zhes pa 'di dam bca' ba nyid du rigs so/ /rdzas kyi mtshan nyid kyi gtan tshigs las yon tan la</text></item>
<item><p>45a.1</p><section></section><text>sogs pa gzhan rnams la yang thal bar 'gyur ro zhes thal bar 'gyur grub pas chog go/ /phyogs kyi chos nyid gtan tshigs sam gtan tshigs ltar snang bar 'gyur te/ de dag rnam par phye ba ni mthun phyogs la yod med rnam gnyis zhes bya ba la sogs pa'o/ / </text></item>
<item><p>45a.2</p><section></section><text>de la yod pa grub pa ni bsgrub par bya ba'i chos kyi spyis phyogs pa dang mthun pa'i phyogs mtshungs pa'i don thams cad phyogs zhes bya ba ste de yang bsgrub bya'i chos so/ /tha dad med pa de nyid ces/ /byas nas gzhan la ston par byed/ /mthun pa'i phyogs la yod ces so/ /gal te 'di</text></item>
<item><p>45a.3</p><section></section><text>ltar/ mthun phyogs zhes pa phyogs las te/ gal te tha dad med pa de nyid la mthun phyogs zhes brjod na ni 'di la yang mthun pa'i phyogs la'o zhes bya ba nyid yin no/ /gal te de ltar 'di la dbye ba ma brjod ce na/ tha dad yod du chug mod/ bum pa la sogs pa la yod pa mi rtag pa</text></item>
<item><p>45a.4</p><section></section><text>nyid ni bsgrub bya ma yin te/ de'i phyir/ 'di la'ang tha dad ces mi 'dod/ /de'i phyir mthun pa'i phyogs la yod ces pa rigs pa yin no/ /'o na mi mthun pa'i phyogs gang yin zhe na rnam pa gzhan du gyur pa nyid ni yod pa yin te/ bsod nams ma yin pa zhes brjod pa bzhin no/ /yod</text></item>
<item><p>45a.5</p><section></section><text>pa bkag pa tsam med pa yin no zhes bya ba ni yod pa ma yin te/ de la re zhig /de gzhan dang ni de 'gal te/ /mi mthun phyogs rnams gnyis pa yang / /rtags med pas ni 'gal ba ste/ /rnam par dpyad pa las 'gyur yin/ gal te yang mthun pa'i phyogs la sogs pa</text></item>
<item><p>45a.6</p><section></section><text>las gzhan te / mi mthun pa'i phyogs yod pa des na gtan tshigs med par 'gyur ro/ /'di ltar gang mthun pa'i phyogs la yod pa'i byas pa nyid la sogs pa de ni mi rtag pa la sogs pa las gzhan du sdug bsngal la sogs pa la yang yod pa yin no/ /mthun pa'i phyogs</text></item>
<item><p>45a.7</p><section></section><text>dang 'gal ba mi mthun pa'i phyogs yin mod kyis kyang des gang de la med pa nyid rnam par dpyad nas bsgrub bya go bar byed do/ /de ltar na yang 'di ni me'i dro ba yod do zhes pas/ grang reg med par me'i dro ba las go bar byed do/ /de ni dro reg ma yin pa la grong reg ma yin pa med pa la </text></item>
<item><p>45b.1</p><section></section><text>yang ma yin no/ /mthun phyogs la med min pa nyid/ /mtshan nyid gcig nyid yin mod kyang / /don du ma la 'jug pa'i rigs/ /gang 'di ltar mthun pa'i phyogs su med pa mi mthun phyogs la med pa nyid do zhes mthun pa'i phyogs la med pa ma yin pa ni mthun pa'i phyogs</text></item>
<item><p>45b.2</p><section></section><text>la yod pa ste/ de gtan tshigs yin pas na byas pa nyid ni/ ji ltar mi rtag pa nyid kyi rtags yin pa bzhin du bdag med pa la sogs pa la yang sbyar bar bya'o/ /'di ltar de bdag med pa la sogs pa la med pa ma yin pa yang bdag med pa la yod pa yin no/ /ci ste yang 'di ni spyi</text></item>
<item><p>45b.3</p><section></section><text>las the tshom du 'gyur ba yin no zhe na/ byas pa nyid spyi yin yang rtag pa dang bdag med pa la sogs pa rnams la bum pa la sogs pa bzhin du the tshom du 'gyur ba ni ma yin no/ /spyi las rjes 'gro blun po min/ /spyi thams cad the tshom gyi rgyu ma yin te/ bum pa ni byas pa nyid</text></item>
<item><p>45b.4</p><section></section><text>yin la bum pa ma yin pa la yang mthong ba yin no/ /byas pa nyid mi rtag pa la sogs pa la yang med par mthong ba ni ma yin te/ thams cad du gtan tshigs kyi mtshan nyid dang ldan pa'i phyir rnam par bcad pa las gtan tshigs yin no/ /phyogs kyi chos de nyid rnam pa gsum</text></item>
<item><p>45b.5</p><section></section><text>du dbye ste/ mthun pa'i phyogs la yod pa dang med pa dang yod med gnyis kar ro/ /de bzhin du mthun pa'i phyogs la / /de lta ma yin na de gnyis nyid slar bzlas par 'gyur ro/ /yang de dag re re la yang gsum gsum du dbye bar bya ste/ gang mthun pa'i phyogs la yod</text></item>
<item><p>45b.6</p><section></section><text>pa de nyid mi mthun pa'i phyogs la yod pa dang / med pa dang / yod med gnyis kar ro/ /de bzhin du mthun pa'i phyogs la med pa dang gnyis ka la yang dbye ba de nyid do/ /gang gi tshe 'di ltar mi rtag pa nyid nam mkha' la sogs pa'i phyogs la yod par khas mi len pa de'i tshe mi</text></item>
<item><p>45b.7</p><section></section><text>mthun pa'i phyogs la med pa nyid ces de dang ma 'brel bar ji ltar brjod ce na/ de'i tshe yang the tshom med pa nyid de de med pa yin pa'i phyir de la 'jug pa med pas skyon de med pa nyid do/ /phyogs kyi chos dgu po de dag gi dper brjod rim pa bzhin du bstan par bya ste/ dgu po 'di yang</text></item>
<item><p>46a.1</p><section></section><text>mig dgu la rim pa bzhin bris nas phreng gis gyen mthur la mthun phyogs kyi gsum mo/ /'phred la ni mi mthun phyogs kyi gsum mo/ /phyogs bzhis rang bzhin dang 'bras bu la sogs par shes par bya'o/ /sgra rtag ste/ gzhal bya yin pa'i phyir ro/ /mi</text></item>
<item><p>46a.2</p><section></section><text>rtag ste byas pa'i phyir ro/ /mi rtag pa'i phyir rtsol ba las byung ba'o/ /byas pa'i phyir rtag pa'o/ /rtag ste mnyan bya yin pa'i phyir ro/ /rtag ste rtsol ba las byung ba'i phyir ro/ /mi rtag pa'i phyir rtsol ba las byung ba'o/ /rtsol ba las byung ba'i phyir mi rtag pa'o/ /rtag ste/ reg par bya ba ma</text></item>
<item><p>46a.3</p><section></section><text>yin pa'i phyir ro zhes bya ba rnams te/ de dag gi bsdu ba'i tshigs su bcad pa ni/ gzhal bya byas dang mi rtag dang / /byas dang mnyan bya rtsol las byung / /mi rtag rtsol byung reg bya min/ /de dgu rtag pa la sogs la'o/ /de ltar dbye ba rnams gtan tshigs dang 'gal ba dang / ma nges pa</text></item>
<item><p>46a.4</p><section></section><text>nyid du brjod par bya ste/ der gang mthun phyogs la yod gnyis/ /de med pa la med pa ste/ /de rtags/ gnyis kho na gtan tshigs te/ gang zhig mthun pa'i phyogs la yod pa de bsgrub bya med pa la med pa ste / gang yang mthun pa'i phyogs la med de/ /gnyis bsgrub bya med</text></item>
<item><p>46a.5</p><section></section><text>pa la med pa nyid ni dang po dang tha ma gsum pa'o/ / dbus na mo'i 'di las bzlog pa ni/ 'gal ba ste/ phyin ci log tu sgrub pa'i phyir ro / /de lta bu'i 'gal ba mi mthun pa'i phyogs la yod pa gnyis po ni/ mthun pa'i phyogs la med pa ste/ gnyis pa gsum po'i shar dang / nub</text></item>
<item><p>46a.6</p><section></section><text>na mo'i 'gal ba gzhan yang yod de/ gang bsgrub bya la gnod pa sgrub par byed pa'o/ /dper na tha dad rnams kyi 'dus pa nyid gzhan gyi don sgrub par byed pa nyid la 'dus pa yin pa'i phyir gzhan gyi don sgrub po zhes bya ba lta bu ste/ de ni du ma'i don sgrub pa yin pa'i phyir rtags gnyis po ni </text></item>
<item><p>46a.7</p><section></section><text>khongs su 'dus pa nyid yin pas na dgu po las phyi rol du gzhan pa ma yin no/ /gzhan rnams ma nges pa'o/ /lhag ma rnam pa lnga po ni gtan tshigs sam/ 'gal ba nyid du ma nges pa ste/ the tshom gyi rgyu'o zhes pa'i tha tshig go/ /gtan tshigs la sogs pa 'di dag thams cad</text></item>
<item><p>46b.1</p><section></section><text>la yang / brjod par 'dod pa'i grangs gcig nyid/ /rigs dang rdzas las shes par bya'o zhes bya ba'i tshig gi lhag ma'o/ /gang yang grangs gcig ces pa ni 'dir gang rigs dang mthun par yod pa'o zhes bya ba la sogs pa de brjod par 'dod pa ste/ ci'i phyir zhe na/ 'gal ba</text></item>
<item><p>46b.2</p><section></section><text>dag la the tshom phyir/ /gal te gang phyir 'gal ba mtshan nyid gnyis su brjod pa dag las grangs gcig par ni mthong ba nyid de/ dper na sgra la byas pa nyid dang / mnyan bya dag la rtag pa dang mi rtag pa nyid du the tshom za ba yin no zhe na / de bzhin the tshom rtags nyid las/ /gcig tu</text></item>
<item><p>46b.3</p><section></section><text>nges par mthong ma yin/ /dper na sgra la mig gi gzung bya ma yin pa dang mngon sum pa nyid dag las sgra ni rdzas kyang ma yin la/ las kyang ma yin no zhes nges pa yin no/ /de'i phyir brjod par 'dod pa gcig nyid do/ /gal te 'di ltar brjod par 'dod pa gcig nyid las the tshom dang</text></item>
<item><p>46b.4</p><section></section><text>nges pa gnyis dag tu ni mi 'gyur ro zhe na/ skyon de ni med de/ gang gi phyir/ mtshan nyid gnyis dang ldan pa ni/ /gnyis gnyis su 'dod re re min/ /'dir ni the tshom dang gtan la dbab pa de gnyis ka'i mtshan nyid dang ldan par 'thad kyi kha yar du ma yin no/ /'dir the tshom gyi mtshan nyid</text></item>
<item><p>46b.5</p><section></section><text>ci zhig yin zhe na/ 'gal ba mi 'khrul ba can no/ /re zhig gcig la ni the tshom gyi mtshan nyid med pa nas the tshom gyi mtshan nyid dang ldan pa la 'thad pa yin pa'i phyir gcig nyid yin no/ /de lta na ni mig gi gzung bya ma yin pa nyid dang mngon sum ma yin pa nyid dag dang ldan pa'i gtan</text></item>
<item><p>46b.6</p><section></section><text>tshigs kyi mtshan nyid ji skad brjod pa ltar yin gyi kha yar ba la ni ma yin no/ /gal te 'di ltar 'gal ba med pa re re zhig gtan tshigs kyi mtshan nyid du rigs kyi/ 'di dper na byas pa'i phyir mi rtag go/ /rtsol ba las byung ba'i phyir mi rtag go zhes bya ba lta bu du ma las ji ltar nges par skye zhe</text></item>
<item><p>46b.7</p><section></section><text>na/ du ma yin yang mi 'gal na/ /shin tu bar yang gcig la 'jug /'dir ni du ma yin yang don gcig byed pa'i phyir gcig nyid do zhes pa 'gal ba med de/ dper na don gcig brjod par 'dod pa po rnams na re 'di la ni kho bo cag gcig pa yin no zhes brjod pa bzhin no/ /gal</text></item>
<item><p>47a.1</p><section></section><text>te gang du 'di ltar gnyis kyi don du ma byed par gyur pa ni dper na byas pa'i phyir mi rtag go/ /sdug bsngal ba'i phyir bdag med do zhes bya ba lta bu'o/ /de la ni 'gal ba mi 'khrul ba can bzhin the tshom du thal bar 'gyur ro zhe na/ de ni yod pa ma yin te/ de la ni re res</text></item>
<item><p>47a.2</p><section></section><text>kyang don du ma byed pa'i phyir sngar bzhin gcig ma yin pa la 'jug pa shin tu yang rigs so/ /gal te gang du 'di ltar bsgrub bya du ma gtan tshigs tha dad kyis sgrub par byed pa ni dper na yan lag las yan lag can gzhan yin te/ the tshom dang gtan la phebs pa'i phyir ro zhes bya ba lta bu'o</text></item>
<item><p>47a.3</p><section></section><text>zhe na/ de la yang phan tshun du brten pa la ltos nas gnyis ka la zhugs pa'i gzhan nyid gtan tshigs gcig pa nyid yin no/ /bsdus na ni gtan tshigs kyi mtshan nyid dang ldan pa gnyis ka sgrub pa yin pas na nyes pa med do/ /gal te rnam pa bzhi po the tshom gyi gtan tshigs su 'gyur ba ni</text></item>
<item><p>47a.4</p><section></section><text>gnyis ka la yod pa'i phyir yin na/ 'o na mnyan par bya ba nyid ji ltar yin zhe na/ thun mong ma yin pa'i phyir ro/ /gang thun mong ma yin pa'i bsgrub par bya ba'i chos dang cig shos des tha dad pa'i dngos po thams cad bsus pa'i phyir de la the tshom gyi gtan tshigs te/ de dang ldan pa des</text></item>
<item><p>47a.5</p><section></section><text>bsdus pa'i phyir ro/ /gang mtha' gcig las kyang ma log pa ste/ thun mong du rnam par ma bcad pa'i gtan tshigs de ni de dag nyid la'o zhes gnyis ka dang mi 'gal bas na the tshom gyi gtan tshigs nyid do/ /gang 'dir gnyis ka'i cha la nges pa ste gtan tshigs de gzhan las log</text></item>
<item><p>47a.6</p><section></section><text>pa'o zhes pa 'di khyad par ro/ /gal te gang gi tshe sgra rtag par khas len pa de'i tshe 'di gtan tshigs nyid du 'gyur ro zhe na/ gal te 'di la byas pa'i phyir zhes pa la sogs pa mi rtag pa nyid kyi gtan tshigs su nam yang mi ston na'o/ /gnyis ka dmigs pa'i don ltar na ni 'gal ba'i</text></item>
<item><p>47a.7</p><section></section><text>don yin pa'i phyir the tshom gyi gtan tshigs so/ /'di yang de nyid nges pa ni rjes su tshol ba po rnams kyi mngon sum dang ldan pa'i phyir ro/ /'di'i bsdu ba'i tshigs su bcad pa ni/ gang dag thun mong min pa dang / /spyi dang 'gal ba min 'khrul pa'i/ /chos rnams thams cad du de</text></item>
<item><p>47b.1</p><section></section><text>la/ /the tshom bskyed pa'i rtags rnams yin/ /phyogs kyi chos dang ldan gang la/ /shes 'dod bzlog pas gnod pa dang / /the tshom nyid du gyur las gzhan/ /gtan tshigs ltar snang yod ma yin/ /gal te 'di ltar 'dod pa la gnod pa byed pa'i 'gal ba de bzlog pa'i</text></item>
<item><p>47b.2</p><section></section><text>gtan tshigs so zhes ji ltar brjod par bya zhe na/ gal te gzhan ma yin pa'i don byed pa nyid gang yin na gang gi phyir mi 'grub par 'gyur/ gal te gzhan gyi don byed pa'i gtan tshigs yod pa'i phyir ro/ /de bzhin du byas pa'i phyir mi rtag go zhes pa la byas pas mi rtag pa 'grub</text></item>
<item><p>47b.3</p><section></section><text>par 'gyur te/ rtags nyid du sgrub pa'i gtan tshigs mnyan par bya ba nyid yin pa'i phyir ro zhe na/ rgal ba 'di ni mi bzad par bkod pa ste/ de la ni rtag pa nyid kyi gtan tshigs dang ldan pa gcig gzung ba'i phyir sgrub par byed pa ma yin pa nyid du 'gyur ro/ /gal te 'di ltar gcig</text></item>
<item><p>47b.4</p><section></section><text>po de la bsgrub bya'i bye brag gis gnyis su rtog par byed de/ dper na mig gi gzung bya ma yin pa nyid dang / mngon sum pa nyid bzhin no zhe na/ de lta na ni 'gal ba mi 'khrul ba can las tha dad par 'gyur ro/ /'di la the tshom ma mthong ngo zhes brtag par mi bya'o/ /'di ltar gzhan gyi</text></item>
<item><p>47b.5</p><section></section><text>don byed pa khyad par can las bzlog pa bsgrub pa'i phyir de ni 'gal ba nyid do/ /de ltar na 'dus pa gzhan gyi don byed pa la 'dus pa ma yin pa rnams kyi don byed par sgrub 'dod pa 'di ni gzhan 'dus pa nyid kyi rtags yin no/ /de'i 'dus pa ma yin pa nyid ni mngon sum mam rjes su dpag pas grub pa ma</text></item>
<item><p>47b.6</p><section></section><text>yin no/ /de yod par ma grub pa'i phyir ro/ /'di ni the tshom ma yin te khyad par can bzlog pa'i gtan tshigs 'di nyid kyis gzhan 'gal ba mi 'khrul ba can nyid las tha dad du phye ba yin no/ /de bzhin du mthong ba la gnod pa ni chos can gyi rang gi ngo bo'i bye brag phyin ci log tu bsgrub pa'i phyir 'gal</text></item>
<item><p>47b.7</p><section></section><text>bar brjod par bya ste/ dper na rtsol ba las byung ba'i phyir sgra ma yin no zhes bya ba dang / mnyan bya ma yin zhes bya ba lta bu'o/ /gnyis ka bsgrub byar 'gyur ba ni chos kyi khyad par du byas pa'i chos can bsgrub bya yin pa'i phyir ro/ /de la gang yang rung ba gcig gam gnyis ka yang rung ste/ rang gi ngo bo</text></item>
<item><p>48a.1</p><section></section><text>bye brag las phyin ci log tu sgrub pa'i phyir 'gal ba nyid rigs pa yin no/ /gnyis ka'i dper brjod bstan par bya ste/ smra ba thams cad brdzun gyi don can te/ mtshon byed yin pa'i phyir rmi lam gyi bya ba'i rnam par rig byed bzhin no zhes bya ba la/ gang de bzhin du</text></item>
<item><p>48a.2</p><section></section><text>smra ba yod na ni smra ba dang smra ba'i bdag nyid yin pa brdzun gyi don can nyid yin pas na spyir bsdoms pa'i don la skur pa btab pa yin no/ /des na de'i rang gi ngo bo dang 'gal ba yin no/ /gal te smra ba nyid brdzun gyi don can ma yin na ni de'i bye brag dang 'gal ba yin no/ /yang brjod pa/ </text></item>
<item><p>48a.3</p><section></section><text>chos dang chos can rang ngo'am/ /de yi bye brag yin yang rung / /phyin ci log tu sgrub pa'i phyir/ /de la gnod pas 'gal ba yin/ /gang du slob dpon gyis/ nang la 'dus bsags nyid ma yin/ /de bzhin gzhan don can ma yin/ /zhes dogs pa bsu ste/ gsungs pa de la 'dus</text></item>
<item><p>48a.4</p><section></section><text>pa nyid ni mig la sogs pa nang gi nyid dang ldan pa'i gtan tshigs su bkod pa'i gtan tshigs kyi mtshan nyid dang ldan pa bkag pa ste/ de ltar na ni gnyis ka mthun phyogs la mi 'grub bo/ /'gal zla'i phyogs la ni gzhan thams cad kyi don byed pa nyid du grub pas na 'gal ba snga ma nyid</text></item>
<item><p>48a.5</p><section></section><text>kyi khongs su 'dus so/ /de nyid gsal bar bya ba'i phyir de dag nyid du don gzhan gyi sgo nas brjod pa/ thun mong dang ni khyad par gyi/ /chos dang bsgrub bya la gnyis so/ /gang bsgrub bya'i chos kyi go byed de ni gsum nyid yin te/ spyi dang / khyad par dang / gnyis ka'i cha shas rnams</text></item>
<item><p>48a.6</p><section></section><text>so/ /rnam pa dgu nyid du phye ba yang gsum po de dag nyid las yin par blta bar bya'o/ /de la dang po gnyis the tshom/ /dngos po kun gyi rang rang gi bye brag tha dad pa la spyi dang khyad par gyi chos can gyi mtha' gcig tu the tshom skyed par byed de/ dper na sgra rtag pa'am mi rtag par grub pa la </text></item>
<item><p>48a.7</p><section></section><text>gzhal bya yin pa'i phyir zhes bya ba dang / de bzhin du mnyan bya yin pa'i phyir zhes pa bzhin no/ /lhag ma ltos nas gsum du phye/ /bsgrub bya la ltos nas gnyis ka'i cha la ni yang dag pa dang / log par rtogs pa dang the tshom gyi gtan tshigs nyid du yin no/ /ci yang rgyu gang</text></item>
<item><p>48b.1</p><section></section><text>gi phyir zhe na/ dang po gnyis mtha' gcig tu the tshom du 'gyur ba ni 'di ltar de dag gnyis ni thams cad kyi/ rjes su zhugs dang ma zhugs las/ /ldog dang rjes 'gro grub min phyir/ /phyogs du ma dag las gcig rnam par bcad pa yang ma yin la cig shos sgrub par gtan la phab pa yang</text></item>
<item><p>48b.2</p><section></section><text>ma yin pa de ni rjes su 'gro ba dang ldog pa dag las yin te/ de dag ni cha shas gcig dang yang ma bral ba yin par rtogs so/ /gal te de lta na ni gcig la nges par zhugs pa dang / log pa'ang min pa rtags su 'gyur/ /'di ltar gnyis ka'i cha la gcig tu nges par zhugs pa ma yin zhing</text></item>
<item><p>48b.3</p><section></section><text>rjes su zhugs pa dang log pa dag ni gnyis ka'i gtan tshigs su 'gyur ro zhe na/ gal te srid du ni 'gyur la/ /gnyis kar 'gyur ba srid ma yin/ /yod pa gnyis ka min pa'ang min/ /gang don gcig la rtag par yang 'gyur mi rtag par 'gyur ba ni mi srid do/ /de bzhin du yod pa'i</text></item>
<item><p>48b.4</p><section></section><text>don rtag pa yang ma yin mi rtag pa yang ma yin pa yang ma yin no/ /gal te 'di ltar ji ltar na gnyis ka'i cha ste 'gal ba'i don du ma la 'jug cing thams cad kyi rjes su 'jug pa ste shes byed kyi rtags su 'gyur zhe na/ /don gzhan rnam par bcad pa'i sgo nas yin gyi de'i khyad par bzung nas ni ma</text></item>
<item><p>48b.5</p><section></section><text>yin te/ 'di ltar de ni/ gang du med de rnam gcod du/ /grub don don bzhin sgrub par byed/ /gcig de gzhan la gnyis su 'jug /gnyis ka'i cha la ni gang la med pa de las rnam par gcod do / /de'i sgo nas bsgrub bya'i rigs mtha' dag gam phyogs gcig la zhugs nas don ji lta</text></item>
<item><p>48b.6</p><section></section><text>ba bzhin du shes par byed pa'i gtan tshigs su brjod pa yin te/ dper na sgra mi rtag ste byas pa'i phyir zhes bya ba dang / rtsol ba las byung ba'i phyir zhes pa lta bu'o/ /de bzhin du ut+pala'i dri bsung ba nyid las dri nyid dang / yon tan nyid dang / brten pa nyid dang / yon tan ma yin pa</text></item>
<item><p>48b.7</p><section></section><text>nyid la sogs pa nyid du 'grub pa yin te/ dri nyid la sogs pa med pa la ma mthong ba'i phyir ro/ /de lta ma yin te/ gal te zhugs pa bzhin grub na/ /dkar gzugs yon tan brten pa las/ /rim pa bzhin du bzlog rim la/ /gsum gnyis gcig tu rtogs par 'gyur// </text></item>
<item><p>49a.1</p><section></section><text>gcig gi tshig tu smos pa ni gcig tu ma bsgrubs pa 'gal ba mi 'khrul ba can yin pas the tshom gyi gtan tshigs nyid du shes par bya ba'i don du ste 'di ltar spyi rtag par khas len pa la mnyan bya nyid dang byas pa nyid kyi sgra la ci 'di rtag pa yin nam/ 'on te mi rtag</text></item>
<item><p>49a.2</p><section></section><text>pa yin zhes the tshom gyi gtan tshigs su 'gyur ba lta bu'o/ /ci ste gcig gi tshig tu bstan pa'i phyir/ /gcig nyid du go bar bya'o zhe na ma yin te/ 'gal ba rnams gcig la brjod par mi 'dod pas so/ /byas pa nyid dang brtsal ma thag tu 'byung ba nyid ni gnyis po gcig la</text></item>
<item><p>49a.3</p><section></section><text>gtan tshigs nyid du 'gyur ba yin te/ dper na bslang ba'i rnam pa dang bya babs pa gnyis gcig tu 'dus pa las mtho yor du shes pa lta bu'o/ /de ni bsgrub bya bzlog pa la/ /'gal ba/ de nyid gnyis ka'i char rnam pa gnyis su 'jug ste/ de rnam par bcad ste bsgrub par bya ba'i</text></item>
<item><p>49a.4</p><section></section><text>don du gzhan la zhugs pa'i phyir bzlog pa sgrub pa yin te/ dper na gtan tshigs de dag nyid las rtag pa yin no zhes sgrub par byed pa lta bu'o/ /'di la yang rtag pa bkag pa'i sgo nyid nas bzlog pa sgrub par byed do/ /gal te 'di na me yod pa'i phyir grang ba'i reg pa yod do zhes bya ba</text></item>
<item><p>49a.5</p><section></section><text>'di ji ltar 'gal bar 'gyur zhe na/ ji ltar na mi 'gyur te/ gang gi phyir grang ba'i reg pa bkag pa tsam gyis dro bar mi 'grub pa'i phyir ro zhe na/ gal te dro bar mi bsgrub tu chug na yang grang reg ma yin pa ni 'grub pa nyid do/ /de lta na ni gang gi tshe mes dro reg ma yin pa'i 'gal ba bsgrub pa</text></item>
<item><p>49a.6</p><section></section><text>nyid kyis dro ba'i reg pa grub par brjod pas don gyi shugs kyis grang reg ma yin par grub pa'i phyir 'gal bar brjod pa la 'gal ba med do/ /ci ste byas pa nyid ni rtsol ba las byung ba dang ma byung ba gnyis ka dang tha mi dad pa yin la/ tha mi dad thams cad las ma log par zhugs pas mi rtag</text></item>
<item><p>49a.7</p><section></section><text>pa nyid rjes su zhugs pa'i shes pas ni rtag pa bkag pa la mi ltos pa yin no zhe na / gal te gang zhig gang la zhugs pa de ni rjes su zhugs pa'i shes pa'i bye brag de rnam par gzhig pa'i sgo nas byed par nus na ni de ltar 'gyur ro/ /gang du zhugs pa ni/ de'i bye brag la rmongs pa'o/ /dper</text></item>
<item><p>49b.1</p><section></section><text>na byas pa nyid rtsol ba las byung ba dang / ma byung ba gnyis ka la zhugs pa'i phyir gnyis kar sgra la the tshom gyi gtan tshigs yin te/ gal te byas pa'i phyir rtsol ba las byung ba'o zhes sgrub pa'am/ yang na byas pa yin pa'i phyir rtsol ba las ma byung ngo zhes sgrub kyang rung ngo / /de bzhin du rtsol</text></item>
<item><p>49b.2</p><section></section><text>ba las byung ba nyid las yon tan nam yon tan ma yin par sgrub pa yang ngo / /gal te de lta na ni byas pa'i phyir mi rtag go/ /bdag med do zhes bya ba yang the tshom gyi gtan tshigs su 'gyur te/ gnyis ka la yod pa'i phyir ro zhe na/ gal te mi rtag pa dang bral ba'i bdag med pa la byas pa yod</text></item>
<item><p>49b.3</p><section></section><text>par 'gyur na ni de lta bu nyid du 'gyur ro/ /de lta na phan tshun log pa nyid las 'di'i khyad par du 'gyur ro/ /de'i phyir sgra la byas pa nyid mi rtag pa dang bdag med pa la sogs pa mthong ba'i phyir dang / de med pa la ma mthong ba'i phyir spyir yang nges pa'i gtan tshigs yin no/ /phan tshun log pa la</text></item>
<item><p>49b.4</p><section></section><text>zhugs na ni the tshom gyi gtan tshigs yin no/ /rtag pa bkag pa spangs pa'i mi rtag pa nyid gzhan ni yod pa ma yin no/ /gang rigs mthun mtha' dag las log pa de'i sgo nas bsgrub bya la shes pa 'jug par byed pa de dag ni rigs kyi/ 'dir gor ma chags par mthun phyogs mtha' dag la yod</text></item>
<item><p>49b.5</p><section></section><text>pa'o zhes pa ni ma yin zhing / thams cad la yod par 'dzin pa yang mi srid do/ /gtan tshigs la ni rang dang 'brel pa bor nas gzhan du rtags can gyi shes pa bskyed pa'i nus pa yang yod pa ma yin no/ /'dir yang gcig lta bu'i dbang du byas nas rig par bya ste/ 'di ltar ngag gi rnam</text></item>
<item><p>49b.6</p><section></section><text>par rig byed kyi sgra'i byas pa las rang gis kun nas slong ba'i shes pa mthong ba'i phyir lus kyi rnam par rig byed bzhin rtsol ba las byung ba nyid go bar byed do/ /de ltar na dang po gnyis yin pas gcig nyid 'dzin pa'i bya ba can yin no/ /der yang ni chos gzhan bstan pa las gyur pa nyid kyi des pa yin gyi/ </text></item>
<item><p>49b.7</p><section></section><text>der ni nyid kyis nges par bskyed pa ni ma yin no/ /spyi dang khyad par gyi chos dag ni rnam par ma bcad pa'i gtan tshigs yin pa'i phyir de nyid chos gzhan nges par byed pa'i gtan tshigs yin no/ /gnyis ka'i cha ni gzhan las rnam par bcad nas gang na the tshom yod pa de na gzhan dang</text></item>
<item><p>50a.1</p><section></section><text>ldan na nges pa'i gtan tshigs yin te/ 'di ltar 'greng ba dang bya babs pa las mtho yor du rtogs pa mthong ba ni kha yar ba las nges par mi nus pa'i phyir ro zhes bya ba dang / rang gis kun nas slong ba dang byas pa dag las so zhes bya ba ni sgra rtag par smra ba rnams la'o/ /de'i phyir</text></item>
<item><p>50a.2</p><section></section><text>'dir gcig nyid gzung bar bya'o/ /de ni gang zhugs pa nyid la ltos nas the tshom skyed par byed de/ dper na ci sgra 'di byas pa'i phyir bum pa bzhin rtsol ba las byung ba yin nam/ yang na glog la sogs pa bzhin ma yin zhes 'gyur gyi nam mkha' la sogs pa bzhin nam zhes sbyor bar byed pa ni ma</text></item>
<item><p>50a.3</p><section></section><text>yin te/ 'di ltar byas pa nyid nam mkha' la sogs pa rtag pa nyid las rnam par bcad nas mi rtag pa la the tshom gyi gtan tshigs su 'gyur ro/ /don gzhan rnam par bcad pa'i gtan tshigs gzhan gyis yongs su gyur pa'i de la the tshom du gyur pa ni ma yin no/ /ma yin par dgag pa la yang de bzhin</text></item>
<item><p>50a.4</p><section></section><text>du sbyar bar bya'o/ /gal te 'di rtag pa ma yin la mi rtag pa'o zhes brjod pa yin te/ de lta ma yin na bum pa la sogs pa rang rang gi tshig brjod pa nyid du 'gyur ro/ /'di la yang med par dgag pa las khyad par du bsgrub par bya rgyu'i bya ba rtag pa rnam par bkag pa dang sbyar ba yin no zhes brjod par</text></item>
<item><p>50a.5</p><section></section><text>bya ba ni ma yin no/ /rtag pa zhes ni ma yin no/ /dper na sgra rtag ste reg bya ma yin pa'i phyir zhes ni ma yin no zhes bya ba lta bu 'di la ni the tshom la ltos nas bkag pa yin la snga ma ni bzlog pa la ltos nas yin no/ /gang gi tshe rtag par khas mi len pa de'i tshe yang gzhan gyis kun tu brtags pa la</text></item>
<item><p>50a.6</p><section></section><text>ltos nas shin tu mthar gnas pa bkag ste/ 'di'i dus na yod bzhin pa'i sngon dang phyi mthar gnas pa ma yin pa la mi rtag pa yin no zhes brjod pa la nyes pa med do/ /gal te 'di ltar lus can ma yin pa'i phyir rtag pa'i zhes bya ba lta bu thams cad du bsgrub par bya ba gnyis ka'i cha la ltos pa rnam</text></item>
<item><p>50a.7</p><section></section><text>pa gsum pa 'di ci ltar rnam par gcod pa'i gtan tshigs yin zhe na/ 'di yang gang la ltos pa'i the tshom gyi gtan tshigs de gzhan las rnam par bcad pa yin te/ 'di ltar gnyis ka la zhugs pa nyid kyang nam mkha' la sogs pa dang / las la sogs pa la ltos nas the tshom du ma yin gyi</text></item>
<item><p>50b.1</p><section></section><text>rdul phra rab dang bum pa la sogs pa la ltos nas ni ma yin no/ /de'i phyir bsgrub bya 'di la chos gzhan lus can las rnam par bcad pa'i gtan tshigs yin no/ /'di ltar sgra lus can ma yin pa'i phyir bya ba dang bral ba'o zhes bya ba dang / bya ba dang bcas pa'o zhes bya ba lta bu rtag pa dang mi</text></item>
<item><p>50b.2</p><section></section><text>rtag pa thams cad las log pa'i rtags nyid ni ma yin no/ /'di ni bsgrub bya gnyis ka'i cha la ltos nas yang dag pa dang / log pa dang / the tshom gyi gtan tshigs so zhes brjod pa yin no/ /gtan tshigs de'i gzugs brnyan dang bcas pa brjod do/ /da ni gzhan gyi 'dod pa la</text></item>
<item><p>50b.3</p><section></section><text>dpyad par bya ste/ de la re zhig rtsod pa sgrub pa ni / de mthun med la med pa yi/ /chos can rtags shes pa de la/ /de mthun med med pa pa nyid/ /ces sbyor thun mong min rtags 'gyur/ /gal te re zhig de dang mthun pa med pa nyid do zhes nges par gzung ba 'di byed pa'i ltar na mnyan bya</text></item>
<item><p>50b.4</p><section></section><text>yin pa'i phyir rtag pa'o zhes bya ba 'di gtan tshigs su thal bar 'gyur ro/ /de ni rtag pa nyid med pa'i bum pa la sogs pa ma mthong bas so/ /med pa nyid las nges par gzung / /khyab mnyam 'ba' zhig rtags su 'gyur/ /de dang mthun pa med pa kho na la med pa'o zhes pa 'di la khyab</text></item>
<item><p>50b.5</p><section></section><text>mnyam so sor yod pa'am yin pas / mnyan par bya ba nyid rtags su thal ba'i nyes pa ni med mod kyi/ 'on kyang med pa kho na la med pa'o zhes nges par bzung ba de'i phyir khyab mnyam por yod pa kho na gtan tshigs su 'gyur te/ de la byas pa kho na mi rtag pa go byed du 'gyur gyi rtsol ba las byung ba nyid</text></item>
<item><p>50b.6</p><section></section><text>ni ma yin par 'gyur ro/ /de ni mi rtag pa dang khyab mnyam pa ma yin te/ de med pa yang mi rtag pa mthong ba'i phyir ro/ /de mthun nyid ces 'dod ma yin/ /ci ste de dang mthun pa nyid/ /ces nges par bzung bar byed na de dang mthun pa kho na dang lhan cig tu rgyu bar byas pas na thal bar 'gyur ba snga ma</text></item>
<item><p>50b.7</p><section></section><text>gnyis po med pa ni bden mod kyi/ 'on kyang de lta na ni chos gang bsgrub par bya ba'i rigs dang mthun pa kho na med par mi 'byung ba ni 'gal ba yang yod pa ma yin te/ gcig la'ang rnam pa du ma mthong / /gtan tshigs gcig la'ang du ma med na mi 'byung bar mthong ste/ dper na byas pa nyid ni</text></item>
<item><p>51a.1</p><section></section><text>mi rtag pa dang bdag med pa la sogs pa med pa med pa yin no/ /de'i phyir nges par bzung ba gsum ga skyon can yin no/ /yang de dang mthun pa dang lhan cig tu rgyu ba'i gtan tshigs khas blangs nas dpyad par bya ste/ ci re zhig 'dir ji ltar bstan pa de bzhin mtshan nyid rjod</text></item>
<item><p>51a.2</p><section></section><text>par byed dam/ yang na yang dag pa'i don ji ltar yod pa ltar yin/ de las cir 'gyur zhe na/ de'i bdag nyid kyis ston zhe na/ gtan tshigs brjod pas nus ma yin/ /'dis ni brtsal ma thag tu byung ba'i phyir zhes pa bsgrub bya med na mi 'byung ba nyid du bstan par mi nus so/ /ci ste/ yang</text></item>
<item><p>51a.3</p><section></section><text>dag don bzhin na/ ci ste 'di yang dag pa'i don ji ltar yod pa ltar mtshan nyid rjod par byed do zhe na/ de lta na yang / rnam pa gang gis gang la zhes ma brjod/ /gal te gtan tshigs rang nyid kyis ston pa yin na rnam pa gang gis na ji ltar bdag nyid ston par byed de/ gang du yang mthong ba</text></item>
<item><p>51a.4</p><section></section><text>med do/ /shes par byed las 'das pa bzhin/ /don gyi sgrub byed mthong ma yin/ /shes par byed pa'i gtan tshigs kyi rang gi mtshan nyid kyis ma bzung ba'i bdag nyid kyis shes par bya ba'i don shes par byed pa ni med do/ /mig gis gzung bya nyid sogs sgra/ /mi rtag rtags</text></item>
<item><p>51a.5</p><section></section><text>su thal bar 'gyur/ /gal te de'i bdag nyid bzung nas mtshan nyid rjod par byed na ni mig gis gzung bya nyid kyang mi rtag pa nyid dang lhan cig tu rgyu ba'i gtan tshigs su 'gyur ro/ /gal te gang zhig ma bstan pa'i de gtan tshigs ma yin no zhes brjod do zhe na/ ma bstan pa zhes brjod</text></item>
<item><p>51a.6</p><section></section><text>pas de/ ji ltar gang la zhes ma brjod/ /de ltar du brjod pas ni gang gis ji ltar ma brjod pa de gang la gtan tshigs su mi 'gyur zhes ma smras so/ /lhan cig rgyu bas bsgrub bya la/ /ci ste 'di ltar de dang mthun pa med na mi 'byung ba nyid kyi sgo nas bsgrub par bya ba la gang ma bstan pa de'i</text></item>
<item><p>51a.7</p><section></section><text>zhes brjod do zhe na/ de min dpe gnyis las 'gyur bas/ /de dang mthun pa dang lhan cig tu rgyu ba nyid dang / chos mthun pa'am chos mi mthun pa nyid can gyis phyi rol gyi don nye bar bsdus nas dpe gnyis kyis go bar byed do/ /ji ltar brjod pa ji lta bu dag gis na dpes 'brel ba nges par ston</text></item>
<item><p>51b.1</p><section></section><text>pa yin no zhes brjod pa yin no/ /gang zhig gang gis bsgrub bya la ma bstan pa de zhes brjod pa de la dpyad par bya ste/ mi rtag nyid sogs mthong ba ste / /bsgrub byar gzhan dag 'dod dam ci/ /gal te byas pa nyid kyi gtan tshigs kyi sgra mi rtag pa nyid du ston par byed na gzhan ci ma grub/ gang grub</text></item>
<item><p>51b.2</p><section></section><text>pa de'i don du yang dper rjod par byed dam/ bsgrub bya gzhan brjod pa ni ma yin no/ /de ltar na gang ma bstan pa de zhes pa yang rigs pa ma yin no/ /rigs pa can rnams na re chos mthun pa las dpe brjod pa de bsgrub bya sgrub pa'i rtags so zhes pa 'di la/ gal te chos mthun sgrub byed na/ /cha</text></item>
<item><p>51b.3</p><section></section><text>shas ngag min/ gal te chos mthun pa nyid bsgrub bya sgrub pa'i gtan tshigs yin na yan lag ni gtan tshigs ma yin no zhes 'thob par 'gyur te/ tha dad du 'jug pa'i phyir ro/ /lhan cig tu brjod par 'dod pas ni tha dad pa yin yang tha mi dad du 'jug pa rnams nyid kyir 'gyur te dmag la sogs</text></item>
<item><p>51b.4</p><section></section><text>pa bzhin no/ /don gyi dam bca' la sogs pas tha mi dad du 'jug pa ni ma yin te/ don brjod pa ma yin pa'i phyir ro/ /gzhan yang / lnga pa min/ 'dir lnga pa ni mi 'thob ste/ chos mthun pa'i dper brjod pa nyid bsgrub bya sgrub pa nyid yin na ni de nyid de las gyur pa yang ma yin zhing khyad par du</text></item>
<item><p>51b.5</p><section></section><text>byed pa dang / khyad par du bya ba dag tha dad du rjod par byed pa yang ma mthong bas so/ /ngag ces / gal te 'di snyam du gang chos mthun pa las dpe brjod kyi ngag dang phan tshun brgyud pa'i sgo nas yin te/ de bsgrub bya sgrub pa'i gtan tshigs yin no zhe na/ de lta na ni de/ khyad par can du 'gyur/ ci'i</text></item>
<item><p>51b.6</p><section></section><text>phyir zhe na/ chos mthun pa'i dpe brjod pa'i ngag dang shes pa dang 'dod pa la sogs pa las byung ba yin pa'i phyir khyad par can du brjod par bya'o/ /gal te mi bya ste/ 'di ltar/ sgrub byed nyid du mi srid pas/ /bsgrub bya sgrub ces pa'i ngag las shes pa dang 'dod pa la sogs pa mi ston</text></item>
<item><p>51b.7</p><section></section><text>pa de dag ni bsgrub bya sgrub pa ma yin no zhe na/ yang ci bsgrub bya sgrub byed du dngos las 'dod dam/ yang na brgyud pa las kyang 'dod/ /de las cir 'gyur zhe na/ gnyis ka gzhan du 'thob par 'gyur/ /gal te dngos las yin na ni gang nyan pa dang 'brel ba'i dran pa de kho na gtan</text></item>
<item><p>52a.1</p><section></section><text>tshigs su 'gyur ro/ /gal te brgyud pa las yin na yang gang chos mthun pa'i nyan pa'i shes pa de gtan tshigs su 'gyur ro/ /gal te phan tshun brgyud nas bsgrub bya sgrub pa de gtan tshigs yin yang nyan pa'i shes pa la ni thal bar mi 'gyur te/ 'di ltar/ chos</text></item>
<item><p>52a.2</p><section></section><text>mthun gtan tshigs de ma yin/ /ngag de ni chos mthun pa las dper brjod pa ma yin pa'i phyir ro zhe na/ ma yin de la'ang skyon gnyis phyir/ /chos mthun pa las dpe brjod pa la yang dngos las yin nam yang na brgyud nas yin zhes 'gyur ba yin pas gnyis ka ltar na yang skyon</text></item>
<item><p>52a.3</p><section></section><text>can yin no/ /gal te dngos las brjod par 'dod na ni chos dang mthun pa'i shes pa de nyid rtags su 'gyur ro/ /de ni dngos dang brgyud pa las de bsgrub bya sgrub pa yin no/ /ci ste brgyud pa las yin na yang gang nyan pa'i shes pa la sogs pa la thal bar 'gyur ba'i gnas skabs de nyid</text></item>
<item><p>52a.4</p><section></section><text>do/ /de lta na yang skabs su bab pa'i phyir bsgrub bya khyad par can du bstan par mi bya'o zhe na/ gnas skabs de gang yin/ gnas skabs la yang gzhan mi srid/ /gnas skabs kyi phyogs la yang gang chos mthun pa las dper brjod bstan pa de nyid gtan tshigs su 'gyur ro/ /chos</text></item>
<item><p>52a.5</p><section></section><text>mthun pa'i dper brjod pa ni ma yin no zhes gzhan la yang srid do/ /srid du chug chos mthun pa'i ltos pa'i dper brjod yan lag phyi ma bstan pa rnams kyang gtan tshigs su 'gyur ro/ /gal te nyes pa de ni med do/ /dper brjod pa la sogs pa ni gtan tshigs nyid du mi 'gyur te/ rang rang</text></item>
<item><p>52a.6</p><section></section><text>gi mtshan nyid bstan pas gnod pas na'o/ /rang rang mtshan nyid kyis gnod phyir/ /rnam par rtog pa srid ma yin/ /thob pa rnams kyis gcig la gnod pa bzhin du rnam rtog bsdus pa la yang 'gyur ba'i phyir the tshom du 'gyur ro/ /de phyir drug par/ chos mthun pa'i dper brjod pa gtan</text></item>
<item><p>52a.7</p><section></section><text>tshigs su zhes drug par 'gyur te/ dper na gzhan la chos de'i gtan tshigs so zhes pa bzhin no/ /de lta na yang / the tshom yongs su spangs par 'gyur gyi skyon med pa nyid ni ma yin te/ gang gi phyir/ de la yang / khyad par don med par 'gyur ro/ /drug par byas nas kyang bsgrub bya sgrub</text></item>
<item><p>52b.1</p><section></section><text>pa smos pa lhag par 'gyur ro/ /gal te khyad par du byas pa'i don de 'gyur gyi chos mthun pa'i ngag thams cad ni gtan tshigs ma yin no zhe na/ ngag kun mi 'dod zhe na gang / /'dod de khyad par can du gyis/ /gal te chos mthun ngag thams cad gtan tshigs ma yin na yang gang chos mthun</text></item>
<item><p>52b.2</p><section></section><text>pa'i ngag de nyid gtan tshigs ma yin nam/ don gang dag gi khyad par gyis de khyad par du mi byed/ gal te 'di ltar khyad par gyi sgra la mi srid pa'i phyir don du rtogs pa'i don la 'gyur te/ dam bca' ba dang gtan tshigs su 'gal ba'i phyir ro zhe na/ de ltar yang rigs pa ma yin</text></item>
<item><p>52b.3</p><section></section><text>te/ gang gi phyir/ dgos pa med par dngos kyi ni/ /sgra don 'das par 'dod ma yin/ /rgyu mtshan med par dngos kyi sgra'i don la 'das par rigs pa ma yin no/ /de'i phyir chos mthun pa nyid khyad par du bya'o/ /don sgra khyad par du bya ba ni ma yin no/ /de ltar khyad par du ma byas pa ni ji</text></item>
<item><p>52b.4</p><section></section><text>lta ba bzhin du mi sgrub pa'i phyir khyad par du bya ba'o / /ci ste bsgrub bya sgrub par byed par smos pa de nyid de khyad par du byas pa ma yin no zhe na/ de khyad par du byas pa ni ma yin te/ 'di ltar rnam grangs tsam yan lag thams cad bsgrub bya sgrub par byed pa nyid du 'gyur bas na bsgrub bya'i</text></item>
<item><p>52b.5</p><section></section><text>khyad par du byed par ni go bar mi bya'o/ /gal te 'di ltar chos mi mthun par sgrub par byed pa las bzlog pa de bzhin du bsgrub bya sgrub par byed par bzung ngo / /yang sgrub par mi byed pa 'di ji lta bu zhig gtan tshigs ltar snang ba rnams te gang chos mthun pa de ni gtan tshigs ltar snang</text></item>
<item><p>52b.6</p><section></section><text>ba ma yin te/ gtan tshigs nyid do zhes brjod par bya ba yin no zhe na/ de lta bu'i khyad par yang rigs pa ma yin te spyir btang ba la/ dmigs bsal yod par srid ma yin/ /gang 'khrul pa la sogs pa'i chos mthun pa dang chos mi mthun pa ni gtan tshigs ltar snang ba yin gyi</text></item>
<item><p>52b.7</p><section></section><text>de gtan tshigs nyid du bral bar 'gyur ba ni ma yin te/ dmigs kyis bsal ba'i yul la spyir btang ba'i go skabs med pa'i phyir ro/ /sngar dmigs kyis bsal ba bkod pa la phyis spyir btang ba brtag par bya ba'am/ dmigs kyis bsal ba'i yul la spyir btang ba dgod pa ni ma yin no// </text></item>
<item><p>53a.1</p><section></section><text>gzhan yang / der snang gis stong chos gzhan dang / /mtshungs te gtan tshigs nyid du 'gyur / /gal te gtan tshigs ltar snang bas stong pas chos mthun pa dang chos mi mthun pa gtan tshigs yin na sgra rtag ste/ mnyan bya yin pa'i phyir zhes bya ba de dpe dang chos</text></item>
<item><p>53a.2</p><section></section><text>mthun pa de dag gtan tshigs ltar snang ba rnams la mi srid do / /de ni slar sbyor ba'i bum pa la sogs pa'i chos mi mthun pa dang chos gzhan nyid du'ang 'gyur te/ de bzhin du sgra rtag ste/ brtsal ma thag tu byung ba'i phyir glog la sogs pa bzhin zhes pa chos mi mthun pa yang ngo / /chos mthun</text></item>
<item><p>53a.3</p><section></section><text>pa dang chos mi mthun pa de dag gtan tshigs ltar snang ba rnams la mi srid do/ /gzhan dag ni bsgrub byar sgrub par byed pa nyid du snga mas khyad par du byed do/ /de skad du brjod pa ni/ gang chos mthun pa las dper brjod pa ston pa de bsgrub bya sgrub pa'i gtan tshigs yin no/ /gang bsgrub par bya ba</text></item>
<item><p>53a.4</p><section></section><text>dang chos mthun pa la sogs pa de dpe la sogs pa'o zhes zer ro/ /de dag gi ltar na yang drug pa nyid du rig pa'i tshul la the tshom med pa'i don yin zhing / gtan tshigs ltar snang bas stong pa yang gtan tshigs nyid du 'gyur ba'i phyir ro/ /gtan tshigs kyi mtshan nyid du mi rigs so/ / </text></item>
<item><p>53a.5</p><section></section><text>bye brag pa rnams kyi de dang ldan pa'i chos gtan tshigs so zhes rjod par byed do/ /'dir yang gal te de zhes pa'i sgras bsgrub bya brjod pa dang mngon par 'brel bar 'gyur te/ des bsgrub bya nyid la de dang ldan pa'o zhes brjod par 'gyur ro/ /de la yang gal te spyi'am yang na chos sam/ de</text></item>
<item><p>53a.6</p><section></section><text>ste chos can nyid las 'gyur grang / gal te spyi yin na de lta na/ spyi nyid chos su thal bar 'gyur/ /'dir sgra mi rtag go zhes bya ba'i spyi la mi rtag pa'i chos nyid do zhes 'di'i gtan tshigs su brjod par 'gyur ro/ /spyi'i chos gzhan ni yod pa ma yin no/ /rwa can yin pa'i phyir rta</text></item>
<item><p>53a.7</p><section></section><text>yin no zhes bya ba 'di la yang bsgrub par bya ba la spyi nyid kyi chos so zhes byas na gtan tshigs su 'gyur ro/ /ci ste chos yin na ni de'i byas pa nyid la sogs pa mi srid do/ /de ste chos can yin na ni de yang mi 'thad de grub pa'i phyir ro/ /mi rtag pa nyid bsgrub bya yin no zhe na ma yin te/ spyi</text></item>
<item><p>53b.1</p><section></section><text>don bsgrub bya yin pa'i phyir ro/ /mi rtag pa nyid kyi sgra zhes sam/ sgra mi rtag pa nyid do zhes sam/ sgra mi rtag go zhes pa'i spyi'i don de dag ni rnam par bcad pa'i 'bras bu yin pa'i phyir ro/ /de lta na spyi'i don nyid bsgrub bya yin par 'gyur ro/ /chos dang chos can bsgrub bya min/ /de</text></item>
<item><p>53b.2</p><section></section><text>dag bsgrub byar mi srid de / /skyon dang bcas pa'i phyir ro/ /spyi yang ma yin te sngar brjod pa'i skyon nyid do/ /des na sgra'i yon tan du gyur pa nyid ni bsgrub byar 'brel bar 'gyur te/ de la spyi'am chos can nam gzhan la yang gang de dang ldan pa'i chos 'gyur ba med pa'i chos mi rtag pa'o</text></item>
<item><p>53b.3</p><section></section><text>zhes bsgrub byas khas blang bar bya'o/ /de nas sgra nyid de dang ldan pa'o zhes gang de'i chos de gtan tshigs su 'gyur ro/ /de'i yang thun mong pa'i dang khyad par gyi bsgrub bya dang ldan pa'i chos su 'gyur te / khyad par bsgrub bya dang ldan pa'i/ /chos 'thob / bsgrub par bya ba dang ldan</text></item>
<item><p>53b.4</p><section></section><text>pa'i chos nyid do zhes nges par bzung bar byed pa ni gang yang med do/ /don gyi chos can du thal bar 'gyur ba'i phyir ro/ /de ni bsgrub bya dang ldan pa nyid kyi chos so zhes 'brel ba'i phyir de'i chos 'thob par 'gyur ro/ /de lta na yang sgra rtag ste/ mnyan bya yin pa'i phyir zhes pa yang</text></item>
<item><p>53b.5</p><section></section><text>gtan tshigs su 'gyur ro/ /bsgrub par bya ba'i chos mtshungs pa nyid do zhe na ma yin te/ de'i khyad par du byed pa las gzhan la gnyis su 'jug go zhes pa 'dis thun mong du gzhan la 'jug pa ma yin pa'i phyir mtshungs pa ma yin no/ /mi rtag pa tsam nyid bsgrub par bya ba nyid du yin na sgra</text></item>
<item><p>53b.6</p><section></section><text>gzhan gyi'ang de dang ldan pa la bum pa sogs pa'i chos gtan tshigs su brjod par gyur pa'i phyir mig gis gzung bar bya ba nyid kyang gtan tshigs su brjod par 'gyur ro/ /gzhan yang ma nges pa ma nges pa zhes bya ba ni the tshom gyi gtan tshigs te/ 'khrul pa'i gtan tshigs de yang gtan tshigs</text></item>
<item><p>53b.7</p><section></section><text>su 'gyur ro/ /dper na rtag ste/ lus can ma yin pa'i phyir zhes bya ba yang de dang ldan par rtogs par 'gyur te/ rnam pa thams cad du ma 'brel ba nyid do/ /de'i phyir chos mthun pa'i de dang ldan pa ni 'khrul ba'o zhes brjod par bya'o/ /de lta na ni de dang ldan pa'i chos dang mthun pa chos mthun pa</text></item>
<item><p>54a.1</p><section></section><text>yin pas chos gzhan spangs par 'gyur te/ mnyan par bya ba nyid dang / 'khrul pa can gyi chos kyi ngag ma 'khrul bar 'gyur ro zhes nges par bzung ba smras pa'i phyir ro/ /snga ma la ni ji skad brjod pa'i skyon yod pa yin no/ /mkha' sogs yod nyid bsgrub pa yi/ /sbyor</text></item>
<item><p>54a.2</p><section></section><text>ba'ang 'god par mi byed 'gyur/ /de la ni dam bcas pa dang ldan pa'am/ bsgrub par bya ba dang ldan pa'i chos su grub pa yod pa ma yin te/ chos can ma grub pa'i phyir ro/ /de'i phyir sbyor ba yang ma 'brel bar 'gyur bas na gtan tshigs su mi 'thad pa nyid do/ /ser skya ba rnams na re</text></item>
<item><p>54a.3</p><section></section><text>gzhan la bstan par bya ba'i don du rnam par ldan pa dang bsal te 'ongs pa'i bye brag gi rjes su dpag pa rnam pa gnyis te/ de la rnam par ldan pa'i ngag gi dngos po'i yul rnam pa lnga ste/ dam bca' ba la sogs pa'i dbye bas so zhes zer ro/ /de yang rnam par ldan pa dang bsal te 'ongs</text></item>
<item><p>54a.4</p><section></section><text>pa'i sbyor ba dag la gzhan par bya ba dang 'brel ba nyid du spyad par bya'o/ /yan lag thams cad ni gtan tshigs nyid ma yin te/ rnam par ldan pa dang bsal te 'ongs pa'i nang du 'dus pa'i phyir ro/ /de la re zhig gtso bo yod de bsal ba rnams dang rjes su 'gro ba mthong ba'i phyir zhes</text></item>
<item><p>54a.5</p><section></section><text>pa la/ gal te 'dir gtso bo'i yod pa nyid bsgrub bya yin zhe na/ de ma yin te/ tshad ma'i yul ma shes pa'i phyir ro / /spyi'i mtshan nyid ma yin pa'i yul la rjes su dpag pa yod pa ma yin no zhes bstan zin to/ /bsgrub bya'i chos kyang sgrub byed 'gyur/ /bsgrub byar gyur pa'i chos sgrub</text></item>
<item><p>54a.6</p><section></section><text>byed du 'gyur ba'i rigs te/ tha dad du gyur pa med pas so/ /de lta ma yin na ni sreg par byed pa yin pa'i phyir zhes pas kyang sgra mi rtag par grub par gyis shig /gzhan yang / rgyas pa'i ngag yin / ngag rab tu rgyas pa ni sgrub byed kyi gtan tshigs su rigs pa ma yin te / sgrub</text></item>
<item><p>54a.7</p><section></section><text>par byed pa ni bsdus pa'i ngag yin pa'i phyir ro/ /de yang / brjod ma yin/ gang bsdus pa'i ngag de yang gtan tshigs su brjod pa ma yin te/ sgrub byed du ni yan lag thams cad brjod pa yin no/ /der ma bstan pa'i khyad par ni go bar bya ba ma yin no/ /dpe yang gal te gang</text></item>
<item><p>54b.1</p><section></section><text>la bsgrub bya sgrub pa la ston par byed pa yin na ni/ de yang rigs pa ma yin te 'di ltar/ gtso bo rjes 'gro dang ldan min/ /shing gi shun lpags la sogs pa la rigs gcig pa dang ldan pa'i gtso bo ni yod pa ma yin no zhes rig par bya'o/ /yod du chug na yang ma bstan pa la</text></item>
<item><p>54b.2</p><section></section><text>ni rjes su 'gro ba med pa'i phyir dpe ltar snang ba yin no/ /de bzhin du sgrub par byed pa'i don gang yang yod pa ma yin no/ /brjod par bya ba'i cha shas nyid la ni ngag gi cha shas nyid nyams pa yin no/ /gal te brjod par bya ba la nyes pa yod pa ma yin pas gang dag de ston par byed pa de</text></item>
<item><p>54b.3</p><section></section><text>dpe yin no zhe na/ de ma yin te/ de brjod par bya ba nyid skyon dang bcas pa ni ma yin te 'di ltar/ rag kyang / ngag yin yang ni dpe la ni de nyid skyon dang bcas pa yin te/ ngag gis shing gi shun lpags la sogs pa la gtso bo de dang rjes su 'gro ba bstan par mi nus pa'i phyir ro/ / </text></item>
<item><p>54b.4</p><section></section><text>gzhan yang nye bar 'jal mi rigs/ /ngag gi dpe la nye bar 'jal bar yang rigs pa ma yin te/ ngag ji lta ba bzhin du bsgrub par bya'o zhes gcig tu byas pa'i sbyor ba ni med do/ /de bzhin du gtso bo yod pa nyid du bsgrub par bya ba la cha shas kyi mtshan nyid ni rnam pa thams cad du 'brel</text></item>
<item><p>54b.5</p><section></section><text>ba med pa nyid do/ /rtsod pa'i sgo'i phyogs ni 'brel ba tsam du 'gyur te/ rgyu gcig pa nyid tha dad pa rnams kyi bsgrub bya yin no zhes byas nas so/ /de la yang dang po nyid/ dam bca'i don dang 'gal bar 'gyur/ /rgyu gcig pa rnams tha dad yin no zhes pa ni shing gi shun lpags</text></item>
<item><p>54b.6</p><section></section><text>la sogs pa tha dad pa nyid la rgyu du ma nyid khas blangs pa'i phyir dam bca' ba 'gal ba yin no/ /khas ma blangs na yang dpe ni yod pa ma yin no zhes bya ba'i nyes pa yin no/ /ci ste yod pa sngon du song ba can nyid bsgrub par bya ba yin gyi gcig nyid ni ma yin te/ 'di nyid kyi'o zhes</text></item>
<item><p>54b.7</p><section></section><text>bstan pa'i phyir ro zhe na/ rtsod pa med phyir/ rtsod pa med pa'i phyir yang 'bras bu'i rgyu yod pa nyid du ni ma yin te/ de ltar rtsod pa med pa ni mi rigs pa nyid do/ /gzhan du ni gcig nyid ma yin zhing / yod tsam ma min/ yod pa tsam yang bsgrub bya ma yin no zhes brjod do/ /bde ba la</text></item>
<item><p>55a.1</p><section></section><text>sogs pa'i rigs dang rjes su 'gro ba ma yin te/ tha dad shing shun las sogs bzhin/ /gal te de'i rigs kyi rgyu gcig pa nyid bsgrub bya'o zhe na de ni ma yin te/ tha dad rnams la rigs gcig pa nyid dang rjes su 'gro ba med pa'i phyir ro/ /rjes 'gro thams</text></item>
<item><p>55a.2</p><section></section><text>cad sgrub ce na/ /ma yin te/ dpe med pa'i phyir dang / mi rtag pa nyid dang / 'bras bu nyid la sogs pa'i rjes su song ba'i phyir dang / rnam par ldan pa gzhan rnams la yang ma 'brel ba'i phyir ro/ /gtan tshigs la yang skyon gdug pa can ma grub pa dang 'gal ba dang ma nges</text></item>
<item><p>55a.3</p><section></section><text>pa rnams nyid yod de/ re zhig ma grub pa ni rigs gcig dang rjes su 'gro ba med pa'i phyir ro/ /ma yin te/ gang gi phyir tha dad rnams 'bras bu gcig pa de'i phyir/ rigs gcig rjes su 'gro ba can de ltar yang mthong ste/ gzhan du 'bras bu gcig pa nyid/ /med</text></item>
<item><p>55a.4</p><section></section><text>par yang 'bras bu gcig pa nyid snying stobs la sogs pa rnams la rjes su 'gro ba las mthong ngo zhe na/ sgra la sogs pa tha mi dad pa'i 'bras bu de dag ni 'jig rten pa'i mig la sogs pa'i shes pa la sogs pa yang yod pa de'i phyir 'di ma nges so/ /de ltar gzhan yang / nye bar len</text></item>
<item><p>55a.5</p><section></section><text>pa'ang dar 'gyur/ /nye bar len par gyur pa la yang rgyu'i 'bras bu yin pas de'i rigs su rjes su dpag pa'i rigs te yul du gyur pa'i sgra la sogs pa la ni ma yin no zhe na/ ma yin du chug na yang skyes bu la yang yon tan gsum rjes su dpag par thal bar 'gyur te/ rnam par</text></item>
<item><p>55a.6</p><section></section><text>shes pa de ni mthar spro ba la sogs pa'i 'bras bu mthong ba'i phyir ro/ /ci ste phyi rol gyi sgra la sogs par gyur pa la spro ba la sogs pa'i 'bras bu mthong ba yin no zhes brjod par bya'o zhe na/ de ni/ phyi min gnyis kar skyon yod phyir/ /spro ba la sogs pa'i 'bras bu de ni rna ba la sogs pa'i</text></item>
<item><p>55a.7</p><section></section><text>'jug pa tha mi dad pa'am tha dad du 'dzin kyang rung ste skyon can no/ /gal te tha mi dad du 'dzin na ni rang rang gi yul du mngon par zhen pa la gnod do/ /de ste tha dad na ni rigs gcig rjes su dpog pa la gnod do/ /de ni phyi rol gyi sgra la sogs pa rnams kyi 'bras bu ma yin te/ sgra ni 'dus </text></item>
<item><p>55b.1</p><section></section><text>pa las btags pa'i phyir ro/ /rnam pa la sogs pa las la sogs par btags pa bzhin no/ /yang nges par bzung ba'am/ nges par ma bzung yang rung gnyis ka ltar yang ma yin te/ skyon dang bcas pa'i phyir ro/ /gal te rjes su dpag pa de las gcig kho na rigs kyi rjes</text></item>
<item><p>55b.2</p><section></section><text>su 'gro ba'o zhes nges par gzung bar byed na ni/ de sna tshogs kyi rang bzhin nyid la gnod do/ /ci ste nges par gzung bar mi byed na ni bsal te 'ongs pa gzhan nyid med par 'gyur te/ gnyis ka yang nges par gzung bar ma byas pa'i phyir spyi dang bye brag gnyis re re bsal te 'ongs par</text></item>
<item><p>55b.3</p><section></section><text>'gyur ro/ /de dag ni re zhig ma grub pa nyid do/ /rjes su 'gro ba/ khas blangs na yang 'gal ba nyid/ /tha dad pa rnams dang rjes su 'gro ba'i rigs gcig nyid khas blangs kyang gtan tshigs la 'gal ba'i skyon yod pa nyid de/ 'di ltar du ma sngon du song ba can nyid rigs</text></item>
<item><p>55b.4</p><section></section><text>gcig dang ldan par ni ma mthong ngo / /de la shing la sogs pa rnams la gcig nyid grub pa ni med la/ de shing gi shun lpags la sogs pa rnams kyi sngon du song ba can yang ma yin te/ shing la sogs pa'i nye bar len pa yod pa'i phyir ro/ /khas blangs pa'i gtan tshigs</text></item>
<item><p>55b.5</p><section></section><text>la 'gal ba'i skyon 'ba' zhig tu ni ma zad kyi 'di ltar/ ma nges par yang 'gyur/ khas blangs kyang shing la sogs pa shing shun la sogs pa rnams kyi sngon du 'gro ba can nyid kyi gtan tshigs la nges pa'i skyon yin no/ /de lta na ni shing shun dang gyo mo dang kham phor dang rgyan la</text></item>
<item><p>55b.6</p><section></section><text>sogs pa thams cad bde ba la sogs pa'i rigs dang ldan pa dang du ma sngon du 'gro ba can yang yin no/ /de ltar na re zhig gtan tshigs kyi skyon gsum ka'o/ /yang gang gi phyir gcig sngon du song ba can gyi tha dad pa rnams so zhes dam bcas pa de'i phyir/ dpe ni/ bsgrub</text></item>
<item><p>55b.7</p><section></section><text>byas 'phangs 'gyur/ thams cad kyi sngon du gtso bo 'gro ba can nyid du khas blang bar mi bya ste/ shing gi shun lpags la sogs pa'i sngon du shing la sogs pa song bar sbyar bar bya'o/ /de yod min/ dpe de yang yod pa ma yin te/ shing shun la sogs pa rnams tha dad du yod pa'i</text></item>
<item><p>56a.1</p><section></section><text>phyir dang / de dag ni bsgrub par bya ba ni gcig sngon du 'gro ba can yin pa'i phyir ro/ /de bzhin du yan lag lhag ma rnams kyi rnam par ldan pa yang 'brel pa nyid du rigs so zhes rig par bya'o/ /kun gyi rjes thog ma las bsal te 'ongs pa 'grub bo zhes pa la </text></item>
<item><p>56a.2</p><section></section><text>gzhan gyi 'dod pa so sor bkag nas rang gi phyogs yongs su gzung ba'i bya ba ni bsal te 'ongs pa'o zhes grag go/ /so sor 'gegs pa'i thabs ni gnyis te/ dpe dang 'gal ba dang / khas blangs pa dang 'gal ba zhes so/ /de la gzhan gyi phyogs bkag pa tsam gyis ni rang gi</text></item>
<item><p>56a.3</p><section></section><text>phyogs/ grub min/ gzhan phyogs bkag pa tsam gyis rang gi phyogs grub pa ni mthong ngo / /'di ltar 'dir lus can ma yin pa'i phyir sgra rtag go zhes pa ni ma nges pa yin no zhes bya ba tsam gyis gzhan gyi phyogs ma grub par byas mod kyi/ grub min te rang gi phyogs grub pa ma yin</text></item>
<item><p>56a.4</p><section></section><text>no/ /de tsam gyi sgra mi rtag pa grub pa ni ma yin te/ de la yang ma nges pa yin pa'i phyir ro/ /gang du chu klung gang ba la gangs zhu ba la sogs pa'i rgyu mtshan so sor bkag pas char 'bab pa'i rgyu mtshan can du rtogs pa 'di ni bkag pa tsam las ma yin te/ 'on kyang rang gi</text></item>
<item><p>56a.5</p><section></section><text>ngo bo'i khyad par las yin no/ /de ni gangs zhu ba la sogs pa so sor bkag pas chu klung gang ba nyid khyad par du byas pa yin no/ /'o na char 'bab pa'i 'khrul pa so sor bkag pa tsam gyis thog la sogs pa'i rgyu mtshan du yang 'gyur ro/ /'di yang rigs pa ma yin te/ </text></item>
<item><p>56a.6</p><section></section><text>gzhan gyi phyogs 'gegs pa'i thabs ni rnam pa gnyis so zhes bya ba 'di la/ 'gegs pa'i gtan tshigs gnyis ma yin/ /'gegs pa ni thabs gnyis 'ba' zhig gi sgo nas ma yin gyi 'di ltar yan lag ma tshang ba'i skyon bstan pa las kyang ma yin no/ /de ltar re zhig</text></item>
<item><p>56a.7</p><section></section><text>bsal te 'ongs pa'i mtshan nyid rigs pa ma yin no/ /sbyor ba gnyis kyang rigs ma yin/ /ji ltar byas nas she na/ de la re zhig rjes su 'gro ba bsal te 'ongs pa ni gal te med pa gtan nas 'byung ba'i skye gnas med pa'i phyir tha dad du thal bar 'gyur ro zhes bya ba 'dis</text></item>
<item><p>56b.1</p><section></section><text>ni skye gnas sngon du ma song ba can rnams tha mi dad pa nyid du dmigs par thal bar 'gyur zhes byas pa yin no/ /rigs gcig gi rjes su 'gro ba ma dmigs pa yang de las bzlog pa nyid la sgro 'dogs par 'gyur ro/ /de la re zhig skye gnas sngon du song ba can gyi tha mi dad ni</text></item>
<item><p>56b.2</p><section></section><text>'gal yang 'dod pa ma yin la skye gnas sngon du song ba can rnams kyi rigs gcig gi rjes su 'gro ba bstan pa tsam gyis de phyin ci log tu thal bar 'gyur ba yang rigs pa ma yin no/ /tha dad ma bstan pas rigs gcig gi rjes su 'gro bar thal bar 'gyur ba yang</text></item>
<item><p>56b.3</p><section></section><text>ma yin no/ /gal te nyes pa med de/ skye gnas med pa'i phyir gcig nyid du thal bar 'gyur ro zhes brjod do zhe na/ de skad du brjod na rigs par ni ma brjod de tha dad rnams la rigs gcig gi rjes su 'gro ba yod pa ma yin pas gang / thal ba brjod pa ni ci yang ma yin no/ / </text></item>
<item><p>56b.4</p><section></section><text>gal te gcig nyid la mtha' gcig tu nges pa 'gegs pa yin no zhe na/ ma yin te/ de'i yang ma bstan pas na bzlog pa thob par yang 'gyur ro/ /gcig nyid la mtha' gcig tu nges pa yang skye gnas sngon du ma song ba rnams la ma mthong bas na spyi dang bye brag nyid 'thob par</text></item>
<item><p>56b.5</p><section></section><text>'gyur ro/ /sna tshogs kyi rjes su 'gro ba dang bsal te 'ongs pa dag kyang tha mi dad du thal bar 'gyur ro/ /de la mtha' gcig tu nges pa yod pa ma yin pas tha dad du sbyar bar bya ba ma yin no/ /de'i phyir gtan tshigs ma bstan pa tsam gyis de bzlog par thal bar 'gyur ba ni ma</text></item>
<item><p>56b.6</p><section></section><text>yin no/ /bsgrub bya bzlog pa la ni rigs pa yin no/ /'di ltar 'gyur te tha mi dad pa rnams kyi sngon du gcig song ba ni mtha' gcig tu nges pa yin pa'i phyir de las bzlog pa tha dad du thal bar 'gyur ro/ /de lta na yang / rjes thog ma ni bzlog pa la/ /de ltar du gyur na</text></item>
<item><p>56b.7</p><section></section><text>yang rigs gcig pa can rnams kyi sngon du gcig song ba can nyid du rjes su dpog pa la rjes thog ma las med pa sngon du song ba can la sogs pa nyid ni tha dad du thal bar 'gyur te/ rjes thog ma las gcig tu song ba can du rjes su dpag pa ni ma yin no/ /de la yang tha dad du</text></item>
<item><p>57a.1</p><section></section><text>thal bar 'gyur ro / /brjod pa de ni tha dad rnams rigs gcig gi rjes su 'gro ba can du brjod pa'i phyir 'di rnam par ldan pa las tha dad du dbye bar bya ba yin no/ /sbyor ba yang 'di ltar 'thad pa yin te/ gal te bsal ba nyid gcig las skye ba ma yin na</text></item>
<item><p>57a.2</p><section></section><text>skye gnas med pa'i phyir tha dad du thal bar 'gyur te/ rigs gcig pa can med par thal bar 'gyur ro zhes bya ba'i don to/ /'di ltar rigs gcig dang rjes su 'brel ba rnams gcig sngon du 'gro ba can nyid du mthong gi /med pa sngon du 'gro ba can nyid du ni ma yin na / dbang</text></item>
<item><p>57a.3</p><section></section><text>phyug la sogs pa'i sngon du 'gro ba can nyid du yang ma yin no/ /rjes thog ma las bsal te 'ongs par smra ba yang / gcig bsal ba la 'di mi rigs/ /de lta bu'i sbyor ba rigs pa ma yin la med pa las skye ba la rjes thog mas gtso bo las skye ba zhes bya ba yang rigs pa ma </text></item>
<item><p>57a.4</p><section></section><text>yin no/ /gzhan yang / rnam ldan bzhin du lnga nyid min/ /bsal te 'ongs pa rnams kyi lnga nyid ni sbyar bar bya ba yin no/ /de ltar na rjes thog ma'i mtshan nyid las 'brel pa yod pa ma yin no/ /'di ltar gzhan gyi phyogs thams cad bkag pas kun gyi rjes thog ma las gcig</text></item>
<item><p>57a.5</p><section></section><text>nyid bsal te 'ongs pa'o zhes sbyar bar bya'o/ /rgol ba re re bkag pa las/ /gal te rjes thog mar 'dod na/ /rgol ba'i lan la mtha' med nyid/ /bsal 'ongs rnams su thal bar 'gyur/ /zhes bya ba bar skabs kyi tshigs su bcad pa'o/ /de'i phyir sbyor ba'i mtshan nyid</text></item>
<item><p>57a.6</p><section></section><text>mngon par ma 'brel to zhes bya ba de dag gis ni grangs can rnams kyi gtan tshigs mi rigs pa 'ba' zhig tu ma zad kyi/ rnam par ldan pa dang bsal te 'ongs pa yang ngo zhes brjod do/ /gtan tshigs brjod nas gtan tshigs ltar snang ba dpyad par bya ste/ de la re zhig rtsod pa sgrub pa</text></item>
<item><p>57a.7</p><section></section><text>nas/ ma grub pa dang ma nges dang / /'gal ba'i don ni gtan tshigs ltar snang ba'o zhes zer ro/ /de la ma grub pa la sogs pa ni dper ni brjod na mtshan nyid ni ma yin te/ dper na mig gi gzung bya yin pa'i phyir mi rtag go zhes bya ba ma grub pa dang / lus can ma yin pa'i phyir rtag go</text></item>
<item><p>57b.1</p><section></section><text>zhes bya ba ma nges pa dang / bye brag pa rnams kyi dbang po las byung ba'i phyir mi rtag go zhes bya ba 'gal ba gcig dang / grangs can pa'i rgyu la 'bras bu yod pa yin te/ yod pa skye ba'i phyir ro zhes bya ba 'gal ba gnyis pa'o/ /de la yang / ma grub dbye ba brjod ma yin/ /de ni phyogs</text></item>
<item><p>57b.2</p><section></section><text>gcig la rab tu ma grub pa la sogs pa'i dbye ba rnam pa du ma yod pa ma bstan pa yin no/ /'khrul pa la yang brjod ma yin/ /dbye ba ma brjod do zhes bya bar 'gyur ro/ /de ni thun mong min pa'ang yod/ /'gal ba mi 'khrul ba can yang / /kho bo cag gis ji lta ba bzhin du brjod</text></item>
<item><p>57b.3</p><section></section><text>do/ /'gal ba gcig ni mtshungs pa ru brjod do/ /bye brag pa'i spyi dbang po las byung ba rtag pa yin no zhes bya ba ni rtag pa dang mi rtag pa gnyis ka la mthong ba'i phyir 'di ma nges pa nyid yin gyi 'gal ba ni ma yin no/ /gcig ni ma grub thun mong min/ /'gal ba gnyis pa ni/ ma</text></item>
<item><p>57b.4</p><section></section><text>grub pa dang thun mong ma yin pa de / gang gi phyir 'di ltar sngar skyes pa las skye zhing 'byung ba na yod pa ma yin la/ thams cad kyang sngar skyes pa las yod par sgrub pa ni yin zhing / sngar skyes pa las skye zhing 'byung ba yang ma yin no/ /khas blangs na yang de kho na la yod pa yin no// </text></item>
<item><p>57b.5</p><section></section><text>'di 'gal ba ni ma yin te/ bzlog pa mi bsgrub pa'i phyir ro/ /bzlog pa yi ni rgyu mtshan dang / /'dod la gnod byed kyang ma brjod/ /de bas na nyung bar snang ste/ de dag nyid kyi khongs su bsdu bar yang mi nus la gtan tshigs ltar snang ba ma yin te zhes kyang brjod par mi nus te/ </text></item>
<item><p>57b.6</p><section></section><text>bzlog pa dang gnod par byed pa'i gtan tshigs yin pa'i phyir ro/ /rigs pa can rnams ni 'khrul pa dang bcas pa dang / 'gal ba dang skabs dang mtshungs pa dang / bsgrub bya dang mtshungs pa dang / dus las 'das pa rnams ni gtan tshigs ltar snang ba'o zhes zer ro/ /de</text></item>
<item><p>57b.7</p><section></section><text>la 'khrul pa dang bcas pa ni ma nges pa ste/ de ltar na khyad par yod min/ /gang la ma nges pa yin zhe na/ gzhan las khyad par ram/ skabs su babs pa na yod pa ma yin te/ sgra'i spyi dang bye brag la yod pa ni gnyis ka'i yon tan no zhes bya ba lta bu'o/ /ci ste 'di ltar spyi</text></item>
<item><p>58a.1</p><section></section><text>'di ni sgra ma yin te/ gcig tu nges pa 'gegs pa yin pa'i phyir dang / gang de ni bsgrub par bya ba'i rigs nyid du 'gyur te/ de yang 'di gcig tu nges pa 'gegs pa yin no zhe na/ 'di ltar na yang khyad par yod pa ma yin te/ de lta na yang bsgrub bya med pa</text></item>
<item><p>58a.2</p><section></section><text>dang / de las gzhan pa dang / de dang 'gal ba la yang 'jug par don gyis go bar rig par bya'o/ /rnam pa thams cad du 'khrul pa can ma yin no zhes sngar brjod do/ /grub pa'i mtha' khas blangs na ni de dang 'gal ba yin pas 'gal bar 'gyur te/ dper na bye brag pa'i lus can ma</text></item>
<item><p>58a.3</p><section></section><text>yin pa'i phyir rtsom par byed pa ma yin te rdul phra rab rnams bzhin zhes bya ba lta bu'o/ /de bzhin du brtag par bya ba la grub pa'i mtha' dang 'gal bas brjod par bya ba ni sgrub pa'i skyon du 'gyur ro/ /'gal ba gzhan yang 'thob ste/ gtan tshigs ltar snang ba 'ba' zhig tu ma zad kyi 'di la</text></item>
<item><p>58a.4</p><section></section><text>ni lus can yin pa'i phyir zhes bya ba ma grub pa'i don la gtan tshigs kyi skyon dang rtsom par byed pa ma yin zhes bya ba dam bca' ba'i skyon yang yin te/ sngar khas blangs pa dang 'gal ba'i phyir ro/ /ci ste yang de ma grub pa nyid dang 'gal ba nyid gnyis kar 'gyur na ni/ dam bca' ba'i</text></item>
<item><p>58a.5</p><section></section><text>skyon dang 'gal ba nyid dag yin te/ sbyor ba la ni de gnyis ka cig car du 'gal bar 'gyur la de yang cig shos kyi byed pa po la skur pa 'debs par 'gyur ro zhe na/ de lta bur gyur la rag mod/ gal te byed pa po'i sbyor ba bzhin du 'di'i chos gzhan 'gal ba nyid kyis ston par byed</text></item>
<item><p>58a.6</p><section></section><text>na ni der yang ma grub pa nyid du brjod par bya ste/ dam bca' ba'i skyon yang / de bzhin min/ der grub pa'i mtha' las ma grub pa'i don nyid bzhag nas phyogs dang 'gal ba'i skyon gzhan nyid gcig ni brjod du med do/ /byed pa po la chos gzhan rang dbang can dang gzhan dbang la sogs</text></item>
<item><p>58a.7</p><section></section><text>pa las yin pas 'gal ba la sogs pa med pa cig shos kyi sbyor ba ni dper na mda' bsnun no 'di'i bsnun no zhes bya ba lta bu'o/ /gang 'di la grangs can gyis ni 'di skad du brjod do/ /gtso bo ni rgyu ma yin te/ sems pa can ma yin pa'i phyir ro zhes bya ba lta bu'o/ /de la yang</text></item>
<item><p>58b.1</p><section></section><text>bsal ba ni gtso bo las gzhan ma yin pa'i phyir thun mong ma yin pa'o zhes bya ba'i ma nges pa nyid yin no/ /tha dad las gzhan nyid du rjod par byed na ni 'gal ba nyid du 'gyur na 'on kyang / de bzhin min/ de ni kho na zhig sgrub pa'i 'gal ba nyid yin te/ bzlog pa sgrub par byed pa'i</text></item>
<item><p>58b.2</p><section></section><text>phyir ro/ /grub pa'i mtha' dang 'gal ba'i phyir zhes pa ni ma yin no/ /gang la skabs su bab pa de gtan la dbab pa'i phyir nye bar 'god pa ni skabs dang mtshungs pa ste/ dper na bdag ni rtag pa yin te/ lus las gzhan ma yin pa'i phyir zhes bya ba lta bu'o/ /'dir yang lus</text></item>
<item><p>58b.3</p><section></section><text>las gzhan ma yin pa nyid las bdag spyod pa ni ma yin te 'di ltar/ ma nges par 'gyur/ gang gi phyir 'di ltar rtag pa nam mkha' la sogs pa dang / mi rtag pa bum pa la sogs pa gnyis ka la lus las gzhan ma yin pa nyid mthong ba de'i phyir ci 'di rtag pa yin nam/ 'on</text></item>
<item><p>58b.4</p><section></section><text>te mi rtag pa yin zhes dpyod par byed do/ /de'i phyir 'di ma nges pa las tha dad du bya ba ma yin no/ /bsgrub bya dang khyad par med pas sgrub pa'i phyir bsgrub bya dang mtshungs pa ste/ dper na sgra rtag ste reg par bya ba ma yin pa'i phyir blo bzhin no zhes bya ba lta bu'o/ /'dir yang sgra la</text></item>
<item><p>58b.5</p><section></section><text>reg par bya ba ma yin pa'i gtan tshigs grub pa'i phyir / ma grub min/ gang der gtan tshigs ma grub pa ni ma yin no/ /gang las bsgrub bya dang khyad par med pa nyid kyis bsgrub bya dang mtshungs par 'gyur/ 'on kyang 'dir dpe bsgrub bya dang mtshungs par 'gyur ro/ /gzhan</text></item>
<item><p>58b.6</p><section></section><text>du rtog par byed de/ dpe gang la bsgrub byas khyad par du ma byas pa'i gtan tshigs de bsgrub bya dang khyad par med pa yin no zhes yang dag par brtag dpyad byed pa ni gzhi mthun pa rnams 'bru mang po pa'o/ /thams cad du ni 'thob pa ni ma yin no/ /khas blangs nas kyang gtan tshigs ma</text></item>
<item><p>58b.7</p><section></section><text>grub pa ste/ 'di bsgrub bya dang khyad par med pa'i dpe ni ma yin no/ /'on kyang 'di ltar ngag 'dus pa la yin no/ /de'i phyir ma grub pa 'ba' zhig ma yin gyi gtan tshigs ltar snang ba yang yin no/ /de ltar zhe na/ chos gang gtan tshigs nyid du nye bar bstan pa de chos can la ma grub pa'am/ </text></item>
<item><p>59a.1</p><section></section><text>rgol ba dang cig shos las ma grub pa'am/ the tshom za na yang ngo / /dus las nur nas brjod pa ni dus las 'das pa ste/ dper na sgra mi rtag ste/ bum pa bzhin no zhes brjod pa la gtan tshigs ma brjod do zhes smras pa dang byas pa'i phyir ro zhes brjod pa lta bu'o/ / </text></item>
<item><p>59a.2</p><section></section><text>'di yang ma tshang ba brjod pa'am/ nges par bya ba'i don du phyis rjod par byed pa yin yang rung phyis gnyis ka yang gtan tshigs ltar snang bar mi sbyor ro/ /ci'i phyir ma tshang ba bsgrub bya grub pa'i phyir/ gal te re zhig ma tshang ba brjod pa ltar na ni de nyung ba yin pa'i phyir ma tshang ba yin pas</text></item>
<item><p>59a.3</p><section></section><text>yod pa ma yin pa'i phyir gtan tshigs ltar snang ba ma yin no/ /gal te nges par bya ba'i don du phyis rjod par byed na ni de lta na gtan tshigs kyi mtshan nyid du 'thad pa nyid kyis bsgrub bya grub pa yin gyi gtan tshigs ltar snang ba ma yin no/ /gtan tshigs kyi gnas su yod bzhin pa de</text></item>
<item><p>59a.4</p><section></section><text>gtan tshigs ltar snang ba'i mtshan nyid ma yin pa'i phyir 'di gtan tshigs ltar snang ba nyid ma yin no/ /bye brag pa rnams kyi gtan tshigs ltar snang ba ni gsum ste/ ma grub pa dang / ma bstan pa dang / yod pa ma yin par the tshom za'o zhes bya ba'i gtan tshigs las so zhes</text></item>
<item><p>59a.5</p><section></section><text>zer ro/ /ma grub pa ni re zhig gtan tshigs ltar snang ba ma yin no/ /'di ltar dpe la med pa'am/ ma grub pa'i don nyid yin yang rung ste/ gtan tshigs kyi don du'o zhes bya ba ni'am zhes rnam par rtag pa'i sgra yin no/ /de lta na ni dpe la rab tu grub pa yin no/ /ci ste</text></item>
<item><p>59a.6</p><section></section><text>yang bsgrub par bya ba nyid ma grub par brjod do zhe na/ de lta na ni gtan tshigs kyi don du 'gal bar 'gyur/ grub pa sngon du 'gro ba can las bstan par bya'o zhes bya ba 'di la ni 'brel ba'i dus na rab tu grub pa'o zhes brjod par bya'o/ /yod pa ma yin pa ni med la the tshom yang</text></item>
<item><p>59a.7</p><section></section><text>ma yin no/ /rwa can nyid ni grub pa yin pa'i phyir grub par byas nas de la dper brjod pa/ gal te rwa can yin na ni rta'am ba lang gcig yin no zhes bya ba lta bu'o/ /ci ste yang yod pa ma yin pa'i gtan tshigs ni yod pa ma yin pa ste yid gnyis can gyi gtan tshigs ni the tshom</text></item>
<item><p>59b.1</p><section></section><text>du 'gyur ro zhe na/ re zhig yod pa ma yin pa'i gtan tshigs ma yin te/ yod pa ma yin pa tsam ni mi rtogs so/ /de ltar yod pa ma yin pa tsam shes par 'gyur ba ni med kyi 'on kyang bzlog pa yin no/ /de la rwa can las ni rta ma yin gyi/ shes pa skye'i/ de'i shes pa ni ma</text></item>
<item><p>59b.2</p><section></section><text>yin no/ /de'i phyir bzlog pa bsgrub pa'i phyir 'gal ba nyid yin no/ /dogs pa can gyi gtan tshigs ni the tshom du brjod par bya'o/ /ma tshang brjod pa yin/ rwa can yin pa'i phyir ba lang ngo zhes bya ba de dag nyid the tshom gyi gtan tshigs ni ma yin gyi 'di ltar thun mong ma yin pa yang ste </text></item>
<item><p>59b.3</p><section></section><text>dper na rdzas drug la rna bas gzung bar bya ba nyid de ni thams cad la med pa ste yul du ma the tshom gyi gtan tshigs so/ /gal te bye brag gnyis ka la mthong ba'i phyir de spyi nyid yin te/ bsgreng ba bzhin no zhe na/ de mi rigs te gang bzlog pa med pa de ni de ltar snang ba'o/ /rdzas</text></item>
<item><p>59b.4</p><section></section><text>gcig dang ldan pa yin pa'i phyir the tshom du mi 'gyur chug nas la sogs pa la the tshom yin no/ /'di thams cad las log pa mi srid pa'i phyir ro/ /de'i phyir rnam pa kun la the tshom gyi gtan tshigs gzhan thun mong ma yin pa nyid ni mi brjod do/ /de bzhin du 'gal ba dang ma nges pa'i</text></item>
<item><p>59b.5</p><section></section><text>mtha' can du ma brjod do / ji skad du sa la sogs pa 'dus nas lus po brtsams par brjod pa la ci rang rang gi rigs su'am zhes the tshom du 'gyur te/ lnga'i rtags dmigs pa'i phyir dang / rigs mi mthun gyi rtsom pa bkag pa'i phyir ro zhes so/ /the tshom gyi mdo de tsam gyis mi</text></item>
<item><p>59b.6</p><section></section><text>chog go zhes brjod do/ /'dir yang spyir mngon sum pa las yang ut+pala'i dkar po las yon tan nyid dang brten pa nyid dang yon tan med pa nyid rnams la nges par mthong gi the tshom ni ma yin no/ /de'i phyir gang rnam par gcod pa ma yin pa'i gtan tshigs kyi spyi de mngon sum pa nyid du</text></item>
<item><p>59b.7</p><section></section><text>the tshom za'o zhes brjod par mi bya ste de ni nyung ba nyid do/ /gal te yang yod pa'i gtan tshigs med pa dang / the tshom gyi gtan tshigs ni the tshom za ba yin la/ gang bsgrub bya la the tshom za ba dang brjod par ma byas pas na de ltar nyung bar brjod pa yin no/ /dper na 'ga' zhig sgra la</text></item>
<item><p>60a.1</p><section></section><text>mi rtag pa bsgrub pa la mig gis gzung bya ma bstan na ni yul la the tshom du 'gyur ba ste du ba la sogs pa nyid kyis me la sogs pa bsgrub pa bzhin no/ /de ltar na bye brag pa'i gtan tshigs ltar snang ba ni sgrub par dka'o/ /gtan tshigs gzugs brnyan dang bcas pa</text></item>
<item><p>60a.2</p><section></section><text>brjod zin to/ /tshad ma kun las btus pa las gzhan gyi don gyi rjes su dpag pa'i le'u ste gsum pa'o// //tshul gsum rtags shes brjod pa las/ /phyogs kyi chos su legs gnas pa'i/ /lhag ma tshul gnyis su grags pa/ /dpe yis rab tu ston par byed// </text></item>
<item><p>60a.3</p><section></section><text>rtog ge'i bstan bcos rnams su ni phyogs kyi chos nyid tsam gtan tshigs kyi sbyor ba yin no zhes grags te/ dper na 'di byas pa'i phyir zhes pas sgra mi rtag par go bar byed pa lta bu'o/ /mtshan nyid lhag ma ni sbyor ba la ma brjod pas de'i don du dpe brjod par bya'o/ /bsgrub bya'i rjes su 'gro ba'i</text></item>
<item><p>60a.4</p><section></section><text>rtags/ /bsgrub bya med na med nyid gang / /chos mthun cig shos dang bcas gnyis/ dpe la rab tu bstan par bya/ rjes su 'gro ba thams cad du 'gro'o / /gang zhes pa ni brjod par bya'o/ /chos mthun pa ni re zhig sgra mi rtag ste byas pa'i phyir zhes bya ba lta bu'o/ /gal te gang rtsol ba</text></item>
<item><p>60a.5</p><section></section><text>las byung ba de mi rtag par bum pa la sogs pa la mthong ba de bzhin du chos mi mthun pa la yang rtag pa rtsol ba las ma byung bar nam mkha' la mthong ba'i phyir 'dir yang sgrub byed kyi sgo nas bsgrub bya sgrub par brjod par bya'o/ /chos mthun par gdon mi za bar gang rtsol ba las byung ba de mi</text></item>
<item><p>60a.6</p><section></section><text>rtag go zhes bstan na ni chos mi mthun pas kyang gdon mi za bar bsgrub bya med pa la med par ston par 'gyur te/ gtan tshigs de nyid bsgrub bya med pa la med par bstan pa yin no/ /ma yin dgag cing dgag pa dang / /de bzhin mtshan nyid med la yang / /de ltar snga ma ni ma yin</text></item>
<item><p>60a.7</p><section></section><text>par dgag pa yin la phyi ma ni med dgag gi dgag pa yin par brjod do/ /de lta na ni rtag pa chos ma blangs par chos mi mthun pa'i dpe grub pa yin no/ gal te yang ci bsgrub bya dang ldan pa'i gtan tshigs gcig brjod pas gnyis pa bsgrub bya med pa la gtan tshigs med par rgyu gang</text></item>
<item><p>60b.1</p><section></section><text>gis na yin te/ gtan tshigs med par bsgrub bya med pa ni ma yin no zhe na/ de ltar gtan tshigs mthun pa'i phyogs kho na la yod pa ni/ bsgrub bya med pa la bstan par nus kyi bzlog pa las ni ma yin no/ /gal te 'di ltar bum pa dper brjod pa de lta na ni ji ltar gtan</text></item>
<item><p>60b.2</p><section></section><text>tshigs bsgrub bya dang ldan pa de ltar bsgrub bya gtan tshigs dang ldan par 'gyur ro zhe na ma yin te/ brjod par mi bya ba'i phyir te/ bum pa ni gang bsgrub bya'i rjes su 'gro ba can gyis byas pa nyid kyi khyad par du byas pa brjod par bya ba'i phyir ro/ /ngag gi don bstan pa ni nges par bstan pa'i</text></item>
<item><p>60b.3</p><section></section><text>don gtso bo yin no/ /gzhan yang / ma byas pa la rtag pa'am/ /'jig pa las 'dzin 'bras nyid du/ /'dir ni rjes su brjod byas nas/ /ma khyab 'dod min mtshungs rjes 'gro/ /gal te chos mthun pa'i sgo nas gang ma byas pa de rtag go zhes brjod na ni ma byas pa nyid kyis dam ma</text></item>
<item><p>60b.4</p><section></section><text>bcas pa'i rtag pa bsgrub par 'gyur ro/ /de bzhin du chos mi mthun pa'i sgo nas gang mi rtag pa de byas pa'i zhes pa yin na ni de lta na yang mi rtag pa byas pa nyid du bsgrub par 'gyur ro/ /ma khyab pa'i rtsol ba las byung ba nyid la gtan tshigs kyi skyon de dag yod par 'gyur te/ glog la sogs</text></item>
<item><p>60b.5</p><section></section><text>pa rtag pa nyid dang / brtsal ma thag tu 'byung bar yang 'gyur ro zhes pa ni skyon yin no/ /ci ste skyon de yod du chug mod/ gal te bsgrub bya'i go bar byed pa'i rtags khyab par mi ston na ni mi rtag pa las gzhan pa la yang srid pa nyid yin pa'i phyir bsgrub bya med pa la med pa'o zhes brjod</text></item>
<item><p>60b.6</p><section></section><text>par mi bya'o/ /de ste yod pa'i dngos po tsam yin na ni bum pa mi rtag pa nyid kyang rtsol ba las byung ba med na mi 'byung bar 'gyur bas na/ de phyi rol gyi don la ltos pa nyid du ston to zhes ni brjod par mi bya'o/ /khyab pa nyid kyi gtan tshigs bsgrub bya rjes su sgrub po zhes brjod par bya'o/ /'di'i</text></item>
<item><p>60b.7</p><section></section><text>gnas skabs su ni don gyi shugs kho nas bsgrub bya med pa la gtan tshigs med par brjod pa yin pas chos mi mthun pa'i dpe'i sbyor ba ni mi bya'o/ /gang gi tshe dpe gnyis ka sbyor bar byed pa de'i tshe ni mi mthun pa'i phyogs la yod pa tsam bstan pa yin la/ khyab pa ni bsgrub bya med pa la</text></item>
<item><p>61a.1</p><section></section><text>med pa bstan pa yin pas 'di skad du yang bsgrub bya sgrub par byed pa'i rtags chos mthun pa dang bcas pa ston to zhes brjod par mi bya'o/ /de ltar yang gtan tshigs kyi bsgrub bya rjes su sgrub pa'i 'gegs pa'i don du 'gyur gyi don 'gog pa'i don du ni mi 'gyur</text></item>
<item><p>61a.2</p><section></section><text>te/ mthun pa'i phyogs la yod pa dang gnyis ka zhes smras pa'i phyir ro/ /'dir ni gtan tshigs lhag ma bstan par bya ste/ phyogs kyi chos ni gtan tshigs nyid kyis bstan pa'i phyir ro/ /don ni gdon mi za bar mthun pa'i phyogs kho na la yod ces nges par gzung bar bya'o zhe na/ </text></item>
<item><p>61a.3</p><section></section><text>de lta na ni mthun pa'i phyogs kho na la yod ces pas mi mthun pa'i phyogs la mthun pa'i phyogs med pa nyid bkag pa thob par 'gyur ba'i don du 'gyur ro/ /de med pa la med pa med pa nyid la med pa yin gyi mi mthun pa'i phyogs bdag med pa la sogs pa ni ma yin no/ /de bzhin du</text></item>
<item><p>61a.4</p><section></section><text>'dir yang bsgrub par bya ba med pa kho na med pa yin gyi gzhan la ni ma yin no/ /mi mthun pa'i phyogs bsgrub bya go bar byed na ni rag na gtan tshigs du ma 'gal ba dang mi 'gal ba ste/ yod bzhin pa'i 'gal ba dang gtan tshigs nyid du 'chad pa de dag nyid gang 'chad par 'gyur</text></item>
<item><p>61a.5</p><section></section><text>ba'i chos mthun pa'i dpe brjod pa'i ma nges pa nyid du thal bar 'gyur ba yin no/ /de la lus can ma yin pa nyid rtag pa la med pa yang yod pa'i dngos po las so zhes bstan par bya'i gzhan pa dang 'gal ba nyid med pa'i dngos po las so zhes pa ni ma yin no/ /de ltar byas nas</text></item>
<item><p>61a.6</p><section></section><text>rtsol ba las mi 'byung ngo zhes bya ba ni rtsol ba las byung ba dang / mi rtag pa nyid rjes su 'brel ba'i phyir mi rtag pa med pas gtan tshigs med par bstan par bya'o/ /chos mi mthun pa'i dpe ni rtag pa la yod pa ma yin no/ /med pa nyid gtan tshigs su bstan gyi bzlog pa ni ma</text></item>
<item><p>61a.7</p><section></section><text>yin no/ /ma byas pa'i phyir rtag go zhes ma yin du chug /'dir nam mkha' la sogs pa rtag pa nyid du dam bcas pa nyid kyis ma byas pa nyid bsgrub pa yin no/ /de lta na ni gnyen po'i phyogs kyi 'gal ba dang ma nges pa gnyis ka brjod par bya ba'i phyir brjod par mi bya'o/ /re rer brjod</text></item>
<item><p>61b.1</p><section></section><text>pa ni ma yin no/ /der thal bar 'gyur bas so/ /de lta na ni 'jig rten pa'i sbyor ba rjes su bzung nas brjod kyi/ bsgrub par bya ba'i chos ji ltar ba'i gtan tshigs kyi mtshan nyid ni ma yin te/ ma nges par thal bar 'gyur bas so/ /ci yang rnam pa gnyis kyang dpe'i tshig tu bsgrub pa yin</text></item>
<item><p>61b.2</p><section></section><text>nam/ 'on te gzhan nyid gcig yin zhe na/ gtan tshigs yin pa'i phyir rnam pa gnyis nyid do zhes brjod do/ /de lta ma yin na/ thun mong dang ni khyad par nyid/ /'gal ba'ang sgrub byed nyid du 'gyur/ /re rer gnyis ka ma brjod na / /des na dper brjod gnyis su bya/ /gal</text></item>
<item><p>61b.3</p><section></section><text>te chos mthun pa nyid rjod par byed na de med pa la'ang 'gyur ro zhes thun mong pa nyid gtan tshigs su dogs pa skyed do/ /gal te chos mi mthun pa nyid rjod par byed na ni bsgrub par bya ba'i rigs la yang med pas thun mong ma yin par 'gyur ro/ /ci ste gnyis ka rjod par mi byed na ni de la</text></item>
<item><p>61b.4</p><section></section><text>mthun pa'i phyogs la mi 'gyur la/ rigs mi mthun pa'i phyogs la 'gyur ba'i phyir 'gal bar 'gyur ro/ /de'i phyir gdon mi za bar gnyen po'i phyogs kyis 'gal ba dang ma nges pa gnyis ka brjod par bya'o/ /'ba' zhig tu cung zad grub pa nyid du 'gyur ba yin no/ /gang yang</text></item>
<item><p>61b.5</p><section></section><text>rung ba gcig brjod pas kyang sgrub byed du 'gyur te/ sgra bzhin du don gnyis rtogs pa'i phyir gang yang rung ba gcig gis gnyis ka bstan pa'i phyir don gyi shugs kyis gnyis brjod pa yin no/ /don rjes su dpog pa la yang rigs pa de nyid blta'o/ /gang rjes su dpag par bya ba la</text></item>
<item><p>61b.6</p><section></section><text>rtags 'di nges par gzung bar byas nas gzhan la de'i rigs yod pa dran par byas te / med pa la med pa nyid kyis bdag nyid kyis nges par skyed par byed do/ /de nyid kyi phyir/ rang gi nges pa bzhin gzhan la/ /nges pa bskyed par 'dod pa yis/ /phyogs chos nyid dang 'bral pa</text></item>
<item><p>61b.7</p><section></section><text>dang / /bsgrub bya brjod bya gzhan rnams spangs / /'di ltar phyogs kyi chos nyid bstan pa'i don du gtan tshigs kyi tshig yin no/ /de rjes su dpag par bya ba dang / med na mi 'byung ba nyid du bstan pa'i don du dpe'i tshig yin no/ /rjes su dpag par bya ba bstan pa'i don</text></item>
<item><p>62a.1</p><section></section><text>du phyogs kyi tshig brjod do/ /'di rjes su dpog par byed pa'i yan lag gzhan ni yod pa ma yin no/ /des na gzhan gyi shes par 'dod pa la sogs pa'i yan lag nye bar sbyar ba dang mjug bsdu ba dag ni 'dir bsal ba yin no/ /de ltar na ni dpe'i</text></item>
<item><p>62a.2</p><section></section><text>tshig kyang log par thob par mi 'gyur te/ rtags kyi don du bstan pa yin pa'i phyir 'di yang nye bar sbyar ba bzhin du mi brjod par thal bar 'gyur ro zhe na/ de ltar yang ma yin te/ dpe ni rtags las log pa ru/ /brjod par bya ba ma yin te/ /gtan tshigs kyi don ston</text></item>
<item><p>62a.3</p><section></section><text>pa'i phyir/ /nyer 'jal bzhin du don med min/ /mtshan nyid gsum pa'i rtags la bsgrub par bya ba nyid dang / gtan tshigs kyi tshig brjod pa des na gtan tshigs kyi lhag ma bstan par bya ba'i don du dpe'i tshig don dang bcas pa yin no/ /de lta na ni/ rtags kyi</text></item>
<item><p>62a.4</p><section></section><text>'brel ba bsgrub pa'i phyir/ /gal te dper brjod gnyis yin na/ /dpe ni logs gcig nyid du gyis/ /gal te gtan tshigs kyi tshig gis phyogs nyid tsam brjod nas gtan tshigs lhag ma grub par bya ba'i don du dpe'i yan lag gyis shig /de lta yang ma yin ta </text></item>
<item><p>62a.5</p><section></section><text>te/ logs yin 'jig rten dang mtshungs 'gyur/ /de lta na ni 'jig rten pa'i bzhin dpe gtan tshigs dang ma 'brel bar 'gyur ro/ /de dag gis ni dpe brjod la/ /chos mthun 'ba' zhig rjod par byed/ /'jig rten pas ni sbyor ba'i dpe brjod la chos mthun pa 'ba'</text></item>
<item><p>62a.6</p><section></section><text>zhig ston par byed de byas pa'i phyir zhes bya ba bzhin no/ /bsgrub bya sgrub byed nyid spangs nas/ /bsgrub bya sgrub pa'i gtan tshigs so/ /zhes ji skad du brjod pa de sbyor ba la med do/ /de ltar nyer 'jal tsam por 'gyur/ /de ltar sbyor bas gtan tshigs kyi don du ma smos pa'i phyir</text></item>
<item><p>62a.7</p><section></section><text>bsgrub bya la nye bar 'jal ba tsam bstan pa yin/ de bum pa bzhin du byas pa'i phyir mi rtag go zhes bya ba bzhin no/ /ci ste yang chos mi mthun pas bsgrub bya sgrub byed nyid du rjod par byed do zhe na de ma yin te chos mi mthun pas kyang bsgrub bya sgrub pa'i gtan tshigs nyid bstan</text></item>
<item><p>62b.1</p><section></section><text>par mi nus te/ gang gi phyir de la yang / nyer 'jal ldog pa min ched du/ /chos mi mthun pa'i sbyor ba des/ /mi mthun phyogs las stabs gcig ston/ /de la yang rtag par ma byas par mthong zhes 'jig rten pas ma byas pa nyid dang / rtag pa nyid dag</text></item>
<item><p>62b.2</p><section></section><text>stabs gcig tu bsgrub par ston par byed por 'gyur ro/ /bzlog pas ni rtag pa dang nye bar 'jal ba bzlog par bya ba'i don du'o/ /de bzhin du 'dir yang gtan tshigs kyi don las logs shig tu dpe rjod par byed na ni nye bar 'jal ba tsam zhig brjod par 'gyur te 'jig</text></item>
<item><p>62b.3</p><section></section><text>rten pa bzhin no/ /ci ste yang gtan tshigs ma smos kyang 'jal ba smos pa de las kyang bsgrub bya rjes su 'dzin par 'gyur ro zhe na/ de ni ma yin te/ de la yang / ldog pa rnam par brjod pa na/ /bsgrub bya sgrub pa'i gtan tshigs sam/ /de yi khyad par yin yang rung / </text></item>
<item><p>62b.4</p><section></section><text>mtshungs ston thug pa med par 'gyur/ /gal te de ltar nye bar 'jal bar byed na ni ji ltar bum pa byas pa'i phyir mi rtag pa de bzhin du sgra yang ngo zhes bya ba bzhin yang bum pa mi rtag pa nyid du ston pa yang brjod par 'gyur ro/ /sgra'i nges par bstan pa ma grub yang ngo // </text></item>
<item><p>62b.5</p><section></section><text>ci ste bum pa la sogs pa bzhin mi rtag pa yin gyi nam mkha' bzhin du rtag pa'o zhes pa ni ma yin no zhes bsgrub par bya ba tsam nye bar 'jal bar byed de/ des na nam mkha' la sogs pa las byas pa nyid log par nye bar bstan par 'gyur ro zhe na ma yin te/ ci ste bsgrub</text></item>
<item><p>62b.6</p><section></section><text>bya'i bye brag nye bar 'jal bar byed pa'i lta na/ mi rtag ste bum pa la sogs pa bzhin no zhe na / de lta na yang snam bu la sogs pa las log pa'i byas pa nyid brjod par 'gyur ro/ /bsgrub bya rnam pa thams cad dang ldan pa ni ma yin la/ dam bcas pa'i don dang yang 'brel</text></item>
<item><p>62b.7</p><section></section><text>ba ma yin te/ mi rtag pa nyid tsam dam bca' ba yin pa'i phyir ro/ /de ltar nye bar 'jal ba'i don rnams thams cad du mi rigs so/ /gal te yang gtan tshigs ni phyogs kyi chos nyid tsam yin pa'i phyir dpe ni gtan tshigs kyi don las logs shig par 'gyur ro zhe na/ de lta</text></item>
<item><p>63a.1</p><section></section><text>na yang / phyogs kyi chos nyid tsam gtan tshigs/ /yin na 'khrul pa can yang 'gyur/ /gtan tshigs ltar snang ba yang gtan tshigs su 'gyur ro/ /gnyis ka brjod la mi 'gyur zhes/ /'di snyam du yang chos mthun pa 'ba' zhig gi dpe rjod par</text></item>
<item><p>63a.2</p><section></section><text>byed pa de las 'khrul pa can gyi go skabs yod de mi mthun pa'i phyogs la yang srid pa'i phyir ro/ /gang chos mi mthun pa 'ba' zhig rjod par byed pa de la ni thun mong ma yin pa nyid du 'gyur ro/ /gang zhig gnyis ka brjod pa de la ni gang yang mi srid do zhe na/ de la yang yod pa</text></item>
<item><p>63a.3</p><section></section><text>nyid de/ dgu yi nang nas gnyis srid do/ /phyogs kyi chos dgu las dang po dang tha ma gsum pa g.yas phyogs na mo'i dpe gnyis ka brjod kyang 'khrul pa can du yod par srid pa yin no/ /dpe bstan to/ /gtan tshigs bsgrub bya gnyis ka med/ /mi mthun phyogs las med ma</text></item>
<item><p>63a.4</p><section></section><text>byas/ /rjes 'gro phyin log rnam pa gnyis/ /ltar snang rjes 'gro med pa'ang yin/ /de la gtan tshigs med pa sgra rtag ste/ reg par bya ba ma yin pa'i phyir rdul phra rab bzhin no zhes bya ba lta bu'o/ /bsgrub bya med pa ni las bzhin no/ /gnyis ka med pa ni bum pa bzhin no/ /mi</text></item>
<item><p>63a.5</p><section></section><text>mthun pa'i phyogs la zhugs pa ni dper na gang mi rtag pa de reg par bya ba ma yin te/ mthong ba'i las bzhin rdul phra rab bzhin nam mkha' bzhin zhes pa lta bu'o/ /de dag gis ni bsgrub par bya ba'i chos dang ni 'brel na de'i chos su grub pa so sor brjod do/ /nam mkha' la sogs pa</text></item>
<item><p>63a.6</p><section></section><text>rtag pa la khas mi len pa la'o/ /chos mi mthun pa de dag gis ni gang la yang rjes su 'gro ba ma brjod do/ /gtan tshigs 'ba' zhig bsgrub par bya ba'i don de'i mi mthun pa'i phyogs dang lhan cig yod par bstan par bya ste/ rtsol ba las byung bas mi rtag pa nyid rtag pas rtsol ba las ma byung</text></item>
<item><p>63a.7</p><section></section><text>ba ste/ bum pa dang nam mkha' bzhin no zhes bya ba lta bu'o/ /ji skad du/ gcig la rab tu grub na gnyis ka'i dpe'o zhes brjod do/ /de dag gis gnyis ka la yod pa nyid gnyis dang rjes su 'gro ba phyin ci log des dpe ltar snang ba'o zhes brjod do/ /'dir yang / rtags med sogs</text></item>
<item><p>63b.1</p><section></section><text>dang dpe med dang / /rjes 'gro phyin ci log la sogs/ /'brel par ma bstan pa yi phyir/ /nyer 'jal 'brel ba can ma yin/ /zhes bya ba bar skabs kyi tshigs su bcad pa'o/ /rtsod pa bsgrub pa na de dag gi 'brel pa nges par ston pa ni dpe ste/ gang gi bum pa bzhin no zhes brjod</text></item>
<item><p>63b.2</p><section></section><text>pa lta bu'o/ /gang gis 'brel ba mi ston pa ni/ gang rtsol ba las byung ba de mi rtag pa'o zhes 'byung ba lta bu'o / /de lta na yang bum pa bzhin no zhes bya ba de ni mi rigs te/ bstan par bya ba dpe ma yin pa'i phyir dang / de tsam gyis med na mi 'byung ba nyid ma bstan pa'i phyir ro/ / </text></item>
<item><p>63b.3</p><section></section><text>gzhan yang / de dag gi zhes brjod mi bya/ /de'i phyir zhe na/ phan tshun bsgrub bya nyid min phyir/ /med na mi 'byung ba'i 'brel ba nyid de gnyis ka la yod na ni ji ltar rtsol ba las byung ba'i phyir mi rtag go zhes pa bzhin du mi rtag pa'i phyir rtsol ba las byung ngo zhes bya bar 'gyur</text></item>
<item><p>63b.4</p><section></section><text>ro/ /de'i phyir gtan tshigs de nyid bsgrub bya dang 'brel bar ston pa yin no zhes brjod par bya'o/ /chos mthun tsam gyis lhan cig tu/ /rgyu bar ston pa yang ma yin/ /mi rtag pa la brten pa tsam nyid kyis gtan tshigs kyi mi 'khrul ba bstan par nus pa ni ma yin no/ / </text></item>
<item><p>63b.5</p><section></section><text>don gyis gzhan yang brjod ce na/ /'di ltar gang rtsol ba las byung ba de mi rtag go zhes brjod pa'i don gyi shugs kyis rtog pa la med do zhes mchod pa yin no zhe na/ de lta na ni yang / de ltar mi mthun phyogs de brjod mi bya/ /don gyis go na ni bsgrub bya grub pa nyid yin na/ gtan tshigs</text></item>
<item><p>63b.6</p><section></section><text>dang mi mthun pa'i phyogs dag gi med na mi 'byung ba'i 'brel pa zhes bya ba 'dis ci zhig bya/ yid mi 'byung gi 'brel ba de/ /mi mthun phyogs kyis bstan pa na/ /bsgrub bya ma bzung 'ga' yod min/ /'di ltar rtag pa rtsol ba las ma byung ngo zhes sgrub pa'i sgo nas bstan pa rtsol ba las byung</text></item>
<item><p>63b.7</p><section></section><text>ba nyid mi rtag pa nyid la grub pa ni cung zad kyang ma dor ro/ /ci'i phyir zhe na/ gzhan ni de yis sgrub pa'i phyir/ /dam bca' ma yin pa nyid ni/ /des de rtag pa rtsol ba las ma byung ba nyid kyis bsgrubs pa'i phyir rtsol ba las byung ba mi rtag pa sgrub pa 'dis ni cung zad kyang byas pa med do/ /sgrub</text></item>
<item><p>64a.1</p><section></section><text>pa bstan pa nyid kyis kyang / /mi 'dod pa yi rtag pa 'thob/ /gal te 'di ltar rtag pa nyid dang / rtsol ba las ma byung ba dag med na mi 'byung ba nyid du sgrub pa'i sgo nas ston par byed na ni des gdon mi za bar rtag pa khas blang bar bya'o/ /rtsol ba las ma byung ba dang rtag</text></item>
<item><p>64a.2</p><section></section><text>pa dag phan tshun med na mi 'byung bar yang 'gyur ro/ /ji ltar rtag pa rtsol ba las byung ba ma yin no zhes pa bzhin du rtsol ba las ma byung ba rtag pa'o zhes de ltar yang 'gyur te/ de dang mi mthun pa'i phyogs dag phan tshun 'brel bar rab tu bstan pa'i phyir ro/ /de ltar yang 'dod pa ma yin te</text></item>
<item><p>64a.3</p><section></section><text>de dang mi mthun pa'i phyogs dag tu med na mi 'byung ba'i 'brel pa yod pa ma yin no/ /gang gi phyir gnyis ka la ni med na mi 'byung ba'i 'brel pa med pa de'i phyir de dang mi mthun pa'i phyogs dag gis 'brel ba zhes brjod par mi bya'o/ /'di skad du/ blo nyid dang bum pa nyid ces bya ba lta bu</text></item>
<item><p>64a.4</p><section></section><text>ma grub pa'i don nyid ni dpe zhes pa'o zhes brjod pa la/ 'dir 'brel ba tsam brjod pa'i dpe yin pa'i phyir nges par bstan pa sgrub pa'i don du yin pa des na dpe ltar snang ba nyid du rigs pa ma yin no/ /'di skad du gang rtag pa de reg par bya ba ma yin no zhes brjod par bya ste/ 'di dpe ltar snang</text></item>
<item><p>64a.5</p><section></section><text>ba'o/ /reg par bya ba ma yin pa nyid dang / med na mi 'byung ba nyid du bstan par ni nus pa ma yin no/ /gcig pa nyid ni dpe'i skyon ma yin no zhes bstan zin to/ /gcig nyid ma grub pa'i don ni dpe'i nges pa ma yin no zhes kho bos bstan zin to/ /rigs pa can rnams na re bsgrub par bya ba'i</text></item>
<item><p>64a.6</p><section></section><text>chos dang mthun pa las chos de rtogs pa'i dpe dper brjod pa dang / de bzlog pa las de phyin ci log las so zhes zer ro/ /de yang gal te gtan tshigs kyi don las dpe logs shig pa yin na ni dpe gtan tshigs kyi don dang rjes su 'brel bar brjod par mi bya bar 'gyur ro/ /de</text></item>
<item><p>64a.7</p><section></section><text>bzhin du byas pa'i phyir na mi rtag pa ste/ nam mkha' bzhin no zhes bya bar yang dper 'gyur ro/ /de'i phyir bsgrub par bya ba'i chos dang mi mthun pa dang / chos dang mthun pa ni yod pa dang mnyan bya nyid dag la sogs pa la yang yod pa yin no/ /gzhan yang gal te dpes sngon du khyad par</text></item>
<item><p>64b.1</p><section></section><text>du byed na ni bsgrub par bya ba'i chos dang mthun pa dang / chos dang mi mthun par 'dzin pa yin te/ go byed du de mthong ma yin/ /phyi rol gyi don gyi rjes thogs su ma smos pa'i dpes ni bsgrub par bya ba'i chos la go bar bya ba yin no zhes chos de rtogs pa nyid du yang mi 'grub bo/ /ji ste chos de</text></item>
<item><p>64b.2</p><section></section><text>rtogs pa nyid gtan tshigs la sogs pa las phyis khyad par du byed na ni de lta na yang / gnyis ka smos pa don med 'gyur/ /gang 'di chos de rtogs pa'i dpe dag go zhes gnyis ka smos pa 'di don med pa nyid du 'thob par 'gyur ro/ /ji ltar na don med pa'o zhe na chos de rtog pa nyid</text></item>
<item><p>64b.3</p><section></section><text>kyis ni chos mthun pa dang ldan pa'i don gyis bsgrub bya dang de bzlog pa'i chos dang ldan pa nyid 'thob ste/ de las gzhan pa'i chos te rtogs pa nyid ni med do/ /dpe smos pa yang grub pa'i chos de dang ldan par brjod pa ni don gang la 'jig rten pas btags pa'i blo dang mi mthun</text></item>
<item><p>64b.4</p><section></section><text>pa'i dpe yin no/ /re zhig chos de rtogs pa nyid ni rigs pa ma yin te/ rnam grangs kyi phyir yan lag thams cad kyi bsgrub par bya ba'i chos rtogs pa nyid rnam grangs yin pas na de thob par nus pa ma yin no/ /de nyid kyi phyir yang gcig nyid brjod par bya ste bsgrub par bya ba'i chos dang mthun</text></item>
<item><p>64b.5</p><section></section><text>pa'am/ chos dang mi mthun pa las kyang de nyid grub pa'i phyir la de las gzhan pa'i chos de rtogs pa nyid ni med pa'i phyir ro/ /yang na bsgrub par bya ba'i chos dang mthun pa las chos de'i zhes pa ni bsgrub bya'i chos can no zhes bya ba'i tha tshig go zhe na/ de lta na yang gnyis ka las chos</text></item>
<item><p>64b.6</p><section></section><text>can nyid du 'gyur gyi don rtogs pa smos pa las ni ma yin no/ /gal te khyod kyis bsgrub par bya ba dang sgrub par byed pa'i chos dang ldan pa'i dpe las don yin na ni gnyis ka'i chos dang ldan pas kyang ngag gi don mjug bsdus pa las bsgrub par bya ba'i don rtogs par mi nus so zhes sngar brjod zin to/ / </text></item>
<item><p>64b.7</p><section></section><text>'dir yang sgrub par byed pas 'jal bar byed pa nyid la bsgrub par bya ba'i chos thug pa med pa'o zhes brjod do/ /dpe smos pa'i 'bras bu grub pa'i chos sgrub pa'i don du yang ma yin te/ ci'i phyir zhe na/ gzhan las grub phyir 'bras bu bsal bar byed pa'i rgyu las kyang de bzhin du grub po/ / </text></item>
<item><p>65a.1</p><section></section><text>gzhan du na 'dir chos mthun pa'i dper brjod las gang grub pa de 'bras bu ma yin no/ /gzhan dag ni chos de rtogs pa nyid dpe'i dper brjod pa yin no zhes gleng brjod byed do/ /de la yang / bsgrub bya'i chos dang sbyar mi bya/ /rang gi sgras ni bsgrub par bya</text></item>
<item><p>65a.2</p><section></section><text>ba'i chos dang mthun pa dang / chos dang mi mthun pa yang ste/ de go bar byed pa nyid du ma mthong ba'i phyir ro/ /gang la gang gis gang gi gang zhig bsgrub par bya ba'i chos dang sbyar bar mi bya zhe na/ gang chos mthun pa'i dper brjod pa las zhes bya ba 'di la/ dper brjod kyis bsgrub par</text></item>
<item><p>65a.3</p><section></section><text>bya ba'i byas pa nyid la sogs pas chos dang mthun par sbyar bar mi bya'o/ /bum pas ni bsgrub bya'i byas pa la sogs pa chos dang mthun pa bum pa'i bsgrub par bya ba'i chos rtogs pa nyid kyi bya ba dang byed pa po'i 'bral ba las yin gyi/ chos gzhan yod pa la sogs pas bsgrub bya'i</text></item>
<item><p>65a.4</p><section></section><text>chos dang mthun pa ni ma yin no/ /tshig gnyis po yang don gyi dpe brjod du bstan pa'i phyir ngag gi cha shas nyid nyams pa yin pas dper brjod kyang rigs pa ma yin no/ /dpe brjod pa la ltos nas ni/ /de bzhin no zhes nyer sbyor ba/ /bsgrub bya la yang de bzhin zhes/ /nye bar sbyor</text></item>
<item><p>65a.5</p><section></section><text>ba rigs ma yin/ /'di la yang de bzhin no zhes byas pa'i spyi'i nye bar sbyor ba'am de'i bye brag yin yang rung ste/ rigs pa ma yin no/ /thams cad kyi spyi ni de bzhin no zhes bstan par mi nus pa'i phyir ro/ /gal te de lta na yang de la re zhig byas pa ni bum pa lta bu'o zhes sbyor gyi/ nam</text></item>
<item><p>65a.6</p><section></section><text>mkha' la sogs pa lta bur ma byas pa'o / /mi sbyor ro zhe na/ de ni/ spyi nyid gtan tshigs nyid du brjod/ /spyi ni byas pa'i phyir zhes bya ba 'di nyid kyis brjod pa yin te/ sgra'i'o zhes 'brel ba'i phyir ro/ /dpe dang bsgrub par bya ba'i don gcig pa nyid ni ma yin te/ de bzhin du mi rtag</text></item>
<item><p>65a.7</p><section></section><text>pa nyid grub pa zhes phyi rol gyi don nye bar mi sbyor ro/ /de lta ma yin na khyad par med pa'i spyi nyid lan du 'gyur ro/ /ci ste byas pa nyid du grub pa la byas pa 'di bum pa lta bu yin gyi snam bu la sogs pa lta bu ni ma yin no zhes bye brag nye bar sbyar ba yin no zhe na/ de yang rigs pa ma yin te</text></item>
<item><p>65b.1</p><section></section><text>gang gi phyir/ bye brag rang la brten rjes 'brang / /rang la brten par nges pa ni bye brag yin pas bum pa la sogs pa lta bu ni ma yin te/ byas pa sgra ma yin pa las byung ba'i phyir ro/ /de lta na yang nye bar sbyar ba med do/ /chos mi mthun pa'i nye bar sbyar ba ni nam mkha' bzhin du ma byas pa</text></item>
<item><p>65b.2</p><section></section><text>ni ma yin no zhes bya ba lta bu'o/ /de la gal te dgag pa gnyis kas byas pa nyid 'gegs pa tsam du brjod pa yin na ni/ gtan tshigs de'i don du mi 'gyur ro/ /gal te byas pa ni mi 'gegs kyi de dang lhan cig tu rgyu ba'i rtag pa 'gegs pa'i don du yin no zhe na/ de ltar yang ma yin te/ </text></item>
<item><p>65b.3</p><section></section><text>gang gi phyir/ gnyen po'i phyogs dang ldan ma yin/ /gtan tshigs nyid du ma brjod pa'i byas pa'i spyi brjod pa yin te/ dang gi sgra smos pas byas pa nyid yod pas na gnyen po'i phyogs kyi go skabs yod pa ma yin na gang de dgag par bya ba'i don du chos mi mthun pa nye bar sbyor bar byed de ma</text></item>
<item><p>65b.4</p><section></section><text>byas pa dang lhan cig tu rtag pa nyid dgag par bya ba'i don du yang nye bar sbyor bar mi brjod do/ /de lta bas na gnyen po'i phyogs dang ldan pa yin no/ /chos mthun pa'i sgo nas byas pa nyid kyis mi rtag pa nyid rtogs pa ni med do/ /de'i gnyen po'i phyogs rtag pa nyid dang ldan par yod pa</text></item>
<item><p>65b.5</p><section></section><text>gang gis 'gegs par byed/ ci ste yang ma grub pa'i phyir rtag pa nyid la chos mi mthun pa tsam gyis rtag pa nyid 'gegs so zhe na/ de lta na yang / khyad par sgo nas kyang der 'gyur/ /gal te chos mthun pa ma brjod par khyad par gyi sgo nas kyang ste de chos de'i gnyen po'i phyogs dang lhan</text></item>
<item><p>65b.6</p><section></section><text>cig tu rgyu ba 'gegs pa yin par 'gyur te/ dper na mnyan bya yin pa'i phyir sgra mi rtag go zhes pa lta bu'o/ /bum pa la sogs pa mi rtag pa la mnyan par bya ba ma yin pa dang lhan cig tu rgyu ba mi rtag pa nyid bkag pa'i phyir/ mi 'dod pa'i rtag pa nyid grub par 'gyur ro/ /mi rtag</text></item>
<item><p>65b.7</p><section></section><text>pa nyid grub par mtshungs pa'i phyir 'dir yang rtag pa nyid du 'gyur te/ rtsol ba las byung ba'i phyir glog la sogs pa bzhin no zhes chos mthun pas ni 'di la 'ga' zhig kyang rigs pa ma yin te/ gang gi phyir nam mkha' bzhin ma byas pa ma yin pa de'i phyir de nyid rtag pa ma yin pas na'o/ / </text></item>
<item><p>66a.1</p><section></section><text>ma byas pa nyid ni rtag pa nyid kyi gtan tshigs ma yin te/ gang de med pa las rtag par mi 'gyur ro/ /mi rtag pa nyid kyi gtan tshigs lus can ma yin pa la sogs pa yang med pa'i phyir mi rtag pa nyid 'gegs pa yang ma yin no/ /nam mkha' ni ngag gi don la</text></item>
<item><p>66a.2</p><section></section><text>ltos nas nye bar sbyar bar rigs te gang gi phyir ma byas pa las phyi rol du gyur pa'i rtag pa ni cung zhig kyang yod pa ma yin te/ nam mkha' bzhin no/ /mi rtag pa la yang bum pa bzhin no zhes bya ba yin no/ /de'i phyir mi rtag pa'o zhes bya ba nyid kyis nye bar sbyar bar yang rigs pa ma yin</text></item>
<item><p>66a.3</p><section></section><text>no/ /mjug bsdu ba la ni slar gyi tshig mi brjod pa nyid de de la yan lag ma yin no zhes 'chad par mi bya'o/ /bye brag pa rnams ni gnyis ka rab tu grub pa dpe'o zhes zer ro/ /de la yang / mkha' dper brjod pa'i sbyor ba'am/ /ngag gi phyogs gcig nyid kyang min/ /gnyis rab grub</text></item>
<item><p>66a.4</p><section></section><text>pa zhes bya ba la gal te dam bca' dang gtan tshigs dag nam mkha' la grub pa de'i yon tan yin pa'i phyir zhe na ni thams cad nam mkha' dper 'gyur ro/ /ci ste bsgrub par bya ba'i chos de gang la grub pa de nyid do zhe na ni/ de lta na yang ngag gi cha shas nyid mi 'thad de / rjes 'gro</text></item>
<item><p>66a.5</p><section></section><text>rjod par mi byed pa/ /de ni dpe yi gzugs brnyan yin/ /gang du gtan tshigs dang bsgrub bya'i rjes su 'gro ba mi ston pa de ni dpe ltar snang ba'o/ /gnyis ka'i dpe ni snga ma bzhin no zhes sbyar bar bya'o/ /sgrub byed nye bar sbyar don ni/ /rang rgyud yin yang don med 'gyur/ / </text></item>
<item><p>66a.6</p><section></section><text>gal te dpe rang gi rgyud kyi yin na ni gtan tshigs kyi don gyi phyogs gcig ma yin no zhes brjod do/ /de lta bas na sgrub par byed pa nyid mi srid pa nye bar sbyar ba'i don yang ma yin te/ sngar ji skad bshad pa bzhin no/ /tshad ma kun las btus pa las dpe dang dpe ltar snang ba brtags </text></item>
<item><p>66a.7</p><section></section><text>pa'i le'u ste bzhi pa'o// //tshad ma gnyis su brjod pa la kha cig sgra las byung ba yang tshad ma nyid du 'dod do/ /de la/ sgra las byung ba rjes dpag las / /tshad ma gzhan min 'di ltar te/ /rang gi don la bya sogs bzhin/ /gzhan sel sgo nas ston par</text></item>
<item><p>66b.1</p><section></section><text>byed/ /sgra ni yul gang la med na mi 'byung ba'i 'brel pa nyid rab tu sbyor bar byed pa de'i cha nas de'i byas pa la sogs pa bzhin du don gzhan rnam par bcad nas ston par byed do/ /de'i phyir rjes su dpag pa las tha dad pa ma yin no/ /gang la la dag ni thams cad du rigs kyi sgra rang rang gi</text></item>
<item><p>66b.2</p><section></section><text>tha dad pa las yin te/ smras pa rnams la ni nges pa'i don du khyad par gyi sgra yin no zhes 'dzer to/ /de la lan brjod pa/ tha dad rnams kyi rigs sgra med/ /rjod par byed pa zhes brjod par bya'o/ /re zhig rigs kyi sgra yod pa la sogs pa rdzas la sogs pa rnams kyi rjod par byed pa ma yin</text></item>
<item><p>66b.3</p><section></section><text>te/ mtha' yod min phyir/ mtha' med ces bya ba ni/ tha dad pa rnams sgra dang 'brel par byed mi nus la/ 'brel bar ma byas pa'i sgras don brjod pa yang rigs pa ma yin pas rang gi ngo bo tsam zhig rtogs par byed par zad do/ /gzhan yang / 'khrul pa'i phyir/ ji ltar rdzas la yod</text></item>
<item><p>66b.4</p><section></section><text>pa'i sgra 'jug pa de bzhin du yon tan la sogs pa la yang 'jug pas 'khrul pa'i phyir the tshom du 'gyur gyi/ rjod par byed pa ni ma yin no/ /'ga' zhig ni 'di snyam du sems te/ rigs kyi sgra tsam mam/ de dang ldan pa tsam la ni/ 'brel bar sla ba yin pa'i phyir dang / mi 'khrul</text></item>
<item><p>66b.5</p><section></section><text>pa'i phyir ro zhe'o/ /de dag kyang / rigs sam ldan sgra tha dad kyi/ /de la so sor rjod byed min/ de lta na ni rdzas yod do yon tan yod do las yod do zhes tha dad pa'i don gyi rdzas la sogs pa'i sgras gzhi mthun pa nyid du mi 'gyur na/ de ltar yang mthong ba na yod pa'am/ de dang ldan pa la</text></item>
<item><p>66b.6</p><section></section><text>rdzas sam yon tan la ni mi srid do/ /'di ltar rdzas kyi'o zhes brjod par bya'o/ /yang brjod pa/ yon tan dang ni yon tan can/ /brjod pa'i rnam dbye tha dad du/ /nges phyir gzhi dang mthun pa yi/ /rdzas dang sgra dag rab tu grub/ /'brel pa ni 'dir 'brel can gyi/ /chos kyi 'phangs par</text></item>
<item><p>66b.7</p><section></section><text>brjod bya ste/ /de ltas nges byas nas brjod kyi/ /dngos po gzhan gyis sbyar mi bya/ /'brel ba ni gdon mi za bar 'brel par 'gyur ba'i nges pa med de kha bsgyur ba la sogs pa bzhin gzhan gyi gegs byed pa srid do/ /de'i phyir 'brel pa can gyi chos kyis 'brel ba brjod par bya ba yin pa'i</text></item>
<item><p>67a.1</p><section></section><text>phyir rang gi chos kyi ni 'brel pa'i rjod par byed pa'i sgra'o zhes yod pa ma yin par mtshon pas na/ 'di yi rigs kyi sgra yis ni/ /brjod par bya ba nyid mi 'thad/ /la la dag ni khyad par gyi sgra rnams dang gzhi mthun pa yin pa'i phyir dang / 'brel par sla ba'i</text></item>
<item><p>67a.2</p><section></section><text>phyir dang / mi 'khrul pa'i phyir rigs dang ldan pa tsam brjod par bya'o zhes zer ro/ /de la/ rang dbang med phyir de ldan min/ /de lta na yang rdzas kyi rang gi ngo bo tsam yod pa'i sgras khyad par du byas nas rdzas zhes brjod kyi/ dngos su ni ma yin pas des bum pa la sogs pa'i tha dad mi</text></item>
<item><p>67a.3</p><section></section><text>dben pa'i phyir de nyid tha dad pa nyid la gzhi mthun pa yod pa ma yin no/ /med pa dang ma byas pa dag la ni gzhi mthun pa nyid yod pa ma yin no/ /dper na dkar po dang sgra lta bu rang gi yon tan brjod par bya ba la rdzas kyi khyad par du byas nas brjod pa'i phyir ro/ /yod pas rdzas la </text></item>
<item><p>67a.4</p><section></section><text>mngar ba la sogs pa ni mi 'phen no/ /de lta bas na 'dir yang de bzhin du tha dad pa nyid du thal bar 'gyur ro/ /gzhan yang / nye bar brtags phyir/ sgra ni rang gi ngo bo'am rigs su brjod pa de la 'jug cing de dang ldan par nye bar brtags pa yin no/ /gang zhig gang la nye bar</text></item>
<item><p>67a.5</p><section></section><text>brtags pa'i don de ni yang dag pa'i don ma yin no zhes brjod do/ /'dra ba yang / mi srid phyir/ de dang ldan pa yang yon tan gyis 'dra ba la yang shes pa 'pho ba'i 'dra ba yang mi srid la/ yon tan gyis phan btags pa'i 'dra ba yang mi srid pa'i phyir ro/ /ji ltar shes pa 'pho</text></item>
<item><p>67a.6</p><section></section><text>ba mi srid ce na/ nye bar btags pa ni/ 'phangs la rgyal por btags pa bzhin/ /blo yi tshul la tha dad phyir ro/ /dper na gang mi de ni nga rang ngo zhes bran la rang gi sgrar brjod pa ni rgyal po dang bran po la blo mtshungs par skye ba ni ma yin no/ /rigs kyi sgra de dang ldan pa la nye</text></item>
<item><p>67a.7</p><section></section><text>bar btags pa yang / rim gyis rjod par byed pa ni/ /kun da dung sogs dkar po bzhin/ /gang la shes pa mtshungs pa nyid la ni rim gyis brjod par mthong ste/ dper na me tog kun da dang me tog ku mu ta dang / dung gi dkar po'o zhes bya ba bzhin no/ /cig car ba yang rigs de dang</text></item>
<item><p>67b.1</p><section></section><text>ldan pa'i lta bu ste/ shes pa 'pho ba'i dran pa ni yod pa ma yin no/ /yon tan gyis phan btags dngos la/ /blo med par yang 'jug par 'gyur/ /gal te shes bzhin du yon tan gyis phan btags pa las yon tan gyi dngos po de dang ldan par 'gyur ba nyid yin na ni rdzas la 'jug</text></item>
<item><p>67b.2</p><section></section><text>pa'i blo yon tan la 'jug pa'i blo la mi ltos par 'gyur ro/ /shel dmar po'i blo'i dngos po ni rten la ltos pa ma yin te/ rnam par ma sbyangs pa rnams la tha dad pa'i blo med pa'i phyir ro/ /gzhan yang / 'dres pa'i tshul nas thams cad du/ /log pa'i shes par thal bar 'gyur/ /sgra</text></item>
<item><p>67b.3</p><section></section><text>dang shes pa thams cad don dang 'dres pa'i tshul nas ni rnam par bslad pa ste/ de'i phyir shel bzhin du shes pa thams cad don ji lta ba ma yin par 'gyur ro/ /gzhan yang / spyi sogs mang po nyid dang ni/ /cig car 'dzin pa rnams la yang / /phan 'dogs pa ni 'gal bar</text></item>
<item><p>67b.4</p><section></section><text>'gyur/ /gang yang mang po 'dzin par 'gyur ba ni dkar po la sogs pa ni yon tan lta bu ste/ dper na bum pa dang / sa las byung ba dang / rdzas dang / kha ba dang / mngar ba dang / dri zhim pa zhes bya ba la sogs pa de'i tshe yon tan gyis phan 'dogs pa 'gal bar 'gyur ro/ /de'i tshe</text></item>
<item><p>67b.5</p><section></section><text>yon tan gyi tshul nas rdzas dang gcig 'gyur bar ni nus pa ma yin te/ khyad par med pa'i phyir ro/ /yul gcig pa rnams la yon tan gyi tshul nas nyams su myong bar yang nus pa ma yin no/ /lan cig tu bum pa la sogs pa'i dngos po rtogs so zhes pa de la/ gzi ya </text></item>
<item><p>67b.6</p><section></section><text>khra bo thams cad mthong / /ci ste thams cad bum pa yin pa'i phyir zhes pas ni cig car du dus gcig so sor phan 'dogs par byed par 'gyur na bum pa la sogs pa'i dngos po la ni gzung ba med pa'i phyir ro/ /gzi'i khra bo thams cad mthong ba ni dngos po thams cad ni cig car</text></item>
<item><p>67b.7</p><section></section><text>du thob pa yin no/ /de dag tha dad rnams la yang / /de dang ldan pa'i skyon de mtshungs/ /rigs rang ngo bo'am de ldan gyi/ /ngo bo gang las sbyor mi bya/ /tha dad pa'i ngo bo la yang gdon mi za bar brjod pa yin te/ rigs kyi ngo bo tha dad du brjod par bya ba dang / dngos kyi rigs dag</text></item>
<item><p>68a.1</p><section></section><text>la tha dad pa rnams la nye bar btags pa'i zhes de dang ldan pa la brjod pa bzhin du skyon thams cad brjod par bya'o/ /brjod par bya ba'i rigs dag la yang sgra'i rang gi ngo bo sgro btags nas rdzas su brjod pa yin no zhes srid pas rigs dang ldan pa dang rigs kyi</text></item>
<item><p>68a.2</p><section></section><text>ngo bo yod pa la sogs pas brjod pa yin no/ /'dir yang skyon ji ltar srid pa ltar brjod par bya'o/ /de ldan tha dad nyid brjod na/ /de yang sngar nyid bsal zin to/ /rigs kyi sgra ru'o/ /bsal zhes pa ni/ sngar tha dad rnams kyi rigs sgra med rjod par byed ces de dang rigs dang</text></item>
<item><p>68a.3</p><section></section><text>ldan pa la yang brjod pa yin no/ /ci ste yang rigs ni rigs dang ldan pa tsam gyis rjod par byed pa yin gyi tha dad pa'i ngo bor ni ma yin no zhes brjod do zhe na/ gal te de lta na/ de ldan tsam yang 'brel pa'am/ /yod pa yin zhes rnam par dpyad/ /de ldan tsam zhes pa la de dang ldan pa yang dngos po'i</text></item>
<item><p>68a.4</p><section></section><text>rkyen nam 'brel ba'i yon tan du 'gyur ro/ /ji ltar du brjod pa'i bsdu ba dang / byed pa dang / de la phan pa rnams la 'brel par mngon par brjod de/ gzhan la grags pa'i tha dad pa'i dngos po 'khrul pa med par 'brel pa dag las so/ /zhes pa de la yang / rigs sam ldan sgras tha dad</text></item>
<item><p>68a.5</p><section></section><text>kyi/ /don la so sor rjod byed min/ /zhes brjod zin to/ /bum pa sogs kyi de ldan don/ /snam bu sogs pa 'jug min na / /spyi yi don de ji lta bu/ /du ma la 'jug pa'i spyi de yang gang spyi dang ldan pa'i bum pa la sogs pa la snam bu la sogs pa 'jug pa yin nam/ de dag gi spyi de</text></item>
<item><p>68a.6</p><section></section><text>ji lta bu zhig ces sbyar bar bya'o/ /ci ste spyi dang ldan pa brjod do zhe na/ de'i spyi nyid du sgro btags pa'i don ci yin/ 'di ltar yod pa'i sgra ni spyi brjod pa'i tshig go zhes dam bca' ba la yod pa la sogs pa la yang yod pa la sogs pa med pa'i phyir de la 'jug pas ni brjod par mi bya'o/ /de'i</text></item>
<item><p>68a.7</p><section></section><text>phyir gdon mi za bar spyi'i don khas blang bar bya na/ de yang don la yod pa ma yin pa de'i phyir/ sgra don 'ba' zhig pa dang mtshungs/ /de dang ldan pa'i bum pa la sogs pa ni yod pa'i sgras brjod par bya ba yin pa'i phyir de dang ldan pa yod pa dang sbyor ba ni sngar cung zad kyang grub pa med do/ /de yang</text></item>
<item><p>68b.1</p><section></section><text>rgyu mtshan med par 'dod/ /sgra tha dad rnams la ni tha mi dad kyi rgyu mtshan gzhan ma mthong ngo / /de'i phyir de yang spyi ru sbyar bar mi bya'o/ /de lta bas na khyad par du bya ba dag ni yod pa ma yin no/ /ci ste yod pa'i sgra las yon tan yod pa las gzhan ma yin pa'i rdzas la 'jug pa ni shin tu sngo ba</text></item>
<item><p>68b.2</p><section></section><text>la sogs pa bzhin du bum pa la sogs pa la yang 'dod pa yin la khyad par du byed pa dang khyad par du bya bar 'gyur ro zhe na/ gal te gcig la'ang sngo sogs bzhin/ /'brel pa'i yon tan du 'gyur ro/ /de lta'ang ma yin/ sngon po'i sgra ni shin tu sngo ba la sogs pa med par</text></item>
<item><p>68b.3</p><section></section><text>gzhan gyis de dang ldan par 'thad pa ma yin no/ /sngon po nyid dang 'brel ba ni sgra'i don ma yin no zhes brjod do/ /gzhan yang spyi de khas blangs kyang / /rigs la rigs med pas de min/ /khas blangs su zin yang sngon po la sogs pa la sngon po'i spyi ji ltar rnam pa gsum du phye ba'i sngon</text></item>
<item><p>68b.4</p><section></section><text>po'i yon tan dag la rigs yod pa ma yin no/ /gang bum pa nyid la sogs pa'i rigs dang ldan pa de'i khyad par nye bar blangs pa'i phyir rdzas la 'jug pa'i bum pa nyid la sogs pa'i khyad par 'dod pa yin no/ /de'i phyir 'di yang brtag par mi bya'o/ /de lta na ni sgrar brjod</text></item>
<item><p>68b.5</p><section></section><text>par bya ba ma yin yang don gyis 'phangs pa'i bum pa la sogs pa la khyad par 'dod par 'gyur ba yin no/ /bum pa la sogs pa'i de dang ldan pa'i don ni gdon mi za bar cung zhig kyang 'brel pa ma yin no/ /don gyis 'phangs pa'ang ma nges pa'o/ /don gyis 'phangs pa zhes</text></item>
<item><p>68b.6</p><section></section><text>bya ba ni/ gang la don gyi shugs kyis nges par skyed pa ste/ dper na nyin par mi za'o zhes pa las nub mo za bar nges pa lta bu'o/ /'dir ni yod ces brjod pas bum pa la sogs pa la ma nges pa'i phyir the tshom za ba yin pas don gyis 'phangs pa yod pa ma yin no/ /de'i phyir</text></item>
<item><p>68b.7</p><section></section><text>rigs kyi sgra tha dad 'brel ba'i spyi rigs dang ldan pa'i rjod par byed pa lan 'ga' yang sbyar bar mi bya'o/ /des na sgra la'ang gzhan sel byas/ /de'i phyir sngar brjod pa ltar byas pa la sogs pa bzhin du sgra yang gzhan sel ba'i sgo nas rang gi don ston par byed do zhes gnas so/ /yang brjod</text></item>
<item><p>69a.1</p><section></section><text>pa/ brjod par bya ba mang mod kyang / /sgra yis rnam kun rtog ma yin/ /rang dang rjes su 'brel ba'i don/ /rnam gcod ngag gi 'bras bu yin/ /sgras kyang chos gang du ma yi/ /don la 'jug pa ma yin gyi/ /sbyar bya de nyid la de sgra'i/ /yon tan nyid sogs kyis ma</text></item>
<item><p>69a.2</p><section></section><text>yin/ /zhes bya ba bsdu ba'i tshigs su bcad pa'o/ /gal te gzhan sel ba tsam sgra'i don yin na ji ltar ut+pal sngon po la sogs pa'i sgra la gzhi mthun pa dang / khyad par du byed pa dang / khyad par du bya ba'i dngos por ji ltar na 'gyur/ ji ltar mi 'gyur/ ji ltar spyi tha dad pa ni khyad par</text></item>
<item><p>69a.3</p><section></section><text>gyi sgra rnams kyi gzhan sel ba yin pas na'o zhe na / nyes pa de dag ni yod pa ma yin te/ sel ba tha dad don phye'i phyir/ /rang don tha dad rtogs la rmongs/ /gcig la tha dad 'bras med phyir/ /khyad par byed dang khyad par bya/ /ut+pal sngon po la sogs pa'i sgra la brten na yang gzhan sel</text></item>
<item><p>69a.4</p><section></section><text>ba'i dbye bas rang gi don gyi khyad par bsal bar bya ba'i phyir 'greng ba dang bya babs pa dag bzhin du gzhan sel ba'i rang gi don gcig la bsdus nas gzhi mthun par 'gyur ba yin no/ /de ltar na so so ba de dag rang rang gi bye brag la the tshom gyi rgyu can du 'dug pa rnams sgra gzhan dang ldan</text></item>
<item><p>69a.5</p><section></section><text>pas bsal bar byed pa min pa'i phyir dang / de lta bu srid pa'i yang phyir khyad par du byed pa dang khyad par du bya bar 'gyur ba yin te/ 'di ltar gzhi gcig la de sngon po yang ma yin la/ ut+pal yang ma yin no zhes bya ba lta bu'o/ /ji ltar na de sngon po yang yin/ ut+pal yang yin zhe</text></item>
<item><p>69a.6</p><section></section><text>na/ brjod par bya ste/ de ni sngon po rkyang pa yin/ ut+pal rkyang pa'ang ma yin te/ bsdus pa brjod bya yin phyir ro/ /sngon po dang ut+pala'i sgra dag las ni de mtha' dag la sbyar bar bya ba'i kha yar ba dag la ni ma yin te/ kha yar ba ni/ kha dog bzhin du don mi 'gyur/ /ji ltar ni'i sgra dang / </text></item>
<item><p>69a.7</p><section></section><text>la'i sgra dag ni yod du zin kyang ni la brjod pa la don med pa de bzhin du 'di la yang ngo / /gal te kha dog brjod pa la ni dang la yis cung zhig kyang don gyi rtog pa mi bskyed do zhes pa ni brgal zhing brtag pa spang ba ste/ kha dog gi don cung zad kyang / /min na'ang tshig gnyis la de yis / / </text></item>
<item><p>69b.1</p><section></section><text>brjod bya rtogs na de la yang / /yan gar ba de rtogs pa yin/ /ji ltar ni'i sgra dang la'i sgra dag ni la'i sgras stong pa de bzhin du ut+pal dang sngon po'i sgra dag kyang 'dus pa'i sgras stong ste/ ji skad du ni dang la'i sgra cung zad kyang don gyi rtog pa mi bskyed do zhes pa bzhin no zhe na/ de la yang</text></item>
<item><p>69b.2</p><section></section><text>rigs sngon po ni sgra'i brjod bya'o zhes yan gar ba rtogs par bya ste/ yon tan de'i brjod bya dang ldan pa yin na ni rdzas ldan pa'i ldan pa yang yin pas kha dog don gyis stong pa nyid bzhin du 'dus pa la yang tha snyad de go bar bya ba yin no/ /sgra tha dad kyi brjod pa yin na ni don gyi</text></item>
<item><p>69b.3</p><section></section><text>shugs kyis don tha dad do zhes brjod pa yin no/ /de'i phyir gzhan sel ba'i sgra'i don la gzhi mthun pa dang / khyad par du byed pa dang khyad par du bya ba dag 'thad pa yin no/ /don gzhan la ni sgra'i don mi 'thad do/ /ci'i phyir zhe na/ de la ni yan lag dang yan lag can gyi don dag</text></item>
<item><p>69b.4</p><section></section><text>rten de las tha dad pa'am/ tha mi dad pa zhig tu 'gyur grang na/ de la re zhig tha mi dad pa ni ma yin te/ 'di ltar/ phan tshun gcig par thal 'gyur phyir/ /'dus pa gcig nyid yod ma yin/ /gal te 'dus pa gcig yin na ni de ltar na ut+pal dang sngon po'i don dag gzhan ma yin no/ / </text></item>
<item><p>69b.5</p><section></section><text>don gcig las gzhan ma yin pa'i phyir de dag kyang phan tshun tha mi dad pa nyid du thal bar 'gyur ro/ /gzhan yang / 'dus pa du mar thal bar 'gyur/ /'dus pa ni du ma las gzhan ma yin pa'i phyir du ma nyid du thal bar 'gyur ba yin no/ /'di'i phyir yang yod pa ma yin te / yod</text></item>
<item><p>69b.6</p><section></section><text>pa nyid du khas blangs su zin kyang 'dus pa dang / ut+pal sngon po'i don dag la gzhi mthun pa mi srid de / 'di ltar/ gcig la 'jug pa dag la ni/ /sgra dag rang don spong ma yin/ gang yan gar ba dag sngon po dang / ut+pa la'i sgra dag gi don yin na ni rang dang 'dus pa dag la yang</text></item>
<item><p>69b.7</p><section></section><text>de dag ni de nyid do zhes gang las gzhi mthun par 'gyur/ gal te nyes pa de dag ni med de/ spyi'i khongs su bye brag 'dus pa'i phyir don gyi bye brag de gnyis ka yang ngo bo mtshungs pa dag ni spyi'i don las yin pas don gyi bye brag dang ldan pa shes par bya ba'i phyir gnyis ka'i sgra'i sbyor ba yin</text></item>
<item><p>70a.1</p><section></section><text>no/ /de ltar na gnyis ka yang gzhi mthun par 'gyur ba yin te/ 'dus pa'i don dang ldan pa yin pa'i phyir ro zhe na/ 'di la re zhig sngon po'i sgras tha mi dad du brjod kyi/ rigs ni ma yin pas rdzas dang rigs sngon po'i sgra'i spyis brjod pa ni ma yin na gang las bye brag</text></item>
<item><p>70a.2</p><section></section><text>dang rdzas dang rigs kyi khongs su 'dus par brtag /gal te rdzas sngon po bzhin du spyis brjod do zhe na/ bye brag de ni yod du chug na la ba dang ut+pal dag kyang khongs su 'dus par 'gyur ro/ /de ltar du 'gyur bar ni rigs pa ma yin te / ci'i phyir zhe na/ sngar brjod phyir/ deng ldan par brjod</text></item>
<item><p>70a.3</p><section></section><text>pa la ni sngar nyid du/ /rang dbang med phyir de ldan min/ /zhes bya ba la sogs pas ma grub par brjod do/ /gang ji skad du/ spyi'i khongs su bye brag 'dus pa'i phyir ro zhes brjod pa de yang rigs pa ma yin te/ gang las she na/ the tshom za phyir/ spyi'i sgra las bye brag gi sgra rnams la the tshom za</text></item>
<item><p>70a.4</p><section></section><text>bar mthong na ni gang las the tshom za ba des brjod par rigs pa ma yin no/ /'gyur du chug na yang don gyi bye brag gi sgra las yin te/ spyi rtogs pa la ni 'khrul ba'i phyir gang yang 'di skad du bye brag gi khongs su spyi 'dus pa'i zhes brjod par bya grang na de ltar brjod par bya ba las brjod par</text></item>
<item><p>70a.5</p><section></section><text>bya ba yang ma yin no/ /'di ltar/ gzhan sel min/ 'di ltar sngon po'i sgra dang me tog kun+da la sogs pa bzhin sngon po la sogs pa gzhan sel ba ma yin no/ /de'i phyir khongs su 'dus pa zhes brjod par bya'o/ /khas blangs kyang brjod par bya ba nyid kyi khongs su 'dus pa yin</text></item>
<item><p>70a.6</p><section></section><text>no/ /gal te gnyis ka yang bye brag gi don du yin na ni rnam grangs pa'i sgrar 'gyur te/ gcig las rnam grangs su 'gyur bas mthong ba yin no/ /rnam grangs kyi sgra ni ma rtogs pa dang / don du ma la yin gyi sngar gyi don de nyid rtogs par bya ba'i phyir rnam grangs gzhan sbyor ba yin no/ / </text></item>
<item><p>70a.7</p><section></section><text>de ltar na ni rnam grangs kyi sgra rnams kyi sgra nyid de/ gang rnam grangs kyi sgra des don de brjod pa yin gyi cig car ba ni ma yin no/ /de ltar na yang sngon po'i sgra nyid kyis ut+pala'i don rtogs pas na khyad par du byed pa dang khyad par du bya ba dag yod pa ma yin no/ /de dag ni re zhig tha mi dad</text></item>
<item><p>70b.1</p><section></section><text>pa'i phyogs la skyon brjod pa'o/ /ji ltar tha mi dad pa la brjod pa de bzhin du tha dad pa la yang ste/ tha dad pas kyang 'dus pa rnams las 'dus pa gzhan nyid gcig bsgrub par bya ba de la de'i de dag rnams la'am/ de dag rnams kyi yod pa ma yin no/ /ma lus par phyogs gcig nas 'jug pa yang</text></item>
<item><p>70b.2</p><section></section><text>mi srid do/ /khas blangs kyang / tha dad na yang gnyis ka med/ /de la yang gzhi mthun yod pa ma yin la/ khyad par du byed pa dang khyad par du bya ba yang yod pa ma yin no/ /de ni don dag gam/ sgra dag gcig tu 'gyur grang / don du 'gyur ba ltar na yang yon tan dang rdzas dag gam/ de</text></item>
<item><p>70b.3</p><section></section><text>dang ldan par 'gyur grang / de bzhin du sgra las yang yon tan dang rdzas dag gam/ de dang ldan par 'gyur grang ngo zhes brtag cing dpyad par bya'o/ /de la/ don gyis rdzas dang yon tan dag /gal te don gcig la 'jug na/ /spyi dang bye brag gnyis yod min/ /gal te yon tan sngon po</text></item>
<item><p>70b.4</p><section></section><text>dang sngon po ut+pala'i rigs dag rdzas gcig la 'jug pa'i phyir gzhi mthun pa dang khyad par du byed pa dang khyad par du bya ba dag yod pa ma yin no/ /yon tan sngon po ut+pala'i rigs dang ldan pa la yang yod pa ma yin la/ ut+pala'i rigs yon tan sngon po dang ldan pa yang yod pa ma yin no/ /de ldan gnyis</text></item>
<item><p>70b.5</p><section></section><text>dang yod ma yin/ /gang gi tshe yon tan sngon po dang / ut+pala'i rigs spyi'i don la ldan pa de'i tshe gzhi mthun pa yod pa ma yin no/ /gzhan la 'jug pa'i rdzas dag la yang khyad par du byed pa dang khyad par bya ba'i dngos po'am gnyis ka gcig pa dag yod pa ma yin te/ spyi dang bye</text></item>
<item><p>70b.6</p><section></section><text>brag nyid dang mi ldan pa'i phyir ro/ /de ltar na re zhig don la gnyis srid pa ma yin no/ /don la gnyis ji lta ba/ /de bzhin du sgra rigs dang ni/ /yon tan tsam zhig brjod par 'gyur/ /shin tu tha dad na ni rigs dang yon tan ni sgra brjod par 'gyur ba yin na de yang yod pa ma yin no/ /de dag</text></item>
<item><p>70b.7</p><section></section><text>gi gzhi mthun pa la yang 'brel pa ma brjod pa'i phyir ro/ /de'i sgra dag la yang khyad par byed pa nyid yod pa ma yin no/ /de ltar na re zhig rigs dang yon tan tsam brjod pa nyid yin no/ /de ldan brjod pa nyid la ni/ /mtshungs mi mtshungs su thal bar 'gyur/ /gal te rigs dang</text></item>
<item><p>71a.1</p><section></section><text>yon tan gyi sgra dag rdzas kyi khyad par gcig la brjod pa de'i phyir rten mtshungs par 'gyur ro/ /gang gi phyir khyad par du byed pa tha dad pa'i rdzas brjod pa de'i phyir mi mtshungs par 'gyur ro/ /de'i phyir nges pa med pa la gzhi mthun pa med do/ /gal te/ mtshungs phyir brjod</text></item>
<item><p>71a.2</p><section></section><text>par mi 'dod ces / /gal te 'di snyam du re zhig nye bar blangs pa'i gzhi mthun par mtshungs par 'gyur bas brjod par mi 'dod pa ni 'brel bar byas pa khyad par med do/ /gang la blo mtshungs pa'i rgyu yod pa nyid gzhi mthun pa yin par brjod kyi/ de la gzhan me tog kha zum pa la sogs pa'i khyad</text></item>
<item><p>71a.3</p><section></section><text>par ni yod du zin kyang brjod par mi 'dod do zhe na/ 'di ni mi zad par brgal ba ste/ gnyi ga rnam par bsal ba rjes su bzung na ni ji srid du don yod pa de la sgra'i bya ba yod pas na de tsam brjod par 'dod par sbyar bar bya'o/ /'brel pa can du byas pa la ni brjod par 'dod pa'i khyad par ma yin</text></item>
<item><p>71a.4</p><section></section><text>pa la ji ltar dngos por brjod par bya/ gzhan yang / ba lang rta sogs la yang mtshungs/ /ba lang dang rta la sogs pa yang ba lang nyid kyi yod pa la sogs pas 'brel bar byas pa khyad par med par 'gyur na/ de la ni spyi brjod par mi 'dod la/ de'i dngos por brjod par bya ba yin pas</text></item>
<item><p>71a.5</p><section></section><text>na ut+pal dang sngon po la sogs pa bzhin pa lang dang rta dag kyang gzhi mthun par thal bar 'gyur ba yin no/ /gal te/ der bye brag tu ma byas she na / gal te 'di snyam du ba lang dang rta la sogs pa la dbyibs kyi bye brag tu byas te yod par ma brjod do/ /rang rang gi bsal ba'i rigs kyi</text></item>
<item><p>71a.6</p><section></section><text>rgyu'i bye brag der byas pa de dag de bzhin du brjod pa yin par ji ltar na brjod par mi 'dod/ don de ut+pal dang sngon po bzhin no zhes pa yang ma yin la/ de bzhin du gzhi mthun par thal bar 'gyur ba yang ma yin no zhe na/ de lta na ni/ du mar byas pa 'dus par 'gyur/ /dngos po gcig</text></item>
<item><p>71a.7</p><section></section><text>la spyi du mas gsal bar byed pa'i phyir dbyibs du ma 'dus par 'gyur na de ltar na yang ma mthong ngo / /gzhan yang / mtshungs pa ni ba lang dang rta la sogs pa yang rten mtshungs pa dang mi mtshungs pa nyid du ma brjod pa'i phyir/ ba lang nyid kyi yod pa nyid la sogs pa gsal bar byed pa ma yin no zhes de la</text></item>
<item><p>71b.1</p><section></section><text>yang mtshungs par brjod pa ni gzhi mthun par thal bar 'gyur ba yin no/ /'dod pa yang med/ gang la gzhi mthun yod par 'dod pa'i ut+pal dang rdzas la sogs pa yod do zhes pa de la yang mi 'thob par 'gyur ro/ /gal te spyi tha dad par gsal bar byed pa yin pa'i phyir ba lang dang / </text></item>
<item><p>71b.2</p><section></section><text>rta dag la gzhi mthun pa med pa yin na ni de lta na ut+pala'i yang yod pa dang rdzas la sogs pa gsal bar byed pa nyid du mthong ba yin no/ /gzhan yang / yon tan rdzas dag gsal mi 'gyur/ /yon tan dang rdzas dag ni dbyibs ma yin pa'i phyir de dang 'brel ba'i spyi gsal bar byed pa ma yin</text></item>
<item><p>71b.3</p><section></section><text>par thal bar 'gyur ro/ /gal te nus pa'i bye brag gis rang dang spyi'i mtshan nyid gsal bar byed pa'i phyir rdzas la sogs pa'i tha dad la ni dbyibs kyi bye brag yod pa ma yin no zhe na/ ma yin te/ dngos po tha dad la yang nus pa'i bye brag khas blangs pa'i phyir te ut+pala'i dngos po bzhin no/ / </text></item>
<item><p>71b.4</p><section></section><text>gal te gang dag spyi tha dad pa mngon par gsal ba'i rgyu yin pa'i phyir ro zhes brjod do zhe na/ de la ba lang nyid dang rta nyid la sogs pa'i bye brag ci zhig yin zhes brjod par bya'o/ /'di la ci zhig ces brjod par bya'o / /re zhig ba lang la sogs pa'i rjod par byed pa'i sgrar byas pa de dag gi sgra</text></item>
<item><p>71b.5</p><section></section><text>'dod rgyal ba la rang rang gi sgras brjod par bya ba de dag khyad par yin no/ /de la/ tha dad rjod byed tha dad las/ /zhe na rang las khyad med sgra/ /de lta na ni spyi dang bye brag rnams kyi sgra tsam tha dad pa ni de'i rang bzhin ma yin no/ /gal te khyad par med pa'i dngos po la ni rjod par byed pa'i sgras tha dad du nye bar</text></item>
<item><p>71b.6</p><section></section><text>'dogs so zhe na/ brjod par mi bya ste/ bye brag ni spyi gsal bar byed pa'i rgyu yin pa'i phyir ro/ /ba lang la sogs pa khyad par med pas 'gyur bas na'o/ /gal te nag pa la sogs pa'i bzhin rjod par byed pa tha dad pas so zhe na/ ma yin te/ de nyid dpyad par bya ba'i phyir te/ gcig</text></item>
<item><p>71b.7</p><section></section><text>la yang sgra'i rnam grangs du ma brjod par bya ba'i phyir ro/ /'di la ji lta ba bzhin du sgra dag rang las khyad par yod pa ma yin no zhes 'gyur te/ sgra la yang ba lang la sogs pa dang rang las bye brag tu gyur pa ni med kyang / 'on kyang spyi las bye brag tu byas par zad na de la ni de bzhin du rnam</text></item>
<item><p>72a.1</p><section></section><text>par brtag go/ /gal te mngon sum nyid ba lang gi sgra la sogs pa'i bye brag ma yin nam zhe na/ mngon sum la bye brag yod du zin kyang de ni brjod par bya ba ma yin te/ don dang lhan cig ma mthong ba'i phyir ro/ /shing rta la sogs pa rmongs pa rnams kyi tha snyad kyang don</text></item>
<item><p>72a.2</p><section></section><text>rjod par byed pa ma yin pa'i phyir te/ de bas na spyi las sgra rnams la bye brag tu byed pa yin no/ /bye brag pa rnams ni rang bzhin gyis spyi rnams kyi bye brag yod pa ste/ rang rang la brten pa'i spyi gsal bar byed pa yin no/ /de yang ji skad du/ mgo bo dang rgyab dang gsus pa dang lag pa'o zhes bya ba'i bye</text></item>
<item><p>72a.3</p><section></section><text>brag de dag las so zhes zer ro/ /de dag gi ltar na yang / gsal byed gsal ba tha dad la/ /phan tshun brten pa 'thob par 'gyur/ /phan tshun brten pa zhes bya ba ni bshad pa de dag 'thob par 'gyur ba ste/ rdzas kyi rang bzhin ci zhig rang gi ci gsal bar byed pa nyid do/ /spyi'i rang bzhin</text></item>
<item><p>72a.4</p><section></section><text>ci zhig rang gi rdzas kyi gsal bar bya ba nyid do zhes nus pa'o/ /gzhan yang / rang bzhin du ma dang gcig gi /phan tshun gsal ba mang por 'gyur/ /gsal ba mang po zhes bya ba ni mang po rnams kyi gsal ba dang / mang po rnams kyi gsal ba ste/ rdzas ni yod pa la sogs pa spyi du ma'i</text></item>
<item><p>72a.5</p><section></section><text>gsal bar byed pa'o zhes spyi gcig gi rang bzhin du mar bya ba dang / sa las byung ba la sogs pa'i rdzas du mas yod pa rnams kyi gsal bar byed do zhes yod pa rnams kyi rang bzhin du mar bya ba'o / /'di la rnam pa thams cad du yon tan dang 'brel ba tha dad pa'i phyir dang / nus pa tha dad</text></item>
<item><p>72a.6</p><section></section><text>pa'i phyir dang / rjod par byed pa tha dad pa'i phyir gcig yin yang / khas blangs pa'i bdag nyid du ma nyid du thal bar 'gyur ro/ /yang brjod pa/ yon tan nus pa rjod byed kyi/ /dbye bas tha dad rab tu brtag /gcig mang po dang 'brel ba'i phyir/ /du ma nyid du thal bar 'gyur/ /zhes bya</text></item>
<item><p>72a.7</p><section></section><text>ba bar skabs kyi tshigs su bcad pa'o/ /de ltar na re zhig gzhi mthun pa nyid yod pa ma yin no/ /khyad par byed dang khyad par du/ /bya nyid rang dbang min sngar brjod/ /ji ltar de dang ldan par brjod pa la khyad par byed pa dang khyad par bya ba nyid mi srid do / /de ni sngar nyid du brjod zin to/ /de lta</text></item>
<item><p>72b.1</p><section></section><text>bsan don gzhan sel ba'i sgra'i don nyid la gzhi mthun pa dang / khyad par byed pa dang / khyad par bya ba'i dngos po 'thad pa yin gyi de las gzhan du ma yin no/ /de la yang / gzhan nyid du min spyi dang ni/ /tha dad rnam grangs brjod bskul yin/ /mtshungs su zin kyang gzhan nyid du ni ma</text></item>
<item><p>72b.2</p><section></section><text>yin gyi spyi dang khyad par du byed pa dang / khyad par du bya ba'i rnam grangs kyi sgra rnams kyi don la gzhan sel ba'i sgra ste/ ci'i phyir zhe na/ 'gal ba med pa'i phyir ro/ /re zhig rnam grangs kyi sgra la ni cig car du sbyor bar byed pa'i phyir gzhan sel bar mtshungs pa yin gyi rang gi don so sor spong</text></item>
<item><p>72b.3</p><section></section><text>ba ni rigs pa ma yin no/ /spyi'i sgras kyang rang gi tha dad pa rnams la don gzhan sel ba ni/ tha dad kyi sgra ched cher mi 'dzin pa yang ma yin te/ don du gnyer ba'i phyir ro/ /'di ltar shing sha pa ni pa la sogs pa ma yin pa de bzhin du bum pa la sogs pa yang ma yin no/ /de</text></item>
<item><p>72b.4</p><section></section><text>dag gis ni spyi ma yin pa sgra'i don gzhan spong ba la lan brjod pa yin no/ /de bzhin du spyi'i sgra rang gi 'dod pa'i don gyi yul nye bar 'god par byed pa na khyad par du byed pa rnams / khyad par du bya ba'i sgra la ji ltar na mi ltos pa yin/ /de bzhin du/ 'gal med phyir na/ tshogs spyi</text></item>
<item><p>72b.5</p><section></section><text>la sogs pa'i sgra'i don la gzhan sel ba slar yang mi rigs pa ma yin no/ /tshogs pa yang / de bzhin don gzhan rjod par byed/ /de bzhin du spyi dang khyad par gyi sgra dag gi rang gi don la spyi la 'jug par byed pas na gnyis sam mang po yang rung ste/ des khyad par du byas pa'i don gzhan</text></item>
<item><p>72b.6</p><section></section><text>rjod par byed pa nyid du 'thad pa yin te/ sngar ji skad du brjod pa bzhin no/ /yang brjod pa/ de tsam 'dod pa'i phyir tha dad/ /rang dang spyi yis bar ma yin/ /ma bzung na ni don gcig la/ 'di dag the tshom bskyed par mtshungs/ /dus ma yin du zin kyang spyi/ /bzung na tha dad kyis mi 'khrul/ / </text></item>
<item><p>72b.7</p><section></section><text>khyad par byed dang khyad par du/ /bya ba de dag nyid mtshungs min/ /zhes bya ba bsdu ba'i tshigs su bcad pa dag go/ /ci yang rgyu gang gis na tha dad pa'i sgra'i don gzhan sel bar byed ce na/ tha dad tha dad gzhan rnams dang / /'gal ba'i phyir na sel bar byed/ /tha dad pa'i don gyi sgra ni rang dang</text></item>
<item><p>73a.1</p><section></section><text>spyi'i don dbang du byed pa'i phyir rgyal po'i bu bzhin phan tshun du 'gal ba nyid yin no/ /de'i phyir don gzhan gyis bzod par mi nus te/ dper na 'di shing sha pa yin no zhes/ shing sha pa'i sgra shing dang lhan cig tu sbyar bas seng ldeng la sogs pa'i shing rnam par spyad </text></item>
<item><p>73a.2</p><section></section><text>nas rang gi yul du nye bar 'jog par byed pa bzhin no/ /de bzhin du cig shos la yang ste/ de bzhin du re zhig tha dad pa'i sgra la rdzas gcig btang snyoms su byed pa'i phyir khyad par du gzhan gyi sgra'i don sel bar rigs pa yin no/ /gal te bum pa la sogs pa dang ma 'brel ba'i</text></item>
<item><p>73a.3</p><section></section><text>spyi gzhan tha dad pa'i don la ci ltar sel bar byed ce na/ 'di ltar/ spyi gzhan tha dad don rnams kyi/ /rang dang spyi dag 'gal ba yin/ /shing gi sgras ni bum pa la sogs pa'i sa las byung ba dbang du byas pa'i phyir 'gal ba yin no/ /des na des spang bar bya ba'i dngos po la grogs po'i sgra</text></item>
<item><p>73a.4</p><section></section><text>bzhin rjes su yi rang bar byed do/ /don la yang de des spangs so zhes shes par bya'o/ /de dag gis ni spyi gzhan gyi tha dad pa rnams dang / yon tan la sogs pa rnams dang / de'i bye brag rnams gzugs la sogs pa dang / 'brel pa can dang 'brel ba can ma yin pa yang grogs</text></item>
<item><p>73a.5</p><section></section><text>po dang grogs po'i sgra bzhin dang / sel bar byed pa dang / btang snyoms su byed par rig par bya'o/ /de la yang / de de'i dngos su bsil byim na/ /shing sha pa'i sgras bum pa la sogs pa dngos su sel bar byed pa ni ma yin no/ /de ci'i phyir zhe na/ spyi ni mtshungs pa nyid ma yin/ / </text></item>
<item><p>73a.6</p><section></section><text>gal te dngos su sel bar byed na ni/ shing gi sgra dang don mtshungs par 'gyur ro/ /de bzhin khyad par gzhan rnams ni/ /de yis sel bar 'gyur ma yin/ /ji ltar shing gi sgras pa la sha la sogs pa sel bar mi byed pa de bzhin du shing sha pa'i sgras kyang sel bar mi byed de/ des</text></item>
<item><p>73a.7</p><section></section><text>mtshungs par bya ba'i phyir ro/ /gal te nyes pa med de nyung ngu dang mang por sel ba nyid kyis tha dad pa'i phyir ro zhe na/ de ltar 'gyur bar rigs pa ma yin te/ ji ltar shing dang shing sha pa'i sgra dag ni/ shing nyid dang shing sha pa nyid kyis bye brag tu byas pa'i dngos po rjod par byed pa'i phyir/ shin</text></item>
<item><p>73b.1</p><section></section><text>tu tha dad pa'i don rjod par byed do/ /de bzhin du 'di la yang don ma 'dres par bya ba 'byung ste/ nyung ngu dang mang por sel ba zhes pa ni don la yang 'gyur ro/ /gal te khyad par gzhan gyi don sel bar byed pa yin na ni gang 'di yon tan dang yon tan gzhan gyis gzhi mthun pa ste/ ro mngar pa la snum pa dang / </text></item>
<item><p>73b.2</p><section></section><text>bsil ba dang / lci ba nyid do zhes pa de ji ltar zhe na/ 'di la 'gal ba yod pa ma yin te/ gang gi phyir/ gang zhig gzhi mthun gyur pa ste / /yon tan dang ni yon tan gzhan/ /de rdzas gcig la 'jug pa'i phyir/ /gzhi yi mi 'gal bar byas nyid/ /rdzas yod pa la ni/ ro mngar ba la snum pa nyid</text></item>
<item><p>73b.3</p><section></section><text>la sogs pa'i yon tan nye bar 'dogs par byed do/ /don gcig la 'phrod pa 'du ba'i phyir zhes pa'i nyes pa yod pa ma yin no/ /ma mthong phyir yang sel ba yin/ /gang gi phyir tha dad kyi sgra tha dad pa'i don gzhan la mthong ba de'i phyir yang sel ba nyid do/ /ci ste gang gi phyir na ma mthong ngo zhes bya/ </text></item>
<item><p>73b.4</p><section></section><text>dngos po'i don la ni kho bo cag gi nga rgyal tsam gyis chog par 'dzin pa'i 'jug pa bkag pa'i phyir ro/ /de lta na ni/ rang tha dad la spyi sel 'gyur/ /gal te ma mthong ba las sel bar byed na spyi'i sgra yang rang rang gi tha dad pa rnams la ma mthong ngo zhes gzhan sel bar thal bar 'gyur ro/ /gzhan</text></item>
<item><p>73b.5</p><section></section><text>min rigs par mthong ba'i phyir/ /mthong zhes pa ni skabs la sogs pa spyi'i sgra las bye brag spong bar ro/ /de lta de snang la the tshom/ /de ltar byas na ni spyi'i sgra de bye brag gi snang ba la the tshom za bar rigs pa yin no/ /gal te de rnams la yang sngar dmigs pa yin na ni re zhig 'greng ba la yang / the</text></item>
<item><p>73b.6</p><section></section><text>tshom za bar rigs she na/ 'di snyam du gal te skabs la sogs pa dang don dag lhan cig dmigs pa yin na ni de'i phyir ji ltar na the tshom za zhe na/ nges par yan gar ba la zhes de ltar du brjod par mi bya ste/ de la sogs pa dang ldan pa'i the tshom za ba ni don la sogs pa dang ldan par nges pa la</text></item>
<item><p>73b.7</p><section></section><text>dus phyis yan gar ba las the tshom za ba yin no/ /gal te yan gar ba tha dad pa med de/ 'di ltar spyi'i sgra khyad par du byas pa rnams la yan gar ba ma mthong ba rnams ni ji skad du/ rigs kyi sgra tha dad rnams kyi rjod byed ma yin no zhes brjod pa bzhin no zhe na/ nyan pa po la ltos pa mthong / /nyan</text></item>
<item><p>74a.1</p><section></section><text>pa po gang dag spyi gzhan bsal nas/ yan gar ba don du gnyer ba yin te/ 'di ltar ci shing 'di sa las byung ba'am/ 'on te 'byung ba lnga las byung ba yin zhes pa las las byung ba'o zhes brjod pa bzhin no/ /de nges pa'i ltar na ni de'i shing las las byung ba'i sgra sbyor ro</text></item>
<item><p>74a.2</p><section></section><text>zhes pa'i the tshom gang las yin zhes de'i nges pa'o zhes pa 'di 'ba' zhig las the tshom 'byung ba yin no/ /gangs las 'byung ba 'ba' zhig thos so zhes pa yod na srid do/ /yan gar ba'i sbyor ba'o zhes pa'i nyes pa ni med do/ /ji ltar don gzhan sel ba de bzhin du spyi yang / sgra gzhan</text></item>
<item><p>74a.3</p><section></section><text>rnam par dpyad nas ni/ /sgra'i spyi rjod par byed pa yin/ ji ltar byas pas ma byas pa rnam par bsal ba'i spyi'i mi rtag pa la sogs pa go bar byed pa bzhin du sgra gzhan rnam par dpyad pa'i sgra'i spyis rjod par byed do/ /don la sbyar bar bya ba ma yin pa ste/ de la yang / don gang la gcig the tshom</text></item>
<item><p>74a.4</p><section></section><text>za/ /gang du ak+Sha la sogs pa'i sgra'i don shing rta'i gshol mda' la sogs pa la the tshom skyed par byed do/ /de la sgra gcig nyid / du ma la the tshom na yang / /der sgra la sogs pa dag la sgra la sogs par the tshom za ru chug na yang de la nyan pa pos spyi la yang sgra'i bye brag blta bar bya'o/ /yang</text></item>
<item><p>74a.5</p><section></section><text>ji ltar na sgras don gzhan bsal nas/ rang gi don brjod de/ skyon snga ma rnams su thal bar 'gyur ro/ /'di ltar/ sgra yis don gzhan ma mthong yang / /rang don cha shas ston pa'i phyir/ /sgra yis 'brel ba shin tu sla/ /'khrul pa nyid kyang yod ma yin/ /rjes su 'gro ba dang ldog pa ni sgras</text></item>
<item><p>74a.6</p><section></section><text>don brjod pa'i sgo nas de dag dang 'dra ba dang / mi 'dra ba dag la 'jug pa dang mi 'jug pa'o/ /de la 'dra ba la ni gdon mi za bar thams cad la ni 'jug par ma brjod do/ /mtha' med pa'i don kha cig ni mi brjod pa srid pa'i phyir ro/ /mi 'dra ba las na don yod du zin kyang mtha' med pa la 'jug</text></item>
<item><p>74a.7</p><section></section><text>par nus pa ma yin te/ ma brjod pa ni ma mthong ba tsam yin pa'i phyir ro/ /de nyid kyi phyir rang dang 'brel pa can dag las gzhan la ma mthong ba'i phyir de rnam par spyad pa'i rjes su dpag pa ni rang gi don rjod par byed pa yin no zhes brjod par bya'o/ /rjes su 'gro ba'i sgo nas kyang dngos po gcig</text></item>
<item><p>74b.1</p><section></section><text>rjes su dpog pa la shing sha pa la sogs par snang ba the tshom du 'gyur ba yin no/ /the tshom de bzhin du sa las byung ba ni rdzas ma yin pa la sogs pa nyid du snang ba the tshom du 'gyur ba yin no/ /gang du shing gi sgra sa las byung ba la sogs pa ma yin pa la ma mthong ba de'i phyir ldog pa nyid las rjes su dpag</text></item>
<item><p>74b.2</p><section></section><text>pa'o/ /yang brjod pa/ shing dang sa las byung dang rdzas/ /yod dang gzhal bya rim bzlog pas/ /gzhi gsum gnyis gcig the tshom du/ /'gyur gzhan nges pa'i rgyu mtshan yin/ /zhes bya ba bar skabs kyi tshigs su bcad pa'o/ /'brel pa can gyi phyogs gzhan nas sgra'am rtags kyi</text></item>
<item><p>74b.3</p><section></section><text>rang bzhin don brjod pa'i cha yod pa ma yin te/ de'i don du ma nyid la rnam pa thams cad du rab tu sbyor ba mi srid pa'i phyir ro/ /rang gi don la 'khrul pa yang ma yin te/ tha dad par rjod par byed pa'i phyir ro/ /de ltar na re zhig nyes pa snga ma med do/ /yod pa ma yin te/ ji ltar zhe na 'di ltar/ </text></item>
<item><p>74b.4</p><section></section><text>gzhan la khyab pa bkag pa'i phyir/ /tha dad don ni tha dad min / /spyi'i sgras ni gang don gzhan rnam par gsal bar byas pa rang gi bye brag de mi 'phen pas na tha dad pa'i sgra dang gzhi mthun pa dang lhan cig par 'thad do/ /des na 'di'i tha dad pa'i don dang sgra tha dad pa'i nyes pa med do/ /de ni mthun pa'i sgra</text></item>
<item><p>74b.5</p><section></section><text>dang don gzhan sel ba'i don gnyis ka sgra'i brjod bya'o/ /de lta na rang gi don la mi 'khrul ba ste/ yan gar ba ni gzhan la 'jug pa ma yin no/ /nyes pa phyi ma yang yod pa ma yin te/ ji ltar zhe na/ dngos 'jug tha dad min phyir yang / /don gzhan nye bar len pa'i sgras rang rang gis tha dad pa rnams</text></item>
<item><p>74b.6</p><section></section><text>la 'jug pa ni med do/ /de'i phyir dang gzhan gyi dbang gis rang gi ngang gis tha dad pa mi 'phen pa'i nyes pa med do/ /tha dad thug pa med phyir dang / /khyab par byed pa ma yin pa'i phyir rjod par byed pa ma yin pas spyi'i nyes pa yang med do/ /don gzhan sel ba tsam ni tha dad pa ma yin pa'i phyir dang / rdzas ma</text></item>
<item><p>74b.7</p><section></section><text>yin pa'i phyir yang ngo / /de nyid kyi phyir 'dir spyi'i bye brag gzhan dang ldan pa btsal bar mi bya ste/ dngos su don gzhan 'gegs pa yin pa'i phyir na'o/ /de ltar sngar brjod pa'i skyon med pa'i phyir don gzhan sel ba nyid sgra'i don yin na mdzes so/ /gang las she na/ rigs kyi chos rnams rnam par</text></item>
<item><p>75a.1</p><section></section><text>gnas/ /rigs kyi chos rnams zhes pa ni gcig nyid dang / rtag pa nyid dang / so so ba kun la khyab pa rnams kyi mtshan nyid brtag par bya/ 'di nyid la rnam par gnas pa yin te/ tha mi dad pa'i phyir dang / rten rnam par ma chad pa'i phyir dang / don ma lus pa rtogs pa'i</text></item>
<item><p>75a.2</p><section></section><text>phyir ro zhes bya'o/ /de ltar na brjod pa'i nyes pa med pa'i phyir dang / yon tan yod pa'i phyir dngos po rnams kyi sgra'i don gzhan bzlog pas khyad par du byas pa nyid brjod do/ /gal te de ltar na/ gang las gzhan sel nges she na/ gal te gzugs kyi sgras ro la sogs pa sel gyi/ kha dog</text></item>
<item><p>75a.3</p><section></section><text>gis lhag par ma brjod pa'i phyir lhag ma sel du zin kyang / shin tu tha dad pa de ji ltar byed pa yin/ gang dag tha mi dad pa'i gzugs nyid 'dod pa la ni nyes pa de dag yod pa ma yin te/ sngon po la sogs pa nyid ro la sogs pa yod pa ma yin pas so zhe na/ nyes pa de ni med de 'di ltar/ </text></item>
<item><p>75a.4</p><section></section><text>'jig rten grags pa'i rjes mi btsal/ /bcom ldan 'das kyis kyang / so so'i skye bo'i ming la mngon par zhen par mi bya zhing 'jig rten pa'i ming la yang mngon par mi rgyug go zhes gsungs so/ /de'i phyir kho bo cag gis ni rgyu mtshan las byung ba dang / yongs su bshad pa las byung ba</text></item>
<item><p>75a.5</p><section></section><text>'jig rten pa'i tha snyad du yin gyi/ yang dag pa'i don nyid du tshol bar mi byed do / /'jig rten pa bzhin du go bar bya ste / 'jig rten pa la gzugs kyi sgra sngon po la sogs pa las grub kyi/ /ro la sogs pa ni ma yin no/ /de ltar gzugs nyid la mtshungs 'gyur/ /gang yang shin tu</text></item>
<item><p>75a.6</p><section></section><text>tha dad pa'i sngon po la sogs pa 'jug pa'i gzugs nyid de ro la sogs pa la cis ma yin/ ro la sogs pa la mi 'jug na ni der ser po la sogs pa yang mi 'jug go/ /gal te 'di la rgyu yod de / mig gi gzung bya nyid ni sngon po la sogs pa nyid dang tha mi dad cing ro la sogs pa la med pa ni rang bzhin</text></item>
<item><p>75a.7</p><section></section><text>gyis tha dad pa las so zhe na/ de ltar na ni / mig gzung bya nyid bya bar byas/ /mig gi gzung byar gzung ba mig gi gzung bya yin pa de lta na ni bya ba'i rgyu mtshan nas sngon po la sogs pa la gzugs kyi sgrar 'gyur gyi/ rigs kyi rgyu mtshan nas ni ma yin no/ /mig gi gzung bya nyid tha mi dad na ni cis</text></item>
<item><p>75b.1</p><section></section><text>na gzugs nyid yin/ /ci ste gzugs nyid dang 'brel ba'i rgyu mtshan mig gi gzung bya nyid brjod do zhe na/ /de lta na ni mig gi gzung bya nyid la bya bar byas pas 'du ba'am gzugs nyid kyi mngon par gsal ba 'thob par 'gyur ro/ /mig gi gzung bya spyi nyid kyang rung ste/ gal te nges pa yin</text></item>
<item><p>75b.2</p><section></section><text>zhes gdon mi za bar dngos po pa nyid rten du bya'o/ /rdzas la sogs par thal bar 'gyur/ /rdzas dang grangs dang bong tshod la sogs pa yang mig gi gzung bar bya ba yin pas de dag la'ang gzugs nyid yod par thal bar 'gyur ro/ /gzhan yang / dkar min sogs la khyad med 'gyur/ / </text></item>
<item><p>75b.3</p><section></section><text>mig gi gzung bya nyid du khyad par med pa yin pas sngon po dang ser po dang / ches sngo ba dang / ches shin tu sngo ba'o zhes bya ba'i khyad par med par 'gyur / /de'i phyir gdon mi za bar mig gi gzung bya nyid med par/ sngon po dang ser po la sogs pa'i tha dad pa la yang gzugs kyi sgra 'jig rten la grags</text></item>
<item><p>75b.4</p><section></section><text>pa khas blang bar bya ba'i ro la sogs pa la ni ma yin no/ /de lta bas na gzhan sel ba nges pa yin no/ /gal te don gzhan las log pa la mi ltos par sgra'i don rjod pa de'i ltar na ni/ rjes 'gro 'ba' zhig las grub 'gyur/ /sgra'i don rjod par byed pa'i lta na ni rjes su 'gro ba dang ldog pa</text></item>
<item><p>75b.5</p><section></section><text>dag las 'dod pa ma yin te/ khyad par gzhan gnyis ka nges par bzung bas rjod par byed pa 'bras bu dang bcas pa'i phyir ro/ /ldog pa'i phyogs la ni don rjod par byed pa dper na ches shin tu byed par byed pa dang las bzhin no/ /gal te sgra'i don gzhan sel ba tsam yin na ni ldog pa 'ba'</text></item>
<item><p>75b.6</p><section></section><text>zhig rjod par byed pa yin par 'gyur ro zhe na/ gal te rjes su 'gro ba mi 'dod na ni de ltar 'gyur na dngos po'i phyogs nas ni/ khyab pa dngos su 'dod ma yin/ /dngos po rnams la tha dad pa'am tha mi dad par 'gyur ba'i rigs ni srid pa ma yin no zhes brjod zin to/ /sgra'i don gzhan ma</text></item>
<item><p>75b.7</p><section></section><text>mthong yang zhes bya ba 'di'i skabs su rigs med par don gzhan gsal bas khyad par du byas pa'i don la sgra'i rjes su 'gro ba dang ldog pa ni don gzhan med pa yin no zhes bstan to/ /'ga' zhig na re 'di skad du/ /ba lang la sogs pa'i bsal ba thams cad med pa las rnam par gyur pa ste/ /thams</text></item>
<item><p>76a.1</p><section></section><text>cad kyi bdag nyid du thal bar 'gyur ba'i phyir yod pa ma yin pa'i bdag nyid du rab tu thob pa nyid do zhes zer ba la/ 'dir/ thams cad med pa dang 'brel zhes/ /gang zhig khas len du 'gro na/ /yod de du ma'i bdag nyid las/ /yin zhes ci zhig gang gis sbyor/ /gal te de</text></item>
<item><p>76a.2</p><section></section><text>ltar khas len par byed na ni thams cad med pa dang 'brel ba yin no zhes pa de la yod pa'i rang bzhin las gzhan pa lang la sogs pa'i med pa ni gang yin/ ba lang la sogs pa yod par sgro btags pa thams cad ni rjes su 'gro ba las khas blang bar bya'o/ /thams cad med par thal bar 'gyur ro</text></item>
<item><p>76a.3</p><section></section><text>zhes pa'i lan 'di ni sbyar bar mi bya'o/ /gang 'ga' zhig na re/ med pa dang yod pa dag shes pa tha dad du mi 'gyur te/ kham phor la sogs pa la 'jim pa'i shes pa bzhin rang bzhin gyi shes pa 'gyur ba la yang mthong ba'i phyir ro zhes zer ba de la/ 'jim pa tha dad la kham phor/ /la sogs</text></item>
<item><p>76a.4</p><section></section><text>tha dad blor 'dod na/ /med tha dad pa gzhan min yang / /tha dad ci blo ci ste dgag /ji ltar 'jim pa las gzhan ma yin na ni de tsam gyi blor thal bar 'gyur ba la/ gang gis na bsgrub pa'i sgo nas kham phor la sogs pa'i blo tha dad khas len par byed/ de bzhin du med pa la yod pa'i blo tha dad pa ni sgra'i</text></item>
<item><p>76a.5</p><section></section><text>rang bzhin tha dad pa'i dbang gis so zhes ci nas mi 'dod/ khyed kyi yang / yon tan rnams kyi rang bzhin mchog /snang ba'i lam du gang ma gyur/ /snang ba'i lam du gang gyur pa/ /sgyu ma bzhin du shin tu stong / /phan tshun tha dad dag yod kyang / /nog la sogs pa mthong ba las/ /de'i blo dper</text></item>
<item><p>76a.6</p><section></section><text>brjod 'gal ba de/ /khyed kyi lugs la brten pa yin/ /gang ba lang ma yin pa las log pa'i ba lang gi blo de ji ltar na nog la sogs pa mthong ba'i rgyu mtshan can du smra bar byed/ ba lang dang nog la sogs pa sgra tha dad pas tha dad du sel ba can yin yang khyod kyi lugs khas blangs nas/ 'gal </text></item>
<item><p>76a.7</p><section></section><text>bzhin du yang de nges par bstan to/ /de mi ltos shes pa 'di ni/ /rang gi rnam rtog spros par zad/ /sel ba min pa'i sgra yis ni/ /rang bzhin 'ga' yang brjod mi bya/ /nog la sogs pa la spyi'i ngo bo dang ldan pa gzhan med par mi ltos pa ni mi srid do zhes sngar bshad zin to/ /rang gi ngo bo ni brjod</text></item>
<item><p>76b.1</p><section></section><text>par bya ba ma yin pa'i phyir de'i sgo nas tha snyad du mi bya'o/ /gang dag dang po'i shes pa med do zhes zer ba de la/ thog ma med phyir 'dod pa grub/ /dang po'i shes pa zhes bya ba ni med pa nyid de/ tha snyad pa'i rgyu dang 'bras bu gcig nas gcig tu brgyud pa dag la dus kyi thog ma med pa'i phyir ro/ / </text></item>
<item><p>76b.2</p><section></section><text>gang la dang po'i shes pa med na ni rigs dang ldan pas khyab par yang mi nus la/ rigs dang ldan pa las log pa'am ma log par yang mi nus shing gcig mtha' dag la 'jug pa ni ma yin no zhes bya ba'i skyon de dag yod do/ /gang dag shes pa yang dag par rab tu 'jug pa nyid med do zhes pa de</text></item>
<item><p>76b.3</p><section></section><text>la yang brjod pa / spyi'i sgo nas sel bar byed/ /de gzhan rnams la rigs lta bur sel bar byed pa'i rdzas ni med kyi/ 'on kyang 'di ltar rnam par bcad par bya ba'i yul la gang spyi'i chos kyis yin te/ 'di la yang / rigs mi mthun pa la ma mthong bar bstan pa tsam gyis rjes su dpog</text></item>
<item><p>76b.4</p><section></section><text>go zhes brjod zin te/ khyed kyi phyogs la yang nyes pa de dag mtshungs te/ gal te rigs mthun la khyab par 'jug pa'i lta na khyab pa la ni mtha' yod pa ma yin no/ /de'i phyir 'di ltar rwa can yin pa'i phyir rta ma yin no zhes bya ba la rwa can nyid ma lus par ma mthong ba de rnam par bcad pa rjes</text></item>
<item><p>76b.5</p><section></section><text>su dpag pa'i phyir rta dang ba la sogs pa so sor rnam par sel ba ma yin zhing / ba lang la sogs pa so so la 'jug pa ma yin no/ /yin na yang ldog pa dang 'jug pa dag ni blo de bzhin du 'di la yang rigs pa yin no/ /bdag gzhan yod par khas len na/ /gcig nyid du nyid kyis </text></item>
<item><p>76b.6</p><section></section><text>brtag pa/ /de dag dngos po la mi rigs/ /gal te bdag dngos po la yod na ni de la gcig dang du ma nyid du brtag par mi rigs so/ /bdag gzhan yod par khas mi len na ni khyod kyi'ang gsal ba nus par 'gyur/ gal te dngos po la med na ni brtag pa de dag rigs na khyod</text></item>
<item><p>76b.7</p><section></section><text>kyi'ang gsal ba dang nus pa mtshungs par 'gyur ro/ /gal te nus pa rnams kyi gsal ba dang mi gsal ba gcig nyid yin na ni gsal ba'i dbye ba med par 'gyur ro/ /ci ste du ma nyid yin na ni nus pa 'di rnams las gzhan ma yin pa'i phyir gtso bo gcig ces bya ba 'gal lo/ /sgra yi brjod</text></item>
<item><p>77a.1</p><section></section><text>don la dpyod pa/ /'di yang dbang po'i spyod yul min/ /gang zhig sgra la sogs pa 'di'i/ /'jug pa'i dbang po so sor min/ /mngon sum gyi yul ni bstan du med do/ /bstan du med pa'i lta na bdag gzhan med pa bdag gzhan yin no zhes brjod pa yin</text></item>
<item><p>77a.2</p><section></section><text>no/ /de'i phyir 'di mngon sum gyi 'jug pa ma yin no/ /'di la yang / gang zhig tshig gi brjod pa 'di/ /ngag las don du rnam par brtags/ /ngag don so sor snang brjod gang / /de yis dang po nye bar bskyed/ /tshig gi brjod pa la don med du zin kyang kha yar ba la nus pa med pa'i</text></item>
<item><p>77a.3</p><section></section><text>phyir lung las ji ltar gzhag pa ngag las rnam par 'jog par byed de/ rang bzhin dang rkyen bzhin no/ /lung nas gzhag pa de yang lung gzhan rnams su mi rigs par 'dzin pa'i phyir 'di don gzhan nye bar gzhag pa yin no/ /de'i phyir tshig gi don gzung bar bya ba'i thabs ngag gi don du snang</text></item>
<item><p>77a.4</p><section></section><text>ba dang po'i ma goms pa'i sgra'i don dang 'brel ba yin te/ ngag nyid dang de'i don dag la dngos su ni sgra'i don du tha dad med pa'i phyir la/ phyis sgra'i don 'dzin pa'i mngon pa'i nga rgyal gyis gzhag pa ste lcags kyu med pa pa yin phyir ro/ /gang dag so sor snang ba'i don rnams la phyi'i don</text></item>
<item><p>77a.5</p><section></section><text>gzhan nam de dang 'brel pa bor nas ngag gi don du rtogs par byed pa de dag gi ltar na yang de ni rnam par rtog pa tsam yin no/ /ci'i phyir zhe na/ ji ltar goms pa'i ngag dag las/ /don la med du zin kyang skye/ /rang gi rkyen dang rjes 'brel bas/ /rnam pa du ma so sor rtogs/ /don du goms</text></item>
<item><p>77a.6</p><section></section><text>pa'i bag chags la ltos pa'i ngag las don byed pa ltar rtogs pa 'byung ste/ rtag pa la sogs pa'i brjod pa dang / de dang khyad par med pa dag bzhin phyi rol gyi don med kyang rang gi rkyen dang rjes su 'brel bas rnam par rtog pa sna tshogs pa skyed par byed do/ /'di ltar rtsed 'jo'i snyan</text></item>
<item><p>77a.7</p><section></section><text>dngags thos pa las chags pa can rnams las 'dod chags dang rjes su mthun pa'i shes pa skye la/ chags pa dang bral ba rnams la ni yang dag pa'i shugs dang rjes su mthun pa yin no/ /de yang ngag gi don gzhan las/ /rnam par bcad pa'i don du 'dod/ /'brel bar shes pa'i ngag</text></item>
<item><p>77b.1</p><section></section><text>gi don/ /'di yang rjes dpag las gzhan min/ /so sor snang ba yang rdzas bzhin ngag gzhan las tha dad cing 'brel ba shes pa las yin pas rjes su dpag pa las gzhan ma yin no/ /gang zhig ngag las skyes pa yi/ /rnam rtog sna tshogs shes pa ni/ /de yang rang rig yin pas</text></item>
<item><p>77b.2</p><section></section><text>na/ /mngon sum nyid las gzhan ma yin/ /rtog pa ni rang rig yin pa'i phyir na mngon sum nyid yin pas de las gzhan du dbye bar mi bya'o/ /gal te re zhig rgyu mtshan can gyi sgra rnams la lta don gang dag bsal ba'i sgo nas don mngon par brjod pa rigs grangs na 'dod rgyal ba rnams la ji</text></item>
<item><p>77b.3</p><section></section><text>ltar zhe na/ 'dod rgyal ba la don dbye bas/ /'dod rgyal ba la shing tog did thA la sogs pa'i sgra spyi brjod pa yin zhing spyi de'i dbye bas rjod par byed do/ /gal te rigs dang mthun pa'i 'dus pa sgra dag la bye brag ci yod ce na/ cung zad kyang med do/ /rigs kyi sgra yang grags pa'i dbang</text></item>
<item><p>77b.4</p><section></section><text>gis/ kha cig tu yan lag so so la 'dogs par 'dod de/ dper na grong gi phag pa bza' bya ma yin no zhes bya ba lta bu'o/ /la lar dngos su rjod par byed de dper na/ grangs dang mtshan nyid dang ni dbyibs/ /ltos pa med par rab tu 'jug /chu la sogs pa'i thigs pa dang / /'dus pa</text></item>
<item><p>77b.5</p><section></section><text>la yang rjod par byed/ /la lar yan lag 'ba' zhig la 'jug pa ma yin te/ dper na/ dbyibs dang kha dog cha shas kyis/ /khyad par byas nas 'jug pa yin / /sgra yis de yi cha shas la/ /rab tu 'jug pa dmigs ma yin/ /dbyibs kyi khyad par la 'khor lo dang / zlum po</text></item>
<item><p>77b.6</p><section></section><text>dang / ring po dang / gru bzhi pa zhes bya ba lta bu yan lag tsam gyis brjod pa ma yin no/ /de bzhin du khu tshur dang / mdud pa dang / phreng ba dang / rna rgyan la sogs pa rnams la yang ngo / /kha dog gi khyad par la khra bo dang / khre rtse la sogs pa lta bu'o/ /yan lag can gyi khyad par</text></item>
<item><p>77b.7</p><section></section><text>la brgya dang / stong bre dang khal dang / zla ba dang / lo dang / srang zhes bya ba la sogs pa lta bu yan lag rnams la 'jug pa ma yin no/ /'dus pa'i sgra yang kha cig so so ba la rdzogs par 'jug ste/ dper na grong 'ongs zhes bya ba lta bu'o/ /kha cig ni brtags nas te/ dper</text></item>
<item><p>78a.1</p><section></section><text>na lus kyi las kyis bdag gi las chad par byed pa lta bu'o/ /kha cig ni 'jug par mi byed de/ dper na chu zhes bya ba dang / nags zhes bya ba lta bu'o/ /gal te 'di ltar 'brel bas ma byas pa sgra'i don ston par byed pa ste/ dper na shing tog pa na sa'o zhes bya ba lta bu'o/ / </text></item>
<item><p>78a.2</p><section></section><text>de la ji ltar rjes su dpag par bya zhe na/ der shing tog pa na sa'i sgra'i don gyis rtogs pa bskyed pa ni ma yin no/ /ci'i phyir zhe na/ rtogs pa'i don ni bstan phyir ro/ /'di zhes pa'i sgra dang lag pa'i brda'am/ grags pa rnying pa dang 'brel pas rab tu rtogs pa yin gyi/ shing tog pa na sa'i sgra</text></item>
<item><p>78a.3</p><section></section><text>don rtogs pa ni ma yin no/ /'di ltar brda gsal bar byed pa'i 'brel pa bstan pa'i don der brda'i don dang 'di zhes pa'i sgra gzhi mthun pa yin no/ /gnyis ka brjod par bya ba yin no zhes byas nas de'i don du brda'i don byas pa ni ma yin no/ /shing tog pa na sa'i sgra de nyid dang 'brel ba ltar</text></item>
<item><p>78a.4</p><section></section><text>sgra'i gzhal bar bya bar 'gyur ba yin no/ /'brel pa ma yin brtag pa'i phyir/ /'brel pa ni shing tog pa na sa'i don dang sgra dag tshad ma gzhan gyis dmigs nas 'di 'di'i yin no zhes shing tog pa na sa dang 'brel par rtogs pa yin la/ gzhal bar bya ba dang 'brel pa'i phyir rjes su dpag</text></item>
<item><p>78a.5</p><section></section><text>pa yin no/ /de'i phyir sgra las byung ba'i tshad ma gzhan ma yin no/ /ci ste nye bar gzhal ba la sogs pa lhag ma rnams ji ltar gzhan ma yin zhe na/ phyogs 'dis lhag ma rnams la'ang brjod/ /re zhig nye bar gzhal ba ni ba lang dang ba men la sogs pa de dang 'dra bar rtogs par bya ba'i don</text></item>
<item><p>78a.6</p><section></section><text>du der gzhan las thos pa dang / rtogs pa dag gis sgra'i rang gi don gnyis tshad ma gzhan gyi khongs su chud pa de dang 'dra bar rtogs pa ste de ni tshad ma gzhan ma yin no/ /de bzhin du snyam du sems pa yang de dang 'dra bar 'jal bar byed pa yin pas tshad ma gzhan ma yin par khong du chud par</text></item>
<item><p>78a.7</p><section></section><text>bya ste/ rjes su dpag pa'i rnam par rtog pa las phyi rol du gyur pa yin pa'i gsal bar bya ba nyid yin no/ /tshad ma kun las btus pa las gzhan sel ba brtag pa'i le'u ste lnga pa'o// //tshad ma ni gnyis su gnas na ci ste tshad ma brjod par</text></item>
<item><p>78b.1</p><section></section><text>bya ba la ci'i don du de ltar snang ba ma tshang ba la sogs pa rnams kyang rjod par byed ce na/ tshad snang brjod par 'dod rnams la/ /rig pa'i cha shas smra po bzhin/ /phyogs drug mtshungs pa ma yin zhes/ /bstan phyir ma tshang la sogs brjod/ /kha cig ngag tsam la mkhas par 'dzin pa ni yod pa</text></item>
<item><p>78b.2</p><section></section><text>nyid de/ ji skad du phyogs grub pa'i sgrub byed yin bzhin du yang grub pa ltar snang bar 'dod ces brjod pa de dag gi sgrub byed ma yin pa gzhan nyid do zhes phyogs grub pa dgag pa'i phyir ma tshang ba nyid la sogs pa grub pa'i skyon brjod do/ /de nyid rab tu bstan phyir dang / /de ltar snang ba brjod</text></item>
<item><p>78b.3</p><section></section><text>pa'i phyir/ /lan 'di brjod par rigs pa yin/ /ltag spyod la ni rjes mthun lan/ /gang gi phyir 'dis phyogs snga ma grub po zhes brjod pa 'di la lan du tshang ba la sogs pa brjod par rigs so/ /ma tshang ba la sogs pa bstan par bya ba'i phyir yang brjod par rigs so/ /ltag spyod</text></item>
<item><p>78b.4</p><section></section><text>rnams la ni skyon lan du'o/ /'dis phyogs snga ma dag sgrub byed ma yin pa nyid du shes par mi nus so/ /de la/ phrad dang ma phrad dag dang dus/ /gsum la rtags su brjod 'dod min/ /phrad dang ma phrad rtags brjod des / /ma tshang gtan tshigs rjes mthun yin/ /dper na rtsol ba las byung ba'i</text></item>
<item><p>78b.5</p><section></section><text>phyir sgra mi rtag go zhes gtan tshigs kyi dpe brjod pa las gal te gtan tshigs 'di bsgrub bya dang phrad nas sgrub par byed na ni bsgrub bya dang khyad par med par 'gyur te/ rlung gi chu rgya mtsho dang phrad pa bzhin no/ /ma grub pa ma yin te/ grub pa dang phrad na ni bsgrub bya grub zin nas 'di gang gi gtan</text></item>
<item><p>78b.6</p><section></section><text>tshigs yin/ ci ste ma phrad na ni ma phrad pas gtan tshigs ma yin pa rnams dang khyad par med pa'i phyir sgrub par byed pa ma yin no zhes de ltar phrad pa dang ma phrad par mtshungs pa yin no/ /dus gsum la yang mi 'dod par brjod de / gal te gtan tshigs bsgrub bya las sngar sgrub par byed na ni</text></item>
<item><p>78b.7</p><section></section><text>bsgrub bya'am grub na 'di gang gi gtan tshigs yin/ ci ste phyi nas bsgrubs na ni ma grub pa'i phyir gtan tshigs ma yin no/ /de ste cig car ba gtan tshigs yin ni/ gtan tshigs bzhin du yod pa de sgrub mi dgos te/ glang gi rwa g.yas g.yon bzhin no zhes bya ba lta bu'o/ /de ltar</text></item>
<item><p>79a.1</p><section></section><text>gtan tshigs ma yin pa mtshungs pa yin no/ /de dag ni ma tshang ba'i gtan tshigs nyid dang rjes su mthun pa'o/ /gang gi phyir zhe na/ rigs pa dang mi ldan pa'i dpe brjod kyi gtan tshigs thams cad bsal ba'i phyir ro/ /gang zhig 'dir ma phrad pa tsam chos mthun pas</text></item>
<item><p>79a.2</p><section></section><text>gtan tshigs kyi mtshan nyid mtshungs par 'gyur ba ga la rigs/ rigs su zin gyis kyang gtan tshigs ma yin pas 'gyur ba yin no/ /de bzhin du sngar rtags kyis sgrub par byed na tha snyad tsam ma dmigs pa'i phyir sgrub byed ma yin no zhes pa la yang ngo / /rang la gnod pa'i nyes par</text></item>
<item><p>79a.3</p><section></section><text>'gyur ba ni 'dir dgag pa la'ang mtshungs pa'i phyir ro/ /de ltar na re zhig dang blo'i gtan tshigs dag la bsgrub par bya ba'i gtan tshigs kyi mtshan nyid gsum ma tshang ba ltar snang ba yin no/ /don rtogs ma grub ltar snang yin/ /gang gi tshe don gtan tshigs yin pa de'i tshe ni tshig </text></item>
<item><p>79a.4</p><section></section><text>las yin pa ma bkag pa'i phyir de don la ma grub ltar snang ba nyid de / chos thams cad kyi gtan tshigs rigs pa ma yin pas bsal ba'i phyir snga ma bzhin no/ /gtan tshigs gnyis ka'i ltar na yang don bsgrub par bya ba la de dag rgyu dang 'bras bu'i dngos po ma yin pa'i phyir de dag</text></item>
<item><p>79a.5</p><section></section><text>ni rigs pa ma yin no/ /rigs su chud mod kyang sel bar byed pa'i rang bzhin gyis sun 'byin du 'gyur ro/ /rtag brjod mi rtag pa rjes 'gro/ /de dag mi rtag par nus min/ /phyogs kyi skyon dang rjes mthun 'gro / /dper na sgra mi rtag ces bya ba la de'i rtag pa'i rtag pa dang sbyor bar 'gyur</text></item>
<item><p>79a.6</p><section></section><text>te/ chos rnams kyi rang bzhin gang 'thob pa mi 'dor ba yin pa'i phyir ro/ /de lta bas na rtag pa nyid du 'gyur ro zhes bya ba lta bu ste/ de dag nyid ni brtags pa dang mtshungs pa'i ltag gcod yin no/ /'di ni dam bca' ba'i skyon skyon ltar snang ba'o/ /mi rtag pa nyid gtan nas zhen pa'i phyir de la</text></item>
<item><p>79a.7</p><section></section><text>mi rtag pa las gzhan yang rtag pa'i 'jug pa yod pa ma yin no/ /dngos po de nyid ma byung ba las byung bar gyur pa ni mi rtag pa'o zhes brjod par bya'o/ /gnas skabs de yang mi rtag pa nyid do zhes dngos po'i rkyen gyis brjod par bya ste/ 'bras bu nyid do zhes bya ba la sogs pa bzhin no/ /sngar brjod gtan</text></item>
<item><p>79b.1</p><section></section><text>tshigs med pa yis/ /bsgrub bya med par thal bar 'gyur/ /yang brjod pa mtshungs/ dper na sngar bzhin byas pa la gal te gtan tshigs 'di las mi rtag pa yin na sngar brjod pa de dag med de/ gtan tshigs med pa'i phyir mi rtag par bsgrub mi nus so zhes bya ba ni ma brjod pa mtshungs pa'o/ / </text></item>
<item><p>79b.2</p><section></section><text>'di la yang / sgro btags nas/ smra po'i ngag gis sgrub par byed/ /ma grub ltar snang / don la ni sngar smra ba po rang la rjes su dpag par bya ba'i nges pa skyes pa bzhin gzhan la nges pa bskyed par 'dod pas/ don de gzhan la brjod pa de med pa la ma grub pa nyid du 'gyur ro/ /gzhan la ni smra ba po'i</text></item>
<item><p>79b.3</p><section></section><text>tshig gis don sgrub pa la smra ba las sngar sgro btags nas/ de med pa las don ma grub par rtsod pa yin no/ /des na de dag ni ma grub pa ltar snang ba'o/ /yang na nyung ltar snang / brjod pa las sngar sgrub byed na'o/ /brjod pa las sngar sgrub byed yin par lhag par sgro btags pa'i phyir gtan</text></item>
<item><p>79b.4</p><section></section><text>tshigs ma tshang bar ltar snang ba'o/ /grub pa'i dus na ni gtan tshigs ma brjod na gtan tshigs ma tshang bar 'gyur na 'di ni ma brjod pa las sngar sgrub par mi byed do/ /'dir gtan tshigs kyi don ma lus pa med par brtsad pa'i phyir dpe brjod ma tshang ba ltar snang ba nyid du yang rig par bya'o/ /brjod</text></item>
<item><p>79b.5</p><section></section><text>pa las sngar rtags min phyir/ /ma grub pa dang 'gal ba'i ngag /ma skyes pa mtshungs/ dper na sngar bzhin byas pa la gal te 'di ltar brjod pa las sngar sgra brtsal ma thag tu byung ba ma yin pas 'gyur ro/ /rtsol ba las ma byung ba'i phyir brtag pa yang yin no zhes bya ba de lta bu ni ma skyes pa</text></item>
<item><p>79b.6</p><section></section><text>mtshungs pa'o/ /de lta na yang / rnam gnyis/ gnyis su sgro btags pa las 'dod/ /de la brjod pa las sngar sgrub byed du sgro btags pa las ma grub pa ltar snang ba'o/ /skyes pa dag ni sgra zhig pa nyid kyis brtsal ma thag tu byung ba yin pa'i phyir sgrub par byed do/ /de de'i tshe yod pa yang</text></item>
<item><p>79b.7</p><section></section><text>yin no/ /rtsol ba las ma byung ba nyid ni/ don gyi dbang gis mi rtag pa nyid du yang sgro 'dogs pas ma nges pa ltar snang ba'o/ /'bras bu gzhan nyid kyi cha nas/ bsgrub bya mi 'grub par ston pa / de ni 'bras mtshungs/ dper na sgra mi rtag ste/ 'bras bu yin pa'i phyir bum pa bzhin zhes</text></item>
<item><p>80a.1</p><section></section><text>bya ba la/ gzhan bum pa'i 'bras bu nyid kyis byas pa mi rtag pa yin na sgra 'di'i'o zhes ci ste bya zhes bya ba ni 'bras bu mtshungs pa'o/ /de lta bu/ smra po'i 'dod pa rnam pa gsum/ /gal te smra ba po'i bum pa'i 'bras bu nyid sgra la med do zhes rtsod na ni de'i tshe ma grub pa</text></item>
<item><p>80a.2</p><section></section><text>ltar snang ba'o/ /'on te sgra'i 'bras bu nyid bum pa la sogs pa'i mi rtag pa la med do zhes rtsod pa'i lta na 'gal ba ltar snang ba'o/ /de ste de nyid rtag pa la yang med do zhe na ni thun mong ma yin pa yin pa'i phyir/ ma nges pa ltar snang ba'o/ /yang na chos mthun pa bstan pa'i phyir/ dpe'i skyon ltar</text></item>
<item><p>80a.3</p><section></section><text>snang ba'o/ /ci'i phyir zhe na/ chos kyi spyi bzung nas rjes su dpog par byed pa yin gyi/ de'i bye brag las ni ma yin te/ de'i don so sor nges pa nyid kyi rjes su dpag pa med pa thal bar 'gyur ba'i phyir ro/ /nges bstan mi mthun phyogs dag las/ /chos mthun dpe yis gzhan</text></item>
<item><p>80a.4</p><section></section><text>sgrub pa/ /chos mthun par mtshungs/ gzhan sgrub ces bya ba ni/ bzlog pa sgrub pa ste byed pa po'i rgyur byas nas so/ /dper na/ sgra mi rtag ste/ rtsol ba las byung ba'i phyir chos mi mthun pa'i dpe nam mkha' bzhin no zhes bya ba la/ nges par bstan pa'i nam mkha' dang yang lus can ma yin</text></item>
<item><p>80a.5</p><section></section><text>pa la sogs par chos mthun pa'i phyir mi rtag pa'o zhes sgrub pa yin no/ /de ltar na gtan tshigs 'di dag nyid du/ bum pa chos mthun par byas pa la/ de'i mi mthun pa'i phyogs nam mkha' dang chos mthun par brjod pa de lta bu ni chos mthun pa mtshungs pa'o/ /gzhan dag ni/ chos mi</text></item>
<item><p>80a.6</p><section></section><text>mthun pas/ nges par bstan pa'i mi mthun pa'i phyogs dag las gzhan sgrub par byed do zhes brjod pa la/ dpe gnyis ka yang sngar bzhin bum pa chos mi mthun pa'i dper sbyar bar bya'o/ /de lta bu dag gi /mtshungs pa nyid/ gzhan la ma grub bstan pa'i phyir/ /thun mong ltar snang rnam pa</text></item>
<item><p>80a.7</p><section></section><text>gnyis/ /gal te 'di lus can ma yin pa la sogs pa dang chos mthun pa dang chos mi mthun pa mtshungs pa'i phyir ro/ /gzhan la ma grub pa rtsod na ni ji ltar kho bo'i chos mthun pa dang / chos mi mthun pa tsam las ma grub pa bzhin du khyod kyi yang yin no/ /des thun mong gi ma nges pa ltar snang pa'o/ / </text></item>
<item><p>80b.1</p><section></section><text>phyogs snga ma la lus can ma yin pa nyid brtsal ma thag tu byung ba nyid ma nges pa ni yod pa ma yin no/ /de lta bu nyid dag ni grub par 'dod pa mtshungs pa'i phyir 'gal ba mi 'khrul ba can bzhin/ gal te bsam pa 'di yin na ni ji ltar khyod kyi chos mthun pa tsam las grub pa de bzhin kho bo'i yang yin te/ des</text></item>
<item><p>80b.2</p><section></section><text>na 'gal ba mi 'khrul ba can ltar snang ba'o/ /'di yang rjes 'gro med pa'i phyir/ /dpe ltar snang ba'i skyon brjod yin/ /rnam pa gnyis ka yang ma nges pa ltar snang ba ste/ gtan tshigs dang bsgrub bya'i rjes su 'gro ba ma bstan pa'i phyir dang / bsgrub bya med pa'i gtan tshigs med par ma bstan pa'i</text></item>
<item><p>80b.3</p><section></section><text>phyir ro/ /phyogs phyi ma la yang ji lta ba bzhin du phyogs snga ma la yang yin no/ /dpe ltar snang ba'i rtsod pa la yang rjes su 'gro ba med par sbyar ro/ /rjes 'gro phyin ci log nyid las/ /dpe dang bsgrub bya 'dres par 'gyur/ /phal cher ni rtog ge ngan pa kho na dpes nye bar 'jal bar byed de/ sgra ni bum</text></item>
<item><p>80b.4</p><section></section><text>pa lta bu yin no/ /sgra nam mkha' lta bu ni ma yin no zhes bya ba lta bu'o/ /der de ltar 'dres pa la phyin ci log yin kyang rjes su 'gro ba srid de/ gang mi rtag pa de rtsol ba las byung ngo zhes bya ba dang / gang rtsol ba las ma byung ba de rtag pa'o zhes bya ba lta bu'o/ /de lta bur byas pa la de bzhin du zhes</text></item>
<item><p>80b.5</p><section></section><text>pa dang / de bzhin du ma yin no zhes mjug bsdu bar bya'o/ /phyogs phyi ma ji lta ba bzhin du phyogs snga ma yang yin pas mtshungs pa nyid du thal bar 'gyur ba'i phyir/ de ltar snang ba yang 'thad pa yin no/ /dper bstan pa tsam nyid la phyogs snga ma dang phyi ma gnyis ka yang rjes su 'gro ba phyin ci log tu</text></item>
<item><p>80b.6</p><section></section><text>mtshungs so/ /de lta na ni bum pa la chos gnyis ka yang rigs pa yin la de bzhin du nam mkha' la yang ngo / /de lta bu yang / rtags de'i bdag nyid kyis dbye bas/ /'khrul pa ltar snang rnam pa gnyis/ /gtan tshigs phyogs gcig tu nges pa/ /sbyor ba snga ma la yod min/ /de ltar kho bo cag gis</text></item>
<item><p>80b.7</p><section></section><text>'jig rten pa'i sbyor ba'i rjes su zhugs nas chos mthun pa dang / mi mthun pa mtshungs par bstan pa ste/ brtsal ma thag tu byung ba nyid ni phyogs gcig tu nges pa dngos po'i gtan tshigs su 'dod pa yin yang / phyin ci log gi nges pa ltar snang bar brjod do/ /phyogs snga ma la ni kho bo cag gis sbyor ba bzhin</text></item>
<item><p>81a.1</p><section></section><text>phyogs gcig tu nges par bstan pa yod pa ma yin no/ /de bzhin du gang gi phyir chos mthun pa mtshungs par byas pa la yang 'brel pa med pa'i phyir gzhan nyid yin no/ /bye brag brjod pas chos mthun pa'ang / /rnam rtog mtshungs pa'o/ /dper na sngar bzhin du bum pa dang</text></item>
<item><p>81a.2</p><section></section><text>chos mthun pas mi rtag par byas pa las brjod pa/ de la chos mthun pa yod du zin kyang bsreg par bya ba dang / mig gi gzung bya la sogs pa'i bye brag gis bum pa kho na mi rtag par 'gyur gyi sgra ni ma yin la/ sgra kho na rtag par 'gyur te/ bsreg par bya ba ma yin pa dang / mnyan bya nyid la</text></item>
<item><p>81a.3</p><section></section><text>sogs pas so zhes so/ /bsgrub par bya ba las bzlog nas rnam par rtog par byed pas na rnam par rtog pa mtshungs pa'am/ dper brjod pa las gzhan la yang byas pa nyid yin du zin kyang bsreg par bya ba dang bsreg par bya ba ma yin pa la sogs pa bzhin rtag pa dang mi rtag pa rnam par rtog pa</text></item>
<item><p>81a.4</p><section></section><text>brjod pas na/ rnam par rtog pa mtshungs pa'o zhes zer ro/ /'di la ni/ 'khrul pa can gyi bye brag gis/ /rtag par 'gyur ba de ltar snang / /spyi min gyis kyang / 'di la yang 'khrul pa can dang thun mong ma yin pa de bzhin du rtag pa'am sun 'byin par yang thal bar 'gyur ro/ /rang gi phyogs la</text></item>
<item><p>81a.5</p><section></section><text>ma grub pa bzhin gzhan la ma grub pa bstan pa'i phyir sgrub par byed par 'gyur ro/ /sun 'byin pa la ni thun mong ngam thun mong ma yin pa'i ma nges pa ltar snang ba'o/ /bsgrub pa la ni 'gal ba mi 'khrul ba can du rtsod pa ltar snang ba'o/ /rnam pa gzhan yang ste ma nges pa ltar snang ba'o/ /gal te</text></item>
<item><p>81a.6</p><section></section><text>bsreg par bya ba dang bsdongs pa'i brtsal ma thag tu byung ba nyid brjod na ni mngon sum 'ba' zhig pa mig gi gzung bya ma yin pa nyid dang rdzas nyid la sogs pas ma nges pa yin no/ /bsdongs pa'i nges par byed pa'i gtan tshigs 'di yang de bzhin du ma yin no/ /brtsal ma thag tu byung ba 'ba' zhig</text></item>
<item><p>81a.7</p><section></section><text>pa ni gtan tshigs kyi mtshan nyid dang ldan pa yin te/ de'i phyir ma nges pa ltar snang ba'o/ /gcig nyid du/ thal bar 'gyur phyir bye brag med/ /chos mthun pa ston pa'i skabs yin pa'i phyir de dang gcig tu thal bar 'gyur bas na'o/ /zla bo mnyan bya ma yin pa'i phyir med bzhin du gang du gang</text></item>
<item><p>81b.1</p><section></section><text>gis na bsgrub bya'i zhes go bar bya/ bye brag med ces bya ba ni bye brag med par thal ba'o/ /gang zhig gang dang bye brag yin zhe na/ bye brag med par byas pa'i phyir thams cad dang ste/ dper na chos mthun pa'i dpe bum pa bstan pa'i phyir gzhan rnams dang yang khyad par med par byed pas bum pa la</text></item>
<item><p>81b.2</p><section></section><text>yod pa'i chos thams cad sgra la thob par 'gyur ro/ /de lta bas na thams cad phan tshun chos mthun pa'i phyir gcig nyid du thal bar 'gyur ro/ /'di la yang bye brag med par thal bar 'gyur bas na bum pa bzhin sgra'i bye brag nyid rab tu ston pa yin pa'i phyir rnam rtog mtshungs pa las khyad par chen po</text></item>
<item><p>81b.3</p><section></section><text>yod pa ma yin no/ /de'i phyir de bzhin du ma nges pa ltar snang ba'o/ /phyogs snga ma la ni chos mthun pa tsam las mi rtag par brjod pa dang / gang bye brag med pa tsam las mi rtag par brjod pa med de/ gang bye brag med par ma mthong ba tsam las ldog par byed do/ /de'i phyir ma nges pa ltar snang ba'o/ /bsgrub</text></item>
<item><p>81b.4</p><section></section><text>bya rtogs khyad med phyir yang / /ma grub pa ltar snang bar 'dod/ /bye brag med par mtshungs pa snga ma las tha dad du bya ba'i don du yang gi sgra smos so/ /de la rnam par rtog pa mtshungs pa dang bye brag med pa las bye brag med par mtshungs pa ni gzhan du brjod par bya ste/ bsgrub bya dang gtan tshigs kyi don dag</text></item>
<item><p>81b.5</p><section></section><text>la bye brag med pa'i phyir ro/ /dper na sngar bzhin byas pa la gtan nas byung ba ma yin pa'i phyir bsgrub par bya ba dang gtan tshigs kyi don dag la bye brag yod pa ma yin no zhes so/ /de la brjod pa/ de lta bu yang ma grub pa ltar snang ba ste/ snga na med pa skyes pa la bsgrub par bya ba nyid du sgro btags</text></item>
<item><p>81b.6</p><section></section><text>nas bsgrub par bya ba dang gtan tshigs su bye brag med par mgo bsgre ba'i phyir ro/ /grub na ni sngar nas yod pa zhig na med pa bsgrub par bya'o/ /gzhan yang bye brag med par mtshungs pa brjod par bya ste/ brtsal ma thag tu byung ba nyid ni mi rtag pa bsgrub pa bzhin chos gzhan yang sgrub par byed do zhes</text></item>
<item><p>81b.7</p><section></section><text>bya ba ni bye brag med pa'o/ /de lta bu yang bsgrub par bya ba la gnod pa sgrub par byed pa nyid kyis ni 'gal ba ltar snang ba'o/ /bsreg par bya ba la sogs pa ma nges pa yin pa'i phyir phyogs gcig tu nges pa nyid 'gal bar rtsod par gal te mthong na gnod par byed pa ma yin no zhes brjod par bya'o / / </text></item>
<item><p>82a.1</p><section></section><text>yang brjod pa/ bsgrub bya ba ni gnod chos kyang / /mtshungs pa nyid kyi bye brag med/ /gtan tshigs skyon la 'gal ltar snang / /skyon yod min te phyogs phyi ma/ /de dag ni chos nyid chos mthun pa mtshungs pa la sogs pa phyogs phyi ma'o/ /gal te phyogs phyi ma las phyogs</text></item>
<item><p>82a.2</p><section></section><text>gcig tu nges par chos mthun pa la sogs pas phyogs gcig tu nges pas 'gal bar 'gyur ro/ /phyogs snga ma la ni ji skad du brjod pa'i ma nges pa dang ldan pas de sun bton pa dang / sgrub pa'i sgo nas 'gal ba dang ma nges pa bsgrub par bya ba la gnod par brtsad pa'i phyir de dag ni sun 'byin</text></item>
<item><p>82a.3</p><section></section><text>gzhan nyid yin no/ /gal te gnod par mi byed par mthong ste/ dper na 'gal ba kha cig ni brtsal ma thag tu byung ba nyid mi rtag pa nyid las mi 'khrul ba de bzhin mnyan bya ma yin pa yang ngo / /de bzhin du sgra mnyan bya ma yin no zhes de yang brjod par bya'o/ /de ltar 'dir mnyan bya nyid la gnod pa ni</text></item>
<item><p>82a.4</p><section></section><text>mthong gi /sgra rtag pa nyid ni ma mthong ngo / /gang las mi rtag pa nyid 'thob pa'i rjes su dpag par 'jug par byed/ dam bca' ba'i skyon nyid kyis snga ma la mnyan bya ma yin pa nyid mi 'grub bo/ /gang la phyogs gcig tu nges pa mthong na ni gnod pa med de/ ji ltar rdul gnyis pa ni rdul gcig sngon</text></item>
<item><p>82a.5</p><section></section><text>du song ba yin te/ rags pa yin pa'i phyir bum pa la sogs pa bzhin zhes byas nas rdul phra rab rnams kyis rags pa nyid kyang bsgrub pa bzhin no/ /bum pa la sogs pa rnams kyi sngon du rdul rags pa song ba yin pa'i phyir de la lan gang zhig yod/ /bsgrub bya la gnod bsgrub pa'i phyir/ / </text></item>
<item><p>82a.6</p><section></section><text>gnod pa byed pa 'gal nyid min/ /bsgrub bya la ni 'dir chos sam chos can yang rung ste/ de la gnod pa grub na de 'gal ba nyid yin no/ /bsgrub bya las gzhan gtan tshigs kyis/ /bstan na dmigs pa mtshungs pa'o/ /gang bsgrub par bya ba las gzhan yang gtan tshigs kyis nye bar bstan pa</text></item>
<item><p>82a.7</p><section></section><text>de ni dmigs pa mtshungs pa'o/ /dper na snga ma bzhin du mi rtag par bsgrub pa la gtan tshigs 'di glog la sogs pa la yod pa ma yin zhing 'di las mngon sum la sogs pas mi rtag pa grub po/ /gal te de med kyang de'i rgyur 'gyur ba ni yod pa ma yin no/ /gzhan de las gzhan du sbyor bar</text></item>
<item><p>82b.1</p><section></section><text>byed do/ /'di mi rtag pa'i gtan tshigs ma yin te/ khyab pa med pa'i phyir nags kyi shing nub mo nyal ba las sems pa dang ldan pa bzhin no zhes so/ /'di la yang / bsgrub bya du ma bkod pa las/ /gtan tshigs de dang rjes mthun nyid/ /gal te gtan tshigs gzhan gyis rtag par grub</text></item>
<item><p>82b.2</p><section></section><text>de lta na ni mi rtag pa'i 'khrul pa yin pas gtan tshigs gzhan gyis sgrub po/ /gtan tshigs ni ma yin no / /de ni mi rtag pa med par mthong bar med do/ /byed pa po'i rgyu las gzhan gyi 'bras bu sgrub po/ /de'i gtan tshigs nyid du ma gyur pa'i phyir shes par byed pa ma yin no/ /de'i phyir ma nges pa</text></item>
<item><p>82b.3</p><section></section><text>ltar snang ba'o/ /gtan tshigs kyis ni ma khyab kyang / /bsgrub bya'i dngos po rtogs pa'i phyir/ /ma grub ltar snang sgrar gnas kyis/ /thams cad rab tu sgrub pa yin/ /gang ma khyab pa'i sgrub byed ma yin no zhes brjod pa la/ de mi rtag pa las gzhan la gtan tshigs mi srid cing / sgra la</text></item>
<item><p>82b.4</p><section></section><text>med pa yang ma yin pa la med par btags pa'i phyir ma grub pa ltar snang ba ste/ bsgrub bya kho na la med pa yin pa'i phyir sun 'byin pa yin no/ /gtan tshigs de sgra la med pa yang ma yin la sgra la yod pas thams cad kyis bsgrub bya sgrub pa yang ma yin te / ji ltar sbrul la sogs pa la yod</text></item>
<item><p>82b.5</p><section></section><text>pa'i mtshan mo nyal bas na nags na gnas pa sems pa dang bcas par bsgrub pa bzhin no/ /the tshom brjod 'dod tha dad las/ /gtan tshigs the tshom rtsod par byed/ /gang du dam bcas pa'i don btags pas gtan tshigs 'khrul pa'i phyir the tshom du brjod do/ /gtan tshigs kyi don rtag </text></item>
<item><p>82b.6</p><section></section><text>pa las kyang the tshom mtshungs pa'i ltag spyod yin no/ /dper na sngar bzhin byas pa la brtsal ma thag tu byung ba bsal ba dang / skyes pa mthong ba las the tshom du 'gyur te/ ci 'di gsal bar bya ba yin nam/ bskyed par bya ba yin zhes so/ /'di rigs pa ma yin te/ gang gtan tshigs de dag</text></item>
<item><p>82b.7</p><section></section><text>las mi rtag pa'o zhes pa de'i lta na/ bsgrub bya sgro btags ma nges pa/ /ltar snang / 'di brtsal ma thag tu byung ba dmigs nas 'jig pa nyid du sgrub pa la gang zhig de ltar sgro 'dogs na mi rtag pa bskyed par bya ste/ de la yang ma nges pa yin pa'i phyir the tshom yin no/ /'di ltar brtsal ma thag</text></item>
<item><p>83a.1</p><section></section><text>tu byung ba dmigs pa bsal ba ni rtswa dang chu la sogs pa la yod pas de ma nges pa la snang ba ste/ 'jig pa bsgrub bya yin pa'i phyir ro/ /gsal ba rnams la yang 'jig pa nyid yod pa ste/ de'i phyir ma nges pa ltar snang ba'o/ /rtags ma grub ltar snang / sgro btags nas shes par</text></item>
<item><p>83a.2</p><section></section><text>bya'o/ /gal te gtan tshigs su sgro btags par bya ba'i brtsal ma thag tu byung ba'i phyir skyes pa sun bton na ni de las ma grub pa ltar snang ba ste/ gtan tshigs su brjod pa'i brtsal ma thag tu byung bar dmigs pa de brtsal ma thag tu skyes pa ma yin pa'i phyir ro/ /don gyis 'dod min mi mthun phyogs/ / </text></item>
<item><p>83a.3</p><section></section><text>bsgrub brjod don go mtshungs/ dper na gal te rtsol ba las byung ba mi rtag pa yin na/ don gyi shugs kyi rtsol ba las ma byung ba'i glog la sogs pa rnams rtag pa'o zhes 'gyur bas de lta bu ni don gyis go bar mtshungs pa'o/ /'di ni/ 'khrul pa gzhan gyi bsgrub bya la/ /de yis sgrub pa de</text></item>
<item><p>83a.4</p><section></section><text>ltar snang / /rtsol ba las byung ba nyid las mi rtag pa nyid sgrub pa la rtsol ba las ma byung ba nyid las rtag pa'i don du sgro 'dogs par byed pa de la ni ma nges pa sngar sgro 'dogs par byed do/ /des na ma nges pa ltar snang ba ste rtag pa la yang gtan tshigs zhugs pa ni ma yin pas na gang las bsgrub</text></item>
<item><p>83a.5</p><section></section><text>par bya ba las ma nges par 'gyur/ yang na rtsol ba las byung ba'i phyir mi rtag pa nyid do zhes sgrub pa la rtsol ba las byung ba nyid la sogs pa de dag med kyang glog la sogs pa ni mi rtag pa grub pas so zhes rtsod par byed do/ /de yang ma nges pa ltar snang ba ste/ de rtag pa yang yod pa ma yin pa'i phyir</text></item>
<item><p>83a.6</p><section></section><text>ro/ /thal 'gyur mtshungs par 'dod pa yang / /gang yang gnyis ka gtan tshigs lam/ /dper na sngar bzhin sgrub pa la re zhig 'dir bum pa kho na mi rtag pa'o zhes pa'i gtan tshigs gang yin zhes so/ /de ni dpe ltar snang ba bzhin/ /de bum pa mi rtag pa grub pa mthong ba bzhin du yang rtsod</text></item>
<item><p>83a.7</p><section></section><text>pa ni bsgrub bya'i rjes 'gro med pa'i dpe ltar snang bar rigs pa'i phyir de lta bu de ltar snang ba ste/ gong du 'bras bu mtshungs par gtan tshigs kyi rjes 'gro brjod zin to/ /de dag ni/ ltag gcod kun la phyogs tsam mo/ /ji ltar ltag gcod de dag rnams la ma tshang ba la sogs pa ltar snang ba nyid</text></item>
<item><p>83b.1</p><section></section><text>kyis mi rigs par lan brjod pa de bzhin du lhag pa mtshungs pa la sogs pa gzhan rnams la yang ngo / /de dag nyid la sbyor ba'i bye brag cung zad tsam gyis dbye bas mtha' yas par 'gyur ro/ /de la kho bo cag gis ma tshang ba ltar snang ba dang / ma grub pa ltar snang ba'o zhes bya ba la sogs pa de</text></item>
<item><p>83b.2</p><section></section><text>dag brjod pa de ni rjod par byed pa la brjod par bya ba brtags nas yin te/ de ltar ma yin na ma tshang ba nyid du rtsod pa ltar snang ba dang ma grub pa nyid du rtsod pa ltar snang ba'o zhes bya ba la sogs pa nyid brjod par bya bar 'gyur ro/ /de lta na yang gzhung mangs par 'gyur te/ 'di ltar gang kha cig tu ltag gcod </text></item>
<item><p>83b.3</p><section></section><text>de ma rtogs kyis bstan nas de de dang 'brel bar 'gyur ba'i phyir dang / gang ma ning gi rtags kyis bstan nas lan yang de dang mngon par 'brel bar 'gyur ba'i phyir ro/ /mtshungs pa zhes bya ba'i sgra ni thams cad kyi mjug bsdu bar ltag gcod rnams la thal bar 'gyur bar mtshungs par rig par bya'o/ / </text></item>
<item><p>83b.4</p><section></section><text>de ltar re zhig kho bo cag gis ltag gcod rnams la ma tshang ba ltar snang ba dang / ma grub pa ltar snang ba'o zhes bya ba la sogs pa de dag brjod do/ /ltag gcod rnams la rtsod sgrub tu/ /phyin ci log dang brdzun nyid dang / /'gal ba nyid de skyon gsum ste/ /gsum po tha dad du mtshon min/ /rtsod</text></item>
<item><p>83b.5</p><section></section><text>pa sgrub pa ni phyin ci log dang / yang dag pa ma yin pa nyid dang 'gal ba nyid rnams kyis lan skyon brjod pa yin no zhes brjod do/ /de la phyin ci log ni chos mthun pa dang chos mi mthun pa dang rnam par rtog pa dang / bye brag med pa dang phrad pa dang / ma phrad pa rnams la ni gtan tshigs dmigs</text></item>
<item><p>83b.6</p><section></section><text>shing / 'bras bu mtshungs pa la sogs pa ni the tshom du brjod do/ /de la bzhi po rnams kyis phyin ci log nyid ni 'di ltar phyogs gcig tu nges pa'i gtan tshigs kyi rjes su dpog par brjod la/ ma nges pa ni chos mthun pa la sogs pas 'gal zla 'jog par byed do/ /phyogs gcig tu</text></item>
<item><p>83b.7</p><section></section><text>nges pa ni ji ltar ma nges pa dang phyin ci log bzhin du 'gal yang lhan cig mi gnas pa yin pa'i phyir ro/ /bden na yang don phyogs gcig tu nges par sbyor ba'i lta na ma nges pa yin pas brdzun yin yang rnam par rtog pa mtshungs par brjod nus so/ /de yang rigs pa ma yin te/ bsreg</text></item>
<item><p>84a.1</p><section></section><text>par bya ba nyid la sogs pa med par ma mthong ba mthong ba ma yin te/ rlung yab kyi rlung la sogs pa ni mi rtag pa nyid do zhes 'byung bas so/ /gzhan gyis ni bsreg par bya ba ma yin pa dang / mig gis gzung bya ma yin pa nyid la sogs pas sgra rtag pa nyid do zhes</text></item>
<item><p>84a.2</p><section></section><text>brjod pa yin no/ /bsreg par bya ba nyid la sogs pas bum pa mi rtag pa nyid du ma yin no/ /de la 'di skad brjod par bya ste/ bsreg par bya ba ma yin pa la sogs pa rtag pa kho nar mthong ba ni med kyi / 'on kyang rtag pa la'o zhes so/ /de ltar ni gzhan gyi phyogs la ma nges pa nyid brjod pa yin no/ / </text></item>
<item><p>84a.3</p><section></section><text>'di snga ma nyid la khyab par byed pa yin la khyab byed ma yin pa gtan tshigs ma yin no/ /gzhan gyi sgra la rtsol ba las byung pa'i phyir mnyan bya ma yin par rjes su dpag pa ni ma yin gyi/ 'on kyang mnyan bya ma yin pa'i phyir sgra nyid rtag par 'gyur ba'o zhes yin no/ /lan phyogs snga ma dang 'brel ba</text></item>
<item><p>84a.4</p><section></section><text>ma yin no/ /bden te / gal te chos mthun pas brjod na ni bden te/ chos mi mthun pas ni bsgrub bya med pas gtan tshigs med par ston pa yin gyi/ bsreg par bya ba ma yin pa nyid bsgrub bya med pa'o zhes ni ma yin no zhe na/ de lta yin du chug na dpe gnyis ka rjes 'gro phyin ci log gis</text></item>
<item><p>84a.5</p><section></section><text>yin no/ /de ltar rtsod pa grub pa na ni med de/ ji skad du mnyan bya med nyid rtag pa nyid mthong ba ni med la/ mnyan bya ma yin pa nyid kyi yang ma nges pa yin pas rtag pa ma yin no/ /gang chos mthun pa dang / chos mi mthun pa dag gis 'di'i rtag pa nyid rjes su dpog par byed do zhes 'byung ngo / /de 'dir</text></item>
<item><p>84a.6</p><section></section><text>chos mi mthun pa la yod pa nyid dpe yin na/ de lta na ni mnyan par bya ba nyid mi rtag pa nyid du mthong ba nyid do / /'di 'dra ba chos mi mthun pa'i dpe sbyor bas yin na ni glog rtag pa yin te/ rtsol ba las ma byung ba'i phyir zhes pa skyon med pa nyid du 'gyur to/ /rtsol ba las ma byung ba'i nam mkha' rtag pa</text></item>
<item><p>84a.7</p><section></section><text>dang / rtsol ba las byung ba mi rtag pa la phyogs gcig tu nges pa yang mthong ba nyid do/ /gnyis pa ni pha rol pos bye brag med par mtshungs pa la gtan tshigs med pa nyid du rtsod par byed do/ /de la phyin ci log nyid med pa'i phyir skyon gzhan brjod par bya'o/ /de bzhin du phrad ma phrad dang gtan tshigs</text></item>
<item><p>84b.1</p><section></section><text>ma yin pa mtshungs pa dag gis/ gtan tshigs thams cad bsal ba'i phyir la/ yang 'di dam bcas pa'i don bskyed pa'i sgo nas gtan tshigs kyi skyon du brjod pa yang ma yin gyi/ 'on kyang shes par byed pa nyid do/ /de la yang phrad ma phrad kyi skyon dang 'brel to/ /de'i phyir de ltar yang gtan</text></item>
<item><p>84b.2</p><section></section><text>tshigs phyin ci log ma yin zhing dmigs pa mtshungs pa yang gtan tshigs phyin ci log ma yin la pha rol pos de ltar brtsad pa yang ma yin no/ /gzhan la ni mi rtag pa la gtan tshigs yod pa yin no/ /'on kyang de dag gis bsgrub bya grub pa med pas kyang gtan tshigs med pa yin gyi/ gang zhig</text></item>
<item><p>84b.3</p><section></section><text>med kyang de de'i gtan tshigs 'byung ba ni ma yin no/ /de lta na ni de'i lan du 'gyur ro/ /de lta ma yin na ni phyogs snga ma gzhan brjod par 'gyur ro/ /gnyis pa yang khyab byed ma yin pa'i phyir gtan tshigs phyin ci log gi skyon ma yin no/ /the tshom mtshungs par yang gtan tshigs phyin ci</text></item>
<item><p>84b.4</p><section></section><text>log gi yin gyi / 'di ltar bsgrub par bya ba dang gtan tshigs kyi don sgro btags pa yin no/ /dam bca' ba phyin ci log gis kyang mngon par brjod pa phyin ci log tu btags pa'i phyir thams cad du phyin ci log nyid du thal bar 'gyur ro/ /ma brjod pa mtshungs pa yang gtan tshigs phyin ci</text></item>
<item><p>84b.5</p><section></section><text>log tu brjod pa ma yin te/ pha rol pos 'jig pa'i gtan tshigs su byas pa ni ma yin gyi/ sngar nas brjod pa yod pa'i zhes brjod do/ /brjod pa'i tshe na yang sgra'i mi rtag pa nyid thob pa ma yin te/ zhig pa'i phyir ro/ /'bras bu mtshungs pa yang gtan tshigs phyin ci log gi sgo nas brjod</text></item>
<item><p>84b.6</p><section></section><text>pa ma yin te/ 'on kyang ci gzhan gyi khongs su 'dus pa nyid kyi khyad par gyis yin no/ /de'i phyir ltag gcod de dag gtan tshigs phyin ci log nyid du ma mthong ngo / /yang dag pa ma yin pa ni thal bar 'gyur pa dang / don gyis go bar mtshungs pa la sogs pa'o/ /de la re</text></item>
<item><p>84b.7</p><section></section><text>zhig thal bar 'gyur ba mtshungs pa ni yang dag pa ma yin pa ste/ gang gi phyir don gyi gtan tshigs ma mthong yang bsgrub par bya ba brjod pas so / /'di la yang phyin ci log dang 'gal bas kyang brjod par nus te/ ma mthong ba mthong ba yin pa'i phyin ci log dang 'gal ba nyid do zhes</text></item>
<item><p>85a.1</p><section></section><text>byas nas so/ /de bzhin du don gyis go ba mtshungs pa yang ngo / /ji ltar bsgrub bya med pa la ma dmigs pas med par dmigs pa thob pa yang dag pa ma yin pa de bzhin du phyin ci log dang 'gal ba yang ngo / /'gal ba ni ma skyes pa dang rtag par mtshungs pa la sogs pa'o/ / </text></item>
<item><p>85a.2</p><section></section><text>de la gang gi phyir snga nas skyes pa'i sgra nyid med pa de'i phyir de lta bu 'gal ba nyid do/ /med pa yang mi rtag pa'o zhes 'gal ba yang ngo / /de bzhin du yang dag pa ma yin pa yang ngo / /yod pa rtag pa'i phyir med pa'o zhes rtag pa nyid phyin ci log tu med kyang ngo zhes byas nas so/ /rtag pa mtshungs pa</text></item>
<item><p>85a.3</p><section></section><text>yang ji ltar 'gal ba bzhin du phyin ci log tu med par brjod par nus te/ 'di ltar mi rtag pa dang rtag pa 'gal bas so/ /de bzhin du phyin ci log dang yang dag pa ma yin pa yang de ltar rtag pa nyid yin no/ /de'i phyir ltag gcod rnams la phyin ci log dang yang dag pa ma yin pa dang 'gal ba nyid</text></item>
<item><p>85a.4</p><section></section><text>rnams 'dres pas skyon med par brjod par mi nus so/ /ltag gcod rnams kyi mtshan nyid lan/ /dka' ba rigs pa phra mor yang / /shes bya rigs pa brtag par yang / /ltag gcod gzhan la de'i phyogs tsam/ /rigs pa phra mor yang chos mthun pa dang chos mi mthun pa dag gis 'gal bar gnas pa</text></item>
<item><p>85a.5</p><section></section><text>ste/ /ltag gcod de rnam par brtags pas kyang ltag gcod mang po nyid du 'gyur ro/ /mtshan nyid de dang phrad ma phrad kyi gtan tshigs dang mi mthun pa mtshungs pa la sogs pa la srid pa ma yin no/ /dpe brjod 'di la chos mthun pa dang mi mthun pas 'gal bar gnas pa med do/ /ma brjod pa'i</text></item>
<item><p>85a.6</p><section></section><text>ltag gcod rnams ni ba lang yin pa'i phyir zhes pa las ba lang grub pa med bzhin du grub pa yin no zhes bya ba la sogs pa thams cad rigs pa brtags par rgyas pa shes par bya'o/ /de bzhin du ltag gcod gzhan rnams so/ / de dag nyid phyogs tsam mo zhes bya ba bzhin sgrub pa po gzhan sgrub</text></item>
<item><p>85a.7</p><section></section><text>pa dang sun 'byin pa dang / de ltar snang ba bstan pa rnams la skyon phyogs tsam bstan pa'o/ /de dag gis so sor dgag pa dang gzhal bya so sor dgag pa rgyas par ni bye brag pa'i rigs pa dang / rkang mig pa'i rigs pa brtag pa dag las shes par bya'o/ /mu stegs can thams cad kyi gzhal bya</text></item>
<item><p>85b.1</p><section></section><text>go bar byed pa ni rtog ge tsam ste/ des yongs su brtags pa'i dngos po rnams ni mngon sum gyi yul ma yin pa'i phyir ro/ /de yang de bzhin du brtags na dpyad mi bzod do/ /gal te 'di gang gang gis na don la gzhal bar bya ba bkag ce na/ gzhal bar bya ba dang / 'jal bar byed pa sgrub dka' ba nyid kyi</text></item>
<item><p>85b.2</p><section></section><text>mu stegs can 'di la snying po med par bstan pa'i phyir dang / de la spro ba rnams bzlog par bya ba'i don du 'di brtsams so/ /'di las de bzhin gshegs pa'i bstan pa la 'jug pa ma yin te/ de'i chos rtog ge'i spyod yul ma yin pa'i phyir ro/ /log na ni ston pa'i chos nyid nye bar mnyan nas dka' sla</text></item>
<item><p>85b.3</p><section></section><text>med pa thob par 'gyur ro/ /ring du bskal pa'i phyir ro / /yang brjod pa/ rtog ge'i stobs tsam mu stegs kyi/ /de yang mtshan nyid ma bstan zhing / /rang gi sbyor ba dang yang 'gal/ /'dod don sgrub par byed pa min/ /gang zhig rtog ge'i lam las chos nyid la khrid na/ /thub pa'i bstan las cher</text></item>
<item><p>85b.4</p><section></section><text>bsrings nyams par byas pa yin/ /de lta'ang de bzhin gshegs pa'i chos rnams kyi mtshan nyid/ /gal te gzhan du 'gro na dpyad par bya ba'i 'os/ /tshad ma'i phung po skyon dang yon tan rgyas pa ru/ /rab gsal byas las 'di ru dge ba ci bsags des/ /skye ba skye bar yon tan yod min shes</text></item>
<item><p>85b.5</p><section></section><text>pa yi/ /grub mtha' zhi zhing 'gro la rnam thar ster bar shog /tshad ma kun las btus pa las ltag gcod brtag pa'i le'u ste drug pa'o// //tshad ma kun las btus pa'i 'grel pa rtsod pa pa chen po shin tu phra ba'i thugs mnga' pa slob dpon phyogs kyi glang pos mdzad pa rdzogs so// // </text></item>
<item><p>85b.6</p><section></section><text>rgya gar gyi mkhan po bsu d+ha ra rak+Shi ta dang / bod kyi lo tsA ba dge bsnyen seng rgyal gyis bsgyur cing zhus te gtan la phab pa'o// //'jam pa'i mgon po'i bkas bskul phyogs kyi glang po'i bstan bcos rgya mtsho ltar zab 'di/ /rigs ldan rgyal po'i bkas bskul nor 'dzin</text></item>
<item><p>85b.7</p><section></section><text>srung ba zhes bya ste bdun bshad mkhan dang / /gzus chung ston pa'i bkas bskul dge bsnyen seng rgyal zhes bya zha ma lo tsAs bsgyur/ /dge gang bsod nams bkas bskul 'gro kun rigs lam la gnas byang chub myur thob shog/ // </text></item>
<item><p>86a.1</p><section></section><text>#/ /rgya gar skad du/ A laM ba na pa rAk+She/ bod skad du/dmigs pa brtag pa/ sangs rgyas dang byang chub sems dpa' thams cad la phyag 'tshal lo/ /dbang po rnam par rig pa'i rgyu/ /phra rab rdul dag yin mod kyi/ /der mi snang phyir de'i yul ni/ /rdul phran ma yin dbang po</text></item>
<item><p>86a.2</p><section></section><text>bzhin/ /gang ltar snang de de las min/ /rdzas su med phyir zla gnyis bzhin/ /de ltar phyi rol gnyis ka yang / /blo yi yul du mi rung ngo / /kha cig 'dus pa'i rnam pa dag /sgrub pa yin par 'dod par byed/ /rdul phran rnam pa rnam rig gi / don min sra nyid la sogs bzhin/ /de dag ltar</text></item>
<item><p>86a.3</p><section></section><text>na bum pa dang / /kham phor sogs blo mtshungs par 'gyur/ /gal te rnam pa'i dbye bas dbye/ /de ni rdul phran rdzas yod la/ /med de tshad dbye med phyir ro/ /de phyir de rdzas med la yod/ /rdul phran yongs su bsal na ni/ / der snang shes pa nyams 'gyur zhing / /nang gi shes bya'i ngo bo ni/ / </text></item>
<item><p>86a.4</p><section></section><text>phyi rol ltar snang gang yin der / /don yin rnam shes ngo bo'i phyir/ /de'i rkyen nyid kyang yin phyir ro/ /gcig cha'ang mi 'khrul phyir na rkyen/ /nus pa 'jug phyir rim gyis yin/ /lhan cig byed dbang nus pa yi / /ngo bo gang yin dbang po'ang yin/ /de'ang rnam rig la mi 'gal/ /de ltar</text></item>
<item><p>86a.5</p><section></section><text>yul gyi ngo bo dang / /nus pa phan tshun rgyu can dang / /thogs med dus nas 'jug pa yin/ /dmigs pa brtags pa slob dpon phyogs kyi glang pos mdzad pa rdzogs so//[ @#/ /rgya gar skad du/ A laM ba na pa rIk+Shi br-it+ti/ bod skad du/ dmigs</text></item>
<item><p>86a.6</p><section></section><text>pa brtag pa'i 'grel pa/ sangs rgyas dang byang chub sems dpa' thams cad la phyag 'tshal lo/ /gang dag mig la sogs pa'i rnam par shes pa'i dmigs pa phyi rol gyi don yin par 'dod pa de dag ni de'i rgyu yin pa'i phyir rdul phra rab dag yin pa'am der snang ba'i shes pa skye ba'i phyir de</text></item>
<item><p>86a.7</p><section></section><text>'dus pa yin par rtog grang na/ de la re zhig /dbang po rnam par rig pa'i rgyu/ /phra rab rdul dag yin mod kyi/ /der mi snang phyir de yul ni/ /rdul phran ma yin dbang po bzhin/ /yul zhes bya ba ni shes pas gang gis rang gi ngo bo nges par 'dzin pa yin te de'i rnam par skye ba'i phyir ro/ /rdul</text></item>
<item><p>86b.1</p><section></section><text>phra mo dag gi ni de'i rgyu nyid yin du zin kyang de lta ma yin te dbang po bzhin no/ /de ltar na re zhig rdul phra mo dag dmigs pa ma yin no/ /'dus pa ni der snang ba nyid yin du zin kyang / gang ltar snang de de las min/ /don gang zhig rang snang ba'i rnam par rig pa bskyed pa de ni dmigs pa yin par rigs te/ </text></item>
<item><p>86b.2</p><section></section><text>'di ltar de ni skye ba'i rkyen nyid du bshad pas so/ /'dus pa ni de lta yang ma yin te/ rdzas su med phyir zla gnyis bzhin/ /dbang po ma tshang ba'i phyir zla ba gnyis mthong ba ni der snang ba nyid yin du zin kyang de'i yul ma yin no/ /de bzhin du rdzas su yod pa ma yin pa nyid kyis rgyu ma yin pa'i phyir 'dus pa </text></item>
<item><p>86b.3</p><section></section><text>dmigs pa ma yin no/ /de ltar phyi rol gnyis kar yang / /blo yi yul du mi rung ngo / /yan lag gcig ma tshang ba'i phyir phyi rol gyi rdul phra mo dang tshogs pa zhes bya ba'i don ni dmigs pa ma yin no/ /'di la ni/ kha cig 'dus pa'i rnam pa dag /sgrub pa yin par 'dod par byed/ /don thams cad ni rnam pa du ma</text></item>
<item><p>86b.4</p><section></section><text>can yin pas de la rnam pa 'ga' zhig gis mngon sum nyid du 'dod do/ /rdul phra rab rnams la yang 'dus par snang ba'i shes pa skyed pa'i rgyu yod do/ /rdul phran rnam par rnam rig gi /don min sra nyid la sogs bzhin/ /ji ltar sra nyid la sogs pa ni yod bzhin du yang mig gi blo'i yul ma</text></item>
<item><p>86b.5</p><section></section><text>yin pa ltar rdul phra mo nyid kyang de dang 'dra'o/ /de dag ltar na bum pa dang kham phor sogs blo mtshungs par 'gyur/ bum pa dang kham phor la sogs pa'i rdul phra mo rnams la ni mang du zin kyang khyad par 'ga' yang med do/ /gal te rnam pa'i dbye bas dbye/ /gal te 'di snyam du mgrin pa la</text></item>
<item><p>86b.6</p><section></section><text>sogs pa'i rnam pa'i khyad par las gang gis ni blo'i khyad par du 'gyur ba'i khyad par yod do snyam du sems na khyad par 'di ni bum pa la sogs pa la yod kyi/ de ni rdul phran rdzas yod la/ /med de tshad dbye med phyir ro/ /rdul phra rab rnams ni rdzas gzhan yin du zin kyang zlum po la ni dbye ba</text></item>
<item><p>86b.7</p><section></section><text>med do/ /de phyir de rdzas med la yod/ /rnam pa'i dbye ba ni kun rdzob tu yod pa dag kho na la yod kyi rdul phra mo rnams la ma yin no/ /bum pa la sogs pa ni kun rdzob tu yod pa nyid do / /rdul phran yongs su bsal na ni/ /der snang shes pa nyams 'gyur phyir/ /rdzas su yod pa rnams la ni 'brel</text></item>
<item><p>87a.1</p><section></section><text>pa can bsal du zin kyang kha dog la sogs pa bzhin du rang gi blo 'dor bar byed do/ /de lta bas na dbang po'i blo rnams kyi yul ni phyi rol na ma yin par 'thad do/ /nang gi shes bya'i ngo bo ni/ /phyi rol ltar snang gang yin de / /don yin phyi rol gyi don med bzhin du phyi rol lta</text></item>
<item><p>87a.2</p><section></section><text>bur snang ba nang na yod pa kho na dmigs pa'i rkyen yin no/ /rnam shes ngo bo'i phyir/ /de rkyen nyid kyang yin phyir ro/ /nang gi rnam par shes pa ni don du snang ba dang / de las skyes pa yin pas/ chos nyid gnyis dang ldan pa'i phyir nang na yod pa kho na dmigs pa'i rkyen yin no/ /re zhig</text></item>
<item><p>87a.3</p><section></section><text>de ltar snang ba nyid yin la ni rag la / de'i phyogs gcig po lhan cig skyes pa go ji ltar rkyen yin zhe na/ gcig na'ang mi 'khrul phyir na rkyen/ /lhan cig par gyur du zin kyang 'khrul pa med pa'i phyir gzhan las skye ba'i rkyen du 'gyur te/ 'di ltar gtan tshigs yod pa dang med pa </text></item>
<item><p>87a.4</p><section></section><text>dag ni yod pa dang med pa dag gi de dang ldan pa nyid na rgyu dang ldan pa rim gyis skye ba dag gi yang mtshan nyid yin par smra'o/ /yang na/ nus pa 'jog phyir rim gyis yin/ /rim gyis kyang yin te/ don du snang bas de ni rang snang ba dang mthun pa'i 'bras bu skyed par byed par nus pa/ rnam par</text></item>
<item><p>87a.5</p><section></section><text>shes pa'i rten can byed pas mi 'gal lo/ /gal te 'o na ni nang gi gzugs kho na dmigs pa'i rkyen yin na/ ji ltar de dang mig la brten na mig gi rnam par shes pa skye zhe na/ lhan cig byed dbang nus pa yi / /ngo bo gang yin dbang po'ang yin/ /dbang po ni rang gi 'bras bu las nus</text></item>
<item><p>87a.6</p><section></section><text>pa'i ngo bo nyid du rjes su dpag gi 'byung ba las gyur pa nyid du ni ma yin no/ /de yang rnam rig la mi 'gal/ /nus pa'i rnam par shes pa la yod kyang rung / bstan du med pa'i rang gi ngo bo la yod kyang rung ste/ 'bras bu skyed pa la khyad par med do/ /de ltar yul gyi ngo bo dang / /nus pa phan tshun</text></item>
<item><p>87a.7</p><section></section><text>rgyu can dang / /thog ma med du 'jug pa yin/ /mig ces bya ba'i nus pa dang / nang gi gzugs la brten nas rnam par shes pa don du snang ba dmigs kyis ma bstan pa skye'o/ /'di gnyis kyang phan tshun gyi rgyu can dang / thog ma med pa'i dus can yin te/ res 'ga' na nus pa yongs su</text></item>
<item><p>87b.1</p><section></section><text>smin pa las rnam par shes pas yul gyi rnam pa nyid 'byung la res 'ga' ni de'i rnam pa la nus pa'o/ /rnam par shes pa las de gnyis gzhan nyid dang gzhan ma yin pa nyid du ci dgar brjod par bya'o/ /de ltar nang gi dmigs pa ni chos nyid gnyis dang ldan pa'i phyir yul du mthong ngo / /dmigs</text></item>
<item><p>87b.2</p><section></section><text>pa brtags pa'i 'grel pa slob dpon phyogs kyi glang pos mdzad pa'o //[ @#/ /rgya gar skad du/ tri kA la pa rIk+Sha nA ma/ bod skad du/ dus gsum brtag pa zhes bya ba/ dang por yod dang de las yod/ /de nas med dang rim 'gal te/ / dus gsum de ni</text></item>
<item><p>87b.3</p><section></section><text>de ltar dmigs/ /de ni de ltar rang bzhin min/ /ji ltar dbang po bslad tsam las/ /sgro 'dogs pa ni skye ba ltar/ /de bzhin bstan pas skye ba'i blo/ /rkyen dag gis ni don rnams la/ /thams cad min pa'i yul snang ba/ /rkyen dang sgra la brten nas ni/ /don ni spyi yi ngo bo dang / /rang</text></item>
<item><p>87b.4</p><section></section><text>gi ngo bos rtogs par byed/ /ngo bo ldog pa tha dad dag /'jig rten lam la gnas nas ni/ /shes pa'i dbang dang mngon brjod pa/ /byis dang mkhas pa 'dra ba yin/ /don gyi ngo bos kun ma dag /shes pa'i rang bzhin med brten pa/ /de ni shin tu dag pa gzhan/ /gcig brjod rang</text></item>
<item><p>87b.5</p><section></section><text>bzhin med pa'o/ /nye bar bslad phyir shes pa ni/ /phyi rol rnam par snang ba yin/ /chu rnyog bzhin du de de yin / / tshogs pa 'dra ba tha dad skyes/ /ji ltar don gyi 'bras byin zhes/ /dag pa min par rnam par gnas/ /de ltar don la der rten can/ /rang gi ngo bos bar du chod/ /'di</text></item>
<item><p>87b.6</p><section></section><text>ltar don dang sgra dang ni/ /shes pa las ni phyin ci log /dngos dang dngos med ma phye bas/ / tha snyad la ni 'jug pa ste/ /ji ltar dngos po nyer bsten nas/ /de ni dngos med rjes su rtogs/ /de ltar dngos med nyer bstan nas/ /de ni dngos po'i rjes su rtogs/ /dngos las</text></item>
<item><p>87b.7</p><section></section><text>dngos po skye min na/ /dngos po rjes su snang byed min/ /gcig las bdag nyid gzhan min la/ /dngos dang dngos med rnam par brtags / /dngos med rjes su snang med phyir/ /rab tu sgrub byed rgyu ma yin/ /snang ldan la yang dngos po yi/ /rgyus ni ci zhig byed par</text></item>
<item><p>88a.1</p><section></section><text>'gyur/ /de phyir thams cad dngos med dam/ /yang na thams cad dngos por 'dod/ /gnas skabs gzhan du cung zad kyang / /gcig las bden par gnas ma yin/ /gnyis med nyid kyang thams cad 'dir/ /rang gi ngo bos mtshan nyid gcig / </text></item>
<item><p>88a.2</p><section></section><text>kun tu brtags kyi tha snyad kyis/ /rnam pa sna tshogs nyid du dmigs/ /gnas skabs bzhi yang ji ltar ni/ /rang bzhin med la rab tu brtags/ /de ltar gsum dmigs pa yang de/ /dngos dang dngos med la brten yin/ /mi 'gal ba dang 'gal ba'am/ /yod dang med pa'ang</text></item>
<item><p>88a.3</p><section></section><text>de nyid min/ /rim dang rim pa med pa yang / /dngos dang dngos med la dmigs min/ /mi 'gal ba dang 'gal ba dang / /yod dang med pa'ang de nyid min/ /rim dang rim pa med pa yang / /des ni dngos po mi dmigs so/ /dngos po med pas dus gsum la/ /tha dad srid pa ma</text></item>
<item><p>88a.4</p><section></section><text>yin no/ /de lta bas na dngos po yang / /dus gsum du ni rigs ma yin/ /bdag gi de nyid dor nas ni/ /gzhan las rigs pa ma yin no/ /bdag gi de nyid gzhan las dang / /rang las kyang ni mi rigs so/ /'gal ba sna tshogs kyang de ni/ /phan pa 'ga' yang yod ma yin/ / </text></item>
<item><p>88a.5</p><section></section><text>de nyid gzhan nyid yongs bor ba'i/ /tha snyad la ni 'jug pa med/ /dngos med dngos por yod min te/ /dngos po bdag nyid nyams phyir ro/ /phra mo'i yod nyid gang la ni/ /nag mos gnod pa gang yang med/ /khra mo yang ni med ces te/ /nag mo la ni brtag bya min/ /dngos med</text></item>
<item><p>88a.6</p><section></section><text>gal te dngos yin na/ /de la dpyad pa 'dir 'gyur te/ /de yang de tshe dngos po yang / /yang ni dpyad pa 'dir 'gyur te/ /dngos med phyir na 'das pa ni/ /gang phyir tha snyad spyod yul phyir/ /de la dngos dbang tha dad ni/ /ma lus tshig gis rigs pa min/ /rten med don gyis brten </text></item>
<item><p>88a.7</p><section></section><text>gnas pa/ /rgyu ni dmigs pa ma yin no/ /gal te dngos po med pa yang / /rgyu las mthong ba yin zhe na/ /de yi dang po'i gnas skabs gang / /dngos po 'di yi rten yin yang / / dang po'i gnas skabs dngos med la/ /de gnyis yod pa ma yin no/ /phyi ma yod dang med ces</text></item>
<item><p>88b.1</p><section></section><text>pa'i/ /tshig ni brjod pa dag gi rgyu/ /rten med don gyi gnas 'di nas ma phyi la chad / / 'di yis tshig ni rab tu brjod/ /shin tu ngo mtshar che ba skyes/ /gang phyir cha med gang rim med/ /dngos rnams dang por gyur pa yis/ /bdag gi de nyid rab tu bstan/ / rnam rtog gis ni yongs gzhag pa'i/ / </text></item>
<item><p>88b.2</p><section></section><text>sgo nas rdzas rnams kun gyi ni/ /tha snyad rnam par brjod pa yin/ /de phyir nus par 'dod sems pa/ /'di yang rtag par smra ba na/ /dngos nyid rim par smras pa yin/ /dngos las rim pa gzhan ma yin/ /ji ltar dngos dang dngos med pa/ /gzhan du cung zad rtog med ltar/ / </text></item>
<item><p>88b.3</p><section></section><text>rim dang cig car cung zad ni/ /de nyid du ni tha dad med/ /de phyir nus pa'i rnam pa'i chas/ /rtag pa yod pa med pa bdag /don gcig rjod par byed pa'i sgra/ /rang bzhin du ma rab tu bstan/ /ji ltar nam mkha' rnam dag la/ /rab rib kyis ni bslad pa'i mig /skra shad kyis ni</text></item>
<item><p>88b.4</p><section></section><text>kun gang ltar/ /sna tshogs su ni mngon par rtogs/ /de ltar 'dir yang rnam shes ni/ /rnam par mi 'gyur ma rig pas/ /chu rnyog bzhin du zhugs pa ni/ /tha dad gzugs su rnam par 'jug /dus gsum brtag pa zhes bya ba/ slob dpon chen po phyogs kyi glang pos mdzad pa</text></item>
<item><p>88b.5</p><section></section><text>rdzogs so// //pan+Di ta chen po shAn tA ka ra gu pa ta'i zhal snga nas dang / lo tsA ba dge slong tshul khrims rgyal mtshan gyis bsgyur ba'o// // @##/ /rgya'i skad du/ g.yin ming gzhai' cing li'i lun/ bod skad du/ tshad ma'i</text></item>
<item><p>88b.6</p><section></section><text>bstan bcos rigs pa la 'jug pa zhes bya ba/ 'jam pa'i dbyangs la phyag 'tshal lo/ /sgrub nus pa dang sun 'byin nus/ /ltar snang bcas pas gzhan go byed/ /mngon sum dang ni rjes su dpag /ltar snang bcas pas bdag rig byed/ /'dir 'di skad ces pa bstan</text></item>
<item><p>88b.7</p><section></section><text>bcos rnams kyi don kun las btus pa yin la/ de la rnam gzhag la sogs pa tshig rnams sgrub par byed de/ phyogs dang / gtan tshigs dang / de rnams du mar dbye yang phyir rgol rnams 'dris pa'i don ma rtogs pa'i phyir mngon par ston to/ /'dir bsgrub bya'i mtshan</text></item>
<item><p>89a.1</p><section></section><text>nyid ni sgrub pa'i chos can la chos kyi khyad par sgrub par byed pa ste/ rang gis bsgrub par bya bar 'dod pa 'di ni bsgrub bya yin no/ dper na sgra mi rtag par sgrub pa lta bu'o/ /gtan tshigs kyi mtshan nyid ni tshul gsum tshang ba'o/ /tshul gsum gang zhe na/ phyogs kyi</text></item>
<item><p>89a.2</p><section></section><text>chos kyi ltos bzhi la yod pa dang / mthun phyogs la yod pa dang / mi mthun phyogs la med pa'o/ /mthun phyogs mi mthun phyogs gang zhe na/ bsgrub par bya ba'i chos kyi spyis mthun pa ni mthun phyogs su brjod do/ /dper na mi rtag pa sgrub pa la bum pa la sogs pa'ang mi</text></item>
<item><p>89a.3</p><section></section><text>rtag pa yin pas mthun phyogs yin no/ /mi mthun phyogs ni bsgrub par bya ba'i chos kyi spyis don mthun pa ni ma yin no/ /dper na gang rtag pa yin pa de byas pa ma yin pas khyab nam mkha' la sogs pa bzhin no/ /'di dag byas pa nyid dam brtsal ma thag tu byung ba dang / </text></item>
<item><p>89a.4</p><section></section><text>phyogs chos yin la mthun phyogs la yod par nges pa yin no/ /mi mthun phyogs la med pa yin te/ mi rtag pa'i gtan tshigs yin no/ /dpe yang gnyis su yod de/ dang po chos mthun pa'i dpe dang / gnyis pa chos mi mthun pa'i dpe'o/ /chos mthun</text></item>
<item><p>89a.5</p><section></section><text>pa'i dpe ni don gang yin pa de la gtan tshigs su mthun phyogs la yod pa ste/ dper na byas pa de mi rtag par mthong ste bum pa la sogs pa bzhin no/ /chos mi mthun pa'i dpe ni bsgrub bya'i don med pa gang yin pa de la gtan tshigs yod pa ni ma yin te zhes bstan pa'o/ / </text></item>
<item><p>89a.6</p><section></section><text>dper na gang rtag pa de byas pa ma yin par mthong ste nam mkha' la sogs pa bzhin no/ /'dir tha snyad du mi rtag pa'i sgra ni rtag pa ma yin par mtshon rung yin pa dang / byas pa'i sgra ni ma byas pa ma yin par mtshon rung yin la/ med pa zhes brjod pa'i sgras yod pa ma</text></item>
<item><p>89a.7</p><section></section><text>yin par bstan to/ /'di skad du du mar brjod pa de dag phyir rgol rnams go bar ston la sgrub par byed pa zhes brjod do/ /dper na sgra mi rtag par sgrub pa ni dam bca' ba'i tshig yin no/ /byas pa'i phyir ni gtan tshigs yin no/ /gang byas pa de mi rtag par mthong ste</text></item>
<item><p>89b.1</p><section></section><text>bum pa la sogs pa bzhin no/ /mthun phyogs su brjod la yod pa'i rjes 'gro yin no/ /gang rtag pa de byas pa ma yin par mthong ste nam mkha' bzhin no/ /ldog par brjod la ya gyal gsum po ni zhes sgrub par byed pa yang dag go/ /bsgrub par bya bar 'dod kyang mngon</text></item>
<item><p>89b.2</p><section></section><text>sum la sogs pa bsal ba'i phyir bsgrub bya ltar snang ngo / /mngon sum gyis bsal ba dang / rjes dpag gis bsal ba dang / yid ches pas bsal ba dang / grags pas bsal ba dang / rang tshig gis bsal ba dang / bsgrub bya'i chos ma grub pa dang / </text></item>
<item><p>89b.3</p><section></section><text>bsgrub bya'i chos can ma grub pa dang / gnyis ka ma grub pa dang / phan tshun grub pa'o/ /de la mngon sum gyis bsal ba ni/ dper na sgra mnyan bya ma yin par brjod pa lta bu'o/ /rjes dpag gis bsal ba ni dper na bum pa la sogs pa rtag par brjod pa lta bu'o/ / </text></item>
<item><p>89b.4</p><section></section><text>yid ches pas bsal ba ni dper na bye brag pa sgra rtag par bsgrub pa lta bu'o/ /grags pas bsal ba ni dper na ri bong can zla ba ma yin te yod pa'i phyir zhes pa'am/ gzhan yang mi'i thod pa gtsang ba yin te sems can gyi cha shas yin pa'i phyir dung chos bzhin zhes brjod</text></item>
<item><p>89b.5</p><section></section><text>pa lta bu'o/ /rang tshig gis bsal ba ni dper na bdag gi ma mo gsham yin no zhes brjod pa lta bu'o/ /chos ma grub pa ni dper na sangs rgyas pa rnam grangs can pa la sgra 'jig yod sgrub pa lta bu'o/ /chos can ma grub pa ni dper na grangs can pas sangs rgyas pa la</text></item>
<item><p>89b.6</p><section></section><text>bdag ni sems pa yin no zhes brjod pa lta bu'o/ /gnyis ka ma grub pa ni dper na bye brag pas sangs rgyas pa las bdag ni rgyu rkyen 'dus shing rten cing 'brel par sbyor ba'i byed pa po yin no zhes brjod pa lta bu'o/ /phan tshun grub pa ni dper na sgra ni mnyan bya yin no zhes</text></item>
<item><p>89b.7</p><section></section><text>brjod pa lta bu'o/ /'di skad du du mar brjod pa dag ngo bo gsal ba'i phyir dang / bsgrub mi dgos pa'i phyir dang / bsgrub par nus kyang 'bras bu med pa'i phyir bsgrub bya'i skyon yin pas ltar snang ngo / /bsgrub bya ltar snang bstan zin to / /da ni gtan tshigs ltar snang bshad par bya'o/ / </text></item>
<item><p>90a.1</p><section></section><text>ma grub pa dang / ma nges pa dang / 'gal ba 'di rnams gtan tshigs ltar snang ngo / /ma grub pa'ang bzhi yod de/ gnyis ka la ma grub pa dang / gang rung gcig la ma grub pa dang / the tshom za nas ma grub pa dang / /gzhi ma grub pa'o/ /gnyis ka la ma</text></item>
<item><p>90a.2</p><section></section><text>grub pa ni dper na sgra mi rtag par sgrub pa la ming gi gzung bya nyid yin pa'i phyir zhes bkod pa lta bu'o/ /gang rung gcig la ma grub pa ni sgra mngon par gsal bar 'dod pa'i bstan bcos la ltos nas byas pa'i phyir zhes brjod pa lta bu'o/ /the tshom za nas ma grub pa ni the tshom za</text></item>
<item><p>90a.3</p><section></section><text>pa'i rlangs pa la sogs pa skya bo'i rdzas kyi rtags mthong ba'i tshe 'byung ba chen po 'dus pa'i me yod ces sgrub pa lta bu'o/ /gzhi ma grub pa ni nam mkha' dngos por yod de yon tan rten pa'i phyir zhes brjod na/ /nam mkha' med par 'dod pa'i bstan bcos la ltos nas gzhi</text></item>
<item><p>90a.4</p><section></section><text>ma grub pa'o/ /ma nges pa la drug yod de/ thun mong ba dang / thun mong ma yin pa dang / mthun phyogs kyi phyogs gcig la 'jug la mi mthun phyogs la khyab par 'jug pa dang / mi mthun phyogs kyi phyogs gcig la 'jug la mthun phyogs la khyab par 'jug pa dang / </text></item>
<item><p>90a.5</p><section></section><text>gnyis ka'i phyogs re la 'jug pa dang / 'gal ba la mi 'khrul ba'o/ /da ni thun mong ba ni dper na sgra rtag pa yin te gzhal bya yin pa'i phyir rtag mi rtag gi phyogs dag la thun mong du 'jug pa'i phyir te/ ma nges pa'i gtan tshigs yin no/ /'di ltar gzhal bya nyid yin</text></item>
<item><p>90a.6</p><section></section><text>pa'i rtags ni bum pa la sogs pa bzhin no/ /sgra mi rtag pa nyid dam gzhal bya nyid yin pa'i rtags ni nam mkha' la sogs pa bzhin sgra rtag pa nyid du dogs pas so/ /thun mong ma yin par brjod pa ni dper na sgra rtag ste mnyan bya yin pa'i phyir te zhes brjod pa'i tshe rtag mi</text></item>
<item><p>90a.7</p><section></section><text>rtag phyogs dag la rtag mi rtag las gzhan yod pa ma yin pa'i phyir gtan tshigs 'dis the tshom za bar 'gyur ro/ /mthun phyogs kyi phyogs gcig la 'jug la mi mthun phyogs la khyab par 'jug pa ni dper na sgra brtsal ma thag tu byung ba na mi yin te mi rtag pa nyid yin</text></item>
<item><p>90b.1</p><section></section><text>pa'i phyir te/ 'dir bsgrub bya'i chos brtsal ma thag tu 'byung ba ni ma yin te/ 'di mthun phyogs glog dang / nam mkha' la sogs pa yin te/ mi rtag pa de nyid ni glog la sogs pa la yod la nam mkha' la sogs pa la med do/ /brtsal ma thag tu 'byung ba ma</text></item>
<item><p>90b.2</p><section></section><text>yin pa bsgrub bya'i chos de ni mi mthun phyogs bum pa la sogs pa la gtan tshigs khyab par yod la glog dang bum pa la sogs pa mthun chos byas na ma nges pa ste/ mi rtag pa nyid ni bum pa la sogs pa bzhin brtsal ma thag tu 'byung ba nyid dam/ mi rtag pa ni glog la</text></item>
<item><p>90b.3</p><section></section><text>sogs pa bzhin brtsal ma thag tu 'byung ba ma yin pa nyid du dogs pas so/ /mi mthun phyogs kyi phyogs gcig la 'jug la mthun phyogs la khyab par 'jug pa ni dper na sgra brtsal ma thag tu byung bar bsgrub pa la mi rtag pa'i phyir te brjod pa'i tshe bsgrub bya'i chos</text></item>
<item><p>90b.4</p><section></section><text>brtsal ma thag tu 'byung ba 'di mthun phyogs bum pa la sogs pa la mi rtag pa nyid khyab par yod la glog dang nam mkha' la sogs pa ni mi mthun phyogs yin te/ phyogs gcig glog la sogs pa la yod la nam mkha' la sogs pa phyogs gcig la med pas de yang sngar</text></item>
<item><p>90b.5</p><section></section><text>bzhin ma nges pa yin no/ /gnyis ka'i phyogs re la 'jug pa ni dper na sgra rtag ste thogs pa med pa'i phyir te/ 'dir rtag par sgrub pa na mthun phyogs nam mkha' dang rdul phran la sogs pa yin te/ gtan tshigs thogs pa med pa de nam mkha' la sogs pa la 'jug la</text></item>
<item><p>90b.6</p><section></section><text>rdul phran la mi 'jug go/ /mi mthun phyogs bum pa dang bde ba la sogs pa yin te/ bde ba la sogs pa la yod la bum pa la sogs pa la yod pa ni ma yin no/ de'i phyir bde ba dang nam mkha' la dpe mthun par byas pa de'ang ma nges pa yin no/ /'gal ba la mi 'khrul</text></item>
<item><p>90b.7</p><section></section><text>ba ni dper na sgra ni mi rtag pa yin te bsgrub bya ni byas pa'i phyir te dper na bum pa la sogs pa bzhin/ sgra sgrub pa de rtag ste mnyan bya yin pa'i phyir te sgra nyid bzhin no/ /de gnyis ka la the tshom za ba yin pa'i phyir ma nges pa yin no/ /'gal ba la bzhi ste/ chos kyi ngo bo dang / </text></item>
<item><p>91a.1</p><section></section><text>'gal ba'i gtan tshigs dang / chos kyi khyad par dang 'gal ba'i gtan tshigs dang / chos can rang ldog dang 'gal ba'i gtan tshigs dang / chos can gyi 'khrul pa dang 'gal ba'i gtan tshigs so/ /'dir chos kyi ngo bo dang 'gal ba'i gtan tshigs</text></item>
<item><p>91a.2</p><section></section><text>ni dper na sgra ni rtag pa yin te byas pa'i phyir dang / yang na brtsal ma thag tu 'byung ba'i phyir zhes brjod na gtan tshigs 'di mi mthun phyogs la yod pa'i phyir 'gal ba yin no/ /chos kyi khyad par dang 'gal ba'i gtan tshigs ni dper na mig la sogs pa gzhan</text></item>
<item><p>91a.3</p><section></section><text>gyi don byed pa yin te/ 'dus shing bsags pa'i phyir te mal cha la sogs pa bzhin zhes brjod na/ gtan tshigs 'dis mig la sogs pa gzhan gyi don byed par sgrub pa'am/ gzhan du na bsgrub par bya ba'i chos kyi khyad par dang 'gal ba sgrub par byed par</text></item>
<item><p>91a.4</p><section></section><text>'gyur te/ mal cha la sogs pa yang 'dus shing bsags pa yin te gzhan gyi longs spyod pa'i phyir ro / /chos can gyi ngo bo dang 'gal ba'i gtan tshigs ni dper na yod pa nyid ni rdzas dang yon tan las ma yin te/ rdzas gcig yod pa'i phyir dang / yon tan dang</text></item>
<item><p>91a.5</p><section></section><text>las yod pa'i phyir bye brag bzhin zhes brjod na/ gtan tshigs 'di rdzas ma yin pa sgrub par byed pa'am/ gzhan du na yod pa ma yin pa sgrub par byed par 'gyur te/ de gnyis ka nges pa'i phyir ro/ /chos can gyi khyad par dang 'gal ba'i gtan tshigs ni dper na</text></item>
<item><p>91a.6</p><section></section><text>sngar gyi gtan tshigs de nyid bsgrub bya'i chos can khyad par yod pa nyid sgrub par byed pa dang / gzhan du na 'di dang 'gal ba'i sgrub par byed pa yod pa nyid ma yin par sgrub par byed par 'gyur te/ rdzas la sogs pa 'gog bzhin du gnyis ka nges pa'i phyir ro/ /gtan</text></item>
<item><p>91a.7</p><section></section><text>tshigs ltar snang bshad zin to / /da ni dpe ltar snang brjod par bya ste / chos mthun pa'i dpe ltar snang la'ang lnga yod de/ sgrub byed chos ma grub pa dang / bsgrub bya chos ma grub pa dang / gnyis ka ma grub pa dang / ma sbyar ba dang / phyin ci log tu sbyor ba'o/ /chos mi</text></item>
<item><p>91b.1</p><section></section><text>mthun pa'i dpe ltar snang la yang lnga yod de/ bsgrub par bya ba ldog pa med pa dang / sgrub par byed pa ldog pa med pa dang / gnyis ka ldog pa med pa dang / ldog pa ma bstan pa dang / ldog pa phyin ci log tu sbyar ba'o/ /sgrub byed chos ma grub pa ni dper na sgra rtag ste</text></item>
<item><p>91b.2</p><section></section><text>thogs pa med pa'i phyir/ gang thogs pa med pa ste rtag par mthong ste/ rdul phra rab bzhin zhes brjod na/ ci'i phyir rdul phra rab la bsgrub par bya ba rtag pa nyid yin la sgrub byed kyi chos thogs pa med pa ma grub pa ste/ rdul phra rab rnams thogs pa nyid yin pa'i phyir</text></item>
<item><p>91b.3</p><section></section><text>ro/ /bsgrub bya'i chos ma grub pa ni dper na tshor ba bzhin zhes brjod na/ sgrub par byed pa'i chos thogs pa med pa yod kyang bsgrub bya'i chos rtag pa nyid med de/ tshor ba thams cad mi rtag pa nyid kyi phyir ro/ /gnyis ka ma grub pa ni de la'ang gnyis yod de/ </text></item>
<item><p>91b.4</p><section></section><text>yod pa dang / med pa'o/ /gal te bum pa bzhin zhes brjod na/ yod pa la gnyis ka ma grub pa'o/ /gal te nam mkha' bzhin zhes brjod na/ nam mkha' med par 'dod pa'i bstan bcos la ltos nas med pa la gnyis ka ma grub pa'o/ /ma sbyar ba ni don de la</text></item>
<item><p>91b.5</p><section></section><text>dpe sbyor ba gtan med pas bum pa la sogs pa la sgrub byed dang bsgrub bya'i chos gnyis 'ba' zhig kho na ston pa ste dper na bum pa la byas pa nyid dang mi rtag pa nyid brjod pa lta bu'o/ /phyin ci log tu sbyar ba ni gang byas pa thams cad mi rtag pa nyid yin te zhes</text></item>
<item><p>91b.6</p><section></section><text>brjod par bya ba las mi rtag pa thams cad byas pa yin zhes brjod pa'o/ /de rnams ni mthun dpe ltar snang ngo / /chos mi mthun pa'i dpe ltar snang ni bsgrub par bya ba'i chos ldog pa med pa yin te/ re zhig dper na mi rtag pa rnams ni thogs bcas mthong ba min te</text></item>
<item><p>91b.7</p><section></section><text>rdul phra rab bzhin no/ /rdul phra rab ni bsgrub bya'i chos rtag pa nyid mi ldog pa yin te/ de ma yin pa'i rdul phra rab rtag pa nyid yin pa'i phyir/ sgrub byed de'i chos ni thogs pa med do/ /dper na gzhan gyi las bzhin zhes bsgrub bya ldog pa la sgrub byed mi ldog pa</text></item>
<item><p>92a.1</p><section></section><text>ste/ pha rol gyi las rnams ni thogs pa med pa'i phyir ro / /gnyis ka ldog pa med pa ni yod pa'i bstan bcos la ltos nas nam mkha' bzhin zhes brjod na/ nam mkha' ni rtag pa nyid dang / thogs pa med pa nyid mi ldog pa ste zhes nam</text></item>
<item><p>92a.2</p><section></section><text>mkha' rtag pa nyid yin pa'i phyir te/ thogs pa med pa'i phyir ro/ /ldog pa bstan pa ni dper na bum pa bzhin zhes brjod na/ mi rtag pa mthong ba nyid dang / thogs bcas su mthong ba'i phyir ro / /ldog pa phyin ci log tu sbyar ba ni thogs bcas thams cad mi rtag</text></item>
<item><p>92a.3</p><section></section><text>pa yin no zhes brjod pa lta bu'o/ /de ltar bsgrub bya dang / gtan tshigs dang dper brjod pa rnams ni ltar snang ba yin te/ sgrub byed yang dag pa ni ma yin no/ /des na rang gis mngon par rig par bya ste/ mngon sum dang / rjes su dpag pa'i tshad ma gnyis kho nar</text></item>
<item><p>92a.4</p><section></section><text>rig par bya'o/ /'dir mngon sum tshad ma ni rtog pa dang bral zhing ma 'khrul ba ste/ gzugs la sogs pa'i don la tha snyad la sogs pa'i rtog pa dang bral ba so sor mngon gyur mthong bas mngon sum tshad mar brjod do/ /rjes su dpag pa'i tshad ma ni rtags rnams la ltos</text></item>
<item><p>92a.5</p><section></section><text>nas don mthong ba yin te/ gtan tshigs ni tshul gsum pa'i sngar bstan zin to/ /de dag rtags la brten nas don rnams dpog pa yin la/ yang dag pa'i nges pa'i shes pa dang ldan pa dang / me yod shes pa'am mi rtag par shes pa la sogs pa ste rjes su dpag</text></item>
<item><p>92a.6</p><section></section><text>pa'i tshad mar brjod do/ /tshad ma gnyis po de la yang dag pa'i shes pa tshad ma'i 'bras bu yin te/ rang gi mtshan nyid rtogs pa'i phyir ro/ /don byed nus pa'i dngos su gzhal ba'i phyir te tshad ma'ang yin no/ /rtog par shes pa'ang mngon sum ltar snang ngo / /shes</text></item>
<item><p>92a.7</p><section></section><text>pa rnams kyi bum pa la sogs pa rtog pa skyes pa de mngon sum ltar snang yin te/ shes pa de la don rang gi mtshan nyid mi snang ba'i phyir ro/ /gal te gtan tshigs ltar snang sngon du song ba la sogs pa de'i rjes su don lta bur snang ba'i shes pa skyes pa de rjes dpag tshad ma'i</text></item>
<item><p>92b.1</p><section></section><text>ltar snang ste/ sngar bshad pa bzhin du gtan tshigs ltar snang du ma rtags su bzung nas don lta bur snang ba dpag pa las skyes pa'i shes pa de rnams rjes dpag tshad ma'i ltar snang ste/ yang dag par rtogs pa'i phyir ro/ /de nas gal te sgrub par byed pa po'i skyon rnams yang dag rjod par</text></item>
<item><p>92b.2</p><section></section><text>byed pa ni sun 'byin yang dag pa'o/ /sgrub par byed pa'i yan lag ma tshang ba nyid dang / bsgrub bya'i skyon nyid dang / ma grub pa'i gtan tshigs dang / ma nges pa'i gtan tshigs dang / 'gal ba'i gtan tshigs dang / dpe rnams kyi gtan tshigs gsal bar bstan te/ phyir rgol gyi 'dri</text></item>
<item><p>92b.3</p><section></section><text>ba rnams la legs par khong du chud par byed pas sun 'byin yang dag go/ /gal te sgrub byed kyi skyon rnams gsal bar mi brjod pa'am/ skyon ma yin pa ni sun 'byin ltar snang ste/ sgrub byed yan lag tshang ba la ma tshang bar brjod pa nyid dang / bsgrub bya skyon med pa la skyon can yin par</text></item>
<item><p>92b.4</p><section></section><text>brjod pa dang / gtan tshigs sgrub pa la dpe grub pa ni ma yin par brjod pa dang / gtan tshigs nges pa la ma nges par brjod pa dang / gtan tshigs ma 'gal ba la 'gal bar brjod pa dang / dpe skyon can ma yin pa la dpe skyon can yin par brjod pa dang / 'di ltar thams cad sun</text></item>
<item><p>92b.5</p><section></section><text>'byin ltar snang ngo / /de dag gzhan gyi grub mtha' la skyon rnams gsal bar bstan mi nus pa'i phyir skyon ma yin par brjod pa nyid do/ /don 'di re zhig gzhag go/ /tshig don cung zad bshad pa 'di/ /thog mar sgrub pa'i phyogs tsam yin/ /de dag tshul dang tshul min yang / / </text></item>
<item><p>92b.6</p><section></section><text>mchog gi gzhan du shes par bya/ /tshad ma'i bstan bcos rig pa la 'jug pa zhes bya ba slob dpon chen po phyogs kyi glang pos mdzad pa rdzogs so// //rgya gar las rgya'i lo tsA ba thang saM tsang gis bsgyur cing slad kyis rgya'i dge bshes sing gyang jus dang / bod kyi dge ba'i bshes</text></item>
<item><p>92b.7</p><section></section><text>gnyen ston gzhon gyis bod skad du bsgyur zhing / phyis gzhi thams cad yod par smra ba'i sde pa las rab tu byung ba rgya nag chen po'i la'i btsun pa chos kyi rin chen gyis/ dpal ldan sa skya'i gtsug lag khang du rgya'i dpe dang bod kyi dpe gnyis po legs par gtugs shing bcos te dag par bsgyur ba'o// // </text></item>
<item><p>93a.1</p><section></section><text>rgya'i dpe la rigs pa la 'jug pa zhes snang / deng sang bod rnams rigs pa'i sgo zhes grags so//[# @#/ /rgya gar skad du/ he tu tsakra ha mAr+tha / bod skad du/ gtan tshigs kyi 'khor lo gtan la dbab pa/ 'jam dpal gzhon nur gyur pa la phyag 'tshal</text></item>
<item><p>93a.2</p><section></section><text>lo/ /'khrul pa'i dra ba 'joms mdzad pa'i/ /thams cad mkhyen la phyag 'tshal nas/ /gtan tshigs tshul gsum 'khor lo yi/ /gtan la dbab pa bshad par bya/ /rjes su dpag par bya ba la/ /yod dang med dang gnyis ka yi/ /yod pa la ni yang dag ste/ /med dang gnyis ka ma grub</text></item>
<item><p>93a.3</p><section></section><text>yin/ /the tshom gnyis te ma grub bzhin/ /ma grub sbyar ba de bzhin du/ /mthun pa'i phyogs la yod pa dang / /med pa de bzhin gnyis ka dang / /mi mthun phyogs la de bzhin no/ /gsum la rnam pa gsum gsum ste / /steng 'og gnyis la yang dag go /logs la 'gal ba gnyis</text></item>
<item><p>93a.4</p><section></section><text>yin te/ /zur bzhi thun mong ma nges bzhin / /dbus na thun mong ma yin pa'o/ /gzhal bya byas dang mi rtag dang / /byas dang mnyan bya rtsol byung dang / /mi rtag rtsol byung lus can min / /rtag dang mi rtag rtsol byung dang / /rtag dang rtag dang rtag pa dang / /rtsol byung min dang mi rtag dang / /rtag pa la ni sgrub pa bkod/ /steng 'og </text></item>
<item><p>93a.5</p><section></section><text>mi mthun logs dang sbyar/ /yang dag gtan tshigs gnyis yin no/ /logs dang mi mthun steng 'og sbyar/ /'gal ba'i gtan tshigs gnyis yin no/ /zur bzhi tha dad snol mar sbyar/ /thun mong ma nges rnam pa bzhi/ /logs gnyis thad kar sbyar bas ni / /thun mong ma yin ma nges pa'o/ /gtan tshigs</text></item>
<item><p>93a.6</p><section></section><text>'khrul 'khor rnam dgu yis/ /dpe yi rnam pa 'di lta ste/ /nam mkha' bum dang bum mkha' dang / /bum pa glog dang nam mkha' bzhin/ /mkha' dang bum pa glog bzhin dang / /glog dang nam mkha' bum bzhin dang / /bum dang glog dang mkha' bzhin dang / /nam mkha' rdul phran las bum bzhin/ /de ni nges pa'i dbang</text></item>
<item><p>93a.7</p><section></section><text>byas yin/ /the tshom za ba'i lugs la ni/ /yod dang med dang yod med dang / /phyogs gcig mtha' dag sbyor bas so/ /phyogs chos dgu'i 'khor lo slob dpon phyogs kyi glang pos mdzad pa rdzogs so// //za hor gyi mkhas pa bo d+hi satwa dang / dge slong d+ha rma A lo kas bsgyur cing zhus te gtan la phab pa'o// // </text></item>
<item><p>94a.1</p><section></section><text>@#/ /rgyas pa'i bstan bcos tshad ma rnam 'grel bzhugs so// </text></item>
<item><p>94b.1</p><section></section><text>@##/ rgya gar skad du/ pra mA Na bAr ti kA kA ri kA/ bod skad du/ tshad ma rnam 'grel gyi tshig le'ur byas pa/ 'phags pa 'jam dpal gzhon nur gyur pa la phyag 'tshal lo/ /rtog pa'i dra ba rnam bsal</text></item>
<item><p>94b.2</p><section></section><text>zhing / /zab cing rgya che'i sku mnga' ba/ /kun tu bzang po'i 'od zer dag /kun nas 'phro la phyag 'tshal lo/ /skye bo phal cher phal la chags shing shes rab rtsal med pas na legs bshad rnams/ /don du mi gnyer kho nar ma</text></item>
<item><p>94b.3</p><section></section><text>zad phrag dog dri ma dag gis sdang bar yang / /yongs gyur des na bdag la 'di ni gzhan la phan pa yin zhes bsam pa'ang med//sems ni yun ring legs bshad goms pa lhur len bskyed phyir 'di la dga' ba skyes/!/phyogs</text></item>
<item><p>94b.4</p><section></section><text>chos de chas khyab pa yi/ /gtan tshigs de ni rnam gsum nyid/ /med na mi 'byung nges phyir ro/ /gtan tshigs ltar snang de las gzhan/ /rgyu la rang bzhin ji snyed cig /med na mi 'byung 'bras bu ni/ /gtan tshigs rang bzhin yod tsam</text></item>
<item><p>94b.5</p><section></section><text>dang / /'brel pa can gyi ngo bo yang / /tshad ma rnams ni mi 'jug pa/ /med la mi 'jug 'bras bu can/ /gtan tshigs bye brag la ltos nas/ /'ga' zhig med shes 'bras bu can/ /'gal dang 'bras bu dag grub dang / /rgyu dang</text></item>
<item><p>95a.1</p><section></section><text>ngo bo bltar rung ba'i/ /bdag nyid dag ni ma grub pa/ /med don can mi dmigs rnam bzhi/ /de dang 'gal ba yi ni rgyu/ /dmigs pa'i sbyor ba gang yin de/ /rgyu mtshan dag ni 'gal ba nyid/ /med na 'khrul pa can yin no/ /'gal 'bras la yang</text></item>
<item><p>95a.2</p><section></section><text>yul dang ni/ /dus la sogs la bltos par 'dod/ /gzhan du 'khrul 'gyur mi grang ba/ /sgrub pa la ni thal ba bzhin/ /rgyu tshogs pa las 'bras skye bar/ /rjes su dpog pa gang yin pa/ /don gzhan la ni mi ltos phyir/ /de ni rang bzhin yin par brjod/ / </text></item>
<item><p>95a.3</p><section></section><text>tshogs pa'i 'bras bu nus pa rnams/ /'gyur ba dang 'brel 'bras bu la/ /ma nges pa ni nyid yin te/ /gegs byed pa dag srid phyir ro/ /tshogs pa gcig la rag lus pa'i/ /gzugs la sogs pa ros rtogs pa/ /rgyu chos rjes su dpag pa ste/ /du bas bud shing</text></item>
<item><p>95a.4</p><section></section><text>'gyur ba bzhin/ /nus pa 'jug pa med par ni/ /ro med de nyid gzhan gyi rgyu/ /de ltar 'das dus gcig rnams rtogs/ /de ni 'bras bu'i rtags las skyes/ /rgyu ma tshogs pas 'bras bu ni/ /rjes su dpog pa gang yin de / /lhag ma dang ldan nus med</text></item>
<item><p>95a.5</p><section></section><text>phyir/ /lus las 'dod chags rjes dpog bzhin/ /mi mthun phyogs la ma mthong ba/ /tsam gyis 'bras spyi mthong ba las/ /gtan tshigs shes pa tshad ltar snang / /tshig las chags can la sogs bzhin/ /mi mthun phyogs la ma mthong ba/ /tsam gyis 'khrul</text></item>
<item><p>95a.6</p><section></section><text>pa med pa min/ /'khrul pa srid pa can nyid phyir/ /phru ba'i 'bras ni tshos pa bzhin/ /gang zhig ma mthong ba tsam gyis/ /ldog pa rab tu ston byed pa/ /de ni the tshom rgyu yin phyir/ /de la lhag ma ldan zhes brjod/ /gtan tshigs kyi ni tshul gsum la'ang / /de yis ma</text></item>
<item><p>95a.7</p><section></section><text>grub bzlog don dang / /'khrul pa can gyi gnyen por ni/ /nges pa brjod par mdzad pa yin/ /'khrul pa can gyi gnyen por ni/ /mi mthun chos brjod gang yin pa/ /gal te ma mthong 'bras can de/ /de ma smos kyang rtogs par 'gyur/ /med ces bya ba'i tshig gis kyang / / </text></item>
<item><p>95b.1</p><section></section><text>de med kho na min gal te/ /ji ltar med rigs de brjod na/ /de tshe med ces bya bar rtogs/ /gal te ma mthong bas ldog 'gyur/ /ci ste lhag ldan 'khrul can yin/ /ldog pa can yang gtan tshigs 'gyur/ /ma grub sbyor ba brjod bya min/ /khyad par rnam par gcod pa yi/ / </text></item>
<item><p>95b.2</p><section></section><text>gtan tshigs su 'gyur ma mthong phyir/ /tshad ma gzhan gyis gnod ce na/ /da ni ma mthong las med min/ /de bzhin du ni gzhan la yang / /tshad ma gzhan gyis gnod pa srid/ /ma mthong phyir reg mthong ba la/ /mi ldan 'khrul pa med pa can/ /yul la sogs pa'i</text></item>
<item><p>95b.3</p><section></section><text>khyad par las/ /rdzas la nus pa tha dad snang / /de la gcig mthong gzhan la de/ /yod par nges pa rigs ma yin/ /bdag dang sa la shes yod sogs/ /med par rab sgrub byed min pa'i/ /ma dmigs gang yin de kho na/ /gtan tshigs med sgrub yin nam ci/ / </text></item>
<item><p>95b.4</p><section></section><text>de phyir de tsam dang 'brel ba'i/ /ngo bo nyid kyis ngo bo nyid/ /ldog par 'gyur ba'am rgyu yis ni/ /'bras bu 'khrul pa med pa'i phyir/ /de lta min na gcig log pas/ /ji ltar gzhan ni ldog par 'gyur/ /mi la rta mi bdog ces te/ /phyugs kyang bdog pa min nam ci/ / </text></item>
<item><p>95b.5</p><section></section><text>de bzhin gcig gcig nye ba'i phyir/ /ji lta gzhan ni nye bar 'gyur/ /mi la phyugs ni bdog ces te/ /de bzhin rta yang bdog gam ci/ /de phyir chos mi mthun dpe la/ /nges par 'di la gzhi mi 'dod/ /de dag med na'ang de med ces/ /brjod pa las kyang de rtogs</text></item>
<item><p>95b.6</p><section></section><text>phyir/ /dpe la de yi ngo bo dang / /rgyu dngos de dag mi shes la/ /ston te mkhas pa rnams la ni/ /gtan tshigs 'ga' zhig brjod par zad/ /de nyid kyi phyir 'brel shes na/ /gnyis las gang yang rung smras pas/ /don gyis go bas cig shos la/ /dran pa yang</text></item>
<item><p>95b.7</p><section></section><text>dag skye bar 'gyur/ /de phyir rgyu dang rang bzhin dag /med pas 'ga' zhig bsgrub pa'i yang / /gtan tshigs yin te dmigs par ni/ /rigs ldan de mi dmigs pa yang / /de ltar mi dmigs 'di rnam gsum/ /bshad kyang rnam pa du ma ste/ /de dang de 'gal la</text></item>
<item><p>96a.1</p><section></section><text>sogs pa/ /ma rtogs rtogs dbye'i sbyor sgo nas/ /rgyu dang 'bras bu'i dngos po 'am/ /rang bzhin nges par byed pa las/ /med na mi 'byung nges pa ste/ /ma mthong las min mthong las min/ /gzhan du gzhan na gzhan dag dang / /nges par yod pa'i</text></item>
<item><p>96a.2</p><section></section><text>nges pa gang / /don gzhan rgyu mtshan can gyi chos/ /yin na gos la tshon bzhin no/ /chos don gzhan gyi rgyu mtshan can/ /yin par gyur na de gzhan nyid/ /phyis 'byung phyir na rgyu nyid min/ /'bras bu na yang ga la nges/ /me yi 'bras bu du ba ste/ /'bras bu'i chos kyi</text></item>
<item><p>96a.3</p><section></section><text>rjes 'jug phyir/ /de med par ni de yod na/ /rgyu dang ldan pa las 'das 'gyur/ /rgyu med gzhan la mi ltos phyir/ /rtag tu yod pa'am med par 'gyur/ /dngos po rnams ni res 'ga' zhig /'byung ba bltos pa las yin no/ /gal te brgya byin spyi bo me'i/ /rang</text></item>
<item><p>96a.4</p><section></section><text>bzhin yin na de nyid me/ /'on te de me'i rang bzhin min/ /ji ltar de las du ba 'byung / /du ba'i rgyu yi rang bzhin me/ /de yi nus pa'i bye brag ldan/ /du ba du ba'i rgyu min las/ /'byung na de ni rgyu med 'gyur/ /rjes su 'gro dang ldog pa las/ /gang zhig gang gi rjes 'gror</text></item>
<item><p>96a.5</p><section></section><text>mthong / /de yi rang bzhin de rgyu can/ /de phyir mi mthun las mi 'byung / /bsdu ba'i tshigs su bcad pa'o/ /rang bzhin la yang med mi 'byung / /yod pa tsam dang 'brel ba yin/ /de med na ni yod pa'i bdag /med 'gyur tha dad med phyir ro/ /gang phyir dngos kun</text></item>
<item><p>96a.6</p><section></section><text>rang bzhin gyis/ /rang rang ngo bo la gnas phyir/ /mthun dngos gzhan gyi dngos dag las/ /ldog pa la ni brten pa can/ /de phyir gang dang gang las don/ /ldog pa de yi rgyu can gyi/ /rigs dbye de yi khyad par gyis/ /rtogs 'gyur ba dag rab tu byed/ /de phyir khyad par gang</text></item>
<item><p>96a.7</p><section></section><text>zhig chos/ /gang gis go bar 'gyur ba de/ /de las gzhan gyis nus ma yin/ /des na tha dad rnam par gnas/ /don gyi rang gi ngo bo gcig /bdag nyid mngon sum yin pa la/ /tshad ma rnams kyis brtag bya gang / /ma mthong cha gzhan ci zhig yod/ /gzugs chos</text></item>
<item><p>96b.1</p><section></section><text>mthun pa mthong ba las/ /nya phyis la dngul rnam pa ltar/ /gal te 'khrul pa'i rgyu mtshan gyis/ /yon tan gzhan sbyor mi byed na/ /de phyir dngos po mthong ba yis/ /yon tan mtha' dag mthong ba nyid/ /'khrul pas nges par mi byed pas/ /sgrub pa rab tu 'jug pa</text></item>
<item><p>96b.2</p><section></section><text>yin/ /bsdu ba'i tshigs su bcad pa'o/ /rjes su dpag pa las kyang dngos/ /'dzin na chos gcig nges gyur pas/ /chos kun 'dzin te sel ba la/ /nyes pa 'di ni thal mi 'gyur/ /de phyir de ltar rtags sel ba'i/ /yul can yin par rab tu bsgrags/ / </text></item>
<item><p>96b.3</p><section></section><text>gzhan du chos can grub gyur na/ /de las ma grub gzhan ci yod/ /mthong ba 'ga' la'ang shes pa gang / /spyi yi don can rnam rtog pa/ /gzhan gyi cha sgro ma btags pa/ /de tsam sel ba'i spyod yul can/ /nges pa dang ni sgro 'dogs yid/ /gnod bya gnod</text></item>
<item><p>96b.4</p><section></section><text>byed ngo bo'i phyir/ /'di ni sgro 'dogs dben pa la/ /'jug ces bya bar shes pa yin/ /cha shas sgro 'dogs ji snyed pa/ /de bsal phyir na nges pa dang / /sgra yang de snyed kho na des/ /de dag spyod yul tha dad can/ /gzhan du dngos po gcig pu la / /sgra 'am blo</text></item>
<item><p>96b.5</p><section></section><text>gcig gis khyab na/ /gzhan yul ma yin de yi phyir/ /rnam grangs pa ni nyid du 'gyur/ /gang gi ltar na blos khyad par/ /sna tshogs can don tha dad 'dzin/ /khyad par sna tshogs la phan pa'i/ /yan lag nus las dbyer med pa'i/ /bdag nyid bdag nyid</text></item>
<item><p>96b.6</p><section></section><text>kun bzung na/ /phan bya'i bye brag gang ma nges/ /de dag bdag nyid la 'brel phyir/ /gcig shes na ni gnyis ka bzung / /chos phan nus rnams tha dad na/ /de dag de'i ci yin gal te/ /de yis de dag la phan med/ /de lta yin na thug med 'gyur/ /gcig</text></item>
<item><p>96b.7</p><section></section><text>la phan byed bzung na ni/ /de la mthong na ma mthong ba/ /phan pa gzhan min de yi phyir/ /de bzung na ni thams cad bzung / /gal te 'khrul pa bzlog pa'i phyir/ /bzung ba la yang gzhan 'dod na/ /de ni rnam gcod yul can grub/ /de las gzhan pa'ang de dang 'dra/ / </text></item>
<item><p>97a.1</p><section></section><text>sgro 'dogs med pa'i yul la ni/ /'jug phyir gzhan yang ngo bo gang / /nges pa rnams kyis ma nges pa/ /de ni ji ltar de yul yin/ /khyad par cha shas rnams spangs pa/ /mngon sum gyis ni bzung ba la'ang / /khyad par gang la rtogs pa yi/ / </text></item>
<item><p>97a.2</p><section></section><text>rkyen yod de ni rtogs par 'gyur/ /de la'ang gzhan las ldog pa dang / /gzhan las log pa zhes bya ba'i/ ! /sgra dang nges pa nyid dag ni/ /brda yi rjes su byed pa yin / /gnyis kas gcig gcig brjod mod kyi/ /brjod bya'i gzhan gyi khyad par gyis/ /rnam dbye</text></item>
<item><p>97a.3</p><section></section><text>tha dad 'byed pa yis/ /tha dad don bzhin sgrub par byed/ /khyad par gzhan ni spong ba dang / /mi spong ba dag de gnyis kyi/ /brda yi bye brag rtogs pa po'i/ /'dod pa'i rjes su byed pa'i gzhi/ /kun la rdzas dang dngos brjod pa'i/ /sgra yi khyad par 'di nyid do / / </text></item>
<item><p>97a.4</p><section></section><text>de phyir de dag brjod bya la/ /khyad par 'ga' yang yod ma yin/ /don de shes par byed 'dod pas/ /de la phan pa'am byed ldan nam/ /gal te gzhan gyis brjod kyang rung / /de las khyad par gzhan med do/ /de phyir gzhan sel yul la ni/ /de ldan phyogs la brjod pa</text></item>
<item><p>97a.5</p><section></section><text>bsal/ /rigs dang de dang ldan pa dag /tha dad nyid na nyes par 'gyur/ /gang dag gi tshig dngos po'i dbang / /lhur brjod brjod 'dod mi brten pa/ /de dag la ni drug pa dang / /tshig dbye la sogs klan ka rigs/ /phyi rol don la mi ltos pa'i/ /tshig gang</text></item>
<item><p>97a.6</p><section></section><text>smra pos ji lta bur/ /rjod byed nyid du nges byed pa/ /de de bzhin du rjod byed yin/ /btsun mo rnams grong drug la sogs/ /tha dad dngos min bzhag pa 'am/ /nam mkha'i rang bzhin mkha' nyid ces/ /bya ba 'di la rgyu ci yod/ /tha dad dngos rnams la brten nas/ / </text></item>
<item><p>97a.7</p><section></section><text>don gcig tu ni snang ba'i blo/ /gang gi rang gi ngo bo yis/ /gzhan gyi ngo bo sgrib byed pa/ /sgrib byed des bdag tha dad kyang / /tha dad pa nyid bsgribs pa yis/ /dngos rnams ngo bo 'ga' zhig gis/ /tha dad min pa lta bur snang / /de la bsam pa'i dbang gis na/ /spyi yod</text></item>
<item><p>97b.1</p><section></section><text>par ni rab tu bsgrags/ /de yis ji ltar kun brtags pa/ /de ni dam pa'i don du med/ /gsal ba rnams ni rjes mi 'gro/ /rjes 'gro gzhan ni snang ba med/ /shes las tha dad ma yin pa/ /ji ltar don gzhan 'brang bar 'gyur/ /des na don la bdag gcig</text></item>
<item><p>97b.2</p><section></section><text>tu/ /'dzin pa'i rnam rtog 'di log pa/ /ming don gang ldan phan tshun du/ /tha dad 'di yi sa bon yin/ /gcig rtogs don shes la sogs pa/ /don gcig sgrub la 'ga' zhig ni/ /tha dad yin yang rang bzhin gyis/ /nges te dbang po la sogs bzhin/ /dper</text></item>
<item><p>97b.3</p><section></section><text>sman kha cig tha dad kyang / /lhan cig pa 'am so so yis/ /rims la sogs pa zhi byed par/ /mthong gi gzhan gyis ma yin bzhin/ /khyad par med phyir spyis ma yin/ /de dag zhing sogs tha dad kyang / /khyad par med par thal 'gyur phyir/ /brtan pas phan 'dogs</text></item>
<item><p>97b.4</p><section></section><text>med phyir yang / ! /rang bzhin de 'dzin rnam rtog blo/ /don med kyang de don can 'dra/ /de yi 'bras can min don las/ /tha dad mthar thug skye ba gang / /de la ngo bo phyi rol dang / /gcig lta gzhan las log lta bur/ /snang ba gang yin brtag pa yi/ /yan lag med phyir de nyid</text></item>
<item><p>97b.5</p><section></section><text>min/ ! /shes la yod pa'i don de rnams/ /'di ltar ldog pa'i ngo bo can/ /des na tha dad min lta bur/ /de nyid gzhan las log par yang / /snang ste de la spyi dang ni/ /gzhi mthun spyod yul can dag gi /shes pa dang ni brjod pa yis/ /tha snyad nor don can rgyas byed/ ! / </text></item>
<item><p>97b.6</p><section></section><text>dngos po rnams kyi de kun yang / /phan tshun med la brten pa ste/ /des na gzhan sel yul can dang / /gang la dngos dang 'brel yod pa/ /dngos po rnyed pa'i rten yin te/ /rjes dpag ji skad bshad ji bzhin/ /'khrul par 'dra yang gzhan las min/ /mar me'i 'od las</text></item>
<item><p>97b.7</p><section></section><text>nor bu bzhin/ ! /de la du ma'ang 'bras gcig can/ /de 'bras can min gzhan rten can/ /brjod dang shes pas gcig nyid du/ /tha snyad rab tu 'jug par byed/ /de bzhin gcig kyang du ma byed/ /de dngos yongs su bstan pa'i phyir/ /de 'bras can min don las ni/ / </text></item>
<item><p>98a.1</p><section></section><text>tha dad pas chos sna tshogs shes/ /sgra don 'di dang gzhi mthun nyid/ /yod pa min yang ji lta bur/ /grags pa bzhin du brjod pa ste/ /dngos la 'di ni mi srid do/ ! /chos dang chos can rnam gzhag dang / /tha dad tha dad min ci 'dra/ /de nyid don ni ma </text></item>
<item><p>98a.2</p><section></section><text>brtags par/ /'jig rten ji ltar grags de la/ /de bzhin kho nar brten nas ni/ /bsgrub bya sgrub pa kun bzhag pa/ /dam pa'i don la 'jug bya'i phyir/ /mkhas pa rnams kyis byas pa yin/ /dam pa'i don gyi don rnams ni/ /rang gis 'dre dang tha dad med/ /de la ngo bo</text></item>
<item><p>98a.3</p><section></section><text>gcig pa dang / /du ma blo yis bslad pa yin/ /de spyi khyad par zhes bya ba'i/ /bye brag 'di ni blo don la/ /de nyid la gzhan las ldog pas/ /chos kyi bye brag rab tu brtag /bsgrub bya sgrub par rtog pa la/ /dngos po mthong ba nyams pa'i phyir/ /khyad par spyi dang 'dres pa</text></item>
<item><p>98a.4</p><section></section><text>'dir/ /rang gi mtshan nyid gzung bya min/ /de ni spyi dang khyad par gyi/ /rnam sogs cir yang gzung bya min/ /bye brag khyad par mang po rnams/ /de gcig la ni mi rung phyir/ /de yi ngo bo kun las log /de de bzhin du rtog byed pa'i/ /sgra yod ma yin rtog pa yang / / </text></item>
<item><p>98a.5</p><section></section><text>spyi nyid du ni 'jug phyir ro/ /zhes bya ba ni bsdu ba'i tshigs su bcad pa'o/ ! /sgra rnams kyis ni brdar btags ston/ /de ni tha snyad ched du byas/ /de tshe rang gi mtshan nyid med/ /des na de la brdar ma yin/ /ci nas skyes bu don byed par/ /nus pa shes nas de bsgrub phyir/ / </text></item>
<item><p>98a.6</p><section></section><text>'jug par 'gyur zhes don rnams la/ /rjod par byed pa sbyor bar byed/ /de la rigs don byed rung min/ ! /de ldan nus pa de yang ni/ /ci phyir dngos su sbyor mi byed/ /gal te mtha' yas phyir 'di mtshungs/ /de byed de byed ma yin las/ /log par mtshungs la cis ma byas/ /de</text></item>
<item><p>98a.7</p><section></section><text>ldan nyes mtshungs phyir zhe na/ /bla ste rigs gzhan mi dgos so/ ! /de las gzhan pa yongs spangs nas/ /'jug 'gyur zhes kyang sgra brjod de/ ! /de yis de dag rnams las 'di/ /mi gcod na ni de ji ltar/ ! /gal te 'di la rnam gcod yod/ /sgra rnams dgos pa</text></item>
<item><p>98b.1</p><section></section><text>de tsam du/ /zad pa min nam khyed la der/ /spyi gzhan gyis ni ci zhig bya/ /gsal ba rnams ni tha dad kyang / /bya ba de dang de byed pa'i/ /don rnams mthong nas gzhan mthong yang / /de las gzhan dang bral ba yi/ /yul can gyi ni sgra rnams kyis/ /lhan cig sbyar nas ngo shes</text></item>
<item><p>98b.2</p><section></section><text>byed/ ! /gzhan gyi ltar na'ang blo de ni/ /spyi ni 'ba' zhig nyid las min/ ! /rtag tu de tsam rnam shes na/ /gsal ba mi shes thal 'gyur phyir/ /de yi tshe na nam yang ni/ /de ldan 'brel pa ma bzung phyir/ /de dang ldan nges mi 'gyur bas/ /de la ji ltar tha snyad 'dogs/ ! / </text></item>
<item><p>98b.3</p><section></section><text>gal te dngos gcig grogs byed pa'i/ /gsal rnams shes pa'i rgyu zhe na/ ! /dngos po gcig des de rnams kyi/ /tha dad pa nyid sel tam ci/ /tha dad phyir yang de rnams la/ /gcig gi rnam shes rgyur mi 'dod/ ! /gal te du ma'ang gcig bltos nas/ /tha dad min blo</text></item>
<item><p>98b.4</p><section></section><text>skyed ce na/ ! /de dag so so med par yang / /de gcig gis kyang bskyed bya ba'i/ /blo la de rnams nus med phyir/ /blo yis 'dzin pa med pa yin/ ! /sngo sogs mig gi rnam shes la/ /nus pa so sor mthong ba'i phyir/ /tshogs la'ang nus grub gsal ba la/ /ji ltar yang ni</text></item>
<item><p>98b.5</p><section></section><text>de ltar min/ ! /gal te de dag gang rung la/ /bltos nas des nus 'ba' zhig min/ /de dag de gcig la phan na/ /ji ltar blo gcig nyid la min/ /'di de rnams kyi 'bras bur 'gyur/ /phan 'dogs gang yin skyed pa yin/ /gal te tha dad min snang blo/ /tha dad rnams</text></item>
<item><p>98b.6</p><section></section><text>la mi 'dod na/ /blo yi snang ba tha dad de/ /de dag mtshungs zhes 'dzin phyir ro/ ! /gal te de dag mtshungs na ni/ /ji ltar tha dad blos gzung bya/ ! /'bras bu gcig 'dra de dag gi /'bras blo de yang tha dad do/ /zhe na gcig tu rtogs rgyu'i phyir/ blo ni tha dad med pa</text></item>
<item><p>98b.7</p><section></section><text>yin/ /blo gcig rgyu yi dngos po yis / /gsal ba rnams kyang tha mi dad/ ! /de yang de 'bras can min bral/ ! /de las gzhan pa rjes 'gro ba'i/ /dngos ma mthong phyir bkag phyir yang / ! /brda ni de rig don can yin/ ! /de byed min la de byed dang / /'dra ba'i ngo bor snang ba can/ / </text></item>
<item><p>99a.1</p><section></section><text>dngos po tha dad dngos tsam gyi/ /sa bon can don med pa'i blo/ /skyed par byed pa'ang de mi byed/ /yongs spangs yan lag ngo bo'i phyir/ /dngos po tha dad rten can phyir/ /don la mi slu yod par 'dod/ ! /de phyir gzhan sel yul can te / /de byed brten pa'i</text></item>
<item><p>99a.2</p><section></section><text>ngo bo'i phyir/ /shing ma yin las ldog pa yis/ /shing don 'dzin na gnyis po dag /phan tshun brten pas gcig 'dzin pa/ /med na gnyis ka mi 'dzin 'gyur/ /de yi phyir na brdar btags pa/ /mi srid do zhes kha cig smra/ /de dag gi ni brdar 'dogs la/ /shing min</text></item>
<item><p>99a.3</p><section></section><text>rnam par gcod dam min/ /gal te rnam gcod shing gi don/ /'dzin pa med na ji ltar shes/ /brda las de dag mi sel na/ /tha snyad 'dogs par byed pa rnams/ /de yongs spangs nas 'jug par ni/ /mi 'gyur shing gi khyad par bzhin/ /gal te gzhan bkag mi sgrub par/ / </text></item>
<item><p>99a.4</p><section></section><text>mdun gnas gcig gcig rab bstan nas/ /'di shing yin zhes brda byed la/ /tha snyad 'dogs pa'i tshe na yang / /de rtogs 'gyur la de yi phyir/ /nyes pa 'di ni med snyam na/ /'di yang shing yin 'di kho na/ /zhes bya'i thal ba ldog pa med/ ! /gcig rtogs zhes bya'i shes</text></item>
<item><p>99a.5</p><section></section><text>pa ni/ /gcig la gnas pa'i rtogs pa pos/ /de dang de min rgyu don rnams/ /bdag nyid rnam par 'byed par byed/ ! /blo de la ni yod pa'i dngos/ /blo rgyu nyid du snang ba dang / /rgyu min ngo bo bral ba dang / /ngo bo gcig 'drar bdag nyid kyis/ /tha dad par ni shes</text></item>
<item><p>99a.6</p><section></section><text>'gyur bas/ /tha dad pa la skad sbyor te/ /de las de rtogs 'gyur ba'i blo/ /'khrul pas dngos po gcig ltar rtogs/ ! /blo don 'ga' las rnam bzlog nas/ /don 'ga' zhig la 'jug bya'i phyir/ /sgra ni rab tu sbyor byed de/ /de don nges par gzung phyir ro/ /gzhan</text></item>
<item><p>99a.7</p><section></section><text>du sbyor ba don med 'gyur/ ! /des na shes bya la sogs tshig ! /tha snyad du ni 'jog rnams la/ /rnam par gcod pa 'ga' zhig yod/ ! /gang zhig gang las tha dad pa/ /de rnam bzlog nas de dag las/ /tha dad khyad par mtshungs pa'i rgyu/ /rnam pa snang ba can la 'god/ / </text></item>
<item><p>99b.1</p><section></section><text>de nyid gzhan las ldog pa yis/ /dngos po de yi cha 'ga' zhig /rtogs 'gyur zhes pas rab tu bshad/ /'di la'ang ngo bo cung zad med/ /sgra rnams las de rtogs nyid kyis/ /gzhan bzlog rtogs 'gyur de la ni/ /'ga' yis khyad par du byas pa/ /rtogs par</text></item>
<item><p>99b.2</p><section></section><text>'gyur ba gzhan 'ga' med/ ! /sgra gnyis byed pa'ang ma yin te/ /phan tshun yod pa min phyir 'di/ /dngos med dngos po ldan nyid du/ /mthong ba blo yis bslad pa yin/ /de nyid phyir 'di don dam min/ ! /gzhan du dngos po las ldog pa/ /dngos por mi 'gyur 'di 'di</text></item>
<item><p>99b.3</p><section></section><text>las/ /tha dad ces ni brjod phyir ro/ ! /'dres pa'i don gcig gcod pa na/ /sgra'am rtags ni gcig pu yis/ /bya byed de la bcad pa yi / /dngos po'i brjod bya ci yang med/ /gang gis rjod par byed pa las/ /ma lus par ni rtogs 'gyur ba/ /dngos po'i nus pa</text></item>
<item><p>99b.4</p><section></section><text>yin nges na/ /'bras bu du ma rten gcig 'gyur/ ! /rnam gcod gcig gcig ston pa na/ /gang tshe gzhan mi spong bar gnas/ /des ni de khyab gcig pu'ang snang / /de tshe blo yi ngor byas nas/ /gzhi mthun pa ni nyid du 'gyur/ /sgra ni rnam gcod byed pa na/ / </text></item>
<item><p>99b.5</p><section></section><text>dngos po'i chos la reg 'gyur ba/ /de ni de la yod ces bya'o/ /dngos po gcig ni rjod byed min/ /blo la snang min snang rung la/ /dngos po med pas nges phyir ro/ ! /de phyir gzhan sel yul can gyi/ /sgra rnams dang ni blo nyid kyang / /spyi yi yul can du bstan te/ /dngos</text></item>
<item><p>99b.6</p><section></section><text>la de dag mi srid phyir/ ! /dngos po'i ngo bo gcig nyid phyir/ /ngo bo tha dad blo gang las/ /gcig ni rjes su 'gro ldog gi /don gcig spyod yul can ma yin/ /tha dad gyur na dbyer med pa'i/ /tha snyad dag kyang rgyu med 'gyur/ /ldog pa kun la yod pa'i phyir/ / </text></item>
<item><p>99b.7</p><section></section><text>thal 'gyur nyes pa de dag med/ /de yi 'bras bu yongs bstan phyir/ /tha dad 'bras bu gcig dag la/ /rgan pos sgra gcig brdar byas pa/ /de yi 'bras bu med pa can/ /ldog pa yi ni rgyu can yin/ ! /tha dad pa dag bstan pa ni/ /dka' dang mi nus</text></item>
<item><p>100a.1</p><section></section><text>'bras med phyir/ /dngos po la min dngos po kun/ /rang rang ngo bo la gnas phyir/ /khra bo yi ni ngo bo gang / /de ni ser skya la yod min/ ! /de 'bras can min las bzlog pa/ /gnyis ka la yang yod pa yin/ ! /don la tha dad med par yang / / </text></item>
<item><p>100a.2</p><section></section><text>sgra yi tha dad mi rigs so/ ! /de phyir de 'bras 'dod na yang / /de 'bras med las tha dad nyid/ ! /dper na mig la sogs pas gzugs/ /rnam shes gcig gi 'bras bu can/ /gang phyir khyad par med 'bras de/ /ston pa dag ni srid par 'gyur/ ! /'ga' zhig cig</text></item>
<item><p>100a.3</p><section></section><text>car kun rtogs phyir/ /de yi ngo bo spyi las ni/ /tha dad med du zin na yang / /brda las byung ba bsnyad par bya/ /gal te gcig gnas pa yi phyir/ /mang po dag la'ang mnyan pa gcig /gnas pa rten nam gsal ba yin/ /de ltar de la mi rigs so/ /rtags la</text></item>
<item><p>100a.4</p><section></section><text>phan 'dogs med pa'i phyir/ /rten min ltung ba'i tshul can gyi/ /rgya shug sogs la'ang de yi yul/ /skyed pa 'khar gzhong sogs pas nus/ /de yang de la mi srid do/ /de med na yang gnas pa'i phyir/ /gnas min de yang mi rigs te/ /tha dad tha dad min pa yi/ / </text></item>
<item><p>100a.5</p><section></section><text>rnam par dpyod pas mi rigs nyid/ /bdag la rnam shes skyed rung ba'i/ /don du gzhan gyi ngor byed gang / /gsal bya yin la rung nyid kyi/ /byed pa po yang rgyu ru 'dod/ /'di ni snga nas rung nyid na/ /de la ltos pa mi rung ste/ /'gyur ba med pa'i phyir de ni/ /spyi</text></item>
<item><p>100a.6</p><section></section><text>ldan pa las gang las yin/ /mig sman sogs bzhin gsal ba las/ /dbang po'ang 'du byed ma yin te/ /de ni yod med dus dag la/ /rtogs pa tha dad med phyir ro/ ! /rigs rnams kyi ni gsal byed kyang / /gal te rigs dang ldan 'dod na/ sgron me la sogs</text></item>
<item><p>100a.7</p><section></section><text>gsal byed ni/ /ba lang nyid sogs de ldan 'thob / /gang dag rigs ni gsal ba las/ /gzhan nam gzhan min yod nyid de'i/ /sngon med gsal ba rnams la ni/ /spyi yi blo gros ji ltar yin/ /gcig la yod pa mthong ba ni/ /gzhan la mthong ba mi srid phyir/ ! / </text></item>
<item><p>100b.1</p><section></section><text>gzhan nyid min na rjes 'gro med/ /gzhan nyid na yang rten min phyir/ /mi 'gro de na yod pa'ang min / /phyis yod cha dang ldan pa'ang min/ /rten snga ma ni yongs mi 'dor/ /kye ma phongs pa'i rgyu nyid yin/ /gzhan la gnas par gyur pa ni/ /rang gi gnas las mi g.yo zhing / / </text></item>
<item><p>100b.2</p><section></section><text>de las gnas gzhan skye ba la/ /gnas na shin tu rigs par ldan/ /gang na dngos de gnas gyur pa/ /der ni 'brel pa'ang ma yin la/ /de dag yul can la khyab pa/ /ci ga de ni ngo mtshar che/ ! /gal te kun na rigs yod na/ /gcig tu gsal bas de gsal nyid/ / </text></item>
<item><p>100b.3</p><section></section><text>tha dad med phyir kun tu mthong / ! /de yang gsal ba la bltos min/ gsal byed rtogs pa ma yin na/ /gsal bya yang dag rtogs pa min/ /spyi dang de dang ldan pa dag /ci yi phyir na bzlog par 'dod/ ! /tha dad med don med par yang / /'tshed pa po sogs brjod pa</text></item>
<item><p>100b.4</p><section></section><text>yin/ ! /tha dad phyir na las rgyu min/ ! /'di yi rigs min las 'brel phyir/ ! /mnyan pa gzhan gyi rgyu mtshan phyir/ ! /las kyang gnas pa yod ma yin/ ! /'brel pa med phyir sgra yi rgyu/ /spyi yin mi rigs min pa min/ /ha cang thal phyir las med na'ang / /shes rjod dag gi</text></item>
<item><p>100b.5</p><section></section><text>ma yin te/ /rgyu mtshan can min thob phyir ro/ ! /rjes 'gro med phyir nus pa'ang min/ /gal te 'tshed po nyid sogs spyi / /dang po nyid du de yod sogs/ /bzhin du gsal 'gyur min na ni/ /khyad par med phyir phyis mi 'gyur/ ! /bya bas phan 'dogs ltos gsal byed/ / </text></item>
<item><p>100b.6</p><section></section><text>yin na 'gyur med ltos pa med/ /'di ni phul byung yod na yang / /skad cig nyid phyir bya gang las/ /tha dad mtshungs pa yin na rigs/ /nye ba gang gis 'ga' zhig la/ /rab 'jug gzhan la min de nyid/ /sgra dang shes pa'i rgyu yin no/ /gal te ldog pa spangs pa yi/ / </text></item>
<item><p>100b.7</p><section></section><text>dngos po'i rjes 'gro gzhan med na/ /gcig gi 'bras bu gzhan gyir min / /shin tu tha dad phyir zhe na/ /gal te bdag nyid gcig pa yis/ /du ma 'bras bu gcig byed na/ /bdag nyid gcig la'ang de yod phyir/ /lhan cig byed pa don med 'gyur/ /tha dad med pa'i ngo</text></item>
<item><p>101a.1</p><section></section><text>bo de/ /mi 'gro khyad par rnam nges bral/ ! /gcig dang bral na 'bras med phyir/ ! /bye brag rnams las de dag 'byung / /don byed nus pa gang yin pa/ /de nyid don dam yod pa yin/ /de yang rjes 'gro med gang zhig /rjes 'gro de las 'bras mi</text></item>
<item><p>101a.2</p><section></section><text>'byung / ! /des na bdag nyid tha dad kyang / /'ga' zhig rgyu yin gzhan pa min/ /rang bzhin 'di yin tha dad pa/ /med na cig car skye 'jig 'gyur/ ! /de las tha dad pas de ltar/ /mi 'gyur zhe na gcig 'jig tshe/ /bdag gnas na ni de yi min/ /des na spyi</text></item>
<item><p>101a.3</p><section></section><text>khyad blor mi 'gyur/ /ldog pa ngo bo nyid med phyir/ /gnas dang mi gnas rtog pa min/ /spyi yi blo yang bslad pa yin/ /de phyir sun dbyung ba yang med/ ! /de yi skyed byed ngo bo gang / /de las gzhan pas ji ltar skyed / ! /tha dad khyad par nyid skyed byed/ ! /de la tha dad min</text></item>
<item><p>101a.4</p><section></section><text>pa'ang yod/ /ce na des de skyed min brjod/ ! /snang ba'ang gzhan la mi brten pas/ /tha dad byed yin de nyid don/ /de ni gzhan las log pa yin/ /de ni rgyu dang 'bras bur bshad/ /de ni rang gi mtshan nyid 'dod/ /de ni blang dor 'bras can pas/ /skyes bu thams</text></item>
<item><p>101a.5</p><section></section><text>cad 'jug pa yin/ ! /ji ltar tha dad med khyad med/ /na yang thams cad kun sgrub min/ /de bzhin tha dad khyad med na'ang / /thams cad kun gyi sgrub byed min/ ! /tha dad na yang dngos po yi/ /chos nyid kyis 'ga' byed por 'gyur/ ! /tha dad med na'ang gcig nyid</text></item>
<item><p>101a.6</p><section></section><text>kyi/ /byed dang mi byed 'gal bar 'gyur/ /tha dad yod de'i phyir bya med/ /ce na lhan cig byed mi byed/ /'on te rim bzhin byed po nyid/ /de ci dngos de nyid kyi 'am/ ! /de ldan dngos po shin tu ni/ /tha dad tha dad med 'gyur ba'am/ /'dra dang mi 'dra'i bdag</text></item>
<item><p>101a.7</p><section></section><text>nyid can/ /rnam grangs phan tshun tha dad 'gyur/ ! /de yang tha dad 'gyur zhe na/ /bdag nyid gang gis de dag gi /khyad par spyi zhes bya ba de/ /gal te de dag tha dad na/ /tha dad nyid 'gyur de lta na'ang / /ji ltar bum sogs phan tshun bzhin/ /spyi dang khyad par</text></item>
<item><p>101b.1</p><section></section><text>du 'dod pa'ang / /spyi dang khyad par can mi 'gyur/ /gang gi bdag nyid mdun byas nas/ /bsgrub bya de 'bras 'dod pa can/ /skyes bu 'di ni 'jug par 'gyur/ /de rten tha dad tha dad med/ /dpyad bya rang bdag nyid tha dad/ /ldog pa mtshungs pa nyid dag ni/ / </text></item>
<item><p>101b.2</p><section></section><text>yod nyid dngos po rjes 'gro med/ /'jug pa la sogs thal 'gyur phyir/ ! /de nyid kyis ni 'dzem med pa/ /mun sprul gang ci'ang rung smra ba/ /de dag kyang ni bsal ba yin/ /mtha' gcig pa ni srid phyir ro/ /thams cad gnyis ka ngo bo nyid/ /de yi khyad par bsal</text></item>
<item><p>101b.3</p><section></section><text>ba'i phyir/ /zho 'thung zhes ni bskul ba na/ /ci phyir rnga mo la mi rgyug /'on te phul byung 'ga' zhig yod/ /gang gis khyad par 'jug 'gyur na/ /de nyid zho yin de gzhan la/ /med phyir gnyis ka min gzhan yin/ /thams cad kun bdag nyid yin na/ /blo sgra tha dad par mi</text></item>
<item><p>101b.4</p><section></section><text>'gyur/ /tha dad bsdus par smra ba la/ /de med phyir na mi srid 'gyur/ /dngos med ngo bo med pa'i phyir/ /ngo bo brjod pa dpyad bya nyid/ /ma yin sgra ni de dag nyid / /rnam gcod rjod par byed par grub/ /rang bzhin khyad par bye brag la/ /ltos pa'am 'on te 'ba' zhig pa/ / </text></item>
<item><p>101b.5</p><section></section><text>bsgrub bya sgrub pa'i phyir brjod de/ /'jig la 'bras dang yod nyid bzhin/ /gal te gtan tshigs yod rang bzhin/ /yod pa ji ltar bsgrub bya min/ /khyad par rjes 'gro med pa ni/ /gtan tshigs bsgrub bya dag las nyams/ /yod pa'i khyad par tsam du ni/ /bsgrub bya spyi yi</text></item>
<item><p>101b.6</p><section></section><text>chos can la/ /don 'ga' zhig kyang 'grub mi 'gyur/ /'di 'dra ba yang bkag pa med/ ! /khyad par bsgrub byar bzung na 'dir/ /gtan tshigs rjes 'gro med can 'gyur/ /yod pa bsgrub bya yin na des/ /khyad par dag ni bsgrub byar 'gyur/ ! /de yi khyad par</text></item>
<item><p>101b.7</p><section></section><text>gzung med par/ /dngos po tsam na sgrub pa na/ /de tsam khyab byed bsgrub bya yi/ /rjes su 'gro ba nyams pa med/ /ma grub pa la yod chos med/ /gnyis pa la brten 'khrul pa can/ /med pa'i chos ni 'gal yin na/ /yod de ji ltar bsgrub byar 'gyur/ /rang</text></item>
<item><p>102a.1</p><section></section><text>bzhin sgrub pa go byed yin/ /de la khyab byed nges pa yi / /rang bzhin nges pa go bya yin/ /'di ldog pa na de ldog byed/ /dper na mi rtag nyid byas pa'am/ /ma byas pas na mi 'jig bzhin/ /rgyu med phyir na 'jig pa ni / /rang gi ngo bos rjes</text></item>
<item><p>102a.2</p><section></section><text>'brel nyid/ /dngos po ltos dang bcas rnams ni/ /nges par 'gyur ba med par mthong / /de rgyu mang po yod na yang / /'ga' zhig la ni mi srid 'gyur/ /des na 'bras gnas med pa'i phyir/ /'jig pa rgyu ldan smra rnams kyi/ /'jig pa'i rgyu ni thams cad dag / </text></item>
<item><p>102a.3</p><section></section><text>'khrul pa nyid du bshad pa yin/ ! /de rgyu nus pa med phyir yang / /'di ni ngo bo nyid kyis 'gyur/ /gang la 'gyur zhes bya de las/ /gzhan la'ang ngo bo nyid kyis 'gyur/ /des na dngos po'i yul can gyi/ /rjes su dpog gang rnam gnyis te/ /'bras dang ngo bo</text></item>
<item><p>102a.4</p><section></section><text>de dag las / /rang bsgrub bya la 'brel des phyir/ /'jug pa blo sngon can nyid phyir/ /de yi ngo bo mi dmigs na/ /'jug par mi byed ces bya bas/ /mi dmigs pa ni tshad mar bshad/ /bstan bcos skabs dang 'brel med dang / /don rnams dbang po las 'das</text></item>
<item><p>102a.5</p><section></section><text>pa/ /rtags med pa can de rnams ni/ /mi dmigs phyir na ji ltar med/ /yod med nges pa'i 'bras can min/ /phyir na tshad ma nyid mi 'gyur/ /rtags kyi phul byung yod pa can/ /la la tshad ma dag tu 'gyur / /rang bzhin shes byed mi shes la/ /rigs pa</text></item>
<item><p>102a.6</p><section></section><text>'di ni brjod pa yin/ ! /rgyu mi shes na 'bras bu ni/ /med pa nyid du sgrub par byed/ /don gyi rang bzhin rtags can la/ /rang bzhin mi dmigs pa yang yin/ /gal te gtan tshigs 'ga' zhig gis/ /de med par ni rtogs par 'gyur/ /snang rung mthong ba med pa'i rgyu/ / </text></item>
<item><p>102a.7</p><section></section><text>mi srid par ni gyur pa na/ /snang rung dngos po ma dmigs pa'i/ /dngos po med pa rtogs par 'gyur/ /'gal pa'i dngos po yod na yang / /de yod pa la gnod byed phyir/ /de dang 'gal ba dmigs pa ni/ /med pa nyid du nges par 'gyur/ ! /thog med</text></item>
<item><p>102b.1</p><section></section><text>bag chags las byung ba'i/ /rnam par rtog pas yongs bsgrubs pa/ /yod med gnyis ka la brten pa/ /sgra don chos ni rnam pa gsum/ ! /de dngos nyer len med pa can/ /sgrub la de mi dmigs pa ni/ /de ltar gtan tshigs de nyid ni/ /med pa ma yin sgra sbyor</text></item>
<item><p>102b.2</p><section></section><text>phyir/ ! /don dam gcig tu 'jug nyid can/ /mthong ba'i bye brag tha dad pa'i/ /don rnams la ni sgra rnams ni/ /rgyu med can 'jug mi 'gyur dang / /'das dang ma skyes pa la yang / /tshig 'ga' zhig kyang rdzun pa yi/ /don can nyid du mi 'gyur phyir/ / </text></item>
<item><p>102b.3</p><section></section><text>de dag blo don yul can 'dod/ ! /sgra don bsnyon pa sgrub pa la/ /chos kyi rten ni bsal ba'i phyir/ /tshogs pa bsgrub byar mi 'gyur la/ /yan gar chos ni grub pa yin/ /sgra don bsnyon pa med rnams kyis/ /yod med phyogs kyi bye brag gis/ /dngos po nyid ni dpyad bya </text></item>
<item><p>102b.4</p><section></section><text>ste/ /'di las 'bras 'byung rag las phyir/ ! /don byed nus pa ma yin la/ /don gnyer brtags pas ci zhig bya/ /ma ning gzugs bzang mi bzang zhes/ /'dod ldan rnams kyis brtags ci phan/ ! /rtog pa'i shes pa'i yul nyid kyis/ /sgra yi don ni brtags pa</text></item>
<item><p>102b.5</p><section></section><text>yin/ /dngos rten ma grub 'di chos su/ /rigs pa smra bas gsungs pa yin/ ! /sgra rnams dngos dang lhan cig tu/ /med na mi 'byung nyid med phyir/ /de las don grub min de dag /smra po'i bsam pa ston par byed/ ! /yid ches tshig ni mi slu ba'i/ /spyi las rjes su dpag pa nyid/ / </text></item>
<item><p>102b.6</p><section></section><text>'brel pa dang ni rjes mthun thabs/ /skyes bu'i don ni rjod byed ngag /yongs brtags dbang du byas yin gyi / /de las gzhan pa'i dbang byas min/ /mthong dang ma mthong dngos po yi/ /don de dag la mngon sum dang / /rjes su dpag rnam gnyis kyis kyang / /gnod med</text></item>
<item><p>102b.7</p><section></section><text>'di yi mi slu ba'o/ ! /yid ches tshig ni mi slu ba'i/ /spyi las 'di yul lkog gyur na'ang / /go skabs med pa'i phyir blo ni/ /rjes su dpag pa nyid du gsungs/ ! /blang dang dor bya'i de nyid ni/ /thabs bcas rab tu nges pa yis/ /gtso bo'i don la mi slu'i phyir/ /gzhan</text></item>
<item><p>103a.1</p><section></section><text>la rjes su dpag pa yin/ ! /skyes bu phul byung la bltos pa/ /ji bzhin don du gzhan gyis shes/ ! /gal te phul du byung ba de/ /shes par nus na don 'di 'dod/ ! /'di ni 'di lta'am min no zhes/ /gzhan la skyon ldan skyon med la'am/ /tshad ma rnams ni rnyed</text></item>
<item><p>103a.2</p><section></section><text>dka'i phyir/ /rtogs dka' zhes ni gzhan gyis shes/ /'grib dang phul byung brten pa kun/ /mi mthun phyogs dang bcas nyid phyir/ /de goms pa las bdag 'gyur bas/ /la la zag pa zad par 'gyur/ /'tshe ba med dang yang dag don/ /ngo bo nyid la phyin log gis/ / </text></item>
<item><p>103a.3</p><section></section><text>'bad du zin kyang mi bzlog ste / /blo ni de phyogs 'dzin phyir ro/ /nyes pa rnam pa thams cad dag /'jig tshogs lta las skyes pa yin/ /de ma rig der de la chags/ /de las zhe sdang la sogs 'byung / /de nyid kyis na nyes rnams kyi/ /rgyu ni gti mug yin par gsungs/ / </text></item>
<item><p>103a.4</p><section></section><text>gzhan las 'jig tshogs lta ba ste/ /de spangs pa na spong phyir ro/ ! /tshig rnams log pa nyid kyi rgyu/ /nyes rnams skyes bu la brten phyir/ /skyes bus ma byas bden don can/ /zhes ni la la rjod par byed/ /tshig rnams bden pa nyid kyi rgyu/ /yon tan skyes bu la brten phyir/ / </text></item>
<item><p>103a.5</p><section></section><text>skyes bus ma byas log pa'i don/ /ci min zhes ni gzhan dag brjod/ ! /don shes byed pa dag gi rgyu/ /brda ni skyes bu la brten pas/ /tshig rnams skyes bus byas min yang / /de phyir log pa nyid du srid/ /'brel pa skyes bus byas min na/ /brda rig med par rtogs</text></item>
<item><p>103a.6</p><section></section><text>par 'gyur/ /brda las de ni gsal yin na/ /brtags pa gzhan dag nus med 'gyur/ /tshig rnams don gcig la nges na/ /don gzhan rtogs par mi 'gyur ro/ /don du ma dang mngon 'brel na/ /'gal ba gsal bar byed pa yin/ /skyes bus ma byas pa nyid kyang / / </text></item>
<item><p>103a.7</p><section></section><text>kun tu brtags pa don med 'gyur/ /tha dad rnams la 'brel pa yang / /rnam par gzhag phyir gtan tshigs brjod/ ! /skyes bus legs par ma byas pa / /rnam pa kun tu don med 'gyur/ /legs byas khas len na 'di ni/ /dngos su glang chen khrus 'drar 'gyur/ ! / </text></item>
<item><p>103b.1</p><section></section><text>'brel pa can rnams mi rtag phyir/ /'brel pa la rtag yod ma yin/ ! /de phyir don dang sgra yi de/ /skyes bu'i blo yis legs par byas/ ! /don dang lhan cig skyes na ni/ /sgra rnams la ni rang bzhin dag /rnam par bzlog par mi rigs so/ ! /rnam brtags 'brel la nyes 'di</text></item>
<item><p>103b.2</p><section></section><text>med/ /gal te rten 'di 'jig na yang / /'jig min rtag phyir rigs dang 'dra/ /rtag rnams la brten nus pa gang / /gang gis de rten 'dod pa yin/ /shes pa skyed par byed pa yi / /lhan cig byed rgyu rnams tshogs na/ /de skyed par ni rung nyid phyir/ /rigs pa shes</text></item>
<item><p>103b.3</p><section></section><text>pas bum sogs kyang / /skye ba la ni gsal bar 'dod/ /'gyur ba med rnams khyad med pas/ /gsal byed rang gis don ci byas/ /gang phyir des de gsal 'dod pa/ /'brel pa dngos po nyid gyur mod/ /tha dad phyir blo sna tshogs 'gyur/ ! /de las tha</text></item>
<item><p>103b.4</p><section></section><text>dad min de nyid/ /'di las gzhan dngos yod ma yin/ /dngos po'i ngo bo tha dad phyir/ /'brel pa rtog pas byas pa yin/ /yod rdzas gzhan la rag lus pa'am/ /gzhan gyi 'brel par ji ltar 'gyur/ /yi ge don med can 'gyur zhing / /tshig sogs kun</text></item>
<item><p>103b.5</p><section></section><text>brtags dngos med la/ /dngos po yi ni 'brel pa 'di/ /ji lta bur ni 'jug par 'gyur/ ! /byed pa po rnams mi dran phyir/ /skyes bus ma byas kyang 'dod lo/ /'di la'ang rjes su brjod pa yod/ /des na ngan pa'i mun pas khyab/ /ji ltar skyes bu 'di gzhan las/ /ma</text></item>
<item><p>103b.6</p><section></section><text>thos bar ni yi ge dang / /tshig bkod pa ni brjod nus med/ /de ltar gzhan la'ang 'ga' zhig smra/ ! /spel ba yi ni gzhung gzhan yang / /man ngag las gzhan gzhan dag gis/ /'don pa gang mthong gang gis na/ /de yang de ltar rjes mi dpog ! /rigs gang gang</text></item>
<item><p>103b.7</p><section></section><text>las grub pa de / /khyad par med de me shing bzhin/ /rgyu ma mthong ba can gzhan yang / /de las 'gyur bar yang dag shes/ /de la 'bras mtshungs mthong ba'i phyir/ /khyad par dag ni ma bstan par/ /gtan tshigs rab tu spros pa gang / /de dag thams cad 'khrul pa</text></item>
<item><p>104a.1</p><section></section><text>can/ /rnam kun thog med grub gyur mod/ /de ltar skyes min rten can min/ /de phyir skyes bus ma byas nyid/ /gzhan yang mi la mi brten 'gyur/ ! /kla klo la sogs tha snyad dang / /med par smra ba'i tshig rnams kyang / /thog med phyir na de bzhin 'gyur/ /sngon</text></item>
<item><p>104a.2</p><section></section><text>'dus byas pa'i rgyu yin phyir/ /de 'dra'i skyes bus ma byas nyid/ /grub na'ang yon tan ci zhig yod/ /don gyi 'du byed khyad par rnams/ /mthong phyir the tshom dag kyang yin/ ! /yig rnams gzhan dang khyad med phyir/ /sgrub par byed na 'bras cir 'gyur/ /ngag ni yi ge</text></item>
<item><p>104a.3</p><section></section><text>las tha dad/ /yod pa min te ma dmigs phyir/ /yan lag du ma'i bdag nyid yin/ /de rnams tha dad don med nyid/ /de dngos can min de dngos can/ /brtags pa seng ge nyid sogs bzhin/ /re re don bcas nyid yin na'ang / /du ma nyid btags log pa yin/ /yan</text></item>
<item><p>104a.4</p><section></section><text>lag gcig ni rtogs pas kyang / /ngag gi don dag rtogs par 'gyur/ ! /thams cad cig car rtogs pa na'ang / /dus kyi khyad par mi rung ngo / ! /gcig nyid na yang tha dad med/ /rim gyis rtogs pa mi srid phyir/ ! /mi rtag na ni rtsol byung phyir/ /de ci skyes bus byas pa</text></item>
<item><p>104a.5</p><section></section><text>min/ /rtag nyid yin yang rtag par ni/ /dmigs 'gyur sgrib g.yogs med phyir ro/ /gal te lhan cig byed 'ga' zhig /ma tshang thos pa min zhe na/ /cis kyang gzhan ltos yin sla ste/ /nges pa dag ni 'gal ba yin/ /gal te de dag khyab byed min/ /thams</text></item>
<item><p>104a.6</p><section></section><text>cad du ni dmigs mi 'gyur/ ! /gal te khyab na thams cad kyis/ /cig car dmigs pa dag tu 'gyur/ ! /'dus byas dmigs pa yin na yang / /'gyur med gang gis 'du byed 'gyur/ ! /dbang po legs par byas gyur na/ /des kyang ma lus thob par 'gyur/ /gal te</text></item>
<item><p>104a.7</p><section></section><text>legs byas khyad par las/ /tha dad phyir don gcig nges yin/ ! /sgra yi tshogs pa du ma yi/ /ca co ji ltar thos par 'gyur/ ! /de la gal te sgra yan gar/ /thos 'gyur rjod byed ma yin na/ ! /sgra las tha dad yod do zhes/ /'di la shin tu ches dad bya/ ! /sgra gzhan dag ni gnas</text></item>
<item><p>104b.1</p><section></section><text>pa na/ /rjod byed ji ltar thos pa yin / ! /yang na nus pa nges pa'i phyir/ /ji ltar tha dad sgra rtogs 'gyur/ ! /nyes pa gang dang gang gis kyang / /sgra tsam rjod byed mi 'dod pa / /sgra tsam dag gis gsal ba ni / /ji ltar rjod byed la de med/ ! /gal te yi ge rim pa ngag / </text></item>
<item><p>104b.2</p><section></section><text>yig rnams tha dad med phyir min/ /de dag rnam par gzhag pa'ang med/ /go rim gzhan ni 'gal phyir ro/ ! /khyab dang rtag par brjod pa'i phyir/ /yul dang dus kyi go rim med/ ! /mi rtag khyab byed ma yin pa'i/ /skyon yang sngar ni brjod pa yin/ ! /gsal ba'i rim</text></item>
<item><p>104b.3</p><section></section><text>pa'ang ngag min te/ /rtag la gsal ba bsal phyir ro/ ! /byed pa rnams kyi bya nyid las/ /de grub phyir na 'bras nyid yin/ ! /grub pa'i don la rang shes pas/ /gzhan blo'i rgyu ni gsal byed 'dod/ /dper na sgron bzhin gzhan du na'ang / /byed po las 'di khyad par ci/ / </text></item>
<item><p>104b.4</p><section></section><text>byed pa rnams kyi tshogs pa yi/ /bya ba las ni nges par yang / /dmigs phyir 'bras bu nyid yin te/ /gsal byed la de mi srid phyir/ /gal te khyed kyi de ngo bo'i/ /sgrib byed bral ba gsal yin na/ /ci phyir med pa la byed pa'i/ /tshogs kyi nus pa de rung 'gyur/ /sgra</text></item>
<item><p>104b.5</p><section></section><text>dang khyad par med pa'i phyir/ /gzhan dag kyang gsal thob par 'gyur/ /de bzhin du ni khas len na/ /rgyu rnams kun ni don med nyid/ ! /ngo shes pa dang yong sbyor sogs/ /gang yin sgrub byed 'dod na ni/ /dpe med can yin dngos rnams ni/ /skad cig gis ni 'jig</text></item>
<item><p>104b.6</p><section></section><text>phyir ro/ /rtags ngan gzhan yang sun dbyung bya/ /blo ni skyes bu'i rten can min/ /khas blangs mngon sum grags pa dang / /rjes su dpag pas cig car gnod/ ! /yi ge rnams las tha dad pa'i/ /rim pa'ang gsal bar dpyad zin to/ ! /de ni rtog pas sgro btags</text></item>
<item><p>104b.7</p><section></section><text>na/ /ji ltar skyes bu'i rten can min/ ! /'jig pa yod tsam 'brel pa can/ /nyid phyir sgra ni mi rtag nyid/ ! /me las don gzhan gyur pa dag ! /skye na 'jig pa med pa'i phyir/ /shing ni mthong ba nyid du 'gyur/ /de nyid 'di yis 'jig ce na/ /ji ltar gzhan ni gzhan 'jig</text></item>
<item><p>105a.1</p><section></section><text>'gyur/ /bla ste ci phyir shing mi snang / /des gzung phyir min zhe na min/ /gang phyir de yis mi sgrib ste/ /skye phyir 'jig pa 'jig can 'gyur/ /de lta na yang shing mthong 'gyur/ /gal te gsod byed bsad pa na/ /nag pa slar 'byung min ji bzhin/ / </text></item>
<item><p>105a.2</p><section></section><text>'di la'ang de bzhin yin zhe na/ /gsod byed bsad pa nyid ma yin/ ! /'jig pa gzhan nyid ma yin na/ /shing nyid 'jig pa nyid du 'gyur/ /de med phyir na rgyu min nyid/ /'di las gzhan pa'i rnam pa'ang med/ /'jig pa rgyu med can yin na'ang / /rtag phyir dngos po 'jig pa</text></item>
<item><p>105a.3</p><section></section><text>dag /lhan cig yod par 'gyur zhe na/ /med pa rtag nyid gang las yin/ /med la dngos 'jig med nyid kyi/ /thal bar 'gyur ba mi rung ste/ /gang phyir dngos po 'jig pa yis/ /'jig pa dag ni mi 'dod do/ /dngos 'jig gzhan la ltos med phyir/ /de shes don du</text></item>
<item><p>105a.4</p><section></section><text>sems kyis ni/ de yi tha dad sgro btags nas/ /gnas skabs de rgyu med can bshad/ ! /med pa rang nyid las yod na'ang / /rnam rtog 'di ni mtshungs she na/ /de yi cung zad 'gyur med de/ /med par gyur pa tsam zhig yin/ ! /yod la rnam rtog 'di 'gyur te/ /bsgrub pa</text></item>
<item><p>105a.5</p><section></section><text>dngos dang 'brel phyir ro/ ! /med pa yin zhes gsungs pa ni/ /dngos po min zhes bya ba'ang yin/ /gal te bya ba cung zad cig /yod na gzhan la ltos 'gyur gyi/ /dngos gang cung zad mi byed la/ /ci ste 'ga' zhig gis ltos 'gyur/ ! /des ni rgyu med can yin</text></item>
<item><p>105a.6</p><section></section><text>na'ang / /ma skyes pa las 'jig 'gyur phyir/ /yod pa nyid dang 'jig yin skyon/ /ha cang thal ba bsal ba yin/ /ji ltar skye ldan 'ga' zhig nyid/ /thogs bcas nyid 'dod de bzhin du/ /yod rnams 'jig pa'i rang bzhin yin/ /skye ldan min pa min zhe na/ ! / </text></item>
<item><p>105a.7</p><section></section><text>rgyu yi rang bzhin nges pa las/ /'bras bu'i rang bzhin nges pa ste/ ! /tha dad rgyu rnams med nyid phyir/ /mi rtag ngo bo tha dad med/ ! /de phyir de rnams 'brel pa yang / /rtag pa nyid ni bsal ba yin/ ! /sgra yi nus pa'ang sngar bshad pa'i/ /'brel pa'i skyon gyis bsal ba yin/ / </text></item>
<item><p>105b.1</p><section></section><text>skyes bus ma byas zhes bya nyid/ /ji bzhin don shes sgrub byed min/ /skyes bu'i nyes pas skyon med pa'i/ /me sogs rnam pa gzhan du mthong / ! /de ni ma byas par 'dod na/ /shes pa nyid kyi rgyur mi 'gyur/ /rtag pa dag la dngos nus pa/ /'ga' yang skye ba yod</text></item>
<item><p>105b.2</p><section></section><text>ma yin/ ! /rnam rtog bag chags las byung ba'i/ /sgro btags spyod yul can blo dag /'ga' zhig de las skye 'gyur gyi/ /don gyi spyod yul can ma yin/ ! /gal te byas ngag log nyid du/ /mthong nyid phyir na ma byas pa'i/ /tshig ni bden don can yin te/ / </text></item>
<item><p>105b.3</p><section></section><text>bzlog pas 'gal ba khyab phyir ro/ ! /med phyir gtan tshigs ma bstan na'ang / /de ni yod par dogs 'gyur te/ /dngos po 'gal ba dag la yang / /khyab par byed pa mthong phyir ro/ ! /kun la med pa mi dmigs pas/ /mi 'grub ces ni bshad zin to/ /med pa</text></item>
<item><p>105b.4</p><section></section><text>nyid ni ma grub na/ /ldog pa nyid la the tshom za/ /gal te rjes 'gro ldog pa dang / /bsgrub bya'i chos can la yod nyid/ /de nges 'bras can shes pa yis/ /grub par gyur na sgrub byed yin/ ! /gang la bsgrub bya'i mi mthun phyogs/ /bzlog pa nyid brjod de nyid</text></item>
<item><p>105b.5</p><section></section><text>ni/ /'di yi chos mthun 'gyur des na/ /gtan tshigs thams cad rjes 'gro can/ ! /'ga' yis brda byas nyid yin na/ /sngags rnams 'bras bu sgrub byed yin/ ! /ci ste dngos po'i nus yin na/ ! /khyad par med phyir gzhan la'ang 'gyur/ /don gzhan nyid du</text></item>
<item><p>105b.6</p><section></section><text>gyur pa yi/ /bkod pa'ang sngar ni bsal ba yin/ ! /de don rtag tu 'grub 'gyur te/ /bltos pa yin na nus med 'gyur/ /gal te dngos nus de 'dra na/ /de ni kun gyi sgrub byed 'gyur / ! /legs byas min phyir byed pa po'i/ /khyad par la yang ltos mi rung / /dngos</text></item>
<item><p>105b.7</p><section></section><text>po 'dus byas pa yi yang / /dngos po'i tha dad tha dad byed/ /byed po'i khyad par las nus pa/ /nges pa ma yin brda las 'gyur/ /khyad par byar med can yin na/ /ci zhig byed nas byed por 'gyur/ ! /gal te mngon gsal sbyor yin na/ /de ni gong du bsal zin to/ ! / </text></item>
<item><p>106a.1</p><section></section><text>gang las blo de gsal yin la/ /de ni 'bras bur gal te sbyor/ ! /smra ba po gsal rgyu yin pas/ /nyan pa po yang 'bras 'brel 'gyur / ! /mngon par gsal min sgra dag gi /byed pa rnams kyi sbyor ba'am/ /yid kyi bzlas pa don med 'gyur/ /sgra</text></item>
<item><p>106a.2</p><section></section><text>ni rna ba'i spyod yul yin/ ! /brgyud pas de las bskyed nyid phyir/ /blo de'ang gsal ba yin zhe na/ /gal te don can yin mi 'grub/ /rtog pa'i rjes su 'gro phyir ro/ /rang dang spyi yi rang bzhin rnams/ /ngo bo gcig tu brjod 'dod nas/ /brda byed rnams kyis brjod pa'i phyir/ / </text></item>
<item><p>106a.3</p><section></section><text>mi 'gal dngos po la ma yin/ ! /gal te go rim med na ni/ /ro dang mtsho zhes thos pa las/ /'bras tha dad med 'gyur zhe na/ ! /de ni skyes bu'i rten can yod/ /yi ge kun slong shes pa las/ /skyes la shes las sgra skye'o/ ! /de yi khyad par can de ni/ /rna bas nges par 'gyur ba</text></item>
<item><p>106a.4</p><section></section><text>yin/ /shes nges skyed pa'i shes pa can/ ! /de thos myur min thos pa can/ /de dran pa la bltos nas ni/ /phyis ni bdag nyid la dran byed/ /de ni rgyu dang 'dzin sems kyi/ /yig rnams rgyu dang 'bras bu yi / /go rim dag ni yin zhes brjod/ /de dag skyes bus byas pa nyid/ /de</text></item>
<item><p>106a.5</p><section></section><text>phyir yi ge'i ngo bo de/ /tshig dang tshig las gzhan nyid de/ /byed po'i 'du byed las tha dad/ /lhan cig 'bras bu'i khyad par byed/ ! /yi ge rnams kyi go rim de'ang / /spel bar byed la 'jug yin te/ /'dod dang mi 'gal grub can gyi/ /go rim gnas pa 'gal phyir ro/ / </text></item>
<item><p>106a.6</p><section></section><text>skyes bu dang ni yi ge rnams/ /rgyu 'bras nyid du grub pa'i phyir/ /yi ge'i rim kun skyes bu las / /me dang shing gi rigs pa bzhin/ ! /shes mthu dag gis sngags zhes pa'i/ /go rim byed tshul can skyes bu/ /thun mong min pa nyid grub ste/ /gzhan la de dag med phyir ro/ ! / </text></item>
<item><p>106a.7</p><section></section><text>gang yang rgyud rig 'ga' zhig gis/ /gsang sngags 'ga' zhig byed 'gyur ba/ /de dag gis de gtso bo'i mthu/ /des bshad rigs pa 'jug phyir ro/ /'bras bu 'dod pas sngags rnams ni/ /byas dang skyes bus byas brjod bya/ ! /skyes bu nus med sgrub byed ni/ /'di nyid kyis</text></item>
<item><p>106b.1</p><section></section><text>ni gsal ba yin/ /blo dbang smra dang skyes bu nyid/ /la sogs sgrub byed gang brjod pa/ /tshad ltar snang yin lhag ldan pas/ /ji bzhin don rtogs yod ma yin/ /sgra ni kho bo 'di don dang / /'di don min zhes rjod mi byed/ ! /skyes bus don 'di brtags pa ste/ /de yang</text></item>
<item><p>106b.2</p><section></section><text>'dod chags la sogs ldan/ /de gcig de nyid rig gzhan min/ /khyad par yang ni su yis byas/ /de bzhin skyes nyid rnam 'gas kyang / /khyed ci shes ldan 'ga' mi 'dod/ ! /gal te gang tshig tshad ma yis / /mi slu de don rig yin na/ /shin tu lkog tu gyur rnams</text></item>
<item><p>106b.3</p><section></section><text>la/ /tshad ma yod pa srid ma yin/ ! /gang gi tshig ni tshad ma yis / /mi slu de yis byas pa'i tshig /de lung zhes thob de yi phyir/ /skyes bus byas min don med yin/ /gal te shin tu lkog gyur don/ /lung med par ni shes srid na/ /dbang po las 'das don rig 'ga'/ / </text></item>
<item><p>106b.4</p><section></section><text>yod do zhes ni mngon 'dod 'gyur/ ! /bdag nyid 'dod chags sogs ldan pa'am/ /gzhan las rig byed don rig min/ /rig byed rig par byed min na/ /rig byed don ni gang las rtogs/ /des na mtho ris 'dod me la/ /sbyin sreg sbyin zhes thos pa las / /khyi sha</text></item>
<item><p>106b.5</p><section></section><text>za zhes bya ba de/ /don min zhes 'di tshad ma gang / /'jig rten tshig rab grags she na/ /de la sna tshogs don can sgra'i/ /gang gis don 'di rnam dbye ba/ /dbang po las 'das don mthong gang / /grags min don brjod mtho ris dang / /lha mo la sogs sgra mthong ngo / /de</text></item>
<item><p>106b.6</p><section></section><text>'dra'i sgra gzhan dag la ni/ /de 'dra'i rnam rtog nyid du 'gyur/ ! /grags pa dag kyang mi rnams tshig /de yang tshad mar mi 'dod na/ /slar yang de las don rtogs pa/ /sdang 'dod 'di ni ci zhig yin/ ! /gal te grags pa las brgal ba'i/ /rtog la rgyu ci yod ce na/ / </text></item>
<item><p>106b.7</p><section></section><text>rab grags tshad ma nyid min phyir/ /der 'dzin pa la rgyu ci yod/ /grags pa nyid kyis sgra don gyi/ /nges la dogs pa bskyed pa ni/ /gang phyir de la sgra rnams don/ /sna tshogs 'jug pa can nyid mthong / /nges byed ma mthong ba dag gis / /sna tshogs nus can sgra rang nyid/ / </text></item>
<item><p>107a.1</p><section></section><text>nges par dogs pa 'gyur ba ste/ /gzhan du mi srid med phyir ro/ ! /'ga' zhig lam ni 'di yin zhes/ /sdong dum 'di ni smra 'gyur zhes/ /gzhan ni bdag nyid smra de ltar/ /de dag bye brag brtag par gyis/ /thams cad la rung don gcig gi / </text></item>
<item><p>107a.2</p><section></section><text>gsal byed nges pa gang las yin/ ! /brjod 'dod nges pa ma gtogs pa / /gang gis dbang po las 'das shes/ ! /brjod 'dod nges pa'i rgyu yin zhing / /brda ni de yi gsal byed yin/ ! /de ni skyes min la med na/ /de don gcig can de gang las/ ! /rang bzhin</text></item>
<item><p>107a.3</p><section></section><text>gyis ni nges yin na/ /gzhan la des kyang mi rung ngo / /brda yang don med can nyid 'gyur/ /brda las rang bzhin khyad par gyi/ /gsal ba'i nges pa gang las yin/ ! /gang la 'dod pa rang rgyud pa/ /de la nges pa zhes bya gang / /des na brda ni rung ba nyid/ /'dod</text></item>
<item><p>107a.4</p><section></section><text>pa kho na gsal mi 'gyur/ /bar skabs kyi tshigs su bcad pa dag go / gang phyir rig byed phyogs gcig phyir/ /gzhan yang de 'dra yin te dper/ /mes grang bzlog dag bden pa bzhin/ /de skad gzhan dag zer ro lo/ /ro 'dra ngo bo mtshungs nyid phyir/ /snod</text></item>
<item><p>107a.5</p><section></section><text>gcig la yang chos pa bzhin/ /lhag ldan 'khrul pa can nyid phyir/ /rigs pa shes pas 'di 'dra bkag /skyes bu rtag pa byed po nyid/ /dngos rnams rtag dang dbang po 'das/ /dbang pos gzung bya dang dngos rnams/ /rgyu dang gnas 'jig mi mnyam dang / /gzhan yang</text></item>
<item><p>107a.6</p><section></section><text>tshad ma rnams gnyis kyis/ /rnam par bsal ba'i spyod yul lam/ /lung la bltos pa rjes dpag dang / /'gal ba dag ni rjod byed pa/ /'gal ba kun tu ma bsal zhing / /bstan bcos don yang ma bstan la/ /de bden don bcas khas len pa/ /g.yem ma mu cor gyis</text></item>
<item><p>107a.7</p><section></section><text>rgyal lo/ ! /gal te de ltar tshad grub na/ /'o na 'di la tshad min ci/ /skyes bu mang du smra ba la/ /bden pa'i don gcig med pa min/ /rjod pa po la sgra gnas pas/ /'di dngos rang bzhin nam 'bras min/ /'di las rnam par bzlog pas kyang / /'khrul pa med pa yod ma yin/ / </text></item>
<item><p>107b.1</p><section></section><text>rjod byed rnams kyi 'jug pa ni/ /brjod bya mthong bas byed ce na/ /phan tshun dag ni 'gal ba'i don/ /de ni gcig la ji ltar 'gyur/ /des na lung dang dngos po rnams/ /rtogs pa po yi rnam 'ga' yang / /med na mi 'byung mi 'grub na/ /de las don gang nges pa yin/ / </text></item>
<item><p>107b.2</p><section></section><text>de phyir de ni log na yang / /dngos po med par 'grub mi 'gyur/ ! /des na med nges 'bras bu can/ /mi dmigs pas ni mi 'grub bo/ ! /rig byed tshad ma dang ni 'gas byed smra/ /khrus las chos 'dod dang ni rigs pa smras dregs/ ! /sdig pa gzhom phyir gang gdung ba rtsom zhes pa/ / </text></item>
<item><p>107b.3</p><section></section><text>blun po shes rab 'chal ba'i rtags lnga yin/ /tshad ma rnam 'grel gyi tshig le'ur byas pa las rang don rjes su dpag pa ste le'u dang po'o/ /tshad ma bslu med can shes pa/ /don byed nus par gnas pa ni/ /mi slu sgra las byung ba yang / /mngon par 'dod pa ston</text></item>
<item><p>107b.4</p><section></section><text>phyir ro/ ! /smra ba po yi byed pa'i yul/ /don gang blo la rab gsal ba/ /de la sgra ni tshad ma nyid / /don gyi de nyid rgyu can min/ ! /gzung ba 'dzin phyir kun rdzob ni/ /mi 'dod blo ni tshad ma nyid/ /blang dang dor bya'i dngos po yi/ /'jug la de gtso yin phyir dang / / </text></item>
<item><p>107b.5</p><section></section><text>yul rnam can ni tha dad pas/ /blo yi rtogs pa tha dad phyir/ /de yod na 'di yod phyir ro/ ! /rang las rang gi ngo bo rtogs/ /tha snyad las ni tshad ma nyid/ /bstan bcos rmongs pa zlog byed yin/ ! /ma shes don gyi gsal byed kyang / /rang gi ngo bo rtogs 'og tu/ /spyi yi rnam</text></item>
<item><p>107b.6</p><section></section><text>par shes pa thob/ /rang gi mtshan nyid mi shes pa/ /shes pa gang yin zhes dgongs phyir/ /rang gi mtshan nyid dpyad phyir ro/ ! /de ldan bcom ldan tshad ma nyid/ ! /ma skyes pa ni bzlog don du/ /gyur pa nyid gsungs de yi phyir/ /sgrub byed la ltos tshad yin rigs/ / </text></item>
<item><p>107b.7</p><section></section><text>tshad ma rtag pa nyid yod min/ /dngos yod rtogs pa tshad phyir dang / /shes bya mi rtag pa nyid kyis/ /de ni mi brtan nyid phyir ro/ /rim bzhin skye ba can dag ni/ /rtag las skye ba mi 'thad phyir/ /ltos pa mi rung ba yi phyir/ ! /rnam 'gas phan gdags bya min phyir/ /mi rtag</text></item>
<item><p>108a.1</p><section></section><text>na yang tshad med nyid/ ! /sdod 'jug dbyibs kyi khyad par dang / /don byed pa la sogs pa dag /'dod pa grub pa'am dpe ma grub/ /yang na the tshom za ba yin/ ! /byin rlabs yod med rjes 'jug can/ /dbyibs sogs ji 'dra rab grub pa/ / </text></item>
<item><p>108a.2</p><section></section><text>de las rjes su dpog gang yin/ /de ni rigs pa nyid yin no/ /tha dad dngos la rab grub pa/ /sgra mtshungs tha dad med pa'i phyir/ /rjes dpog rigs pa ma yin te/ /skye bo'i rdzas las me bzhin no/ ! /de lta min na rdza mkhan gyis/ bum pa la sogs 'jim pa yi/ / </text></item>
<item><p>108a.3</p><section></section><text>rnam 'gyur 'ga' zhig byed pa'i phyir/ /grog mkhar yang des byas grub 'gyur/ ! /bsgrub bya'i rjes 'gro phyir 'bras bu/ /spyis kyang sgrub par byed pa la/ /'brel pa can nyid tha dad phyir/ /tha dad skyon brjod 'bras mtshungs 'dod/ ! /rigs kyi khyad par la grub</text></item>
<item><p>108a.4</p><section></section><text>pa/ /sgra yi spyi ni mthong ba las/ /sgrub byed mi rigs ngag la sogs/ /go nyid phyir na rwa can bzhin/ ! /rjod par 'dod pa'i gzhan dbang phyir/ /sgra rnams gang la'ang med ma yin/ /de yod pas ni don grub na/ /thams cad kyis ni thams cad grub/ ! /'dis ni</text></item>
<item><p>108a.5</p><section></section><text>ser skya la sogs kyi/ /mi rtag sogs phyir yang sems med/ /sogs dang shun pa bshus na ni/ /'chi phyir sems ldan dpyad pa yin/ ! /dngos po'i ngo bo ma grub na/ /tshul 'di grub na ma grub kyang / /khyad par gnod byed ma yin te/ /sgra yi nam mkha' la brten bzhin/ / </text></item>
<item><p>108a.6</p><section></section><text>sgra ma grub kyang dngos po ni/ /grub na grub par 'gyur te dper/ /'ug pa pa la sangs rgyas pas/ /lus sogs sgrub byed bshad pa bzhin/ /de nyid 'khrul la sogs yin na/ /sgra ni 'khrul pa med na yang / /sgrub byed skyon ldan shes bya ste/ /dngos las dngos po grub</text></item>
<item><p>108a.7</p><section></section><text>phyir ro/ /'gro ba'i phyir dang lag ldan phyir/ /rwa can glang po zhes sgrub byed/ /'di yi sgra yi brjod bya ni/ /grags pa yin gyi brjod 'dod min/ ! /ji ltar dngos de rgyu yin pa/ /de ltar de nyid gang gi tshe/ /rgyu min gang gis de ni rgyur/ /'dod la rgyu ma yin mi 'dod/ /mtshon dang sman</text></item>
<item><p>108b.1</p><section></section><text>sogs 'brel pa las/ /nag pa'i rma dang 'drubs yin na/ /'brel med sdong dum ci yi phyir/ /rgyu nyid du ni rtog mi byed/ /rang bzhin khyad par med par ni/ /byed par yang ni mi rung ngo / ! /rtag la ldog pa med pa'i phyir/ /nus pa nyid kyang rtogs par dka'/ ! /gang dag yod na</text></item>
<item><p>108b.2</p><section></section><text>gang 'gyur nyid/ /de dag las gzhan de yi rgyu / /rtog pa yin na thams cad la/ /rgyu rnams thug pa med par 'gyur/ ! /myu gu skyed la sa la sogs/ /rang bzhin yongs su gyur nas ni/ /rgyu yin de legs byas pa na/ /de yi khyad par mthong phyir ro/ ! /gal te ji ltar yul</text></item>
<item><p>108b.3</p><section></section><text>dbang po/ /tshogs pa khyad med blo rgyu yin/ /de ltar 'di yin zhe na min/ /de las khyad par yod phyir ro/ /so so so sor nus med rnams/ /rang bzhin khyad par med pas na/ /tshogs kyang nus pa med 'gyur bas/ /de phyir khyad par grub pa yin/ /de phyir so sor gang</text></item>
<item><p>108b.4</p><section></section><text>nus med/ /tshogs na yon tan srid 'gyur ba/ /de dag rgyu yin dbang phyug sogs/ /ma yin khyad par med phyir ro/ ! /tshad ma lkog gyur don shes yin/ /de sgrub byed kyang med pa'i phyir/ /nan tan byed pa yod ma yin/ /zhes ni kha cig rab tu brjod/ /mi shes ston par</text></item>
<item><p>108b.5</p><section></section><text>byed pa la/ /'khrul par dogs pa can rnams kyis/ /des bshad nan tan bya ba'i phyir/ /shes ldan 'ga' zhig 'tshol bar byed/ /de phyir de yi bsgrub bya ru/ /'gyur ba'i ye shes rnam dpyad bya'i / /'di yis srin bu'i grangs mkhyen pa/ /nged la 'gar yang nyer mkho med/ ! / </text></item>
<item><p>108b.6</p><section></section><text>blang dang dor bya'i de nyid ni/ /thabs dang bcas pa rigs mdzad pa/ /gang de tshad ma nyid 'dod kyi / /thams cad rigs mdzad ma yin no/ /ring po mthong ba'am min yang rung / /'dod pa'i de nyid mthong ba yin/ ! /gal te ring mthong tshad yin na/ /tshur shog bya rgod bsten par</text></item>
<item><p>108b.7</p><section></section><text>gyis/ ! /sgrub byed thugs rjes goms las de/ ! /blo ni lus la brten pa'i phyir/ /goms pas grub pa med ce na/ ! /ma yin rten ni bkag phyir ro/ /skye ba yongs su len pa na/ /'byung rngub dbang po blo dag ni/ /rang gi rigs la ltos med can/ /lus nyid 'ba' zhig las skye</text></item>
<item><p>109a.1</p><section></section><text>min/ /ha cang thal phyir mtshams sbyor bar/ /nus ldan mthong ba gang de la/ /ci zhig yod 'gyur gang med pa/ /gang gis phyi nas mtshams sbyor med/ ! /gang du drod gsher la sogs pa/ /skye bo skye bar mi 'gyur ba'i/ /sa sogs cha de 'ga' yang med/ / </text></item>
<item><p>109a.2</p><section></section><text>de phyir thams cad sa bon bdag /de phyir dbang sogs rang rigs la/ /ltos pa med par 'byung yin na/ /ji ltar gcig ni yongs 'gyur bzhin/ /kun 'gyur khyad par med phyir ro/ ! /dbang rnams re re la gnod na/ /yid blo la gnod yod ma yin/ /'di 'gyur na ni de</text></item>
<item><p>109a.3</p><section></section><text>dag kyang / /'gyur ba dag tu mthong ba yin/ ! /de phyir blo gnas pa yi rten/ /blo nyid la ni brten pa 'ga'/ /dbang po rnams kyi rgyu yin pas/ /de phyir blo las dbang po yin/ /de 'dra'i 'phen byed yod gyur na/ /phyis kyang de 'drar 'gyur ba yin/ /de yi shes pas</text></item>
<item><p>109a.4</p><section></section><text>phan 'dogs phyir/ /yid ni lus la brten par bshad/ /gal te dbang po med par blo/ /ma yin de yang de med par/ /de lta'ang phan tshun rgyu nyid pas/ /de phyir phan tshun rgyu can yin/ ! /rim can min las rim can min/ /khyad par can min ltos pa'ang med/ ! /lus las</text></item>
<item><p>109a.5</p><section></section><text>rim gyis blo 'gyur na/ ! /de'i yang rim pa gsal bar byed/ ! /skad cig snga ma snga ma ni/ /skad cig re re sngon med de'i/ /rgyu yin de yi phyir na rgyu/ /thams cad tshe na mthong ba nyid/ ! /tha ma'i sems ni sems gzhan dang / /mtshams sbyor ba la 'gal ci yod/ /dgra bcom</text></item>
<item><p>109a.6</p><section></section><text>sems gang yin de yang / /gang las mtshams sbyor med par 'dod/ ! /tshad mas ma grub don can gyi / /grub mtha'i rjes su 'brang ngam ci/ /gal te de rgyu bral phyir na/ /de nyid 'dir ni cis ma brjod/ /de blo bzhin du 'dzin 'gyur phyir/ /dbang po bcas las yid shes</text></item>
<item><p>109a.7</p><section></section><text>min/ /shes skyed nus pa tha dad phyir/ /kun las kyang ni ma yin no/ /sems med nyid phyir gzhan las min/ /rgyu gcig phyir na lhan cig gnas/ /dbang bzhin gzugs dang ro bzhin no/ /don gyi sgo nas 'gyur ba yin/ ! /rtag tu de yi rjes 'jug phyir/ /gang</text></item>
<item><p>109b.1</p><section></section><text>zhig yod pas phan 'dogs byed/ /de rgyu de phyir bdun pa dang / /skyes phyir zhes ni bshad pa yin/ /'ga' zhig tshe na sems rgyun la/ /phan 'dogs byed pa'ang yin sla ste/ /bum sogs la ni me sogs bzhin/ /de tsam gyis ni ldog pa min/ ! /lus ni gnas pa nyid na</text></item>
<item><p>109b.2</p><section></section><text>sems/ /ldog pa med par thal bar 'gyur/ ! /de yod yod dang dbang gyur phyir/ /de las 'byung rngub de ma yin/ /rlung 'byin pa dang 'dren pa ni/ /'bad rtsol med par gang las yin/ ! /de dag yul byung 'grib pa las/ /phul byung 'grib pa thob par 'gyur/ /de dag</text></item>
<item><p>109b.3</p><section></section><text>la yang thal ba mtshungs/ /sems rgyu yin na mtshungs ma yin/ /gnas pa'i 'phen byed gzhan dag kyang / /gang phyir rgyu ni yin par 'dod/ ! /gal te sdong bu la sogs bzhin/ /nyes pas mi mthun lus rgyu min/ ! /shi bas nyes pa nyams gyur tshe/ /slar yang 'tsho ba dag tu</text></item>
<item><p>109b.4</p><section></section><text>'gyur/ ! /gal te me ni ldog na yang / /shing gi 'gyur ba mi ldog bzhin/ /de ni ldog pa med ce na/ ! /ma yin gso sbyor yod phyir ro/ ! /slar mi 'byung bar 'ga' zhig ni/ /la lar 'gyur ba skyed par byed/ /'ga' zhig ldog pa yin phyir dper/ /shing dang gser</text></item>
<item><p>109b.5</p><section></section><text>la me bzhin no/ /dang po chung yang ldog pa min/ /slar ldog rung bar 'gyur byas gang / /de ni slar yang 'byung 'gyur te/ /gser gyi sra ba nyid bzhin no/ /cung zad gso bya min brjod pa/ ! /'chos byed rnyed par dka' phyir ram/ /tshe zad phyir ro nyes 'ba' zhig /yin na</text></item>
<item><p>109b.6</p><section></section><text>gso min med pa gnyis / /shi ba'i dug sogs ldog phyir ram/ /de yi sos zin bcad las kyang / /'gyur ba'i rgyu dang bral bas na/ /de cis slar yang 'tsho mi 'gyur/ /nyer len 'gyur ba med par ni/ nyer len can dag 'gyur bar ni/ /byed par mi nus dper 'jim pa / / </text></item>
<item><p>109b.7</p><section></section><text>'gyur ba med par bum sogs bzhin/ ! /dngos gang 'gyur ba med par ni/ /dngos po gang zhig rnam 'gyur ba/ /de de'i nyer len mi rigs te/ /ba glang ba men la sogs bzhin/ /sems dang lus kyang de bzhin no/ ! /de rgyu lhan cig byed pa las/ /skye ba'i 'bras bu lhan cig</text></item>
<item><p>110a.1</p><section></section><text>gnas/ /me dang zangs ma'i zhu nyid bzhin/ ! /yod med dag la rten med phyir/ /ma yin yod pa'i gnas rgyu ni/ /rten yin zhes na 'di rten med/ /gnas pa po las gzhan min phyir/ /gzhan yin na yang de rgyu nyid/ /des ni dngos po ci zhig byas/ ! / </text></item>
<item><p>110a.2</p><section></section><text>'jigs pa med par thal bar 'gyur/ ! /gal te de 'jig rgyu las 'dod/ /de la'ang thal ba mtshungs pa yin/ /gnas pa'i rgyus kyang ci zhig byas/ /gal te 'jig rgyu phrad bar du/ /des gnas 'jig pa dngos chos nyid/ /yod pa 'di gnod med phyir dang / / </text></item>
<item><p>110a.3</p><section></section><text>gnas pa'i rgyus ni ci zhig bya/ /gal te dper na chu sogs kyi/ /rten bzhin zhe na 'di la'ang mtshungs/ /dngos rnams skad cig re rer ni/ /'jig na dngos rgyun de lta bur/ /skye rgyu yin phyir de rten yin/ /de lta min na rigs ma yin/ ! /'bo ba yis ni gegs</text></item>
<item><p>110a.4</p><section></section><text>byed phyir/ /chu sogs kyi ni rten 'gyur gyi/ /'gro ba med can yon tan spyi/ /las rnams la ni rten ci dgos/ /'dis ni 'phrod pa 'du ba dang / /'phrod pa 'du ba can rgyu dang / /rigs la sogs pa rnam gnas nyid/ /rten med phyir na bsal ba yin/ ! /gal</text></item>
<item><p>110a.5</p><section></section><text>te gzhan las dngos 'jig na/ /de yi gnas rgyus ci zhig bya/ /de gzhan med par 'jig na yang / /gnas pa'i rgyu rnams nus med yin/ ! /rten bcas thams cad gnas ldan dang / /skye ba can kun rten bcas yin/ /de phyir dngos po thams cad ni/ /'ga'</text></item>
<item><p>110a.6</p><section></section><text>zhig tshe na'ang 'jig mi 'gyur/ ! /gal te rang 'jig ngang tshul bdag /yin na de gnas byed gzhan gang / /gal te rang 'jig ngang tshul bdag /min na de gnas byed gzhan gang / ! /lus kyi phul byung 'grib med par/ /blo yi byed pa'i khyad par gyis/ /shes rab </text></item>
<item><p>110a.7</p><section></section><text>la sogs phul byung dang / /'grib pa dag tu 'gyur ba yin/ /'di ni mar me'i 'od la sogs/ /rten pa rnams la yod ma yin/ ! /de las kyang 'di khyad 'gyur te/ /sems la 'phan 'dogs med par min/ /'ga' tshe chags sogs rgyus sogs kyi/ /'phel ba bde</text></item>
<item><p>110b.1</p><section></section><text>sdug las skyes yin/ /de yang khams snyoms la sogs pa/ /nang gi don ni nye ba las/ /'dis ni 'dus pa la sogs pa / /dran pa nyams sogs bshad pa yin/ /nang don khyad par las skyes pa'i/ /blos ni 'gyur bar byed phyir ro/ ! /dper rgyud khyad</text></item>
<item><p>110b.2</p><section></section><text>par 'ga' zhig la/ /stag nyid dang ni khrag la sogs/ /thos pa dang ni mthong ba las/ /rmongs pa la sogs 'byung 'gyur bzhin/ /de phyir nges par gang nyid kyi/ /'du byed kyis ni rjes 'jug pa'i/ /sems ni de med mi 'byung ba/ /de phyir sems la brten pa</text></item>
<item><p>110b.3</p><section></section><text>yin/ ! /ji ltar sems la brten byas nas/ /thos sogs 'du byed sems la ni/ /dus gsal tha dad med pa'i phyir/ /de ltar lus la yon tan 'gyur/ /bdag la chags pa dang ldan pas/ /sems can gzhan gyis bkri min par/ /bde sdug dor thob 'dod</text></item>
<item><p>110b.4</p><section></section><text>pas na/ /dman pa'i gnas ni yongs su len/ ! /sdug bsngal phyin ci log blo dang / /sred pa kun nas 'ching ba ni/ /skye rgyu gang la de med pa/ /de ni skye bar mi 'gyur ro/ ! /gal te 'gro 'ong ma mthong na/ /dbang po mi gsal phyir ma mthong / /dper na mig mi</text></item>
<item><p>110b.5</p><section></section><text>gsal ba yis/ /du ba chung ngu mi mthong bzhin/ ! /lus can yin yang phra ba'i phyir/ /'ga' zhig la lar thogs med de/ /chu bzhin gser la dngul chu bzhin/ /ma mthong phyir na med pa min/ ! /lag sogs g.yo na thams cad dag /g.yo bar 'gyur phyir 'gal ba</text></item>
<item><p>110b.6</p><section></section><text>can/ ! /las ni gcig la mi rung phyir/ /gzhan du tha dad grub par 'gyur/ ! /gcig bsgribs pa na thams cad dag /bsgribs par 'gyur ba'am ma bsgribs na/ /mthong 'gyur gcig tshon gyis bsgyur na/ /bsgyur ba'am ma bsgyur rtogs par 'gyur/ ! /de phyir tshogs</text></item>
<item><p>110b.7</p><section></section><text>pa gcig yod min/ ! /du ma nyid na snga ma bzhin/ /khyad med phyir dang phra rab phyir/ /rtogs min zhe na khyad med par/ /ma grub khyad par can rnams ni/ /dbang yul de phyir rdul phran min/ /'dis ni sgrib byed la sogs pa/ /med pa dag kyang bsal ba yin/ ! / </text></item>
<item><p>111a.1</p><section></section><text>dngul chu gser dang 'dres pa 'am/ /rdo tshon la sogs ji ltar snang / ! /dbang sogs so sor nus med rnams/ /rtogs pa dag ni ji ltar yin/ /ldan las zhe na 'dir thal mtshungs/ /gal te gser dang dngul chu ni/ /ldan pas snang ba yin zhe na/ / </text></item>
<item><p>111a.2</p><section></section><text>rten mthong med par gang las rtogs/ /ro gzugs la sogs ldan par 'gal/ /gal te nye bar btags pa las/ /'dod na blo tha dad par 'gyur/ /ji ltar 'phreng ring zhes byar 'gyur/ /de ldan rang gi ngo bo dang / /brjod pa dag las tha dad par/ /grangs ldan</text></item>
<item><p>111a.3</p><section></section><text>las la sogs pa yi/ /ngo bo blo la mi snang ngo / ! /sgra shes dngos po tha dad pa'i/ /rjes 'brang rnam rtog brtags don can/ /dper na yon tan la sogs pa / /zhig dang ma skyes dag la bzhin/ /gal te 'dir ni btags 'dod na/ /rgyu mtshan gang gis de 'dod pa/ / </text></item>
<item><p>111a.4</p><section></section><text>de ni dngos po thams cad la/ /de dag gi rgyus cis mi 'dod/ ! /gal te kun la nyer btags min/ /tha dad khyad par gtso bo zhes/ /bya nyid gang las tha dad pa/ /med la tha dad don med na/ /don gzhan rgyu mtshan can min yang / /dkar la sogs pa grangs sogs dang / / </text></item>
<item><p>111a.5</p><section></section><text>ldan pa'i sgra ni rnam grangs min/ /gal te de la'ang don gzhan na/ /yon tan rdzas ni khyad med 'gyur/ ! /don gzhan min yang ldog pa yi/ /dbye bas tha dad pa yin te/ /las rdzas min pa'i sgra bzhin no/ /dngos po brjod pa'i sgra rnams kyis/ /grangs sogs de dang ldan pa las/ / </text></item>
<item><p>111a.6</p><section></section><text>tha dad bzhin du bstan gang de'ang / /chos gzhan khyad par byed pa yin/ /de tsam shes par 'dod pa la/ /gzhan kun 'phangs pa med par ni/ /la lar sor mo'i ldan pa zhes/ /tha dad chos bzhin rjod par byed/ /don gcig brjod kyang thams cad ni/ /'phen phyir sor mo ldan</text></item>
<item><p>111a.7</p><section></section><text>'gyur zhes/ /chos can brjod par grags yin te/ /de ltar brdar ni byas pa yin/ /gzugs sogs nus pa'i khyad par ni/ /spong bas de mtshungs 'bras bu yi/ /rgyu min pa ni rnam gcod la/ /bum pa'i sgra ni 'jug par 'gyur/ /des na bum pa gzugs so zhes/ /gzhi</text></item>
<item><p>111b.1</p><section></section><text>gcig pa can sgra ma yin/ ! /des na 'di ni rigs dang ni/ /tshogs pa brjod pa'i khyad par yin/ /de spyi yan lag tu byas te/ /bum pa yi ni gzugs sogs zhes / /de nus khyad par ston par byed/ ! /phyogs 'dis gzhan la'ang brjod par bya/ ! /ma lus rgyu nyid yin na ni/ / </text></item>
<item><p>111b.2</p><section></section><text>yan lag gcig dang bral na'ang min/ /re re nus pa nyid yin na'ang / /cig car mang po 'byung bar 'gyur / ! /du ma nyid du mtshungs pa'i phyir/ /'byung rngub dag ni nges byed min/ ! /gcig nyid na yang mang gsal 'gyur/ /de rgyu rtag tu nye phyir ro/ ! /gal te du ma'i rgyu</text></item>
<item><p>111b.3</p><section></section><text>min na/ /rim gyis kyang min khyad med phyir/ ! /dbugs gcig la yang don du ma/ /'dzin phyir de las nges ma yin/ /du ma blo gcig gis shes na/ /de ni cig car nyid 'gyur te/ /'gal ba med phyir rim gyis kyang / /mi 'gyur khyad par med phyir ro/ ! /rang rigs </text></item>
<item><p>111b.4</p><section></section><text>min pa'i dus can gyi/ /dbugs kyi skad cig mang po dag /gal te de 'dra'i sems nyid kyi/ /rgyu yin par ni rtogs byed na/ /go rim ldan pa'i rgyu med par/ /de dag rim ldan ji ltar 'gyur/ ! /rang rigs snga ma rgyu nyid na/ ! /dang po 'byung bar mi 'gyur te /de rgyu</text></item>
<item><p>111b.5</p><section></section><text>de 'dra yod ma yin/ /dbugs 'byung tha dad yul can phyir/ /yod kyang du ma nyid du nges/ /de phyir blo ni cig car skye/ ! /gal te du ma'ang gcig dus can/ /sems gcig gi ni rgyu yin na/ ! /dbugs rgyu zhan pa la sogs su/ /gcig ma tshang na'ang mi 'byung 'gyur/ /ci ste</text></item>
<item><p>111b.6</p><section></section><text>ji ltar yod rgyu yin/ /shes pa la yang khyad yod 'gyur/ /gang zhig gang gi tha dad las/ /tha dad min de de 'bras min/ ! /rnam shes nus pa nges pa'i phyir/ /gcig ni gcig gi rgyu yin te/ /rnam shes don gzhan chags pa yis/ /nus med don gzhan mi 'dzin phyir/ / </text></item>
<item><p>111b.7</p><section></section><text>gal te lus las cig car blo/ /skyes shing phyis ni rang rig las/ /nges na lus kyis nus pa ni/ /ci yi phyir na ldog pa yin/ /gal te lus ni ldog pa na/ /rten min phyir na sems 'ba' zhig /gnas 'gyur zhe na gal te de'i/ /rgyu 'jug thob phyir sems kyi rgyun/ /gnas</text></item>
<item><p>112a.1</p><section></section><text>rgyu yan lag mi 'gyur na/ ! /tshe 'di nyid kyi skye mched lnga/ /lus gzhan skyed pa'i rgyu nyid yin/ ! /de yi yan lag dngos po dang / /rgyu nyid 'gog la mi dmigs pa/ /nges 'byed min par rab tu bshad/ /dbang sogs kyang ni lhag ldan yin/ / </text></item>
<item><p>112a.2</p><section></section><text>dbang po snga ma rang rigs las/ /nus pa dag ni mthong ba yin/ ! /'gyur ba mthong phyir gzhan dang gzhan/ /skye ba dag kyang 'grub pa nyid/ ! /gal te lus las de skye na/ /snga ma bzhin du thal bar 'gyur/ ! /sems las zhe na lus gzhan yang / /'di nyid las ni skye</text></item>
<item><p>112a.3</p><section></section><text>bar 'gyur/ /des na rgyu dang bral ba'i phyir/ /tha ma yi ni sems rnams kun/ /mtshams sbyor med pa min de'i phyir/ /de 'dra'i sgrub byed lhag ldan 'dod/ ! /goms las khyad par 'gyur na yang / /mchongs dang chu yi drod bzhin du/ /rang bzhin las 'das min</text></item>
<item><p>112a.4</p><section></section><text>zhe na/ /byas te gal te slar yang ni/ /'bad rtsol la ni ltos 'gyur ram/ /rten mi brtan pa nyid 'gyur na/ /khyad par dag ni mi 'phel na/ /rang bzhin de 'dra'ang ma yin te/ ! /de la phan 'dogs nus pa rnams/ /khyad par phyi ma dag la ni/ /sgrub pa'i nus pa med</text></item>
<item><p>112a.5</p><section></section><text>phyir dang / /rtag tu rten gnas ma yin phyir/ /khyad par 'phel yang rang bzhin nyid/ /min phyir gang tshe byas gyur pa/ /yang rtsol la ltos mi 'gyur na/ /rtsol gzhan khyad par byed par 'gyur/ ! /sems la brtse sogs goms skye ba/ /rang gi ngang gis 'jug 'gyur te/ / </text></item>
<item><p>112a.6</p><section></section><text>me la sogs pas shing dag dang / /dngul chu dang ni gser sogs bzhin/ /de phyir de dag las skyes te / /ngo bo nyid skyes yon tan yin / ! /des na rtsol ba phyi ma dang / /phyi ma khyad par byed pa yin/ /gang phyir rigs mthun snga ma yi/ /sa bon las ni 'phel ba can/ / </text></item>
<item><p>112a.7</p><section></section><text>brtse ba la sogs blo de dag /goms par gyur na gang la gnas/ /de ltar mchongs nyid las mchongs min/ /de rgyu stobs dang 'bad rtsol dag /nus pa nges pa nyid kyi phyir/ /mchongs pa nges pa'i bdag nyid yin/ /de ni dang po phyis bzhin du/ /mchongs min lus mi mthun</text></item>
<item><p>112b.1</p><section></section><text>pa'i phyir/ /rtsol bas rim gyis mi mthun pa/ /bsal na rang stobs nyid du gnas/ ! /brtse rang sa bon las byung ba/ /gal te rang sa bon rgyu can/ /mi mthun phyogs kyis gnod med na/ /sems la de bdag nyid du 'gyur/ /'di ltar goms pa snga ma dang / / </text></item>
<item><p>112b.2</p><section></section><text>snga ma'i sems chos brtse ba dang / /chags bral blo sogs gzhan dag gi /gsal ba yi ni rtsa ba yin/ ! /goms las brtse ba'i bdag nyid de/ /chags bral chags dang yid log bzhin/ ! /brtse ldan sdug bsngal gzhom pa'i phyir/ /thabs rnams la ni mngon sbyor mdzad/ / </text></item>
<item><p>112b.3</p><section></section><text>thabs byung de rgyu lkog gyur pa/ /de 'chad pa ni dka' ba yin/ ! /lung dang rig pas rnam dpyod pa/ /sdug bsngal nyid kyi khyad par gyis/ /sdug bsngal rgyu dang de mi rtag /la sogs rang bzhin rtog par mdzad/ /gang phyir de ltar rgyu gnas na/ /'bras ldog gzigs</text></item>
<item><p>112b.4</p><section></section><text>pa med phyir ro/ ! /de rgyu gzhom phyir de yi ni / /mi mthun phyogs la brtag pa mdzad/ /rgyu yi ngo bo rtogs pa'i phyir/ /de mi mthun phyogs kyang nges 'gyur/ /bdag dang bdag gir 'dzin byas pa/ /'dus byas spyod yul can chags ni/ /rgyu yin de yi gnod byed ni/ /bdag</text></item>
<item><p>112b.5</p><section></section><text>med mthong ba 'gal ba yin/ ! /rnam pa du mar thabs mang po/ /yun ring dus su goms pa las/ /de la skyon dang yon tan dag /rab tu gsal ba nyid du 'gyur/ /des na thugs kyang gsal ba'i phyir/ /rgyu yi bag chags spangs pa yin/ ! /thub chen gzhan don 'jug</text></item>
<item><p>112b.6</p><section></section><text>can gyi/ /bse ru la sogs khyad 'di yin/ /de don phyir na thabs goms pa/ /de nyid ston pa yin par 'dod/ /grub las dang po 'byung ba'i phyir/ /gnyis po 'di ni rgyu ru bshad/ ! /rgyu spangs yon tan gsum bde gshegs/ /nyid yin sdug bsngal rten min phyir/ / </text></item>
<item><p>112b.7</p><section></section><text>legs yin de ni bdag med pa/ /mthong ba'am sbyor ba las yin no/ /skye dang skyon ni kun 'byung dag /slar yang ldog ces bshad pa yin/ /bdag lta'i sa bon spangs pa'i phyir/ /slar mi gshegs pa nyid yin no/ /de bden tha dad bdag nyid kyis/ ! /lus ngag sems</text></item>
<item><p>113a.1</p><section></section><text>kyi gnas ngan len/ /nyon mongs med dang nad med dang / /lam bshad mi gsal nyid lus yin / /goms phyir ma lus spangs pa nyid/ ! /kha cig smra sogs phyir na skyon/ /zad min zhes zer 'di ldog la/ /the tshom za ba de phyir 'khrul/ /rtag nyid phyir</text></item>
<item><p>113a.2</p><section></section><text>ram thabs med phyir/ /yang na thabs ni mi shes phyir/ /skyon rnams mi zad pa nyid ces/ /bya bar yongs su rtog grang na/ ! /rgyu yod phyir dang rgyu yi ni/ /gnyen po goms pas zad phyir dang / /rgyu yi rang bzhin shes pa yis/ /de shes pa yang grub pa yin/ ! /skyob pa</text></item>
<item><p>113a.3</p><section></section><text>nyid gzigs lam gsungs pa / /'bras med phyir na rdzun mi gsung / /thugs brtse ldan phyir rtsom kun yang / /gzhan gyi don du sbyor phyir ro/ /de phyir tshad yin yang na skyob/ /bden pa bzhi ni ston mdzad pa'o/ /sdug bsngal 'khor ba can phung po/ /goms las 'dod</text></item>
<item><p>113a.4</p><section></section><text>chags sogs gsal ba/ /mthong phyir 'dod rgyal nyid min te/ /rgyu med skye ba 'gal phyir ro/ /'khrul phyir rlung sogs chos ma yin/ /gal te rang bzhin 'dres pa'i phyir/ /skyon med ce na de yi chos/ /de las gzhan yang cis ma mthong / /thams cad 'dod</text></item>
<item><p>113a.5</p><section></section><text>chags mtshungs par ni/ /thal phyir kun gyi chos ma yin/ /gzugs sogs bzhin skyon med ce na/ /gal te de la khyad par can/ /las rnams bdag po ma yin na/ /der yang rtsod pa mtshungs pa yin/ / chags sogs rang bzhin thams cad kyi/ /chos yin par yang</text></item>
<item><p>113a.6</p><section></section><text>'dod na go /nus med rang bzhin med pas na/ /'bras bu mi mtshungs gang las yin/ /skyon rnams khyad par yod na yang / /khyad par med phyir ma grub nyid/ /ma yin thams cad 'gyur ba yis/ /'gyur phyir kun las skye ba'ang min/ /rgyu ni 'phel bar gyur pa na/ /'bras</text></item>
<item><p>113a.7</p><section></section><text>bu 'grib par mi rung ste/ /tsha ba sogs bzhin chags sogs kyi/ /'gyur ba bde sdug las skyes yin/ /cha mi mnyam skyes sdug bsngal gyis/ /gal te 'dod chags mi skyed na/ ! /cis skyed smros shig cha mnyam las/ /khu 'phel de las 'dod chags yin/ ! /cha mi</text></item>
<item><p>113b.1</p><section></section><text>mnyam la chags can mthong / /gzhan ni cha mnyam na yang min/ /gzhan ni zad nas khrag 'dzag kyang / ! /bud med gcig la khu nges med/ /de gcig la chags drag mi 'gyur/ /gal te gzugs sogs kyang yan lag /ma yin kun ma nges phyir ro/ /nges pa med par</text></item>
<item><p>113b.2</p><section></section><text>'byung ba'ang min/ /yon tan mi 'dzin pa la'ang 'gyur/ /gal te yon tan 'dzin de yang / /yan lag yin na thams cad kyis/ /yon tan 'dzin pa can 'gyur te/ /rgyu la khyad par med phyir ro/ ! /gnas skabs gang la chags can 'dod/ /de 'dra zhe sdang can mi 'gyur/ / </text></item>
<item><p>113b.3</p><section></section><text>de gnyis ngo bo mi mtshungs phyir/ /'di la nges par mthong ba'ang med/ /gang gi 'dod chags la sogs pa/ /rigs mthun bag chags khyad par la/ /rag las pas ni 'jug 'gyur ba/ /de la skyon 'dir thal ba med/ ! /'dis ni 'byung ba'i chos nyid bkag ! /rten yang</text></item>
<item><p>113b.4</p><section></section><text>bkag pa nyid phyir ro/ /dkar po la sogs sa sogs la/ /brten pa nyid ni ma yin no/ ! /de rten sgra yang rgyu don nam/ /yang na rang gi rten dag dang / /dbyer med par ni gnas pa'i phyir/ /rten yin gzhan du 'thad ma yin/ /gal te myos sogs nus pa bzhin/ / </text></item>
<item><p>113b.5</p><section></section><text>dbyer yod ce na dngos po las/ /nus pa don gzhan nyid ma yin/ /dngos po 'jig 'gyur rten chad bar/ /gnas na rten pa 'jig ma yin/ /gal te de mtshungs zhe na min/ /snang ba tha dad can rtogs pas/ /'byung sems tha dad nyid phyir ro/ /ji srid lus ni 'gyur bar du/ / </text></item>
<item><p>113b.6</p><section></section><text>gzugs sogs bzhin du yid ngo bo/ /mtshungs 'gyur rnam par rtog pa ni/ /don gyi gzhan dbang can nyid gang / /gang tshe lus la ltos med par/ /shes pa 'ga' zhig 'ga' zhig gis / /bag chags sad pa'i rgyur 'gyur ba/ /des na 'ga' zhig las 'ga' yin/ / </text></item>
<item><p>113b.7</p><section></section><text>rnam shes min pa rnam shes kyi/ /nyer len min pa'i phyir yang 'grub / ! /gal te dngos po thams cad ni/ /rnam shes nus ldan phyir 'dod na/ ! /rtsa sogs rtse na glang chen brgya/ /sngon tshe ma mthong yod do zhes/ /de skad grangs can phyugs las gzhan/ /ngo mtshar bcas pa</text></item>
<item><p>114a.1</p><section></section><text>su brjod rtsol/ ! /rgyu ni lan brgyar rnam phye yang / /ngo bo gang zhig snang gyur pa'i/ /ngo bo de ni sngar mi snang / /ji ltar de ni yod par 'gyur/ /snga na med pa 'byung ba las / /chags sogs nges med thal bar 'gyur/ ! /'byung ba'i bdag las ma</text></item>
<item><p>114a.2</p><section></section><text>'das phyir/ /gal te kun chags sogs ldan na/ ! /thams cad 'dod chags mtshungs par 'gyur/ ! /gal te 'byung khyad las yin na/ /'byung rnams srog chags khyad med kyang / ! /khyad par 'di rten gang yin pa/ /de ni phul byung 'grib pa bzhin/ /de yod</text></item>
<item><p>114a.3</p><section></section><text>pa las de med 'gyur/ ! /gal te chags sogs tha dad kyang / /rgyu mtshungs bdag nyid mi ldog phyir/ /min na bdag nyid 'dra rgyu'i phyir/ /kun la 'dod chags 'dra bar 'gyur/ ! /mtshungs bdag las byung ba glang gi /shes pa'am 'dir yang sa sogs la/ / </text></item>
<item><p>114a.4</p><section></section><text>srog chags nyid sogs khyad par gyi/ /rim pa la lar yod ma yin/ ! /dro rim khyad par yod na yang / /dro med me 'ga' yod min pa/ /de bzhin 'dir yang zhe na min/ /dro las me gzhan bkag phyir ro/ ! /gang zhig gzhan yod yon tan ni/ /khyad par rim pa dang ldan pa/ / </text></item>
<item><p>114a.5</p><section></section><text>de dag de yi khyad par ni/ /la lar 'chad 'gyur dkar sogs bzhin/ /gzugs sogs bzhin du nges min te/ /de dag 'byung dang dbyer med phyir/ ! /gal te de mtshungs she na min/ /chags sogs lhan cig skyes thal phyir/ /rnam par brtags pa yul yin phyir/ / </text></item>
<item><p>114a.6</p><section></section><text>yul yang nges byed ma yin no/ /skal mnyam rgyu dang bral ba'i phyir/ /chags sogs nges pa med pa'am/ ! /rgyu ni nye phyir blo rnams kun/ /thams cad kun tshe skye bar 'gyur/ ! /de ni res 'ga' dmigs pa'i phyir/ /mi rtag nyes pa'i rten phyir dang / /rgyu dbang phyir yang sdug bsngal</text></item>
<item><p>114a.7</p><section></section><text>yin/ /bdag min byin gyis brlabs pa'ang min/ /rgyu min byin gyis rlob pa min/ ! /rtag pa ji ltar skyed byed yin/ /de phyir gcig las du ma ni/ /dus tha dad par skye mi 'gyur/ ! /rgyu gzhan dag ni chogs na yang / /'bras bu skye ba med pa'i phyir/ /rgyu gzhan rjes su dpog</text></item>
<item><p>114b.1</p><section></section><text>'gyur na/ /de ni rtag rnams la yod min/ /res 'ga' ba nyid yin pas na/ /sdug bsngal 'di rgyu bcas nyid grub/ /rgyu med gzhan la mi ltos phyir/ /rtag tu yod pa'am med par 'gyur/ ! /ji ltar tsher ma la sogs kyi/ /rno ba nyid sogs rgyu med pa/ /de ltar</text></item>
<item><p>114b.2</p><section></section><text>'di dag rgyu med 'gyur/ /zhes ni kha cig rab tu brjod/ /gang yod nyid na'ang gang skye ba'am/ /gang 'gyur na yang rnam 'gyur ba/ /de ni de rgyu rab tu brjod/ /de ni de rnams la yang yod/ /reg pa gzugs rgyu nyid yin phyir/ /mthong ba la ni rgyu mtshan yin/ /rtag</text></item>
<item><p>114b.3</p><section></section><text>rnams bkag cing dbang phyug la/ /sogs pa las kyang srid min te/ /nus med phyir ro de yi phyir/ /srid 'dod rgyu yin gang gi phyir/ /mi rnams yul gyi khyad par ni / /yongs 'dzin de thob bsam pas byas/ ! /de ni srid 'dod gang phyir yang / /srog chags bde</text></item>
<item><p>114b.4</p><section></section><text>sdug thob pa dang / /'dor 'dod 'jug pa de dag ni/ /'dod dang 'jig sred yin par 'dod/ /bdag tu chags pa'i rgyu nyid las/ /bde min bde bar 'du shes pas/ /kun la rab tu 'jug 'gyur ba/ /de phyir sred pa srid rten yin/ /chags bral skye ba ma mthong phyir/ / </text></item>
<item><p>114b.5</p><section></section><text>zhes ni slob dpon rnams kyis gsungs/ /lus med chags pa ma mthong phyir/ /lus las kyang ni 'dod chags 'byung / ! /rgyu mtshan khas blangs phyir na 'dod/ ! /nyer len nyid ni bsal ba yin/ /rigs 'di rjes su 'dod na ni/ /rang nyid rang 'dod la gnod 'gyur/ / </text></item>
<item><p>114b.6</p><section></section><text>gal te skye la chags mthong phyir/ /skye dang lhan cig 'byung zhe na/ /skal mnyam skye phyir sngar grub yin/ ! /mi shes srid pa'i rgyu yin yang / /ma brjod sred pa nyid bshad pa/ /rgyun ni 'phen pa byed phyir dang / /de ma thag phyir las kyang min/ /de yod na yod me phyir ro/ ! / </text></item>
<item><p>114b.7</p><section></section><text>de ni gtan du ba min te/ /rgyu la gegs sogs srid phyir ro/ /'khor phyir thar pa med ce na/ /ma yin 'dod dang ma grub phyir/ /ji srid bdag chags ma bcom zhing / /de ni yongs su gdung 'gyur ba/ /de srid sdug bsngal sgro btags nas/ /rang bzhin du ni gnas</text></item>
<item><p>115a.1</p><section></section><text>pa med/ /grol ba po ni med na yang / /log par sgro 'dogs gzhom phyir brtson / ! /'dod chags bral ba'i gnas pa ni/ /brtse ba'am yang na las kyis yin/ /'phangs las ldog med 'dod phyir ro/ /srid pa'i sred las rnam brgal ba'i/ /las</text></item>
<item><p>115a.2</p><section></section><text>gzhan 'phen nus ma yin te/ /lhan cig byed pa zad phyir ro/ ! /sdug bsngal shes la 'gal med pas/ /'du byed snga ma 'jug pa can/ /dngos chos brtse ba skye ba de / /sems can rjes 'brel can ma yin/ ! /de bdag min pa'i chos la ni/ /bdag gzhan sgro 'dogs</text></item>
<item><p>115a.3</p><section></section><text>pa las chags/ /sdug bsngal rgyun rig tsam las ni/ /brtse ba skye bar 'gyur ba yin/ ! /gti mug nyes pa'i rtsa ba ste/ /de yang sems can 'dzin pa yin/ /de med nyes rgyu las khro min/ /des na brtse ba nyes med 'dod/ ! /grol med ma yin mngon 'du byed/ /zad</text></item>
<item><p>115a.4</p><section></section><text>nas gzhan mtshams mi sbyor phyir/ ! /'du byed nus pa ma zad na/ /gang de gnas pa nyes med nyid / ! /snying rje dman pa nyid phyir yang / /gnas pa'i 'bad rtsol chen po med/ /gang dag brtse ba chen po pa/ /gzhan gyi ngor ni bzhugs pa yin/ /gal te 'jig tshogs lta</text></item>
<item><p>115a.5</p><section></section><text>bral phyir/ /lam dang por ni srid med 'gyur/ /lhan cig skyes pa ma spangs phyir/ /spangs na'ang srid pa ga la yod/ /bde bar 'gyur pa'am sdug bsngal bar/ /ma gyur cig ces 'dod pa na/ /nga 'o snyam pa'i blo gang de/ /sems can la lta lhan cig skyes/ ! /nga zhes</text></item>
<item><p>115a.6</p><section></section><text>mthong ba med par ni/ /'ga' yang bdag la chags ma yin/ /bdag la sred pa med par yang / /bde ba 'dod pas mngon rgyug min/ ! /sdug bsngal skye ba'i rgyu nyid ni/ /'ching yin rtag la de gang las/ /sdug bsngal mi skye rgyu nyid ni/ /thar yin rtag la de gang las/ ! / </text></item>
<item><p>115a.7</p><section></section><text>mi rtag nyid du brjod med gang / /de ni 'ga' yi'ang rgyu ma yin/ ! /brjod bya min la'ang bcings dang thar/ /ji lta bur yang yod ma yin/ /gang gi rang bzhin 'jig med pa/ /de la mkhas rnams rtag ces brjod/ /des na ngo tsha'i lta ba 'di/ /spongs la de ni rtag par smros/ / </text></item>
<item><p>115b.1</p><section></section><text>bshad zin lam de goms pa las/ /gnas gyur gal te gnas gyur kyang / /lam bzhin skyon ni 'byung zhe na/ /ma yin nus pa med phyir ro/ ! /rnam shes yul 'dzin pa yi chos/ /ji ltar yod de 'dzin pa dang / /yod pa yi ni bdag nyid de/ /'di yi skyed par</text></item>
<item><p>115b.2</p><section></section><text>byed pa'ang yin/ /rang bzhin 'di yin 'di las de/ /rkyen gzhan gyis ni gol 'gyur zhing / ! /ldog pa la ni rkyen la ltos/ /mi brtan sbrul gyi blo bzhin no/ /sems kyi rang bzhin 'od gsal te/ /dri ma rnams ni glo bur ba/ /de phyir sngar yang nus med rnams/ / </text></item>
<item><p>115b.3</p><section></section><text>de bdag gyur la phyis nus med/ ! /nus yod na yang gnod pa can/ /skyed nus snying po can dngos la/ /yun du gnas nus yod min te/ /sa rlon la ni me bzhin no/ /'tshe ba med dang yang dag don/ /rang bzhin la ni phyin log gis/ /'bad du zin kyang mi zlogs te/ / </text></item>
<item><p>115b.4</p><section></section><text>blo ni de phyogs 'dzin phyir ro/ /bdag 'dzin rgyu gcig can nyid dang / /rgyu dang 'bras bu'i dngos po'i phyir/ /'dod chags khong khro phan tshun du/ /tha dad na yang gnod ma yin/ /byams sogs rmongs dang 'gal med phyir/ /shin tu nyes pa tshar gcod min/ ! / </text></item>
<item><p>115b.5</p><section></section><text>nyes kun de yi rtsa ba can/ /de yang 'jig tshogs lta ba yin/ /rig pa'i mi mthun phyogs phyir dang / /sems byung nyid kyis dmigs pa'i phyir/ /log par dmigs nyid ma rig par/ /gsungs phyir gzhan ni rigs ma yin/ /'gal ba gang yin 'dir</text></item>
<item><p>115b.6</p><section></section><text>bshad bya/ /stong nyid lta dang de 'gal phyir/ /de yi rang bzhin nyes kun dang / /'gal bar rab tu grub pa yin/ ! /zad min srog chags chos nyid phyir/ /gzugs sogs bzhin min ma grub phyir/ /gnyen po'i phyogs dang 'brel ba na/ /ldog pa dag kyang</text></item>
<item><p>115b.7</p><section></section><text>mthong phyir ro/ ! /nyes pa rnam par 'gags pa ni/ /sra zhing slar yang skye med de/ /de bdag nyid kyis 'bral med dang / /thal ba bzhin du ma nges phyir/ ! /gang zhig bdag mthong de la ni/ /nga zhes rtag tu zhen par 'gyur/ /zhen pas bde la sred 'gyur te/ / </text></item>
<item><p>116a.1</p><section></section><text>sred pas skyon rnams sgrib par byed/ /yon tan mthong bas yongs sred pa/ /nga yi zhes de'i sgrub byed len/ /des na bdag la mngon chags pa/ /de srid de ni 'khor bar 'gyur/ /bdag yod na ni gzhan du shes/ /bdag gzhan cha las</text></item>
<item><p>116a.2</p><section></section><text>'dzin dang sdang / /'di dag dang ni yongs 'brel las/ /nyes pa thams cad 'byung bar 'gyur/ ! /nges par bdag la chags pa ni/ /bdag gi la chags mi 'bral zhing / /nyes med bdag la chags pa dang / /bral ba'i rgyu yang yod ma yin/ ! /gal te chags pa</text></item>
<item><p>116a.3</p><section></section><text>skyon bcas na/ /de las cir 'gyur de spong 'gyur/ /'di yul sun phyung med par ni/ /de spong bar ni nus ma yin/ ! /yon tan skyon dang rjes 'brel ba'i/ /'dod dang sdang sogs spong ba ni/ /de dag yul la ma mthong bas/ /yin gyi phyi tshul gang gis min/ ! / </text></item>
<item><p>116a.4</p><section></section><text>chags yon tan gyis chags min gyi / /don gyi yon tan mthong bas yin/ /ma tshang med rgyu de la ni/ /'bras bu gang gis zlog par byed/ ! /chags la skyon yang gang zhig mthong / ! /gal te sdug bsngal rten zhe na/ /de lta'ang 'di la chags bral min/ /bdag gir mthong</text></item>
<item><p>116a.5</p><section></section><text>phyir dper bdag bzhin/ ! /gal te de med bdag sdug bsngal/ /rgyu min de yang de dang 'dra/ ! /de ltar gnyis ka'ang skyon med pa/ /de phyir gnyis la chags bral min / ! /gal te sbrul bzung yan lag bzhin/ /sdug bsngal bsgoms pas spong 'gyur na/ /bdag</text></item>
<item><p>116a.6</p><section></section><text>gi ba blo bcom pas 'di/ /'dor ba yin gyi bzlog la min/ ! /dbang po la sogs longs spyod kyi/ /rten nyid du ni bzung ba la/ /rang blo gang gis bzlog 'gyur te / /de la chags bral de gang las/ ! /lus las bog pa'i skra sogs la/ /yid byung blo ni skye 'gyur</text></item>
<item><p>116a.7</p><section></section><text>zhing / /gzhan la zhen bcas skye 'gyur ba/ /thams cad kyi ni mngon sum yin/ ! /de la 'du sogs 'brel pa las/ /rang gi blo ni skye 'gyur ba'i/ /'brel te de bzhin nyid gnas phyir/ /mthong du zin kyang spong mi 'gyur/ ! /'du ba la sogs med na yang / /phan</text></item>
<item><p>116b.1</p><section></section><text>'dogs nyid ni kun la yod/ ! /sdug bsngal bskyed phyir sor mo bzhin/ /rang gi blo ni mi 'gyur na/ /gcig tu de ni sdug bsngal min/ ! /phal cher dug bcas zas bzhin no/ /khyad par can bde la chags pas/ /de 'gal ba la chags bral 'gyur/ ! /khyad par can</text></item>
<item><p>116b.2</p><section></section><text>bde la sred pas/ /bde ba cung zad yongs su spong / ! /bsam med bdag la chags pa yis/ /ji ltar rnyed bzhin la 'jug ste/ bud med dag ni ma rnyed par/ /dud 'gro la 'dod spyod mthong bzhin/ ! /bdag ni 'dod pa gang yin te / /ji ltar de ni 'jig par 'dod/ ! / </text></item>
<item><p>116b.3</p><section></section><text>myong ba dang ni tha snyad dang / /yon tan kun gyi rten log pa/ /ji ltar zhen pa yin 'dod de/ /zhen pa'i rang bzhin de 'dra min/ ! /rnam pa kun tu bdag 'dzin ni/ /bdag la chags pa bstan par byed/ /de ni bdag gir zhen pa yi/ /sa bon gnas skabs de</text></item>
<item><p>116b.4</p><section></section><text>nyid gnas/ ! /brtson yang yon tan cha brten nas/ /'jug ldan bdag gi ba la ni/ /chags bral gegs byed pa nyid dang / /de yi skyon yang sgrib pa yin/ ! /gal te bdag la'ang chags bral na/ /da ni chags bral gang yin med/ /de ni ji ltar bdag 'dor</text></item>
<item><p>116b.5</p><section></section><text>ba / /sdug bsngal bsgom pa don med 'gyur/ ! /de dag sdug bsngal bsgoms pas kyang / /sdug bsngal nyid ni rnam shes byed/ /de ni sngar yang mngon sum nyid/ /de lta na yang chags bral med/ /gal te de la nyes pa yis/ /skad cig de yi blo ldog</text></item>
<item><p>116b.6</p><section></section><text>kyang / /de la chags bral mi 'gyur te/ /'dod ldan bud med gzhan la bzhin/ ! /blang dang dor bya'i khyad yod na/ /gcig las byung ba'i chags gang yin/ /de nyid rnam grangs kyis bskyed tshe / /chags pa kun gyi sa bon yin/ /skyon med yul can</text></item>
<item><p>116b.7</p><section></section><text>chags pa dang / /sgrub byed kyang ni skyon med yin/ /'gro ba'ang de tsam nyid yin na/ /da ni gang la chags bral 'gyur/ /der de skyon bcas kyang yin na/ /de ni bdag la'ang mtshungs pa yin/ /der de'i skyon la chags bral med/ /da ni gang la de chags</text></item>
<item><p>117a.1</p><section></section><text>bral/ ! /yon tan mthong ba las byung ba'i/ /zhen pa nyes pa mthong bas 'jig ! /de ltar dbang sogs la de min/ /byis sogs la yang mthong phyir dang / /skyon ldan la yang yod phyir dang / /yon tan ldan yang gzhan dag la/ /med phyir 'das pa</text></item>
<item><p>117a.2</p><section></section><text>la sogs pa/ /bdag gi ba la med phyir ro/ ! /de nyid phyir na bdag gi ba'i/ /blo rgyu'ang yon tan mthong bas min / /de phyir yon tan min mthong bas/ /de yang spong ba ma yin no/ /gzhan yang yod min yon tan ni/ /sgro 'dogs chags pas der yang mthong / ! /des na de</text></item>
<item><p>117a.3</p><section></section><text>rgyu gnod med can/ /bsgrubs pas de la ji ltar gnod/ ! /mchog gzhan don du gnyer phyir dang / /skye 'jig blo can nyid kyi phyir/ /skye bo 'di yis dbang sogs las/ /bdag ni tha dad gyur par shes/ ! /de phyir gcig nyid mthong bas kyang / /chags min bdag la chags</text></item>
<item><p>117a.4</p><section></section><text>pa de/ /dmigs pa'i nang gi yan lag pa/ /ngo bo nyid kyis rjes chags 'gyur/ ! /gang zhig da ltar sdug bsngal bas/ /yid 'byung de 'dra sdang yin gyi/ /chags bral ma yin de tshe yang / /chags yod skabs gzhan 'tshol phyir ro/ ! /zhe sdang sdug bsngal rgyu can phyir/ /de ni de</text></item>
<item><p>117a.5</p><section></section><text>srid tsam du gnas/ /de log na ni rang nyid kyi / /rang bzhin nyid la slar brten 'gyur/ ! /blang dang dor bya spangs pa'i phyir/ /thams cad la ni mnyam snyom can/ /tsan dan ste'u mtshungs pa la/ /chags bral zhes ni brjod pa yin/ ! /'du byed sdug bsngal la dgongs nas/ / </text></item>
<item><p>117a.6</p><section></section><text>sdug bsngal bsgom par gsungs pa yin/ ! /nged kyi de yang rkyen las skyes/ /de ni bdag med lta brten yin/ /stong nyid lta bas grol bar 'gyur/ /sgom pa lhag ma de don yin/ /de phyir mi rtag las sdug bsngal/ /sdug bsngal las ni bdag med gsungs/ /chags</text></item>
<item><p>117a.7</p><section></section><text>bral min dang sred ldan dang / /rtsom pa kun la brten pa de/ ! /nyon mongs las las grol ma yin/ /de 'dra 'khor ba pa zhes bya/ ! /bdag gi nyid ni mi 'dod na/ /de yi za ba po yang med/ /bya dang longs spyod mtshan nyid can/ /de tshe de yi bdag kyang med/ ! /de phyir grol 'dod</text></item>
<item><p>117b.1</p><section></section><text>thog med pa'i/ /rgyu can rigs mthun sa bon las/ /byung ba'i 'jig tshogs lta ba dag /rtsa ba nyid nas dbyung bar gyis/ ! /lung ni de lta'i dngos yin pa'i/ /rgyu ma mthong ba rnams la ni/ /lung tsam gyis ni grol bar yang / /smra ba yongs su mgu byed min/ ! / </text></item>
<item><p>117b.2</p><section></section><text>sa bon sogs grub cho ga ni/ /skyes bu mi skyed par nus min/ /til mar bskus dang mes bsregs sogs/ /bdag kyang grol bar thal phyir ro/ ! /sngar lci ba dag phyis yang phyir/ /sdig pa bcom par byas pa min/ /'di yi lci nyid med 'gyur gyi/ /lus can</text></item>
<item><p>117b.3</p><section></section><text>min phyir sdig lci min/ ! /log shes dang ni de las byung / /sred pa sems pa'i dbang dag gis/ /dman gnas 'gro ba skye ba yin/ /de phyir de bcad 'gro mi 'gyur/ /de tsam las ni 'byung ba'i phyir/ /skye la de dag nyid nus yin/ ! /sems pa de dag rang nyid las/ / </text></item>
<item><p>117b.4</p><section></section><text>yin phyir skye rgyu nyams pa med/ /'gro dang rtogs rten byed pa yin/ /de ni ma mthong ba las 'gyur/ /ma mthong zhig phyir 'gro ba med/ /des na 'du byed sems pa min/ ! /yod dang med pa'i rjes 'jug phyir/ /byed pa skyed la blo yi ni/ /nus mthong gzhan gyis ma yin na/ / </text></item>
<item><p>117b.5</p><section></section><text>de yod de dag cis mi 'gro/ ! /gal te de dag nus med na/ /dbang sogs byas ma thag de dag /sems pa'i dbang gis 'dzin dang 'jug /g.yeng dang 'gog pa med par 'gyur/ ! /ci ste de tshe blo med phyir/ /mi 'gyur dri ma rnams kyi blo/ /mtshams sbyor de rnams</text></item>
<item><p>117b.6</p><section></section><text>nus med na/ /gson pa nyid na'ang nus med 'gyur/ ! /gnyen po dang ni rang gi phyogs/ /'phel na 'grib dang 'phel ba'i phyir/ /nyes rgyun rang gi sa bon can/ /dbang bskur ba las ldog pa med/ /rtag pa ltos pa med pa'i phyir/ /rim gyis skyed par byed pa</text></item>
<item><p>117b.7</p><section></section><text>dang / /byed dang mi byed pa dag ni/ /'dra ba'i bdag nyid byed pa 'gal/ ! /rgyu dang 'bras bu'ang gcig par 'gyur/ /de dag de las tha dad na/ /byed po za bo nyams par 'gyur/ ! /nus pa yang ni 'grub ma yin/ ! /gzhan gyis dran dang longs spyod sogs/ /thal</text></item>
<item><p>118a.1</p><section></section><text>ba gnod byed ma yin te/ /'ga'i yang dran pa med pa'i phyir/ /des na myong las dran pa 'byung / ! /bden pa bzhi la brten pa dang / /bde dang nga dang nga'i zhes sogs/ /yang dag min pa rnam bcu drug /sgro btags nas ni yongs su sred/ ! /de nyid</text></item>
<item><p>118a.2</p><section></section><text>las ni de 'gal don/ /de nyid rnam pa rjes rtogs can/ /legs bsgoms yang dag lta ba yis/ /sred pa rjes 'brang bcas 'joms byed/ ! /las dang lus dag gnas na yang / /gcig med phyir na rgyu gsum can/ /skye ba srid pa ma yin te/ /sa bon med par myu gu</text></item>
<item><p>118a.3</p><section></section><text>bzhin/ ! /las dang lus dag spong min te/ /gnyen po dag ni med phyir dang / /nus med phyir ro sred pa ni/ /yod na slar yang 'byung phyir ro/ ! /gnyis zad don du 'bad na yang / /las zad dub pa don med yin/ /'bras bu sna tshogs mthong ba'i phyir/ /las rnams</text></item>
<item><p>118a.4</p><section></section><text>nus pa tha dad du/ /rjes dpog des na dka' thub kyi/ /nyon mongs dngos gcig gis mi mdzad/ ! /rnam 'gas de bskyed 'bras bu ni/ /chung 'gyur rigs mi mthun can min/ ! /'bras bu nyams su myong ba ni/ / ci ste dka' thub nus pa yis/ /nus pa 'dres pa zad pa na/ /nyon mongs cha</text></item>
<item><p>118a.5</p><section></section><text>'ga' spong ba'am/ /nyon mongs med par kun spang 'gyur/ /gal te dka' thub nyon mongs las/ /gzhan 'dod nyon mongs nyid ce na/ /de ni las 'bras yin phyir 'dis/ /nus pa 'dres sogs 'gyur ma yin/ ! /skye 'dod nyes pa bcom pa'i phyir/ /gang yang skyon rnams 'gog</text></item>
<item><p>118a.6</p><section></section><text>byed pa/ /des skyed las la nus 'gyur gyi/ /ji ltar byas pa nyams par 'gyur/ ! /las las nyes pa ma yin te/ /skyon ldan byed 'gyur bzlog las min/ ! /log pa'i rnam rtog med par ni/ /bde ba las kyang 'dod mi 'gyur/ ! /skyob las de nyid dang brtan dang / / </text></item>
<item><p>118a.7</p><section></section><text>ma lus khyad par mkhyen par grub/ /gshegs pa rtogs pa'i don phyir te/ /de phyir phyi rol pa dang slob/ mi slob las lhag de yi phyir/ /gzhan don mkhyen sbyor de ston pa/ ! /de las brtse yin gzhan don ngor/ /don grub mdzad pa mi 'dor phyir/ /brtse bas legs</text></item>
<item><p>118b.1</p><section></section><text>dang ye shes las/ /bden pa gsung mdzad sgrub byed bcas/ /de gsung bar yang mngon sbyor ldan/ /gang phyir des na tshad ma nyid/ ! /de lta'i dngos ston bstod pa ni/ /de yi bstan pa nyid las ni/ /tshad ma'i de nyid grub don de / /rjes su dpag pa ma bzlog phyir/ / </text></item>
<item><p>118b.2</p><section></section><text>cung zad skye ba'i bdag nyid can/ /gang de thams cad 'gag chos can/ /zhes sogs rnam pa du mar ni/ /'di yi sbyor ba'ang mthong phyir ro/ /med na mi 'byung mtshan nyid can/ /rtags ni rjes dpag rten yin no/ /bsgrub byas gtan tshigs khyab pa ni/ /bstan</text></item>
<item><p>118b.3</p><section></section><text>phyir de yang gsal bar bshad/ /tshad ma rnam 'grel gyi tshig le'ur byas pa las tshad ma grub pa zhes bya ba le'u gnyis pa'o// /gzhal bya gnyis phyir tshad ma gnyis/ /don byed nus dang mi nus phyir/ /skra shad la sogs don min te/ /don du mos pa med phyir</text></item>
<item><p>118b.4</p><section></section><text>ro/ /'dra dang mi 'dra nyid phyir dang / /sgra yi yul dang yul min phyir/ /rgyu mtshan gzhan ni yod pa na/ /blo ni yod dang med phyir ro/ /don dam don byed nus pa gang / /de 'dir don dam yod pa yin/ /gzhan ni kun rdzob yod pa ste/ /de dag rang spyi'i mtshan nyid</text></item>
<item><p>118b.5</p><section></section><text>bshad/ ! /gal te thams cad nus med na/ /sa bon sogs ni myug sogs la/ /nus mthong gal te de kun rdzob/ /'dod na ci ste de ltar 'gyur/ ! /gal te kun la de yod na/ /spyi yi mtshan nyid rjes 'gro ldog /blo la ma mthong phyir min te/ /mig dang gzugs sogs</text></item>
<item><p>118b.6</p><section></section><text>blo bzhin no/ /des ni brda dang rtsol ba sogs/ /nang gi yan lag rjes 'jug phyir/ /bum pa 'degs dang spyi dang ni/ /grangs sogs blo ni bshad pa yin/ ! /skra shad sogs ni spyi min te/ /don du zhen pa med phyir ro/ ! /shes byar 'dzin phyir med pa la/ /nyes pa dag tu thal</text></item>
<item><p>118b.7</p><section></section><text>mi 'gyur/ ! /de dag gi yang de lta'i dngos/ /bkag med gsal bar snang ba nyid/ /shes pa'i ngo bo'i don nyid phyir/ ! /skra sogs zhes bya'i blo dag ni/ /spyi yi spyod yul can yin la/ /skrar snang don med can yin no/ ! /gal de spyi ni shes ngo bo'i/ /don nyid yin na</text></item>
<item><p>119a.1</p><section></section><text>thal bar 'gyur/ /de ltar 'dod phyir skyon yod min/ ! /don gyi ngo bo nyid kyi spyi/ /kun la ngo bo mtshungs phyir dang / /de ldog pa la brten phyir ro/ ! /brjod bya nyid phyir de dngos min/ ! /dbang sogs 'bras bcas nyid phyir ro/ ! /ming sogs</text></item>
<item><p>119a.2</p><section></section><text>brjod na 'chad po dang / /nyan po brjod bya rjes 'brel can/ /ming sogs 'brel pa med pa can/ /don la 'jug par mi 'gyur ro/ /gal te don la tshul 'dra las/ /'khrul 'jug gyur na dus kun dang / /yul la 'khrul min shes pa la/ /mtshungs min</text></item>
<item><p>119a.3</p><section></section><text>rnam pa de 'dra'i blo/ /skye phyir gzhan la de med de/ /phyi rol don du snang ba yi/ /blo ni khas len med phyir ro/ ! /khas len na yang rnam shes las/ /tha dad pa na tshad can min/ /ldog pa grub pa med phyir ro/ ! /shes kun don ldan phyir zhe na/ /'thad min rmi sogs</text></item>
<item><p>119a.4</p><section></section><text>rnam gzhan du/ /mthong phyir 'du byed las kyang min/ /sngo la sogs par snang phyir ro/ ! /thogs med phyir na sngo sogs min/ ! /rung yul gnas pas mi shes pa/ /rang nyid shes phyir de shes yin/ /des ni ming sogs brjod pa yin / ! /mig la sogs pa'i blo 'dod pa/ / </text></item>
<item><p>119a.5</p><section></section><text>de nyid don ldan gang gis 'dod/ /gal te don nus mthong phyir na/ /gzhan pa don med can thob 'gyur/ /'brel med na yang 'jug mi 'gyur/ /gal te don dang 'brel ldan na/ /'das dang ma 'ongs brjod bya min/ /don dang de ni zad phyir ro/ ! /sgra yis spyi ni</text></item>
<item><p>119a.6</p><section></section><text>brjod pa'i phyir/ ! /gal te thal bar mi 'dod na/ /de min spyi ni yan gar ba/ /brjod med phyir ro brjod na yang / /de mtshungs min dang gsal ba min/ /des na rtag tu dmigs 'gyur te/ /rtag nyid phyir ro gal te yang / /gsal las mngon sum la gsal yin/ / </text></item>
<item><p>119a.7</p><section></section><text>bdag la shes pa skyed pa na / /nus pa gang de nus nyid yin/ /gal te 'ga' tshe nus med na/ /de ni kun tshe nus med 'gyur/ ! /de yis nus pa'am nus med pa/ /ngo bo nyid kyis gang gnas pa/ /rtag phyir bcos su yod min na/ /de zad bya phyir nus pa gang / /spyi yi rnam</text></item>
<item><p>119b.1</p><section></section><text>par shes de dang / /rjes 'brel sngon po la sogs pa'i/ /rnam pa'i cha ni rnam nges gang / /de ni de la gang gis sprul/ /gal te mngon sum shes don nyid/ /phyir na dbang po don med min/ /de dngos gcig phyir sgra sogs las/ /tha dad snang blo gang las yin/ ! /rigs</text></item>
<item><p>119b.2</p><section></section><text>ldan rigs min gang gi phyir/ /gsal ba'i ngo bo gzhan rten med/ /gal te tha dad grub ce na/ /bltos phyir 'bras bu nyid du brjod/ /rang gi rgyu las grub pa'i phyir/ /'bras bu rag las med par yang / /rtog pa yis ni 'brel par byed/ /'bras min ji ltar yong ci</text></item>
<item><p>119b.3</p><section></section><text>zhig /gzhan nyid yin na de 'brel med/ /de phyir rang bzhin med par grub/ ! /med pa'i rigs su thal mi 'gyur/ /de la ltos pa med pa'i phyir/ /de phyir ngo bo la brten nas/ /ngo bo med pa'i rigs brtags pa/ /khyad par de la 'jug don can/ /sgra rnams kyis ni rab</text></item>
<item><p>119b.4</p><section></section><text>tu bstan/ /de la ngo bor snang ba 'am/ /don la de nyid du 'dzin pa/ /gang de 'khrul pa thog med pa'i/ /dus can mthong goms kyis sprul yin/ ! /don rnams kyi ni spyi gang yin/ /gzhan las log pa'i mtshan nyid can/ /sgra 'di dag gis gang brjod pa/ /de la</text></item>
<item><p>119b.5</p><section></section><text>ngo bo cung zad med/ ! /ngo bo med can spyi blo la/ /spyi nyid du ni mthong phyir dang / /don la 'khrul pa'am med pa ni/ /spyir 'dod de yang bslad phyir dang / /de nyid du na don dngos su/ /med phyir ngo bo can ma yin/ /ngo bo med pas brjod bya min/ /gal te brjod bya 'ga' zhig las/ / </text></item>
<item><p>119b.6</p><section></section><text>dngos 'dod dngos rnams ji ltar yang / /brjod bya min pa nyid ma yin/ /nyer len tha dad phyir gzhan du/ /brjod par bya min nyer brtags phyir/ /'das pa dang ni ma 'ong pa'i/ /don la'ang spyi yi rgyu can gyi/ /mnyan pa ngag ni 'jug 'gyur na/ /yod pa med chos ji</text></item>
<item><p>119b.7</p><section></section><text>ltar 'gyur/ ! /gal te nyer brtags las de 'dod/ /gang zhig snam sogs la med la/ /da ltar ba yi bum pa yi/ /dngos med dang ni nye ba gang / ! /blo ni 'khrul pa med 'jug pa/ /rtag tu dngos dang sgro 'dogs la/ /seng ge bram ze'i khye'u la/ /de ltar brjod pa'ang</text></item>
<item><p>120a.1</p><section></section><text>'jig rten yod/ ! /don med na yang 'gro ba yis/ /gang la grags pas sgra bkod pa/ /de la de dngos de mtshungs phyir/ /'khrul rtog can gzhan phal pa yin/ ! /ji ltar dngos po nus med la/ /med ce'am rtog pa ji bzhin du/ /nus la'ang</text></item>
<item><p>120a.2</p><section></section><text>gtso bo la sogs pa'i/ /mnyan pa skye bos byas pa yin/ ! /zhig la sgra las blo ji 'dra/ /snang ba de 'ang ma zhig la'ang / ! /rna ba la sogs rnam par shes/ /don yod can la de dag med/ ! /spyi tsam 'dzin par byed pa'i phyir/ /sems gnyis dag ni mtshungs pa yin/ / </text></item>
<item><p>120a.3</p><section></section><text>de 'ba' zhig ni 'dzin byed pa/ /sngar ni rnam par bzlog zin to/ ! /phan tshun khyad par can rnams ni/ /khyad med ngo bo ji ltar 'gyur/ /ngo bo nyid gnyis yod na yang / /de dngos gcig tu ji ltar 'gyur/ /gal te de dag mtshungs pa yi/ /dngos de de dag las</text></item>
<item><p>120a.4</p><section></section><text>gzhan nyid/ /de dag gi zhes 'brel med 'gyur/ /ldog pa la ni sun dbyung med/ /de phyir mtshungs nyid spyi 'di la/ /dngos po med pa'i mtshan nyid yin/ /de 'bras she na du ma dang / /'jig 'gyur de yang 'dod ma yin/ /'jig pa dngos po tsam dang ni/ /rjes</text></item>
<item><p>120a.5</p><section></section><text>'brel phyir na rtag nyid min/ /rigs rnams 'bras bu min phyir na/ /ma 'brel pa dang dngos med 'gyur/ /dngos po'i stobs kyis skyes pa yin / /shes pa gang de brda dag la/ /bltos pa ma yin spyi yi ni/ /blo la de ltar snang ba med/ /dngos gnyis mthong la blo 'ga'</text></item>
<item><p>120a.6</p><section></section><text>zhig /brda med na yang tha dad med/ /rjes su 'jug pa gang yin de / /don nye ba dang 'brel ba yin/ /ji ltar rigs med shes pa yi/ /'bras can mig sogs nye 'dod bzhin/ ! /gang gis rnam par phye ba yis/ /rigs kyang rjes su 'gro ba yin/ ! /rnam pa</text></item>
<item><p>120a.7</p><section></section><text>'gas kyang rnam shes la/ /de dngos snang ba med phyir ro/ /gzugs can yin phyir dbang rnams la/ /gal te lta ba po yod na/ /de lus snang 'gyur rigs rnams ni/ /ma yin yan gar mthong min phyir/ /gsal 'dzin tshe na'ang de sgra dang / /ngo bo las gzhan</text></item>
<item><p>120b.1</p><section></section><text>snang ba med/ ! /de phyir de ni shes tsam gyi/ /don byed par yang mi rung ngo / ! /de mi rung phyir rang bzhin med/ /de ni dngos med mtshan nyid yin/ ! /ji skad bshad las bzlog gang yin/ /de ni rang gi mtshan nyid 'dod/ ! /dngos dang dngos med gnyis ka la/ / </text></item>
<item><p>120b.2</p><section></section><text>brten phyir spyi de'ang rnam pa gsum/ ! /gal te dngos brten dngos 'brel phyir/ /dngos po shes 'gyur zhe na min/ /lan btab phyir dang 'das sogs la/ /rnam pa gzhan du mthong phyir ro/ ! /gal te dngos chos nyid nyams na/ /dngos por 'dzin pa sngon</text></item>
<item><p>120b.3</p><section></section><text>'gro can/ /de shes yin phyir nyes 'di med/ ! /rang gi mtshan nyid gcig gzhal bya/ /yod med nyid du dpyod rnams kyi/ /don bya de las grub phyir ro/ /de ni rang gzhan ngo bo yis/ /rtogs phyir gzhal bya gnyis su bzhed/ /ji bzhin mngon zhen min pa'i</text></item>
<item><p>120b.4</p><section></section><text>phyir/ /gnyis pa 'khrul pa yin par bzhed/ /gal te gzhan gyi ngo bos ni/ /rtogs na 'khrul pa tshad ma min / ! /bsam pa la ni bslu med phyir/ /'khrul pa yin yang tshad ma nyid/ /rnam gzhan gyis kyang rtogs pa mthong / /phyogs 'di la ni lan btab zin/ ! / </text></item>
<item><p>120b.5</p><section></section><text>nor bu sgron me'i 'od dag la/ /nor bu'i blo yis mngon rgyug pa/ /log pa'i shes par khyad med kyang / /ji ltar don byed la khyad yod/ ! /de ltar ji bzhin don med na'ang / /rjes dpag dang ni der snang dag /don byed pa dang rjes 'brel bas/ /tshad ma nyid du rnam</text></item>
<item><p>120b.6</p><section></section><text>par gzhag ! /gang la don gyi nus pa las/ /rjes 'gro ldog pa can gyi blo/ /de la 'dzin pa rang dbang can/ ! /de las gzhan dngos dbang po 'das/ /ma mthong bdag nyid ngo bo de/ /rtog pa'i rten ni don gzhan yin/ /gal te de rten dang 'brel can/ /yin</text></item>
<item><p>120b.7</p><section></section><text>na de tshe go byed nyid/ ! /de tshe go byed rjes 'gro ba/ ! /spyi yi ngo bo nyid du rtogs/ /des na lkog gyur don thams cad/ /khyad par du ni rtogs mi 'gyur/ /'brel pa can gyi chos las ni/ /chos can la rtogs skye ba gang / /de ni rjes dpag lkog gyur gyi/ /sgrub</text></item>
<item><p>121a.1</p><section></section><text>byed gcig tu nges pa yin/ ! /mngon sum lkog tu gyur pa las/ /gzhal bya gzhan ni yod ma yin/ ! /de phyir gzhal bya gnyis nyid kyis / /tshad ma gnyis su bzhed pa dang / ! /gzhal bya gnyis ni mthong ba'i phyir/ /gsum gcig grangs ni gsal </text></item>
<item><p>121a.2</p><section></section><text>ba yin/ ! /med pa gzhal bya ma yin phyir/ /gcig nyid ce na kho bo'ang 'dod/ /med pa'ang nges phyir gzhal bya ni/ /min la ma nges pa nyid dam/ ! /de nges tshad ma gnyis pa nyid/ ! /med la dbang skyes blo min te/ /don gyi stobs las skyes pa'i phyir/ /don gyi nus la</text></item>
<item><p>121a.3</p><section></section><text>ltos med na/ /bar chod la sogs yod na yang / /dbang skyes blo ni skye bar 'gyur/ /gal te mngon sum nyid ldog las/ /med par nges pa yin zhe na/ /'gal ba'am de nyid ldog pa dang / /rjes 'gro can gyi rtags yin na / /gzhan sems dag ni rtogs phyir yang / / </text></item>
<item><p>121a.4</p><section></section><text>tshad ma gnyis ni grub pa yin/ /smra sogs la ni 'jug pa'i phyir/ /de yi ngo bo nges par grub/ /bslu med phyir de tshad ma nyid/ ! /gal te la la dag tu ni/ /'khrul phyir yid brtan med ce na/ ! /rtags log mthong phyir de de 'dra/ ! /gang las 'ga' tshe dngos 'ga' la/ / </text></item>
<item><p>121a.5</p><section></section><text>de yi rtogs pa grub gyur pa/ /de ni de las skyes pa'am/ /de yi ngo bor gdon mi za/ /rang gi rgyu'am ngo bo dag /med par don ni srid min pa/ /de dag rang bzhin mthong gang yin/ /de nyid gzhan du'ang mtshan nyid yin/ ! /ltar rung rang gi ngo bo 'am/ /rang rgyu mthong ba'i</text></item>
<item><p>121a.6</p><section></section><text>rgyu gzhan dag ! /yod par snang ba med na ni/ /de dang ldan pa'ang ci ltar yod/ ! /spyi yi blo ni tshad min na/ /med pa thob 'gyur pha rol gyi/ /dngos bzhin gal te dbang rnams kyis/ /dus gzhan du ni rtogs she na/ /de min dbang dang nus sogs la/ /dbang skyes</text></item>
<item><p>121a.7</p><section></section><text>blo ni mi srid phyir/ /med pa rtogs pa yin na ni/ ! /blo dang skye ba rgyu med 'gyur/ ! /rnam rtog med pa nyid kyis na/ /rang gi mtshan nyid la mngon sum/ /rnam rtog med par spyi 'dzin min/ /de phyir de la rjes dpag nyid/ ! /gzhal bya nges na kha dog ni/ /mi rtag nyid du rtogs</text></item>
<item><p>121b.1</p><section></section><text>mi 'gyur/ /de blo tshad ma gzhan 'gyur te/ /rtags med par ni yod phyir ro/ ! /khyad par mthong la rtags dang ni/ /'brel pa rtogs pa med pa'i phyir/ /de ni tshad ma gzhan yin no/ /gzhal bya mang phyir tshad ma rnams/ /mang po nyid dam gcig la yang / / </text></item>
<item><p>121b.2</p><section></section><text>du ma nyid ni 'jug phyir te/ /gcig gsum grangs kyang sel mi 'gyur/ /dper na khyad par mthong ba bzhin/ /yul nges pa ni med phyir dang / /gzhal bya gzhan ni yod phyir ro/ ! /skyon 'dir thal bar mi 'gyur te/ /kha dog spyi la sbyor phyir ro/ /dngos med ngo bo</text></item>
<item><p>121b.3</p><section></section><text>min de nyid/ /de ltar grub pas bsgrub phyir ro/ /gzhan las gzhan grub min zhe na/ ! /min te de nyid grub phyir ro/ ! /dngos gang ci lta bur gyur pa/ /de 'dra de ni rtags sems kyi/ /rgyu yin de las de lta yi/ /dngos la des bskyed rtags can blo/ /de ltar rtags</text></item>
<item><p>121b.4</p><section></section><text>dang rtags can blo/ /brgyud pa yis ni dngos po la/ /'brel phyir der snang ba yis ni/ /stong yang slu byed nyid ma yin/ ! /de yi ngo bos stong de dag /de yi ngo bor zhen pa'i phyir/ /de dngos slu byed nyid min yang / /'khrul par rnam gzhag byas pa yin/ /de phyir dngos</text></item>
<item><p>121b.5</p><section></section><text>po rtogs bya la/ /khyab byed de yi ngo bo 'am/ /rgyu dag khyab par bya sems kyi/ /rgyu mtshan de yang de blo'i yin/ ! /dgag pa nyid ni thams cad du/ /mi dmigs pa las 'grub pa yin/ /tshad mas grub par smra rnams kyi/ /don gyi bzlog pa nyid las yin/ ! /dgag la</text></item>
<item><p>121b.6</p><section></section><text>de 'am de rgyu dang / /'gal bar brjod pa mthong gang yin/ /de yang de yi tshad ma nyid/ /med pa 'phen par byed pa yin/ ! /gzhan du dngos gcig yod brjod pas/ /gzhan med de ni gang las rtogs/ ! /'gal phyir zhe na de nyid kyang / /cis 'grub lhan cig mi gnas phyir/ / </text></item>
<item><p>121b.7</p><section></section><text>zhe na de yang gang las 'dod/ /snang ba mthong med phyir zhe na/ /de ni tshad ma nyid ma yin/ /de phyir rang sgras brjod na yang / /de nyid med pa'i sgrub byed yin/ /gang la de ni tshad min des/ /dgag pa rnam kun brjod bya min/ ! /des na de dang 'gal don gyi/ /'bras bu</text></item>
<item><p>122a.1</p><section></section><text>brjod pa bshad pa yin/ /kun la sbyor ba tha dad nyid/ /yin gyi don la tha dad med/ ! /'gal dang de ni thabs bcas pa/ /grub dang bkag pa med par ni/ /dgag la tshad smra gang yin de / /rig pa'i rjes 'brang can min de / ! /smra la sogs pas</text></item>
<item><p>122a.2</p><section></section><text>kun mkhyen dang / /'jig rten gzhan sogs med sgrub bzhin/ ! /dbang po las 'das don rnams dang / /'gal ba grub pa med phyir ro/ /gal te smra po rig yin na/ /gnod bya gnod byed ngo bo gang / ! /de 'dra mi dmigs phyir zhe na/ /de nyid sgrub byed yin par brjod/ / </text></item>
<item><p>122a.3</p><section></section><text>mi dmigs pa ni de lta bu/ /nges byed min par rab tu brjod/ /de phyir shin tu lkog gyur la/ /yod med nges pa yod ma yin/ ! /'gal de chos ni tha dad dam/ /tha dad med la rab sbyor te/ /kha la med par sgrub pa la/ /me dang skye la yod gnod bzhin/ /ji ltar dngos</text></item>
<item><p>122a.4</p><section></section><text>nyid sgrub pa la/ /dngos po rnams kyi sgrub byed 'dod/ /de bzhin dngos nyid rang ldog na/ /dngos rnams ldog par byed pa yin/ ! /des ni rtog pas sbyar ba'i chos/ /phyogs dang mthun pa'i phyogs dag las/ /gang rung nyid sogs bsal yin te/ /ci yang rung la srid</text></item>
<item><p>122a.5</p><section></section><text>phyir ro/ ! /de la'ang khyab par byed pa'i chos/ /khyab bya ldog pa'i go byed 'dod/ /gal te rang gi ldog pa ni/ /rnam 'gar yongs su bcad na 'o/ ! /med pa la ni de nyid kyi/ /tshad med rtags su brjod gang yin/ /de ni shin tu rmongs don te / /gnag rdzi mo bar grags phyir</text></item>
<item><p>122a.6</p><section></section><text>ro/ /mi dmigs pa ni 'di tsam zhig /med la nges pa'i 'bras can yin/ /de yang snang bar 'dod pa yi/ /rgyu 'am rang bzhin snang med nyid/ ! /rjes su dpag pas mi rtag sogs/ /'dzin pa la ni tshul 'dir 'dod/ /gzhan du gzung ba 'dzin pa'i phyir/ /tshad ma</text></item>
<item><p>122a.7</p><section></section><text>nyid du 'dod ma yin/ /dngos las mi rtag gzhan du med/ /de yang dbang po las sngar grub/ ! /du ma'i dngos de brjod bya min/ /rtog pas bskyed chos brjod bya yin/ ! /spyi yi rten ni grub pa na/ /spyi de nyid ni grub pa yin/ ! /de ma grub na de ltar de/ /rab tu grub phyir rjes</text></item>
<item><p>122b.1</p><section></section><text>dpog yin/ ! /'dra ba gzhan ni yod pa'i phyir/ /la lar yongs su mi shes te/ /'khrul phyir sgong gi tha dad bzhin/ /tha dad mthong ba med phyir ro/ ! /'di ltar rtags med byis par gyi / /skye bos phyis 'byung ba dang ni/ /'brel med mar me la sogs kyi/ /'jig pa</text></item>
<item><p>122b.2</p><section></section><text>mthong bas yongs gcod nyid/ ! /nus pa dngos po'i rang bzhin du/ /gyur kyang de ma thag med pas/ /'bras bu mthong ba med pa'i phyir/ /rmongs gyur nges gsal med phyir ro/ ! /de nyid bzlog pa'i ched du ni/ /rjes su dpag pa brjod pa yin/ ! /blo gros chen pos</text></item>
<item><p>122b.3</p><section></section><text>mthong nyid las/ /rnam pa thams cad nges par byed/ ! /thams cad las ni ldog pa yis/ /tha dad med don de la ni/ /ldog pa'i rgyu mtshan can blo dang / /ji ltar brdar btags pa yi sgra/ /tha dad rten can bzhin 'jug 'gyur/ ! /'khrul rgyu med na de yis ni/ / </text></item>
<item><p>122b.4</p><section></section><text>ngo bo nyid kyis rang dang ni/ /rjes su mthun pa'i blo skyed byed/ ! /yang na 'dir ni mi dmigs pa'i/ /rtags las 'jig pa grub pa yin/ ! /sngar byung dngos po med gyur pa/ /mi rtag ces ni brjod pa yin/ ! /gang gi mtha' gnyis tshod yod pa'am/ /'brel</text></item>
<item><p>122b.5</p><section></section><text>pa brjod pa'i ngang tshul can/ /mi rtag nyid kyi sgra yin pa/ ! /de mtha' de dag gang la brjod/ /gal te snga phyir med yin na/ /de nyid mi rtag cis ma yin/ /drug pa sogs sbyor mi rung phyir/ /zhe na mtha' la de ci ltar/ /yod nyid dang 'brel rtag pa'i phyir/ / </text></item>
<item><p>122b.6</p><section></section><text>mtha' yis khyad par 'gyur ba min / ! /gal te rgyu 'bras mtha' yin na/ /khyad par med pa nyid 'gyur te/ /'brel med phyir ro de yis ni/ /dngos po sngar med 'dod min pas/ /de la de yi khyad par can/ /brjod pa de yang mi 'grub phyir/ ! /yod pa nyid dang rang rgyu dang / / </text></item>
<item><p>122b.7</p><section></section><text>'brel byed phyir na rgyu zhes grag /yod nyid de dang 'brel de yang / /rtag na 'o na 'di 'bras gang / ! /gang zhig med pa de byed na / /dngos po sngar med ldan min te/ /'brel pa khas len med phyir ro/ ! /de phyir ril 'di rtag par 'gyur/ /de phyir med don sgro 'dogs pa/ / </text></item>
<item><p>123a.1</p><section></section><text>brjod bya tha dad can blo ni/ /tha dad med don mngon 'dod can/ /sgra la'ang ldog pa'i rten yin no/ ! /skad cig so sor tha dad phyir/ /khyad par ngo shes ma yin no/ /mthong dang mtshungs par de 'dzin phyir/ /khyad par yul can nyid kyang min/ ! / </text></item>
<item><p>123a.2</p><section></section><text>gal te de nyid dpe yin pa'i/ /phyir na spyi 'dzin min zhe na/ /dpe nyid yin phyir grub de la/ /tshad ma gzhan gyis ci zhig bya/ /gal te brjed phyir skyon med na/ /de nyid phyir na dpe ma yin/ ! /gal te mthong la de dngos ni/ /tshad mas grub na dngos gzhan la/ /de nyid</text></item>
<item><p>123a.3</p><section></section><text>sgro 'dogs phyin ci log /des grub tshad can nyid ma yin/ /mngon sum cig shos gcig yin phyir/ /gcig grub pa na gnyis ka grub / /gzhan dang mtshams ni sbyor ba yi / /zhen pa mkhas pas dran par shes/ ! /gal te de rtags la bltos phyir/ /dran min ma yin 'khrul</text></item>
<item><p>123a.4</p><section></section><text>phyir ro/ ! /mngon sum rtog dang bral bar ni/ /mngon sum nyid kyis 'grub par 'gyur/ /kun gyi rnam rtog ming rten can/ /so so rang gis rig bya yin/ /thams cad las ni sems bsdus nas/ /nang gi bdag nyid g.yo med par / /gnas na'ang mig gis gzugs</text></item>
<item><p>123a.5</p><section></section><text>dag ni/ /mthong ba'i blo de dbang skyes yin/ ! /slar yang cung zad rnam rtog na/ /kho bo'i rnam rtog 'di 'drar gyur / /ces rig sngar bshad gnas skabs kyi/ /dbang po rtogs pa la med do/ ! /gcig tu mthong ba'i khyad par ni/ /gzhan 'ga' zhig tu mthong mi 'gyur/ / </text></item>
<item><p>123a.6</p><section></section><text>de las spyi gzhan tha dad pa/ /yod min tha dad blo med phyir/ ! /de phyir dbang po las skyes blo/ /thams cad khyad par yul can yin/ ! /khyad par rnams la sgra dag ni/ /'jug pa srid pa yod min te/ /khyad par rjes 'gro med pas na/ ! /brda 'jug pa ni med phyir ro/ /sgra</text></item>
<item><p>123a.7</p><section></section><text>rnams yul yang gang de nyid/ /de rnams nyid ni sbyor bar byed/ ! /de'i 'di zhes ni 'brel pa la/ /don snang ba ni gang yin pa/ /de dag nyid ni 'brel yin na/ /de ni dbang po'i spyod yul min/ /de tshe gsal bar snang ba yi/ /don snang ba ni med phyir ro/ /shes snang tha dad pa</text></item>
<item><p>123b.1</p><section></section><text>yis ni/ /don rnams khyad par byed pa yin/ /mig la don snang ba na yang / /'di zhes gzhan gyis bstan pa gang / /de nyid sgra yis sbyor byed kyi/ /dbang po'i spyod yul ma yin no/ /dbang po'i bya ba med pa la/ /gzhan dag tsam gyis snang med phyir/ /'brel ba</text></item>
<item><p>123b.2</p><section></section><text>ma byas can min te/ /rang nyid shes par thal phyir ro/ ! /rtog bcas rtog pa med pa'i yid/ /cig car du ni 'jug phyir ram/ /'jug pa myur phyir blun po dag /de dag la ni gcig tu zhen/ /gal te rnam rtog gis bcad pas/ /mthong ba rgyun chad 'gyur zhe na/ / </text></item>
<item><p>123b.3</p><section></section><text>gzhan gyi'ang rigs ni tha dad pa'i/ /rnam par rtog tshe ji ltar min/ ! /gal te mgal me mthong ba bzhin/ /dngos phyogs stobs dang ldan 'dod na/ ! /de ni gzhan la'ang mtshungs pa yin/ ! /yi ge'ang cig car thos par 'gyur/ ! /'dir don kun dang cig</text></item>
<item><p>123b.4</p><section></section><text>car du/ /'dus can dbang rnams yod pa na/ /lnga po rnams kyis chod na yang / /chod med bzhin du snang ba'i blo/ /gang de ming gi mthar thug pa'i/ /shes pa skad cig dang 'dres phyir/ /chod par snang ba de ngo mtshar/ /de phyir blo ni cig car 'gyur/ ! /snang</text></item>
<item><p>123b.5</p><section></section><text>ba la yang khyad med na/ /bar bcas bar med ji ltar yin/ ! /yid kyi rtog pa 'ba' zhig la'ang / /rim du 'dzin par mi 'gyur ro/ ! /la lar kun tu chags sems can/ /don nye ba la'ang 'dzin med gang / /chags pas gzhan skyes nus nyams phyir/ /gnyis</text></item>
<item><p>123b.6</p><section></section><text>ka la yang rtsod 'di yod/ /mgal me la sogs myur 'jug pa'i/ /rjes su 'gro bas gnod pa can/ /mig las 'khor lor 'khrul skye yi/ /de mthong mtshams sbyor las ma yin/ ! /la la dbang skyes la sogs phyir/ /byis pa'i blo bzhin rtog med dang / / </text></item>
<item><p>123b.7</p><section></section><text>byis pa'i rtog med nyid kyi rgyu/ /brda nyams pa nyid yin smra ba/ /de dag gi ni rtog med phyir/ /byis pa'i mngon sum nyid du 'gyur/ ! /brda yi rgyu dang bral ba'i phyir/ /de ni phyis kyang mi 'gyur ro/ ! /gal te brda la ma byang ba'i/ /yid yod des na de 'dod na/ ! / </text></item>
<item><p>124a.1</p><section></section><text>de bzhin dbang skyes la yang 'gyur/ /'di 'dra 'di yang lhag ldan yin/ ! /byis la sgrub par byed gang yin/ /de nyid 'dir yang brjod bya ste/ /dbang po'i blo ni mtshungs phyir ro/ ! /'dis ni myong sogs bshad pa yin/ ! /khyad par</text></item>
<item><p>124a.2</p><section></section><text>dang ni khyad par gzhi / /'brel dang 'jig rten gzhung lugs ni/ /bzung nas de dag sdom byas te/ /de ltar rtogs kyi gzhan du min/ /dper dbyug can bzhin rigs sogs kyi/ /bye brag rtogs pa med pa'i phyir/ /de ldan sbyor ba yod min pa/ /des na 'di</text></item>
<item><p>124a.3</p><section></section><text>la rtog pa'ang med/ ! /rjes 'gro can gyi rnam shes gang / /de yang sgra dang gsal bar snang / /kha dog dbyibs yig rnam pa yis/ /stong pa ba lang nyid du brjod/ ! /de nyid mtshungs pa nyid yin kyang / /mig gi yul la mthong med de/ /snang ba gnyis ni med phyir</text></item>
<item><p>124a.4</p><section></section><text>ro/ /blo tha dad pa'ang rnyed par dka'/ /dbang pos 'phro 'du 'dzin med phyir/ /'brel pa mthong ba med par gnas/ ! /snal ma 'di la snam bu zhes/ /sgra 'di dag kyang rang gis byas/ /ba lang la rwa zhes 'jig rten/ /rwa la ba lang 'jig rten min/ /ba lang zhes bya </text></item>
<item><p>124a.5</p><section></section><text>yan lag ni/ /lhag ma rnam bcad dmigs med phyir/ /snal ma de rnams kyi snam bu/ /'di zhes snal ma 'dus byas las/ /phyis 'byung 'bras bur brjod yin gyi/ /ji lta bur yang dus gcig min/ ! /'ga' yis rgyu sgro btags pa'am/ /sgra mi rten ni ston pa na/ / </text></item>
<item><p>124a.6</p><section></section><text>snal ma gcig ni bkar byas la/ /'bras la snal ma zhes 'jug 'gyur/ ! /phan gdags phan 'dogs byed nyid dam/ /rnam par chad med snang ba nyid/ /'khrul med can shes dang po yi/ /brda la spyod yul gang yin dngos/ ! /dngos po las ni tha dad can/ / </text></item>
<item><p>124a.7</p><section></section><text>rigs sogs la ni rjes dpag med/ /dbyug pa can sogs thams cad la'ang / /kun rdzob pa las tha snyad 'dogs/ ! /dngos po khang bzang 'phreng sogs kyi/ /sgra yang gzhan la bltos pa min/ ! /gal te khang pa ldan yin na/ /de 'phreng de ni ci zhig yin/ ! /gal te rigs</text></item>
<item><p>124b.1</p><section></section><text>yin khang gcig kyang / /shing bzhin 'phreng zhes brjod par 'gyur/ /'phreng mang po la de yi sgra/ /ci ltar rigs la rigs med phyir/ /'phreng sogs la ni chen po sogs/ /nyer brtags las 'dod gang yin pa/ /dngos dang khyad med rnam shes kyi / /gzung bya</text></item>
<item><p>124b.2</p><section></section><text>nyid phyir nyer brtags min/ ! /dngos su mngon par 'dod pa la'ang / /rgyu gzhan min pa nyid de mtshungs/ /drug rnams la ni tshig don sgra/ /rgyu gzhan gang la ltos par mthong / ! /ji ltar grags las grub gang yin/ /dngos dang de dang mtshungs pa'i phyir/ /gang</text></item>
<item><p>124b.3</p><section></section><text>la de skad brjod phal pa/ /dngos la dngos med btags phyir ro/ ! /grags pa brda yi rjes 'gro can/ /de yang brjod 'dod rjes 'gro can/ /tha snyad don du byas pa ste/ /sdeb sbyor ming dang sgra cha bzhin/ ! /tha dad kyang gang dngos chos kyis / /de 'dra'i rnam shes</text></item>
<item><p>124b.4</p><section></section><text>rgyu yi ni/ /don de dag la shes pa des/ /de ltar rtogs par 'gyur ba yin/ ! /tha dad tha dad min par ni/ /rtogs la shes pa'ang de bzhin no/ /de phyir de 'bras med bral ba/ /rjes 'gro dngos gcig yod ma yin/ /dngos rnams la yod de yi phyir/ / </text></item>
<item><p>124b.5</p><section></section><text>dngos la mnyan pa de mtha' can/ ! /phyi rol nus pa rnam gcod la/ /reg pa med kyang sgra de ni/ /rnam par rtog pa'i gzugs brnyan ni/ /de yi mthar thug rnams dang 'brel/ /des na gzhan sel mthar thug phyir/ /mnyan pa gzhan sel byed par brjod/ ! /ldog</text></item>
<item><p>124b.6</p><section></section><text>pa bzhin du sgra dag las/ /shes la gzhan gyi gzugs brnyan snang / /gang de'ang don gyi bdag nyid min/ /de 'khrul bag chags las byung yin/ ! /de ni mnyan pas brjod pa na/ /don gyi cha gang rtogs par 'gyur/ /de ma rtogs na de don can/ /brda byed pa ni</text></item>
<item><p>124b.7</p><section></section><text>don med 'gyur/ /sgras don cha ni ci brjod ces/ /de la gzhan sel brjod par bya/ /rnam pa de yang don la med/ /de brjod ci ltar don brten yin/ ! /rjes 'gro can sgras rjes 'gro can/ /don gyi 'bras yin mthong goms pas/ /sbrul de'ang rjes 'gro med pa</text></item>
<item><p>125a.1</p><section></section><text>can/ /blo las tha dad med phyir ro/ /de dngos sgro btags rtogs pa yis/ /gzhan las bzlog pa rtogs phyir yang / /sgra don gang yin de nyid ces/ /brjod pa la ni 'gal ba med/ ! /shes pa sgra yis nges sprul pa/ /de dag log par snang ba nyid/ / </text></item>
<item><p>125a.2</p><section></section><text>don gyi cha la 'di rjes 'gro/ ! /de ltar mnyan pa gzhan sel byed/ ! /de phyir brda yi dus na yang / /rang nyid mthong ba'i 'bras bu can/ /bstan pa'i don dang 'brel pa'i phyir / /gzhan sel sgra dang 'brel par 'gyur/ ! /gzhan du ma mthong la bltos dang / /la lar de mthong</text></item>
<item><p>125a.3</p><section></section><text>la ltos phyir/ /gzhan sel sgra dang 'brel 'gyur gyi/ /de ni dngos la mi rung ngo / /de phyir rigs sogs de ldan ni/ /yod min don dang de dag la/ /mnyan pa 'brel min gzhan las ni/ /ldog pa nyid la sgra sbyor phyir/ /brda dran pa yi rgyu can gyi/ /mthong ba sre</text></item>
<item><p>125a.4</p><section></section><text>byed bdag nyid can/ /snga phyi 'dzin pas stong pa yi/ /mig shes la ni de ci ltar/ ! /gzhan la 'jug sems can gyi yang / /mig gis gzugs dag mthong gyur pa/ /der ni gsal bar de yi brda/ /mi 'dzin des bskyed rtog pa'ang med/ ! /gang la sgra ni nges 'god</text></item>
<item><p>125a.5</p><section></section><text>pa/ /de la rtog pa skye bar 'gyur/ /des na dbang skyes 'dod pa yis/ /'jug 'gyur phyi rol mthong mi 'gyur/ /gzugs la gzugs zhes mthong ba na/ /de blo zhes ni ji ltar mthong / /de yis nyams su myong ba'ang yod/ /de ni rtog med ci ltar yin/ /de nyid kyis myong yin</text></item>
<item><p>125a.6</p><section></section><text>na ni/ /rtog gnyis cig car mthong ba med/ /des ni dus mtshungs rnam par shes/ /gzhan gyis myong ba bstan pa yin/ ! /'das pa la ni dran par 'gyur/ /myong ba med la de ci ltar/ ! /rang blo'i blo dang gzhan gyi blo/ /yongs gcod ngo bo gcig par 'gyur/ ! /don rig</text></item>
<item><p>125a.7</p><section></section><text>'das pa dpe dag dang / /bral zhing rtags ni yod min te/ /cis grub gang phyir de la ni/ /mngon sum ma yin rtags can min/ ! /gal te de yi ngo bor ni/ /snang can de ma thag pa'i blos/ /gzugs sogs bzhin du 'dzin 'gyur na/ /snga blo de ni 'dzin mi 'gyur/ / </text></item>
<item><p>125b.1</p><section></section><text>ji ltar rang gi yul can gyi/ /rnam shes nyams myong de rtog med/ /de bzhin brda bya mi nus pa/ /gzhan yang rtog pa med par 'gyur/ ! /spyi brjod ngang tshul can sgra dang / /rtog pa'ang de dang don gcig na/ /rtog pa med pa med na ni/ /khyad par gang gis rtogs par 'gyur/ / </text></item>
<item><p>125b.2</p><section></section><text>gal te rtog med 'ga' zhig kyang / /yod na de dang mtshungs rgyu can/ /thams cad de bzhin 'bras bdag nyid/ /tha dad rgyu tha dad las yin/ ! /phyi rol don la ltos med par/ /brda dran pa las sbyor ba yin/ /de bzhin brda la ltos med par/ /dngos nus nyid las mig</text></item>
<item><p>125b.3</p><section></section><text>blor 'gyur/ /gal te gzugs ni brda dran la/ /bltos na dbang po'i blo dag la/ /nus 'gyur ltos med ma yin na/ /rtags bzhin dran pa nyid la 'gyur/ ! /de ni de 'brel skye ba'i phyir/ /dran las dbang blo 'gyur ba'am min/ /de las dus gzhan du yang 'gyur/ / </text></item>
<item><p>125b.4</p><section></section><text>la lar rnam g.yeng srid phyir ro/ ! /gal te rim gyis gnyis rgyu yin/ /tha dad med phyir sngar nyid 'gyur/ ! /dbang po'i blo rgyu gzhan yin na/ /de la dran pa don med 'gyur/ /brda dran ji ltar brdar btags pa/ /grub pa'i don du 'dod pa dang / /khyad par brdar</text></item>
<item><p>125b.5</p><section></section><text>btags med 'dzin na/ /de la dran pa don ci yod/ /spyi tsam 'dzin pa yin na ni/ /khyad par la ltos mi rung ngo / ! /de phyir mig dang gzugs dag la/ /brten nas mig blo skye bar 'gyur/ /gal te mngon sum shes bskyed la/ /dbang po bzhin du yul nus yin/ / </text></item>
<item><p>125b.6</p><section></section><text>'o na ci phyir gnyis rag las/ /skye ba de ni des mi brjod/ ! /go bar byed pa nyid mthong nas/ /tha snyad nges par sbyar ba yin / ! /dbang po'i tha snyad la de yod/ /sbyar bar bya ba'ang de chos yin/ ! /de phyir tha snyad 'di la ni/ /sbyar bya rang bzhin rtags yin te/ / </text></item>
<item><p>125b.7</p><section></section><text>khyab par byed pa'i rang bzhin ni/ /log pa'i phyir ni ldog par 'gyur/ /bsags pa dag ni tshogs pa yin/ /de spyi de la dbang po'i blo/ /spyi blo gdon mi za bar yang / /rnam par rtog dang rjes su 'brel/ ! /don gzhan dang ni mngon 'brel phyir/ /rdul phran gzhan</text></item>
<item><p>126a.1</p><section></section><text>gang skye 'gyur ba/ /de dag bsags bshad de dag ni/ /shes pa skye ba'i rgyu mtshan yin/ ! /rdul phran gzhan dag med par ni/ /rdul phran khyad par de yang med/ /shes de gcig la nges min phyir/ /spyi yi spyod yul can du bshad/ ! /gal te skye</text></item>
<item><p>126a.2</p><section></section><text>mched gcig yin yang / /cig car du ma 'dzin ma yin/ ! /til sogs tha dad la ji ltar/ /cig car 'dzin par snang ba yin/ ! /'di la mgyogs pa bshad zin to/ ! /rim bzhin 'bab pa de nyid la/ /ji ltar rim min 'dzin mi 'gyur/ ! /blo rnams dag ni thams</text></item>
<item><p>126a.3</p><section></section><text>cad kyang / /dus mtshungs ci ltar de dag la/ /'ga' zhig rim min snang ba dang / /gzhan ni rim ldan snang bar 'gyur/ /de phyir don kun 'dzin pa la/ /'di ni rim min thal bar 'gyur/ ! /phye ma leb khra la sogs gzugs/ /du ma'ang ci yang snang bar 'gyur/ /gal</text></item>
<item><p>126a.4</p><section></section><text>te sna tshogs de gcig na/ /de bas chos 'di ngo mtshar che/ ! /sna tshogs gcig pa'i rang bzhin min/ /dper na nor bu'i gzugs de bzhin/ ! /sngo sogs rnam par dbye ba ni/ /snam khra la sogs dag la'ang mtshungs/ /gal te de la yan lag gzugs/ /'ba' zhig</text></item>
<item><p>126a.5</p><section></section><text>de ltar mthong zhe na/ /gal te sngo sogs spangs pa yi/ /khra bo gzhan mthong ngo mtshar ro/ ! /dus dang don gyi rnam pa ni/ /mtshungs par rtogs pa'i blo dag las / /gcig ni rim ldan don mang dang / /gcig ni rim min don gcig gis/ ! /blo rnams sna tshogs ngo bo'i</text></item>
<item><p>126a.6</p><section></section><text>phyir/ /don rnams sna tshogs ngo bo nyid/ ! /gal te de rgyu min zhe na/ /tha dad bzhag 'di gang gis 'grub/ ! /rigs mi mthun rnams rtsom med phyir/ /ri mo sogs blo sna tshogs min/ /gzugs med phyir ldan sna tshogs min/ /nye bar brtags la brten pa'ang min/ / </text></item>
<item><p>126a.7</p><section></section><text>re re sna tshogs min phyir ro/ ! /rim bzhin du ni bzung ba la/ /sna tshogs blo yis bsres min te/ /gcig gis du ma mi 'dzin phyir/ ! /de phyir gcig don du ma can/ /gang phyir don gcig rtog pa na'ang / /gzhan dag mthong ba de phyir yang / /rtog pa med par grub pa yin/ / </text></item>
<item><p>126b.1</p><section></section><text>sna tshogs snang can don rnams la/ /gal te gcig nyid mi rigs na/ /re zhig gcig pu'i blo de nyid/ /sna tshogs su ni ci ltar snang / ! /ji lta ji ltar don bsams pa/ /de lta de ltar rnam 'brel zhes/ /mkhas pa rnams kyis gang gsungs pa/ /de ni dngos stobs</text></item>
<item><p>126b.2</p><section></section><text>'ongs pa yin/ ! /gcig la sna tshogs de cir 'gyur/ ! /blo de la yang mi 'gyur ro/ /gal te don rnams bdag nyid 'dir/ /'dod na de la ngas ci bya/ /de phyir don dang shes pa la/ /rags snang yod min de bdag nyid/ /gcig la bkag pa nyid phyir dang / /mang</text></item>
<item><p>126b.3</p><section></section><text>po la yang yod ma yin/ ! /yongs gcod nang yin phyi rol ltar/ /gnas pa 'di ni cha gzhan yin/ ! /tha dad med can shes pa yi/ /tha dad snang ba bslad pa nyid/ /de la gcig ni med pas kyang / /gnyis ka'ang nyams par 'gyur ba yin/ ! /de phyir gnyis stong</text></item>
<item><p>126b.4</p><section></section><text>gang yin pa/ /de ni de yi'ang de nyid yin/ /dngos rnams tha dad gnas pa 'di/ /de tha dad la brten pa yin/ /de ni bslad pa nyid yin na/ /de dag tha dad kyang bslad 'gyur/ ! /gzung dang 'dzin pa'i rnam pa las/ /mtshan nyid gzhan ni yod ma yin/ /des na mtshan</text></item>
<item><p>126b.5</p><section></section><text>nyid stong pa'i phyir/ /rang bzhin med par rab tu bshad/ ! /phung po la sogs bye brag gis/ /mtshan nyid thams cad byed pa yi/ /khyad par can de'ang de nyid min/ /des kyang de dag mtshan nyid bral/ ! /ma rig gis bslad bdag nyid la/ /ji lta'i rang rkyen la ltos</text></item>
<item><p>126b.6</p><section></section><text>nas/ /rnam rig de bzhin min rnam pa/ /skye 'gyur rab rib la sogs bzhin/ ! /pha rol mthong min thams cad kyis / /de nyid de ni rig ma yin/ /gzung dang 'dzin pa'i bslad pa dag /med na de ni med phyir ro/ ! /des de nyid don btang snyoms can/ /glang chen</text></item>
<item><p>126b.7</p><section></section><text>gzigs stangs nyid mdzad nas/ /'jig rten thugs ni 'ga' zhig gis/ /phyi rol dpyod la 'jug par mdzad/ /shes pa sngo sogs sna tshogs pa/ /shes pa'i khyad par gzhan rten med/ /mthong nus ma yin de yi tshe/ /rnam dbye don la 'jug par 'gyur/ / </text></item>
<item><p>127a.1</p><section></section><text>shes gang ji ltar snang ba de/ /de lta nyid du myong ba yin/ /de ltar sems kyi rnam pa ni/ /sna tshogs gcig gi ngo bor 'gyur/ ! /ras sogs gzugs ni gcig yin na/ /de bzhin rnam dbye med par 'gyur/ /tha dad can ni rnam bsal ba/ / </text></item>
<item><p>127a.2</p><section></section><text>tha dad med pa gzhan mthong med/ ! /gal te dbang po la sogs bzhin/ /khyad par skyes gyur mang po dag /cig car blo yi rgyur 'gyur yang / /'gal ba dag ni ci zhig yod/ ! /rgyu yi dngos po ma gtogs pa/ /gzung ba zhes bya gzhan ci'ang med/ /de la blo ni gang du snang / / </text></item>
<item><p>127a.3</p><section></section><text>de ni de yi gzung bar brjod/ ! /ji ltar rang gi yan lag bcas/ /cig car yan lag can bzung yin/ ! /lkog shal sogs mthong med par ni/ /ba glang shes pa mthong ba med/ ! /gal te yon tan gtso bo dag /cig car rtogs par 'dod na yang / /cig car yan</text></item>
<item><p>127a.4</p><section></section><text>lag rdzogs 'dzin min/ /yon tan la sogs ldan pa'ang min/ ! /khyad par dang ni khyad par can/ /brjod par 'dod pa'i gzhan dbang phyir/ /yan lag nyid du nyer bzung gang / /de nyid kyis ni de 'dzin 'gyur/ ! /rang gis dngos po gzhan dag las/ /tha dad</text></item>
<item><p>127a.5</p><section></section><text>med phyir yon tan sogs/ /tha dad byed pa'ang ma bzung phyir/ /gzhan gzhan mthong yang blo gcig 'gyur/ ! /yon tan la sogs khyad par ni/ /gzung phyir du ma rtogs 'gyur na/ /'gyur mod de lta yin na yang / /'di dag gi 'brel 'tshol bar 'gyur/ ! /sgra</text></item>
<item><p>127a.6</p><section></section><text>sogs du ma nyid yin phyir/ /cig car du ma 'dzin par grub/ /bkod pa can ni ma bzung bar/ /bkod pa 'dzin pa mi rung phyir/ ! /chos can thams cad las ldog pa/ /gang dang gang las log de las/ /tha dad brtags pa'i tha dad can/ /de ni du ma'i ngo bo nyid/ / </text></item>
<item><p>127a.7</p><section></section><text>brtags pa'i rang bzhin tha dad pa/ /sna tshogs snang ba de dag ni/ /rtog pa med sems sna tshogs min/ /res 'ga' pa yi spyod yul min/ /gal te dkar sogs yod gyur kyang / /dbang po'i spyod yul ci 'dra ba/ /de ni sgra yis brjod min te/ /shes pa'i rang</text></item>
<item><p>127b.1</p><section></section><text>bzhin tha dad phyir/ ! /blo rnams don gcig nyid yin yang / /rten sna tshogs pas der 'gyur na/ /da ni rna ba la sogs sems/ /tha dad don can de gang las/ /sems kyi rten ni gzhan dang gzhan/ /skyes su chug kyang gcig nyid kyi/ /dngos de rang bzhin sna tshogs</text></item>
<item><p>127b.2</p><section></section><text>su/ /snang ba de ni gang las yin/ ! /mthong ba rtags pa med par ni/ /brjod dang rnam rtog 'jug pa'i phyir/ /mthong las ba glang la sogs pa'i/ /ngo shes pa ni bzlog pa yin/ /ba lang la sogs mthong ba la/ /rigs sogs brjod dang rnam rtog dag /rjes su</text></item>
<item><p>127b.3</p><section></section><text>'gro las rjes dpog gang / /de yang 'di yis sun phyung ngo / ! /mthong ba tha dad nyid yin yang / /ngo shes pa zhes bya ba yi/ /rnam rtog gcig ni rang bzhin gyis/ /byed pa yin zhes brjod zin to/ ! /sngar myong ba ni 'dzin pa na/ /yid ni tshad ma nyid ma yin/ /ma mthong</text></item>
<item><p>127b.4</p><section></section><text>'dzin na long ba la/ /sogs pa yis kyang don mthong 'gyur/ ! /skad cig nyid phyir 'das pa yi/ /don mthong yod pa ma yin zhing / /skad cig min na mtshan nyid ni/ /khyad par bcas pa brjod byar 'gyur/ ! /bya ba bsgrubs can las la ni/ /khyad par cung zad mi byed</text></item>
<item><p>127b.5</p><section></section><text>la / /dbang po can nam gzhan dag ni/ /sgrub par byed pa ji ltar 'dod/ ! /dngos po de las skye ba'i blo'ang / /thams cad cig car 'byung bar 'gyur/ /gzhan gyis khyad par bya min na/ /de la ltos pa 'gal phyir ro/ /de phyir dbang po'i rnam par shes/ /de ma</text></item>
<item><p>127b.6</p><section></section><text>thag rkyen las byung can/ /yid ni yul gzhan nyid 'dzin byed/ /de phyir long bas mthong ba min/ ! /rang don rjes 'gro'i don ltos can/ /dbang skyes blo ni rgyu yin no/ /de phyir 'di gzhan 'dzin na yang / /nges pa 'dzin par 'dod pa yin/ /de dang byed dus mtshungs</text></item>
<item><p>127b.7</p><section></section><text>med can/ /rang shes dus can don dag ni/ /ci ltar dbang po'i shes pa yi/ /lhan cig byed pa yin zhe na/ /med pa sngar nus med phyir dang / /phyis kyang nye bar mi sbyor phyir/ /rgyu rnams thams cad sngar yod yin/ /de phyir rang blo bcas don min/ ! /dus tha dad pas </text></item>
<item><p>128a.1</p><section></section><text>ji ltar 'dzin/ /zhe na rig pa shes pa yis/ /shes pa'i rnam pa 'jog nus pa'i/ /rgyu nyid la ni gzung bar shes/ ! /rgyu du ma nyid yod na yang / /'bras bu rjes byed skye ba gang / /de ni de yi ngo bo de/ /bzhag dang gzung zhes brjod pa yin/ ! / </text></item>
<item><p>128a.2</p><section></section><text>bde sogs bdag nyid gzhan ma bsten / /brda byed par ni nus ma yin/ ! /de phyir de dag rang rig ni/ /brjod dang rjes 'brel can ma yin/ ! /gzhan yang rig byed min de dag /rang gi ngo bo ci ltar rig /don gcig la brten rnam shes kyi / /rig bya yin zhes 'ga' zhig zer/ ! /de</text></item>
<item><p>128a.3</p><section></section><text>dang de min rang bzhin can/ /de dang de min dngos rgyus bskyed/ ! /rnam shes rgyu las gzhan min skyes/ /bde sogs de cis shes ma yin/ ! /don bcas dbang po rung ba dang / /bdag nyid ji lta'i sems yod na/ /bde ba la sogs skye bar mthong / /yid kyang de dang mtshungs pa</text></item>
<item><p>128a.4</p><section></section><text>yin/ /de dag med dang yod pa na/ /'ga' la bde la sogs dang blo/ /skye dang mi skye mthong de'i phyir/ /de las de skye gzhan las min/ ! /de dag nyid kyi khyad par las/ /bde sdug la sogs tha dad yin/ /dper na blo de nyid kyi ni/ /gsal dang mi gsal the tshom bzhin/ ! /don gang nye</text></item>
<item><p>128a.5</p><section></section><text>bas blo dang ni/ /bde sogs de dag skye 'gyur ba/ /de bor nas ni bde sogs nyid/ /des ni ci ltar rtogs par 'gyur/ ! /rim gyis 'dzin na de myong ba/ /rnam chad med par snang mi 'gyur/ /mgyogs phyir zhe na de mtshungs phyir/ /myong ba med par cis ma yin/ ! /gcig gis gnyis shes</text></item>
<item><p>128a.6</p><section></section><text>ma yin te/ /dbang po'i sems ni nges phyir dang / ! /bde sogs med kyang don dag las/ /skye phyir de nus grub med phyir/ ! /gnyis kyis so so so sor yang / /nus pa yin na sngo sogs bzhin/ /bde sogs 'ba' zhig 'dzin par 'gyur/ /de rgyu'i don ni ma bzung bar/ /de myong bar ni mi</text></item>
<item><p>128a.7</p><section></section><text>rigs so/ ! /don dang lhan cig nyid 'dzin na/ /bde sogs kyi ni nus pa ci/ /gang phyir des bskyed blo mi 'dod/ ! /don med par ni bde la sogs/ /mig sogs rnams kyis myong na ni/ /gzugs sogs bud med sogs khyad par/ /nam yang mig gis 'dzin mi 'gyur/ /nang gi</text></item>
<item><p>128b.1</p><section></section><text>yan lag nus pa'i don/ /yod na phyi rol mthong mi 'gyur/ /don 'dzin na ni de las skyes/ /bde ba la sogs myong mi 'gyur/ ! /yul de dang ni de yod las/ /blo ni cig car skye na ni/ /cig car don ni yod pa na/ /bde sdug dag ni rig par 'gyur/ ! /nang gi nyer len shes pa</text></item>
<item><p>128b.2</p><section></section><text>yang / /yod na sdug bsngal la sogs 'byung / /gcig po de ni 'gal ba yi/ /nyer len min par 'dod ce na/ /gang gis rnam par shes pa ni/ /mi shes pa yi nyer len rgyu/ /bdag po nyid du 'gyur yin na/ /de ni 'gal ba dag la'ang mthong / /dper na snang gcig</text></item>
<item><p>128b.3</p><section></section><text>mtshan rgyu dang / /de las gzhan pa'i dbang po dag /gzugs mthong ba dang mi mthun dang / /mthun pa cig car byed pa bzhin/ ! /de phyir bde sogs rang nyid la/ /'phos pa'i don ni snang ba dang / /de myong phyir na 'jig rten 'dogs/ ! /phyi rol don ni dngos su min/ /rang bdag</text></item>
<item><p>128b.4</p><section></section><text>rig byed 'di dag ni/ /don las skyes pa tsam du zad/ /don gyi bdag nyid de dag gi /rang gi bdag gyur des myong yin/ /des na don myong bar bshad de/ /dmigs pa nyid ni der snang ba'o/ ! /'ga' zhig bde sogs phyi rol na/ /gnas nyid dang ni sems med dang / /gzung</text></item>
<item><p>128b.5</p><section></section><text>bar smra ste de yi yang / /cig car gnyis 'dzin mi rigs so/ /sngo sogs rang bzhin bde sogs dang / /gcig phyir cig car 'dzin zhe na/ ! /tha dad snang can sems kyis ni/ /gzung de ci ltar tha mi dad/ /phyi der khyad par yod min yang / /goms pa yi ni khyad par las/ / </text></item>
<item><p>128b.6</p><section></section><text>blo la dga' dang yongs su gdung / /khyad par du ni mi 'gyur ro/ /gal te blo yang bde sogs kyi/ /bdag nyid yin pas mi 'gal na/ /da ni phyi de bde sogs kyi/ /bdag nyid yin zhes ci ltar rtogs/ ! /gal te rigs ni tha dad dag /gzung 'dzin min na skyes bu ni/ /kun gyi</text></item>
<item><p>128b.7</p><section></section><text>'dzin byed mi 'gyur te/ /des na za ba po nyid nyams/ ! /'dis ni rgyu dang 'bras bu bsal / /rgyu dang 'bras bu ma yin te/ /gzung dang 'dzin pa nyid med phyir/ /yod na de ni gzhan la'ang 'gyur/ /de phyir de ni nang nyid dang / ! /myong bya nyid phyir sems</text></item>
<item><p>129a.1</p><section></section><text>yin no/ ! /gang gi rang bzhin myong ma yin/ /de ni de yi myong ma yin/ ! /gal te de rang bzhin min pa/ /myong ba'i blo gnas de rig na/ /mngon sum dran pa'i rnam pa can/ /myong ba ma gtogs 'di blo gang / /de dang de don la brten nas/ / </text></item>
<item><p>129a.2</p><section></section><text>bde dang sdug bsngal sogs myong ba/ /gcig nyid 'byung bar 'gyur mthong gi /bar du gzhan ni ma mthong ngo / ! /lcags gong dang ni me bzhin du/ /'dres pas rnam dbyer med ce na/ ! /de lta yin na dngos kun la/ /tha dad tha dad min bzhag nyams/ ! /tha dad</text></item>
<item><p>129a.3</p><section></section><text>med myong gcig yin na/ /de ltar gang min de tha dad/ /can sgrub 'di sgrub byed min na/ /tha dad sgrub byed 'grub ma yin/ ! /sdug bsngal dkar sogs tha dad snang / /tha dad ma yin blo myong ni/ /tha dad med snang tha dad na/ /tha dad tha dad med rten ci / ! /gcig</text></item>
<item><p>129a.4</p><section></section><text>tshe gsal bas bsgribs na yang / /sems kyi khyad par rgyun dag la/ /tha dad par ni mthong ba'i phyir/ /tha dad rnam gzhag grub pa yin/ ! /rnal 'byor shes pa sngar bshad pa/ /de dag gi de bsgoms byung yin/ /rtog pa'i dra ba rnam bsal bas/ /gsal</text></item>
<item><p>129a.5</p><section></section><text>ba nyid du snang ba yin/ ! /'dod 'jigs mya ngan gyis brlams dang / /rkun po rmi sogs kyis bslad pas / /mdun na gnas pa bzhin du ni/ /yang dag min pa mthong bar 'gyur/ /rnam par rtog dang rjes 'brel ni/ /don gsal snang ba can ma yin/ ! / </text></item>
<item><p>129a.6</p><section></section><text>rmi lam na yang dran pa de/ /de 'dra'i don ldan min par dran/ ! /mi gtsang zad par sa la sogs/ /yang dag min pa'ang bsgoms pa yi/ /stobs kyis sprul pa rtog med dang / /gsal bar snang ba can du mthong / ! /de phyir yang dag yang dag min/ / </text></item>
<item><p>129a.7</p><section></section><text>gang gang shin tu bsgoms gyur pa/ /bsgom pa yongs su rdzogs pa na/ /de gsal mi rtog blo 'bras can/ /de la sngar bshad dngos po bzhin/ /bslu ba med can gang yin de/ /bsgoms byung mngon sum tshad mar 'dod/ bsgoms byung mngon sum tshad mar 'dod/ /lhag ma nye bar</text></item>
<item><p>129b.1</p><section></section><text>bslad pa yin/ ! /shes gang gang la sgra don 'dzin/ /de ni de la rtog pa yin/ /rang gi ngo bo sgra don min/ /de phyir de la kun mngon sum/ ! /mngon sum ltar snang rnam pa bzhi/ /rtog pa'i shes pa rnam gsum dang / /rten bslad</text></item>
<item><p>129b.2</p><section></section><text>pa las byung ba can/ /rtog pa med pa gcig yin no/ /dbang skyes min par grub don du/ /gnyis bshad 'khrul pa mthong phyir ro/ ! /rjes dpag sogs grub brjod pa ni/ /snga ma gnyis nyid bsgrub phyir ro/ ! /brda rten can dang don gzhan la/ / </text></item>
<item><p>129b.3</p><section></section><text>sgro 'dogs rnam par rtog pa dag /mngon sum nyer 'jug can nyid phyir/ /'ga' tshe 'khrul pa'i rgyu yin no/ ! /ji ltar lkog tu gyur don can/ /dran pa la sogs rtog pa 'di/ /brda la bltos pa'i ngang tshul can/ /mngon sum don la 'dzin mi</text></item>
<item><p>129b.4</p><section></section><text>byed/ /de ltar nyams myong dran med par/ /bum pa la sogs pa dag la/ /shes yod min pas de yang ni/ /mngon sum las ni yongs nyams 'gyur/ ! /'dir ni bzhi pa dmigs bsal te/ /der ni nyer gnod las skyes brjod/ /de la rab rib 'ba' zhig</text></item>
<item><p>129b.5</p><section></section><text>ni/ /nyer gnod mtshon par byed pa yin/ ! /de yang yid kyi zhes kha cig /sngo dang zla gnyis la sogs blo'i / /dbang po'ang rgyu yin zhes bya ba'i/ /gzhung 'di dang ni de dag 'gal/ ! /gal te brgyud pas rgyu yin na/ /dbang po'i shes pa'i spyod yul</text></item>
<item><p>129b.6</p><section></section><text>dag /dpyad pa 'di la yid kyi ni/ /skabs su ci ltar 'gyur ba yin/ ! /dbang rten gang yin gal te gang / /dbang po yod med rjes 'jug can/ /de mtshungs gal te 'gyur ldan na/ /de 'di nyid na ci phyir 'gog ! /'dir yang sbrul sogs 'khrul pa</text></item>
<item><p>129b.7</p><section></section><text>bzhin/ /dbang po'i 'gyur ba yod na yang / /ldog 'gyur dbang po'i bslad pa ni/ /log kyang ldog par mi 'gyur zhing / /de bzhin gzhan gyi rgyud la ni/ /brjod pa dag gis 'ga' tshe 'jog /mthong ba dran la ltos 'gyur zhing / /yongs su gsal bar snang mi 'gyur/ </text></item>
<item><p>130a.1</p><section></section><text>gnyid log pa 'am sad pa na/ /gsal bar snang ba can blo gang / /de ni rtog med gnyi gar yang / /de lta min na rtog pa yin/ /de phyir de rtog med na yang / /tshad ma nyid ni bkag pa ste/ /bslu ba'i phyir ro de don du'ang / /mngon sum</text></item>
<item><p>130a.2</p><section></section><text>ltar snang gnyis su bshad/ ! /bya ba sgrub par byed ces te/ /las kun gyi ni sgrub byed dag /thams cad ma yin gang las 'bras/ /gang yin de ni de sgrub byed/ /de la nyams myong tsam du ni/ /'dra ba'i bdag can shes pa ni/ /gang gi las ni</text></item>
<item><p>130a.3</p><section></section><text>so so la/ /rnam 'byed de bdag 'gyur ba yin/ ! /bdag nyid 'gyur min rgyu dag la/ /tha dad yod kyang tha dad kyi/ /las la tha dad med pa 'di/ /tha dad par ni nges byed min/ ! /de phyir 'di bdag tha dad pa/ /gang las 'di 'di'i rtogs pa zhes/ / </text></item>
<item><p>130a.4</p><section></section><text>byed pa yi ni las nges te/ /de yi sgrub byed can du grub/ ! /rnam 'gas shes pa'i rang bzhin ni/ /tha dad par ni byed na yang / /'di ni don dang 'brel byed pa/ ! /don gyi ngo bo las gzhan min/ ! /de phyir gzhal bya rtogs pa yi/ /sgrub byed gzhal</text></item>
<item><p>130a.5</p><section></section><text>bya'i rang bzhin nyid/ /sgrub byed gzhan yin na de ni/ /de las dang 'brel mi 'grub bo/ ! /de yang de yi bdag nyid yin/ /des na 'bras bu don gzhan min/ ! /de yi bdag nyid 'dzin pa de/ /don rtogs pa yi bdag nyid kyi/ /byed pas rang gi</text></item>
<item><p>130a.6</p><section></section><text>las la ni/ /byed dang bcas pa lta bur snang / /bdag nyid byed po min na yang / /de yi dbang gis der bzhag phyir/ /dper na 'bras bu rgyu rnams kyi/ /bdag nyid 'dra bar 'byung ba'i phyir/ /bya ba bdag nyid ma yin yang / /'jig rten rgyu gzugs 'dzin zhes</text></item>
<item><p>130a.7</p><section></section><text>brjod/ ! /de phyir mthong dang dbang 'brel dang / /khyad par gyi ni blo de dag /bya ba la ni chod pa'i phyir/ /tshad ma nyid du mi 'dod do/ /bya ba la ni byed pa rnams/ /thams cad nye bar sbyor na yang / /tha ma'i tha dad byed gang de/ /de yi sgrub byed dam par 'dod/ ! / </text></item>
<item><p>130b.1</p><section></section><text>kun gyi mtshungs rgyu yin pa'i phyir/ /'di 'dra dbang po la yod min/ /de tha dad kyang tha dad med/ /'di 'di zhes bya de gang las/ /'dis ni lhag ma bshad pa yin/ ! /de dngos med na khyad par gyi/ /blo yang tha dad med 'gyur te/ /blo gzhan dag</text></item>
<item><p>130b.2</p><section></section><text>kyang de bzhin no/ ! /bya ba dang ni sgrub byed gnyis/ /yul tha dad pa'ang mi 'dod do/ /don gcig yin na gnyis don med/ /rim bzhin 'byung ba med par 'gyur/ /blo ni cig car 'byung 'gyur na/ /bsgrub bya sgrub byed med par 'gyur/ /de rnam gzhag la brten </text></item>
<item><p>130b.3</p><section></section><text>nas ni/ /cha dag bsgrub bya sgrub byed gzhag ! /bdag nyid kun gyis 'brel na yang / /chos 'ga' zhig ni rtogs 'gyur ba'i/ /nges pa der ni mi 'gyur te/ /'brel pa bye brag med phyir ro/ ! /de tha dad med kyang gang las/ /tha dad de 'di'i tshad ma nyid/ / </text></item>
<item><p>130b.4</p><section></section><text>'dus byas las ni min de'i dngos/ /med na de yang gzhag med phyir/ ! /gal te bya byed gcig yin par/ /'gal lo zhe na mi bden te/ /chos tha dad pa khas len phyir/ /dngos su tha dad med par 'dod/ /bya ba byed pa'i tha snyad dag /thams cad de ltar rnam par gnas/ / </text></item>
<item><p>130b.5</p><section></section><text>tha dad 'dod pa'i dngos rnams la / /sgro 'dogs pas ni 'jug phyir ro/ /don rig gang yin so sor rig /mngon sum gang yin 'di nyid do/ /de ni gang gis don rig yin/ /de 'dra las yin 'khrul par 'gyur/ ! /'on te 'di myong de gang las/ /'di ni de nyid rnam dpyod</text></item>
<item><p>130b.6</p><section></section><text>yin/ /rdul phran de dag gang gis na/ /rags par snang ba de 'drar byed/ /de phyir de ni don dngos min/ ! /yin yang 'khrul pa can yin pas/ /de myong ba yi ngo bo nyid/ /sgrub par byed par nus ma yin/ /de 'dra ba dang de las byung / /gal te myong ba'i mtshan nyid yin/ / </text></item>
<item><p>130b.7</p><section></section><text>don mtshungs can gyi rnam par shes/ /mtshungs pa de ma thag myong 'gyur/ ! /'di mthong 'di thos zhes bya bar/ /gang la blo ni nges pa de/ /des myong yin na gang gis de/ /de yi sgrub byed yin 'dod pa/ /snang dang mthong ba de dag gi /nye ba de nyid dpyad bya yin/ /de dag</text></item>
<item><p>131a.1</p><section></section><text>'brel pa la brten nas/ /lta ba po yi nges de yin/ ! /de yi myong de bdag nyid de/ /de yang gzhan 'ga' zhig gi min/ /mngon sum so so rig bya yin / /de yi de ni bdag nyid yin/ ! /des na nyams myong bya gzhan med/ /de la'ang</text></item>
<item><p>131a.2</p><section></section><text>myong ba gzhan yod min/ /der yang brtsad pa mtshungs phyir te/ /de ni rang nyid gsal ba yin/ /de yi dngos de sngo sogs phyir/ /rang bzhin nyams su myong ba'ang de/ /rang gi ngo bo myong gyur kyang / /sngo sogs myong bar snang ba yin/ ! /ji ltar de</text></item>
<item><p>131a.3</p><section></section><text>yi bdag nyid phyir/ /gsal byed rab tu gsal ba na/ /rang gi ngo bo gsal byed 'dod/ /de ltar blo bdag rig can yin/ /de yi rig bya don gzhan na/ /tshor bya tshor byed 'thad par dka'/ ! /rig bya rig byed rnam pa med/ /skra sogs shes pa'i</text></item>
<item><p>131a.4</p><section></section><text>tha dad bzhin/ /gang tshe gzung 'dzin rnam phye ba'i/ /mtshan nyid rnam par bslad pa can/ /ji ltar 'khrul pas mthong gyur pa / /de ltar 'di rnam gzhag byas pa/ /de tshe gzung dang 'dzin pa yi/ /mtshan nyid la ni brtsad bya min/ ! /des na gzhan rig med</text></item>
<item><p>131a.5</p><section></section><text>pa'i phyir/ /rang gi 'bras bu yin par 'dod/ ! /gal te phyi rol myong gyur na/ /nyes pa ci yod ci yang med/ /phyi rol don ni myong gyur pa/ /'di nyid kyis ni ci brjod 'gyur/ /gal te blo ni de rnam can/ /rnam pa rjes zhugs can de yod/ /de ni phyi 'am gzhan las</text></item>
<item><p>131a.6</p><section></section><text>zhes / /'di ni dpyad par rigs pa yin/ ! /mthong ba'i khyad par dang bral ba/ /mi 'dzin de 'dzin na 'dzin phyir/ /sngon por snang ba mthong ba yin/ /phyi rol yan gar don yod min/ ! /'dir 'ga' zhig ni 'ga' zhig gi /bag chags rab tu sad byed pa/ /de</text></item>
<item><p>131a.7</p><section></section><text>phyir blo ni rnam nges kyi/ /phyi rol don ltos ma yin no/ /de phyir gcig la tshul gnyis yod/ /gang phyir de ltar myong ba dang / /dran pas 'di yi rnam pa gnyis/ /myong ba nyid ni 'bras bu yin/ ! /gang tshe rnam rig rgyu yi yul/ /gzhan 'dod pa'am mi</text></item>
<item><p>131b.1</p><section></section><text>'dod pa / /de yi dngos por ma grub pa/ /de ni de ltar myong ba yin/ ! /gang tshe shes cha don du ni/ /gzhag phyir shes pa yul bcas pa/ /de tshe bdag nyid nyams myong gang / /de nyid don du rnam par nges/ ! /gal te 'di bdag 'dod rnam dang / /rnam pa gzhan du myong</text></item>
<item><p>131b.2</p><section></section><text>gyur na/ /'dod pa'am mi 'dod pa des kyang / /don rig par ni 'gyur ba min / /phyi rol don ni yod na yang / /ji ltar nyams su myong nyid de/ /shes pa'i bdag nyid rang ngo bos/ /ma yin du ma'i bdag skyon phyir/ /khas blangs na yang gnyis po dag /tha dad par ni myong</text></item>
<item><p>131b.3</p><section></section><text>mi 'gyur/ ! /ma mthong bsgribs phyir min zhe na/ /don gyi dbang gis rtogs mi 'gyur/ /du ma'i bdag nyid dngos de la/ /gcig gi bdag tu mthong byed pa/ /ma mthong ba de ci ltar na/ /don mthong byed par 'gyur ba yin/ ! /gal te 'dod dang mi 'dod par/ /snang ba rtog yin don blo min/ / </text></item>
<item><p>131b.4</p><section></section><text>de la'ang 'chi ltas la sogs par/ /mtshams sbyor med sems mthong ba yin/ ! /de phyir phyi rol gzhal bya la'ang / /rang nyid nyams myong 'bras yin rigs/ /gang phyir ji ltar 'di rang bzhin/ /de ltar don ni rnam par nges/ ! /de'i tshe don snang 'di nyid ni/ /tshad yin yod du zin kyang ni/ /don gzhan</text></item>
<item><p>131b.5</p><section></section><text>min phyir phyi rol la/ /'dzin bdag ltos par bya ba min / ! /gang phyir ji ltar don bdag de/ /shes la gnas pa de lta bur/ /'di ni de ltar gnas so zhes/ /nges byed bdag nyid rig pa yin/ /de phyir 'di nyid don rig 'dod/ /'di ltar don bdag snang ma yin/ /de yi sgrub byed blo la ni/ /gnas don de yi</text></item>
<item><p>131b.6</p><section></section><text>bya ba de/ /gang phyir ji ltar don de ni/ /gnas pa de ltar de rab gsal/ ! /don 'jog de yi bdag nyid phyir/ /rang rig yin yang don rig 'dod/ /de phyir yul tha dad pa'ang min/ /rang gi ngo bo dpyod pa na/ /rang rig 'bras bu yin par bshad/ /don rig de bdag nyid phyir ro/ ! /de dang</text></item>
<item><p>131b.7</p><section></section><text>'dra ba'am gzhan 'dra'ang rung / /shes pa de ltar snang ba yin / /rgyu ni don yang yin pas na/ /don ni gzhal bya nyid du 'dod/ ! /ji ltar rnam pa 'ga' zhig ltar/ /don dngos med par snang can de/ /ji ltar don 'dzin zhe na bden/ /de 'dra ngas kyang mi shes so/ </text></item>
<item><p>132a.1</p><section></section><text>blo bdag rnam par dbyer med kyang / /mthong ba phyin ci log rnams kyis/ /gzung dang 'dzin pa myong ba dag /tha dad ldan bzhin rtogs par 'gyur/ ! /dper na dbang po sngags sogs kyis/ /bslad pa rnams la 'jim dum sogs/ / </text></item>
<item><p>132a.2</p><section></section><text>de yi gzugs dang bral ba yang / /rnam pa gzhan du snang bzhin na / /de dag ma bslad mig can gyis/ /de ltar mthong ba med phyir ro/ /dper na thag ring mya ngam na/ /chung ngu chen por snang ba bzhin/ /gzung ba 'dzin pa rig pa dag /yod pa min</text></item>
<item><p>132a.3</p><section></section><text>yang gzhal bya dang / /'jal byed 'bras bur gnas pa 'di/ /ji ltar rjes su snang bzhin byas/ ! /de lta min na sna tshogs kyi/ /ngo bor snang can dngos gcig la/ /rnam pa ji ltar bden 'gyur te/ /gcig pa nyid de nyams phyir ro/ /gzhan la gzhan nyid</text></item>
<item><p>132a.4</p><section></section><text>nyams phyir ro/ ! /rang bzhin mthong med phyir gcig min/ /blo dngos tha dad med mthong phyir/ /tha dad med par nges par 'gyur/ /gang gis dngos po rnam dpyad na/ /de nyid du na de dngos med/ /gang gi phyir na de dag la/ /gcig dang du ma'i rang bzhin med/ / </text></item>
<item><p>132a.5</p><section></section><text>chos mthun pa nyid mthong ba las/ /de bdag min la de bdag tu/ /zhen pas 'jig rten pa dag gi /'khrul skye 'di la de med de/ /'gro ba 'di la de bdag nyid/ /gcig kyang mthong ba med phyir ro/ /nang gi bslad pa las byung gang / /de ni nyes pa las byung bas/ /rang</text></item>
<item><p>132a.6</p><section></section><text>bzhin gyis ni phyin log tu/ /snang ba can 'di'ang yod pa yin/ /chos mthun mthong sogs can nyid la/ /ltos med rab rib la sogs bzhin/ /de la blo ni yongs gcod pa/ /'dzin pa'i rnam par 'dod pa de/ /de yi bdag nyid phyir bdag rig /de phyir de yi sgrub byed yin/ ! / </text></item>
<item><p>132a.7</p><section></section><text>dper na 'dod chags sogs myong bzhin/ /rang bdag yul du bzhag pa na/ /gzhal bya 'jal byed 'bras gnas pa/ /'di ni kun la sbyar bar bya/ /de la'ang nyams myong bdag nyid phyir/ /de dag rang bdag myong bar rung / /de ltar rung nyid de chad bdag /gzhal bya</text></item>
<item><p>132b.1</p><section></section><text>rang rig 'bras bu yin/ /bdag la 'dzin pa'i rnam pa zhes/ /yongs su gcod pa'i bdag nyid de/ /rung nyid ces bya tshad ma dang / /rang rig ces ni rab tu bshad/ /yul rnams las ni byung ba yi/ /rnam par shes pa thams cad dag /de las gzhan rgyu yin</text></item>
<item><p>132b.2</p><section></section><text>na yang / /rnam 'gas yul gyi rnam par 'gyur/ /dper na zas dang dus la sogs/ /bu skye ba yi rgyu yin yang / /de ni pha ma gcig gi gzugs/ /'dzin 'gyur gzhan 'ga'i ma yin bzhin/ /de las gzhan dang yul dag ni/ /de rgyu nyid du mtshungs na</text></item>
<item><p>132b.3</p><section></section><text>yang / /de chas yul nyid yin 'dod de/ /de med par ni der mi 'gyur/ ! /don dang ldan pa'i sems la ni/ /don rnams med par dogs na yang / /'das pa'i don ni 'dzin pa la/ /tshul gnyis rang rig grub pa yin/ ! /sngo sogs tha dad can snang phyir/ / </text></item>
<item><p>132b.4</p><section></section><text>de ldan min rigs don ma yin/ /rigs de'ang mi rtag mi 'gyur zhing / /rtag na'ang ji ltar skyed byed yin/ ! /ming sogs sngar ni bkag zin to/ /tshul 'di don ldan ma yin te/ /'dod pa tsam dang rjes 'brel phyir/ /don gyi nus pa grub ma yin/ /rnam pa</text></item>
<item><p>132b.5</p><section></section><text>'di 'dra'i shes pa ni/ /dran yin de yang myong las byung / /de yang don rnam stong na de/ /de ni ci ltar de ldan 'gyur/ ! /de tshe med phyir don las min/ /de ltar myong la'ang der 'gyur ro/ /rnam pa de ni don gyi min/ /gsal ba'i rnam pas dben phyir ro/ / </text></item>
<item><p>132b.6</p><section></section><text>rnam pa de ni tha dad na/ /gzhan gyis de bzhin rtogs pa 'gyur/ ! /bdag la rtag tu 'brel yin na/ /brjod kyang rtogs par mi 'gyur ro/ ! /re re dag dang 'brel na ni/ /mtshams sbyor bar ni mi 'gyur ro/ /don gcig mngon zhen bdag nyid can/ / </text></item>
<item><p>132b.7</p><section></section><text>'chad po nyan po'i sems dag gi /gal te 'dra las de gcig par/ /tha snyad yod na der snang min/ /tha dad bdag nyid ji ltar gzung / /de tshe blo don med can 'gyur/ /nyams myong rnam shes de yang ni/ /cha gnyis la ni brten gyur pa/ /rnam pa gcig</text></item>
<item><p>133a.1</p><section></section><text>gis khyad par can/ /de shes pa yis dmigs par 'gyur/ ! /gzhan du de rnam can min na/ /ci ltar shes la gnas par 'gyur/ ! /'di ltar phyi ma phyi ma yi/ /shes pa rnam gcig lhag pa nyid/ /don gyi ngo bos rnam gnyis dang / / </text></item>
<item><p>133a.2</p><section></section><text>bdag gi rnam pa 'ga' zhig tu/ /gnyis pa de ni gsum pa yi/ /shes pa yis ni rtogs par 'gyur/ ! /don 'bras nyid kyis shes dran na/ /don dran phyir na 'khrul pa yis/ /gal te sre na snang ba dang / /yid byed la yang der 'gyur ro/ /de bzhin 'bras bu</text></item>
<item><p>133a.3</p><section></section><text>thams cad kyang / /rgyu dang lhan cig 'dzin par 'gyur/ /de phyir rdza mkhan la sogs pa/ /med par bum pa dran mi 'gyur/ ! /khyad par gang las shes pa ni/ /don dang 'dre ba bsten pa de/ /'dra ba las gzhan cir 'gyur te/ /mtshe ma sogs la mthong phyir ro/ ! / </text></item>
<item><p>133a.4</p><section></section><text>dang po'i rang bzhin gnyis min na/ /gnyis pa'i rang bzhin gcig la ni/ /rnam gnas nges par 'dzin pa yi/ /sems kyis 'byed par 'gyur ma yin/ ! /de phyir sngo sogs ngo bo ru/ /mdun na gnas par 'gyur ba'i blo/ /don sre ba dang 'brel pa can/ blo</text></item>
<item><p>133a.5</p><section></section><text>gnyis pas ni dmigs par 'gyur/ ! /gzhan du dang po gcig po nyid/ /don las byung phyir 'brel 'gyur gyi/ /snga ma'i don dang 'brel mthong med/ /shes pa phyi ma phyi ma min/ ! /nges par blo dang lhan cig tu/ /cig car du ni myong 'gyur ba'i / /yul ni</text></item>
<item><p>133a.6</p><section></section><text>de las gzhan nyid du/ /rnam gang gis na 'grub par 'gyur/ /rnam shes 'khrul pas zla ba gnyis/ /med par tha dad mthong ba bzhin/ /sngo ser tha dad dag la ni/ /myong ba'i nges pa yod ma yin/ ! /myong ba med par don 'ga' 'am/ /don med pa yi </text></item>
<item><p>133a.7</p><section></section><text>myong ba yang / /myong bar 'gyur ba ma mthong ba/ /des na de dag tha dad min/ ! /de phyir shes dus snang ba yi/ /don ni shes las gzhan min pa/ /bzlog par rab tu dka' ba nyid/ ! /rgyu gzhan dag ni yod na yang / /dbang po'i blo rnams med pa'i phyir/ /tha dad rgyu</text></item>
<item><p>133b.1</p><section></section><text>ni rjes dpog 'gyur/ /gal te mtshungs pa de ma thag /rkyen las nges par mi smra na'o/ /sa bon las ni myug skye dang / /du ba las me grub pa zhes/ /de 'dra phyi rol don rten can/ /byed po shes byed gnas pa gang / ! /de yang gal te de'i ngo bor/ /snang ba de ltar</text></item>
<item><p>133b.2</p><section></section><text>nges 'brel ba'i/ /blo la brten nas rtog byed na/ /'gal ba dag ni ci zhig yod/ ! /du ba mes bskyed 'gyur ba min/ /de phyir 'bras las rgyu rtogs min/ /de rgyu dag ni yin na yang / /gang las nges par rtogs par 'gyur/ ! /de la'ang du bar snang ba'i blos/ / </text></item>
<item><p>133b.3</p><section></section><text>bag chags gsal bar sad pa can/ /mer snang ba yi blo nyid ni/ /rtogs 'gyur me nyid ma yin no/ ! /sems rgyud der rung bag chags kyi/ /snying po can nyid du bar ni/ /snang ba'i blo dag gsal byed pa/ /des na me las du ba yin/ /mkhas pa rnams la</text></item>
<item><p>133b.4</p><section></section><text>brjod 'di yod/ /phyi rol la ni brten nas su/ /tshul gnyis brjod yin de yang ni/ /lhan cig myong ba'i nges pas 'grub / ! /dbang po'i khyad par gyis gsal dang / /mi gsal 'dren ma la sogs pa/ /snang ba tha dad 'dzin pa yi/ /shes pa don</text></item>
<item><p>133b.5</p><section></section><text>gcig la dmigs so/ ! /de don la der snang min na/ /don gyi rang bzhin gcig pa'i phyir/ /de yi don can yid kun ni/ /rang bzhin gcig pa nyid du 'gyur/ ! /don la brten nas 'byung 'gyur zhing / /de yi ngo bo'i rjes byed pa/ /de ni gzhan 'ga' zhig</text></item>
<item><p>133b.6</p><section></section><text>las kyang / /cha 'ga' yis ni tha dad 'gyur/ /'di ltar pha la brten nas bu / /pha de yi ni gzugs yin yang / /'ga' zhig las ni cha 'ga' yis/ /tha dad par ni dmigs pa yin/ ! /mar me la sogs dkyil 'khor ni/ /rma bya'i mdongs kyi rnam pa</text></item>
<item><p>133b.7</p><section></section><text>can/ /sngo dang dmar dang mdangs gsal bar/ /mig mi gsal bas mthong bar 'gyur/ ! /de de phyi rol dngos yin na/ /dbang po gsal la ci nus med/ ! /yang dag mthong na de mthong ba/ /dbang po nyams pa'ang ji ltar yin/ /rab rib kyis sbyangs gsal ba'i mig/ </text></item>
<item><p>134a.1</p><section></section><text>dbang po las 'das mthong de la / /gzhan gyi mthong ba'i don de yang / /ji lta bur na gsal ma yin/ ! /snang dbang yid la byed pa las/ /gzhan ni gcig gi nus rtogs pa/ /des na gzhan ni rgyu ma yin/ /rgyu min yul yang ji ltar yin/ ! /gal te</text></item>
<item><p>134a.2</p><section></section><text>de nyid blo rgyu yin/ /ji ltar mar me la ltos 'gyur/ ! /mar me tsam gyis yod pa'i phyir/ /gnyis ka dag kyang rgyu ma yin/ /nye ring la sogs khyad par gyis / /gsal dang mi gsal mi rung ngo / ! /gal te snang khyad las der 'gyur/ /de ni chod dang ma chod dag /mthong ngam mi</text></item>
<item><p>134a.3</p><section></section><text>mthong mtshungs par 'gyur/ ! /gal te snang ba mi gsal bas/ /de cha phra mo 'ga' zhig ni/ /ma mthong de phyir tha dad na/ /phyi rol don gcig mthong ba dang / /mi mthong tha dad gang las yin/ /phra rdul du ma tha dad mthong / /mi mthong tha dad gang las yin/ ! /gal te snang</text></item>
<item><p>134a.4</p><section></section><text>ba gsal mi gsal / /khyad par gyis blo tha dad na/ /gzhan tha dad pas tha dad med/ /gang las tha dad par snang 'gyur/ /snang ba de yang cis mi gsal/ /sgrib phyir de 'dir cis ma yin/ /srab phyir snang ba'ang de lta nyid/ /gzhan du srab min yod pa nyid/ /shin tu nye</text></item>
<item><p>134a.5</p><section></section><text>la snang ba ni/ /cher gsal de yang snang bar 'gyur/ ! /gal te der yang mthong med la/ /brten nas gzugs gzhan 'byung 'gyur na/ /de dag rnams ni phan tshun du/ /bsgrib 'gyur de phyir snang ba ni/ /sgrib byed de la gcig snang 'gyur/ /de ma bsgribs na cig car ni/ /gsal</text></item>
<item><p>134a.6</p><section></section><text>dang mi gsal rang bzhin dag /mthong 'gyur mthong med kyis gcig bsgribs/ /gang gis don dang don min med/ /de la ma mthong bas ci byed/ /de phyir don brten skyes gyur pa'i/ /myong ba ji lta'i rgyu bzhin du/ /rnam pa tha dad 'dzin byed de/ /lhag ma blo ngan lugs ngan yin/ ! / </text></item>
<item><p>134a.7</p><section></section><text>shes pa sgra dang mar me rnams/ /mngon sum dang ni cig shos kyi/ /skyed byed nyid kyis snga ma yi/ /skad cig rnams ni zhig pa'i phyir/ /gang gis shes la med gsal 'gyur/ /phan 'dogs byed pa ma yin gzhan/ /gsal na don kun gsal bar 'gyur/ /gal te</text></item>
<item><p>134b.1</p><section></section><text>de rgyu las nges na/ /shes la rtog pa 'di yang med/ /nges byas shes la de med kyang / /don du snang ba nyid kyi phyir/ /de gsal ba zhes brjod pa yin/ /lhan cig skyes pa'i don gzhan ni/ /phan 'dogs min phyir rnam mi byed/ /shes la rang gi rnam pa yis / /rnam 'byed </text></item>
<item><p>134b.2</p><section></section><text>min gsal ji ltar 'gyur/ ! /brtan gang rdo rje rdo sogs kyi/ /don yang gzhan la ltos med phyir/ /'gro ba kun gyi shes pa ni/ /cig car rang nyid skyed par 'gyur/ ! /lhan cig byed pas phan 'dogs phyir/ /'di yi de dag rim 'byung na/ /skad cig so sor gzhan yin brjod/ / </text></item>
<item><p>134b.3</p><section></section><text>'dir yang skyon ni sngar bzhin no/ /de bdag nyid kyis myong ba la/ /brtsad pa 'ga' yang yod ma yin/ ! /de don rang bzhin nyid ma grub/ /de yang yang dag dran las grub/ /rang spyod yul gyis phye med cing / /tha dad par myong med de la/ /'di ni 'di lta 'am 'di ltar ni/ /min zhes</text></item>
<item><p>134b.4</p><section></section><text>tha dad 'di med 'gyur/ /nyams su myong ba tsam gyis ni/ /tha dad 'ga' zhig rnam 'byed min/ /tha dad gsal ba med pa la/ /rnam 'byed blo med tshe sogs bzhin/ ! /tshul gnyis sgrub par byed pas kyang / /rang rig phal cher grub pa yin/ /rang gi ngo bor gyur snang ba/ /de tsho</text></item>
<item><p>134b.5</p><section></section><text>myong bar grub phyir ro/ ! /de dngos can gyi blo yis ni/ /shes 'gags ji ltar myong ba yin/ ! /des rang ngo bo'ang myong med phyir/ /nyams myong ma lus ldog par 'gyur/ /don du snang ba dang ldan shes/ /de ni phyi rol mngon phyogs snang / /blo la 'dzin par byed pa'i blo/ / </text></item>
<item><p>134b.6</p><section></section><text>rtag tu bdag la nang mngon phyogs/ /yul gang gi ni snang ba gang / /des de myong min zhes pa'ang 'thob/ /gal te de dang 'dra ba las/ /myong gzhan ci yod ces 'dod na/ /'dra ba thams cad phan tshun du/ /myong ba nyid ni thob par 'gyur/ ! /gal te blo 'dra de myong na/ /da ni 'dra las</text></item>
<item><p>134b.7</p><section></section><text>myong ma yin/ /de yi myong de rang nyid de/ /de ni 'dra ba'i rgyu can min/ ! /bya ba las kyi rnam gzhag gi /'di ni 'jig rten na rgyur 'gyur/ /rang gi ngo bo'i rang bzhin de'i / /myong ba sgro 'dogs 'khrul pa las/ /sngo sogs myong bar grags yin gyi/ /gzhan gyi bdag nyid</text></item>
<item><p>135a.1</p><section></section><text>myong las min / ! /blo ni sngo sogs dngos yin na/ / phyi rol don la tshad ma gang / /blo ni sngo sogs dngos min na/ /de ni ji ltar don myong yin/ ! /gang tshe myong ba'i bdag nyid ni/ /'dra ba'i rgyu can ma yin na/ /'di de rang nyid grub pas na/ / </text></item>
<item><p>135a.2</p><section></section><text>don gyis ci zhig nye bar sgrub/ /bdag nyid kun gyis 'dra na ni/ /shes pa shes pa nyid min 'gyur/ /cha 'ga' zhig gis mtshungs na ni/ /thams cad thams cad kyis myong 'gyur/ /ji ltar sngo sogs ngo bo'i phyir/ /sngo sogs nyams su myong bar 'dod/ /de bzhin</text></item>
<item><p>135a.3</p><section></section><text>nyams myong ngo bo'i phyir/ /de yang nyams su myong bar 'gyur/ /nyams myong nyams su myong ngo zhes/ /don bzhin du ni nges min pa/ /de phyir nyes pa med ce na/ /don la'ang de ni rtag tu med/ /yong ba nyid kyi rgyu yod na/ /myong la med pa'ang ci yi phyir/ ! /gzhan yang</text></item>
<item><p>135a.4</p><section></section><text>dkar sogs mthong ba na/ /dkar sogs mngon par gsal ba yi/ /rang bzhin rig pa gsal ba ni/ /skyes pa'i snang ba 'di gang yin/ /de ci dkar sogs mngon gsal las/ /gzhan dngos 'on te bdag gyur yin/ ! /gzhan dngos yin na gsal ba ni/ /gsal min ci</text></item>
<item><p>135a.5</p><section></section><text>ltar dkar gsal 'gyur/ ! /shes pa gsal yin de gsal min/ /'gro ba ma lus gsal ma yin/ /gsal ba gsal gzhan gyis gsal na'ang / /thug pa med par thal 'gyur phyir/ /mthong dang 'brel pa shes med pa/ /ci ltar de yis khyad par 'gyur/ ! /gang</text></item>
<item><p>135a.6</p><section></section><text>phyir gnyis las gcig rtogs tshe/ /gnyis pa mthong ba yod ma yin/ /gnyis dag 'brel par mthong ba na/ /mthong zhes bya bar nges par 'gyur/ /gang gis mthong ba 'dra ba ni/ /sems gzhan gyis ni mthong gyur pa/ /de la mthong zhes brjod ce na/ /'di 'dra bas na</text></item>
<item><p>135a.7</p><section></section><text>rang rig grub/ /ci ste rang dngos mi rig na/ /ci ltar gzhan gyi ngo bo rig /'dra ba las ni myong zhes pa'ang / /sngar nyid rnam par gsal ba yin/ /mthong ba dag ni 'drar 'dzin na/ /don ni sngar mthong yod min pas/ /ci ltar de ni mthong ba dang / /'dra ba yin par </text></item>
<item><p>135b.1</p><section></section><text>des nges 'gyur/ /'dra ba nyid kyang mi 'dod pa/ /gang yin de la gnyis mthong med/ /de tshe don dang shes pa zhes/ /de dag smos su ga la yod/ ! /ci ste rab dngos 'o na de/ /rang nyid rab tu gsal bar 'gyur/ ! /gang phyir de mi gsal na ni/ /don mi gsal ba nyid</text></item>
<item><p>135b.2</p><section></section><text>du 'gyur/ /bdag rig min pa'i phyogs dag la/ /don kun mthong med 'di yis ni/ /blo ni mngon sum min smra ba/ /gang yin de la'ang lan btab bo/ ! /rten dmigs goms pa'i khyad par las/ /tha dad par ni 'jug pa can/ /bde sdug 'dod pa la sogs pa'i/ /khyad</text></item>
<item><p>135b.3</p><section></section><text>par mngon sum de dag ni/ /blo nyid de las tha dad gzhan/ /de shes gang yin cung zad kyang / /rtogs med gzhan gyis rig yin na/ /gzhan gyis kyang ni de spyod 'gyur/ /gal te des bskyed pa dang der/ /snang ba'i blo rig gzhan min na/ /dmigs par byed pa gzhan la</text></item>
<item><p>135b.4</p><section></section><text>yang / /gnyis 'di gdon mi za bar yod/ /ci ste de las skyes min zhing / /der snang can yang ma yin na/ /blo de yul med can du 'gyur/ /de ma bzung na spyi dag kyang / /mi 'dzin de ni cung zad kyang / /dngos min zhes kyang sngar bshad do/ ! /de phyir don snang ba de ni/ / </text></item>
<item><p>135b.5</p><section></section><text>blo de las gzhan min des na/ /mngon sum dang ni bdag rig grub/ ! /gal te de la 'dzin byed kyang / /mngon sum nyid ni min zhe na/ /don mtshungs tha dad de gang las/ ! /ma mthong don gcig ldan sogs kyis/ /gal te myong ba des yin na/ /gzhan ni rnam</text></item>
<item><p>135b.6</p><section></section><text>kun 'dzin mi 'gyur/ /myong ba'i dbye ba'ang gsal zin to/ ! /gang dag rnal 'byor mngon sum gyis / /gzhan gyi bde ba la sogs pa/ /myong la nyams myong mtshungs pas na/ /de yang de bzhin gdung bar 'gyur/ ! /gal te yul dbang 'dus med pas/ /de las</text></item>
<item><p>135b.7</p><section></section><text>byung ba'i sdug bsngal ni/ /de dag la ni skye min na/ /sdug bsngal skyes par gyur nyid ni/ /sdug bsngal myong min 'on kyang ni/ /sdug bsngal shes pa skyes pa yin/ ! /sdug bsngal la sogs myong min par/ /gdung dang phan 'dogs rgyu ma yin/ /gang tshe rang nyid</text></item>
<item><p>136a.1</p><section></section><text>sdug bsngal gyi/ /rang gi ngo bor snang ba ni/ /gdung yin de dmigs shes min pa/ /de tshe de ltar thal mi 'gyur/ ! /des na shes pa thams cad kyi/ /dmigs myong dag ni tha dad yin/ /don dang 'dra ba dmigs pa</text></item>
<item><p>136a.2</p><section></section><text>ste/ /rang nyid gsal ba bdag myong yin/ ! /gzhan yang mngon sum med pas na/ /blo ni rtags las rtogs par 'gyur/ ! /de yang dbang po don nam blo/ /yang na yid byed snga mar 'gyur/ /rgyu 'bras tshogs pa 'di dag las/ /'brel</text></item>
<item><p>136a.3</p><section></section><text>pa can gzhan yod min te/ /nus pa mthong ba med phyir ro/ ! /de la 'khrul phyir dbang po min/ /don yang de bzhin blo yid byed/ /shes yin de yang ma grub nyid/ /ma grub pa ni rtags nyid min/ ! /gal te don gsal rtags yin par/ / </text></item>
<item><p>136a.4</p><section></section><text>'dod na de nyid shes min nam/ /'dis ni gsal gyur don gsal te/ /gsal ba nyams su myong min na/ /de yis gsal 'gyur mi nges phyir/ /'on te gsal te don nyid kyi / /khyad par 'ga' zhig yin 'dod na/ /skye ba dang ni 'jig med pa'i/ / </text></item>
<item><p>136a.5</p><section></section><text>don la khyad par 'ga' yang med/ /de 'dod na yang shes so sor/ /skad cig 'jig par thal bar 'gyur/ ! /de'ang shes pa'am shes ma gyur/ /gal te shes pa rtags yin na/ /shes par yongs su bcad med par/ /des shes zhes</text></item>
<item><p>136a.6</p><section></section><text>bya de gang las/ ! /shes gyur nyid du bcad med kyang / /de ni ci ltar go byed yin/ ! /mthong ba mthong gyur min gzhan gyis / /mthong gyur 'gar yang mthong 'gyur med/ /khyad par de gzhan mthong ba la'ang / /yod phyir rang blo rtogs par 'gyur/ / </text></item>
<item><p>136a.7</p><section></section><text>de phyir rang chos ltos med can/ /don chos yan gar ba las ni/ /blo ni rjes su dpog ma yin/ ! /blo rtags mngon sum gang yin pa/ /rang chos rang blo las gzhan ci/ /rgyu mtshungs pa las skyes pa de/ /blo las tha dad gang las yin/ /gzhan</text></item>
<item><p>136b.1</p><section></section><text>skyes de yang 'khrul pa can/ ! /gzugs sogs yul ni lnga po dang / /dbang po dang ni dmigs pa dag /ma gtogs de yi 'bras bu gzhan/ /nye bar mtshon pa ma yin no/ ! /de la gnyis ni dbang po 'das/ /don lnga dag la gzugs mthong</text></item>
<item><p>136b.2</p><section></section><text>las/ /skyes pa gzhan du srid bral ba/ /gang yin gcig kyang rtogs pa med/ /de ltar shes med gang yin te / /rtags zhes bya ba bab chol yin/ /rtags yod na yang de dang ni/ /lhan cig 'brel pa mthong med par/ /ci ltar rtogs 'gyur</text></item>
<item><p>136b.3</p><section></section><text>rtags dag ni/ /ma mthong ba yi gsal byed min/ ! /rtags de nyid las sngar de ni/ /grub pa nyid du brjod na ni/ /de la yang ni dpe gzhan zhig /bsgrub bya yin phyir thug med 'gyur/ ! /de phyir blo las don grub kyi/ /don las ji ltar yang de min/ / </text></item>
<item><p>136b.4</p><section></section><text>de ma grub par don rang nyid/ /rab tu grub pa med phyir ro/ ! /mngon sum blo dang de las ni/ /brjod dang g.yo 'gul sogs mthong nas/ /gzhan sems rjes dpag mi 'gyur te/ /bdag la 'brel pa mthong med phyir/ ! /yid kyi blo la don gyi rtags/ / </text></item>
<item><p>136b.5</p><section></section><text>rab tu grub pa yod min phyir/ ! /khyod kyi blo ni blo gzhan gyis/ /ci ltar rab tu gsal bar 'gyur/ /gsal min bdag tu mtshungs pa'i phyir/ /gsal bya gsal byed gang las yin/ ! /yul ni ci ltar gsal ba yin/ /gsal la ngo bo 'pho phyir ro/ / </text></item>
<item><p>136b.6</p><section></section><text>gsal de'ang de yi ngo bo nyid/ /rang nyid rab tu gsal ba yin/ ! /de ltar blo la blo 'dod na/ /blo ni rang nyid rig par grub/ /de lta min na yul yang ni/ /blo dang lhan cig chos mtshungs nyid/ ! /de'i phyir nged kyi blo rang nyid/ /gsal ba'i ngo bos rab</text></item>
<item><p>136b.7</p><section></section><text>gsal zhing / /gzhan der ngo bo 'pho ba yis/ /gsal ba na ni rab gsal nyid/ ! /'dra ba yin yang de yis ni/ /blo gzhan rab tu gsal mi 'dod/ /rang nyid rab tu gsal phyir don/ /de yi ngo bos rab gsal yin/ ! /dper sgron gnyis bzhin mar</text></item>
<item><p>137a.1</p><section></section><text>me dang / /bum pa dag kyang der brten nas/ /gsal bya gsal byed ngo bo yis/ /tha snyad rab tu rgyas par byed/ ! /yul dang dbang po tsam gyis ni/ /mthong zhes bya bar nges ma yin/ /des na gang las 'dir 'gyur ba/ /gzhan de'ang</text></item>
<item><p>137a.2</p><section></section><text>mthong bar gdon mi za/ ! /dran pa las kyang bdag rig grub / /shes pa gzhan gyis rig na ni/ ! /ring sogs 'dzin par mi 'gyur te/ /yun ring gnas pa med phyir ro/ /gnas na go rims med pas na/ /blo la cig car snang ba'i phyir/ /yi ge rim med ring mi</text></item>
<item><p>137a.3</p><section></section><text>'gyur/ /phan tshun 'dre ba med pa yi/ /yig cha rim ldan ci ltar na/ /rim med pa ni skyed par byed/ ! /snga ma mtha' yi bar gnas na/ /'og tu sgra ni 'phel bar 'gyur/ /rim min 'dzin phyir tha mar ni/ /rim ldan blo yang med par 'gyur/ /de 'og</text></item>
<item><p>137a.4</p><section></section><text>yul ni gnas med phyir/ /blo ni rang nyid gnas ma yin/ /rang nyid gnas na phyis kyang de/ /mi 'jig khyad par med phyir ro/ /yi ge rim med cig car ni/ /skyes pa la yang skyon 'di yod/ /lan cig brtsal skyes phyir rtsol ba/ /phyi ma phyi ma don med</text></item>
<item><p>137a.5</p><section></section><text>'gyur/ /yi ge rnams ni gsal ba la'ang / /skyon 'di rjes su gnas pa nyid/ /du ma yis ni de 'dzin na/ /tha ma'i blo gang de myong la/ /de yang ring por 'dzin min pa/ /des na ring blo dran mi 'gyur/ /blo rnams so so tha dad du/ /myong na de sgra thos pa ni/ / </text></item>
<item><p>137a.6</p><section></section><text>chod pa med par snang mi 'gyur/ ! /sbyor bar byed pa'ang gsal ba yin/ /gal te chod pa mthong yang 'di/ /rnam chad med par 'khrul 'gyur na/ /thung ngu gnyis ni brjod na yang / /rnam chad med par 'khrul par 'gyur/ ! /dbang pos rnam bcad mthong na yang / / </text></item>
<item><p>137a.7</p><section></section><text>dbang po las chad med sgro 'dogs/ /mi rung dbang po'i blo rnams kun/ /phyin ci log tu thal phyir ro/ ! /yi ge'i bdag nyid kun mtha' yang / /mig 'dzums tshad du gnas pa yin/ /de yang rim gyis rdul phran ni/ /du ma dag dang 'brel pas rdzogs/ ! /rdul</text></item>
<item><p>137b.1</p><section></section><text>gcig bsgres dus chud pa yi/ /mthar thug dus kyang skad cig 'dod/ ! /blo yang skad cig de yi phyir/ /yi ge rim gyis rtogs par 'gyur/ /de phyir yi ge gzugs sogs la/ /blo gzhan gyis ni chod na yang / /chod pa med par snang ba can/ /thams cad log</text></item>
<item><p>137b.2</p><section></section><text>pa'i don can 'gyur/ /dbang po'i 'khrul pa las gzhan du/ /dngos po rnams ni sbyor byed pa/ /tha dad mtshon med 'khrul pa can/ /dran yin de ni rnam rtog can/ /brjod dang rjes 'brel de la ni/ /gsal bar snang nyid ga la zhig /dbang pos bzung la</text></item>
<item><p>137b.3</p><section></section><text>sgra sbyor ba/ /yod pa min zhes bshad zin to/ ! /dbang pos chod pa mthong na yang / /gal te rtog pas sbyor byed na/ /don dang de yi myong ba ni/ /rgyun mi 'chad par snang ba dag /rigs dam gnod pa can med na/ /chod pa zhes bya de gang las/ / </text></item>
<item><p>137b.4</p><section></section><text>gal te blo nus nges pa'i phyir/ /zhe na de ni gang las 'dod/ /cig car blo mthong med phyir na/ /de nyid 'di ltar dpyad bya yin/ /de rnams rigs mthun pa nyid la/ /nus pa nges par gyur pa yin/ /'di ltar rnam par rtog pa rnams/ /rim</text></item>
<item><p>137b.5</p><section></section><text>gyis 'byung bar yang dag rtogs/ ! /'dis ni gang zhig mthong don la/ /ngo shes byed pa rtog pa dag /gsal bar snang bas mngon sum du/ /rtog pa de yang bsal ba yin/ /skra dang sgong dang mar me sogs/ /tha dad rtogs pa dag la yang / /gsal</text></item>
<item><p>137b.6</p><section></section><text>snang yod phyir de 'dra'i blo/ /ci ltar mngon sum yin par 'gyur/ /de phyir ngo shes pa las ni/ /yig sogs gcig tu nges pa med/ ! /sngon myong dran las de yi chos/ /sgro 'dogs med par de nyid ni/ /'di zhes bya bar shes pa med/ /de yang ji ltar</text></item>
<item><p>137b.7</p><section></section><text>dbang skyes yin/ /don dang shes pa myong ba dag /cig car 'byung bar 'dod min zhing / /don dang shes pa'i snang ba dag /so sor rtogs pa'ang yod ma yin/ /don du snang ba'i rnam shes dang / /phyi rol gyi ni don 'ba' zhig /blo rnams gcig gis gzung</text></item>
<item><p>138a.1</p><section></section><text>min te/ /tha dad med par thal phyir ro/ /legs par rtogs pa'i khyad par gyis/ /myong ba legs par rtogs med pa'i/ /don dang don shes gang de dag /phyi nas ji ltar so sor dran/ /don dang don gyi yid dag gi / </text></item>
<item><p>138a.2</p><section></section><text>myong ba rim bzhin skye ba la'ang / /snang ba sna tshogs pa nyid kyi/ /brtsad pa'i skyon 'di gdon par dka'/ /'di ltar sngon po la sogs pa'i/ /rnam gcig nyid dam myong ba gcig /rtogs kyi sngon por snang ba ni/ /myong la myong ba gzhan ma yin/ ! / </text></item>
<item><p>138a.3</p><section></section><text>shes pa gzhan gyis rjes myong bar/ /'gyur ba de la'ang dran pa mthong / /de ni gang gis myong ba yin/ /gal te de yang gzhan gyis na/ ! /shes rig 'phreng ba rjes 'brel can/ /'di skyed de ni gang zhig yin/ /gal te snga blo de nyid na/ /yul</text></item>
<item><p>138a.4</p><section></section><text>gzhan la ni 'pho mi 'gyur/ ! /gzung ba'i mtshan nyid kyir gyur pa/ /nye bar skyed byed blo de dag /mi 'dzin par ni shes phyi ma/ /ci ltar gzhan ni 'dzin par 'gyur/ ! /bdag la shes bskyed rang bzhin du / /nges pa'i nang gi yan lag ni/ /de dag la </text></item>
<item><p>138a.5</p><section></section><text>gzhan phyi yi ni/ /yan lag gang gis gegs byed 'gyur/ ! /phyi rol don ni nye bas kyang / /de la gegs byed nus ma yin/ /gzhan du yul ni nye ba na/ /'gas kyang blo myong mi 'gyur ro/ ! /don de min pa'i gnas skabs 'ga'/ yod min des na</text></item>
<item><p>138a.6</p><section></section><text>rtsa ba ni/ /med na blo yi dran pa yang / /med phyir 'dod pa a re mdzes/ ! /'das sogs rnam rtog gang dag la/ /don nye ba ni yod min la/ /'pho ba'i rgyu ni med pa'i phyir/ /don la spyod pa mi srid 'gyur/ /gal te bdag la shes bskyed pa'i/ / </text></item>
<item><p>138a.7</p><section></section><text>nus pa rim gyis zad pa na/ /yul gzhan la ni 'pho 'gyur na/ ! /don blo de ni gang las yin/ /sngar gyi blo ni nus zad na/ /don la 'pho bar mi 'gyur te/ /blo sngon med par blo ma yin/ /don gzhan chags zhes nus nyams na/ /shes pa skye ba</text></item>
<item><p>138b.1</p><section></section><text>ma gtogs phyir/ /cig car rigs mi mthun skye yang / /shin tu gsal ba'i sems gcig gis/ /nus pa nyams par byas pa'i phyir/ /kun gzhi las gzhan 'byung ba min/ /de lta min na yid 'jug ni/ /mtshungs la yid gzhan</text></item>
<item><p>138b.2</p><section></section><text>ltos mi 'gyur/ /ye shes rim bzhin skye bas kyang / /ltos pa rab tu grub pa yin/ ! /yid gcig yin phyir gzhan la ni/ /chags pa gzhan la mi 'gro'i phyir/ /shes gzhan mi skye zhe na min/ /la lar cig car 'byung phyir ro/ /'jug</text></item>
<item><p>138b.3</p><section></section><text>pa mtshungs la mtshungs pa'i phyir/ /thams cad tshe gzhan rtogs mi 'gyur/ /bdag yid ldan pa tsam las ni/ /skye na'ang cig car skye bar 'gyur/ /gcig las bya ba gcig yin na'ang / /ci ltar mar me du mas mthong / ! /rim gyis kyang nus med 'gyur</text></item>
<item><p>138b.4</p><section></section><text>te/ /phyis kyang bye brag med phyir ro/ /'dis lus skyes bu bshad pa yin/ ! /gal te 'du byed las des na/ /de phyis gang las blo nyid las/ /zhe na yin mod 'dod pa nyid/ ! /gzung la gzung nyid skyed byed la / /gzhan min skyed byed nyin mtshan</text></item>
<item><p>138b.5</p><section></section><text>nyid/ /snang ba gzung ba ma yin med/ /cha med pa la phra sogs med/ ! /gzung ba'i nus pa nyams 'gyur gyi/ /skyed byed bdag nyid gzhan min na/ /gzung ba'i mtshan nyid can la ni/ /gzung las skyed byed gzhan med de/ /gzugs sogs de lta min par</text></item>
<item><p>138b.6</p><section></section><text>ni/ /blo la dngos su phan 'dogs med/ ! /gzung ba'i mtshan nyid las 'di yi/ /de dngos nges pa gzhan ci yod/ /blo la'ang de yod de yi phyir/ /de yang de nyid du rnam gnas/ /'dzin pa yi ni nyer len dang / /myong ba sems kyi gzung mtshan nyid/ ! /gzugs</text></item>
<item><p>138b.7</p><section></section><text>sogs dang ni sems de ltar/ /gzung ba'i mtshan nyid dpyod pa 'di/ /ma dag blo can la yin gyi/ /rnal 'byor rtogs pa bsam mi khyab/ /de la phra sogs ngo bo yis/ /gzung ba gzung min nyid 'gyur na/ /gzugs sogs blo la sngar med gang / / </text></item>
<item><p>139a.1</p><section></section><text>phyis skyes pa ni ci zhig yod/ ! /de phyir rang blo 'dzin 'gyur na/ /de ma thag pa'i rgyu yi sems/ /gang yin de nyid 'dzin 'gyur ba / /des na don gzhan rtogs mi 'gyur/ ! /nus pa du ma gcig med kyang / /dngos rnams</text></item>
<item><p>139a.2</p><section></section><text>ngo bo nyid kyi 'bras/ /gcig dang du ma byed ces brjod/ ! /gal te gcig las du ma min/ /ma yin 'ga' zhig gcig las gcig /'bras bu tshogs pa dag las byung / /gcig kyang tshogs pa gnyis 'gyur phyir/ /de ni du ma byed ces</text></item>
<item><p>139a.3</p><section></section><text>brjod/ ! /gal te blo gzhan don dang ni/ /rnam shes snga ma 'dzin 'gyur na/ /snga phyir snang ba can nyid phyir/ /dpyod pa la sogs don gcig la/ /rtag tu rim gyis mthong ba yi/ /brjod nyid rim min nyid 'gyur zhing / /gcig kyang gnyis</text></item>
<item><p>139a.4</p><section></section><text>gnyis snang bar 'gyur/ /bdag dang de rig snang ba'i phyir/ /gal te yul gzhan 'pho ba na/ /tha ma nyams su myong min na/ /gzhan gyis nyams su myong ba bzhin/ /thams cad myong med thal bar 'gyur/ ! /gal te bdag myong mngon sum yin/ / </text></item>
<item><p>139a.5</p><section></section><text>gzhan gyis myong 'gyur ma yin na/ /gang gis de skad brjod 'gyur ba/ /bdag gis myong de gang las grub/ ! /gsal rgyu ma grub par 'gyur gyi/ /gsal bar 'dod pa'i gsal ba min/ /gal te gsal bar ma grub kyang / /gsal na 'gro 'di gsal</text></item>
<item><p>139a.6</p><section></section><text>bar 'gyur/ /tshad ma rnam 'grel gyi tshig le'ur byas pa las mngon sum gyi le'u ste gsum pa'o// /gzhan la bstan par bya nyid phyir/ /bdag mthong min yang gzhan dag gis/ /mthong ba sgrub byed ces kha cig /de spang phyir</text></item>
<item><p>139a.7</p><section></section><text>bdag mthong ba'i tshig ! /yongs brtags yongs su len pa'i phyir/ /rjes su dpag pa'i yul la tshig /tshad ma nyid du 'dod ma yin/ /der ni rjes dpag 'jug mi 'gyur/ /lung la gnod phyir gzhan la ni/ /sgrub byed brjod phyir de yi tshe/ /de ni</text></item>
<item><p>139b.1</p><section></section><text>tshad min de bas na/ /des grub ma lus grub ma yin/ ! /gal te lung de ldan la grub/ /ce na gang gi lung gang yin/ ! /tshad mas gnod par gyur pa yi/ /lung de ji ltar grub pa yin/ ! /de dang 'gal ba khas len pa / /de nyid kyis ni ji ltar 'gyur/ / </text></item>
<item><p>139b.2</p><section></section><text>de las gzhan pa khas len na/ /de dor yan lag tshad ma min/ ! /rang rtogs gang las byung gyur pa / /sgrub byed des ni cis ma brjod/ /rig pa gang gis lung 'dzin pa/ /de ni 'dis kyang cis mi 'dzin/ /sngar ni sgrub byed gang dag gis/ /tha mal</text></item>
<item><p>139b.3</p><section></section><text>par gyur rtogs pa dang / /dbang po 'byung ba'i sgrub de dag /de'i don nus shes la nus yin/ ! /gang yang 'brel pa rnam chad can/ /spyis kyang spyod yul ma yin pa'i/ /don de dag la bsgrub bya dang / /sgrub byed dpyod pa cung zad med/ /skyes bu'i bsam</text></item>
<item><p>139b.4</p><section></section><text>pa'i dbang gis ni/ /de nyid de nyid min 'jog na/ /gtan tshigs der snang med 'gyur te/ /de ni dngos rten min phyir ro/ /don yod shes la ltos bcas yin/ /med pa shes pas sgrub byed min/ ! /yod kyang dngos dang 'brel med pa'i/ /rtogs</text></item>
<item><p>139b.5</p><section></section><text>pa rtogs pa med dang mtshungs/ ! /rang bzhin dang ni 'bras bu 'am/ ! /snang ba mthong ba med nyid rtags/ ! /'brel de dngos la grub yin na/ /rang la ci yi phyir ma grub/ /gzhan gyis kyang gzhan las rtogs par / /mi rigs gzhan gyis brtags pa yis / /thal ba sgrub pa</text></item>
<item><p>139b.6</p><section></section><text>gnyis 'brel phyir/ /gcig med na gzhan dgag phyir yin/ /don smos de ni sgra dag dang / /rtog pas sgro btags bdag nyid can/ /rtags nyid min par sgrub don te / /don las don ni grub phyir ro/ /rtog dang lung dag byed pa po'i/ /'dod pa tsam dang rjes 'brel</text></item>
<item><p>139b.7</p><section></section><text>dang / /dngos las gzhan du srid pa'i phyir/ /btags pa dag ni 'khrul pa yin/ ! /don gyis don rtogs phyir don la/ /phyogs dang gtan tshigs brjod nus med/ /des na de dag rang nyid las/ /sgrub par byed par gnas ma yin/ ! /phyogs kyi tshig de smra</text></item>
<item><p>140a.1</p><section></section><text>ba po'i/ /bsam pa ston par byed pa na / /tshad yin de las the tshom dag /skye phyir dngos su sgrub byed min/ /bsgrub par bya ba brjod pa yis/ /brgyud pa yis kyang nus pa med/ /gtan tshigs brjod pa rang nyid la/ /nus pa</text></item>
<item><p>140a.2</p><section></section><text>med kyang nus ston byed/ ! /gtan tshigs don gyi yul nyid kyis / /nus med de ni brjod par bshad/ ! /gal te de la'ang nus yod de/ /gtan tshigs tshig ni 'jug phyir na/ /de ni the tshom gyis shes par/ /'dod pas skabs la brten pa yin/ / </text></item>
<item><p>140a.3</p><section></section><text>mi mthun phyogs khas len na yang / /de mtshungs phyir na thug med 'gyur/ /nang gi yan lag nus pa ni/ /tshul gsum dag la yang dag gnas/ /de la dran pa bskyed pa ni/ /de nyid tshig la yang dag gnas/ /gal te yul bstan med par ni/ / </text></item>
<item><p>140a.4</p><section></section><text>gtan tshigs 'jug pa med pa'i phyir/ /yul bstan pa dag nyid las ni/ /nus pa sgrub par 'dod ce na/ ! /khyab sngon can la de med kyang / /sgra ni byas yin 'di 'dra kun/ /mi rtag ces ni brjod pas kyang / /don gyis de ni 'jig blor 'gyur/ /phyogs</text></item>
<item><p>140a.5</p><section></section><text>bstan pa ni med na yang / /'grub pa la ni gegs med phyir/ /gsum las tshul gang rung ba nyid/ /ma bstan ma tshang yin par brjod/ ! /bsgrub bya brjod par dam bcas na'ang / /smra de la skyon 'thad min te/ /sgrub byed dbang du byas nyid kyis/ /gtan</text></item>
<item><p>140a.6</p><section></section><text>tshigs ltar snang thal min phyir/ khyad par med par brjod na yang / /rigs gcig the tshom skye 'gyur te / /gzhan du bsgrub bya brjod pa kun/ /dam bca' bar ni thal bar 'gyur/ /gal te grub brjod sgrub byed phyir/ /gzhan dag la yang skyon med na/ /da</text></item>
<item><p>140a.7</p><section></section><text>ni bsgrub bya bstan pa dag /ci ltar sgrub byed yan lag yin/ ! /ltar snang bcas sogs bkod pa dang / /gzhan ni 'brel med bzhad gad de/ /'di ltar de ni rigs pa nyid/ /ma yin no zhes bshad zin to/ ! /sgrub brjod rtogs pa'i don can nyid/ /yin yang rmongs</text></item>
<item><p>140b.1</p><section></section><text>med phyir mtshan nyid/ /ngo bo tshig phrad bdag nyid 'dod/ /tshig gis de yi mtshan nyid bzhi/ /ma grub sgrub byed min don brjod/ /rgol bas khas blangs pa bzung ngo / /ma brjod na yang 'dod pas khyab/ /bdag gi don bzhin bsgrub byar 'dod/ /gzhan 'dod</text></item>
<item><p>140b.2</p><section></section><text>thams cad bzlog na yang / /'grel par bdag nyid sgra bshad pa/ /dogs pa'i gnas ni bzlog pa ste/ /'di ni de don byas pa yin/ /de ni ltos nas chos dag dang / /chos can khyad par yin par brjod/ /ma brjod na yang 'dod pa ni/ /skabs las rtogs</text></item>
<item><p>140b.3</p><section></section><text>par 'gyur ba yin/ /de dper rjes 'gro med pa yi/ /skyon yang ji skad bdag gzhan na/ /de ma grub ces bshad bzhin te/ /der ni 'dod la gnod byed yin/ ! /gal te gang la rtsod pa yin / /sgrub bkod de bsgrub bya min na/ /bsgrub bya ci yin gzhan</text></item>
<item><p>140b.4</p><section></section><text>du na/ /mi 'dod pa'am 'bras med 'gyur/ ! /'dis ni gnyis bcas sbyor ba la/ /rjes 'gro med dang 'gal ba dag /bstan pa yin no ci ste yang / /bsgrub par bya ba spyir 'dod na/ /de nyid don gzhan med pa'i phyir/ /lus mi 'gyur na grub ma yin / / </text></item>
<item><p>140b.5</p><section></section><text>brjod byas stong pa brjod rnams kyi/ /'di de mi shes kyis bslad yin/ ! /sgra dang bum pa'i khyad par gyis/ /rtog na 'jig la'ang mtshungs she na/ /ma yin 'jig pa sgrub pa yis/ /sgra ni de ltar grub phyir ro/ /de bzhin don gzhan yod gyur na/ /bum pa'ang</text></item>
<item><p>140b.6</p><section></section><text>de dang ldan par 'gyur/ ! /mi rtag sgra yi khyad par can/ /rjes 'gro med na ma 'brel ba/ /bzlog phyir ma yin mi ldan dang / /gzhan ldan rnam gcod rnam pa gnyis/ /mi ldan gcod phyir gzhan dang ni/ /rjes 'gro med par 'gyur ma yin/ ! /de spyi bsgrub par</text></item>
<item><p>140b.7</p><section></section><text>bya yin pas/ grub pa sgrub pa nyid ma yin/ ! /chos can khyad par can de ni/ /rjes 'gro med pa'i skyon ldan min/ /'dis ni chos can chos dag gis/ /chos dang chos can khyad par can/ /'gog pa dag ni bsal yin te/ /chos can de ltar mi bsgrub phyir/ / </text></item>
<item><p>141a.1</p><section></section><text>chos can la ni tshogs pa dag /bsal ba 'gal ba ma yin te/ /gang phyir de ltar sgrub 'dod min/ /'dir chos 'ba' zhig bsgrub bya yin/ /chos can gcig la bstan bcos las/ /chos rnams du ma rnam gzhag kyang / /bdag nyid</text></item>
<item><p>141a.2</p><section></section><text>'dod pa bsgrub bya zhes/ /bdag nyid kyi ni sgra smos so/ ! /gal te bstan bcos khas blangs phyir/ /thams cad bzung bas de gcig la/ /rab tu gnod na'ang gtan tshigs dang / /dam bca' ba dag skyon 'gyur na/ /sgra mi rtag par sgrub pa na/ /dri sa'i</text></item>
<item><p>141a.3</p><section></section><text>yon tan bzlog pa'i phyir/ /gtan tshigs 'gal 'gyur skabs min phyir/ /min na de ni gzhan la'ang mtshungs/ /ci ste chos can 'dir skabs yin/ /de la bstan bcos don gnod nyid/ ! /chos can chos sogs sgrub byed kyis/ /ci ste rgol 'dod yin</text></item>
<item><p>141a.4</p><section></section><text>brjod na/ ! /gnas skabs 'ga' yis 'dod 'gyur zhing / /de rtogs pa yang de dag gis/ /nan gyis khyod 'di 'dod ces pa/ /gsal bar dbang phyug spyod pa yin/ /'bras bu'i rtags can min brjod de/ /'khrul pa yis ni gnod par 'gyur/ ! /med na</text></item>
<item><p>141a.5</p><section></section><text>mi 'byung min don la/ /gnod kyang gzhan la ci zhig gnod/ ! /rjes dpag rang gi spyod yul la/ /lung la ltos pa med par bshad/ /des grub de ni legs par grub/ /de tshe bstan bcos ltos ma yin/ ! /de tshe rtsod dor 'gyur zhe na/ /de tshe khas blangs med phyir</text></item>
<item><p>141a.6</p><section></section><text>min/ /'di ni khas len thabs yin te/ /de tshe yod kyang yan lag min/ ! /de ltar yul gnyis rnam dag na/ /de ni bstan bcos yongs 'dzin par/ /'dod pa'i dus yin de yi tshe/ /bstan bcos kyis ni gnod par 'gyur/ /des grub don la de dang ni/ / </text></item>
<item><p>141a.7</p><section></section><text>'gal bar sems pa mi rung phyir/ ! /gnas gsum par ni 'pho ba na/ /bstan bcos len par rigs ldan yin/ ! /der yang bsgrub bya'i chos dang ni/ /med na mi 'byung la gnod nyid/ /spang bar bya yi gzhan min te/ /thug pa med par thal phyir ro/ ! /dpyad </text></item>
<item><p>141b.1</p><section></section><text>pa kun la bstan bcos dag /gzung zhes lugs 'di gang gis byas/ /de ni grub mtha' med rnams kyis/ /du bas me ni rtogs mi 'gyur/ /skye bo ring por skyes gyur zhing / /yon tan nyes pa ma mthong la/ /grub mtha' mi zad gdon 'di ni/ /kye ma su yis</text></item>
<item><p>141b.2</p><section></section><text>bsgos pa yin/ ! /gal te dpe la bstan bcos kun/ /sgrub par byed pa gcig nyid la/ /bstan pa sgrub byed 'gyur zhe na/ ! /'di ni 'jig rten 'das lugs yin/ ! /'brel med chos ni ma grub pas/ /ma grub par ni ji ltar 'gyur/ /de grub yin na de</text></item>
<item><p>141b.3</p><section></section><text>sgrub brjod/ /gtan tshigs skyon ldan ji ltar yin/ ! /chos can chos ni ma lus pa/ /dper blangs med pa kho nar ni/ /skye bos tshig dang dung sogs las/ /sems ldan me sogs rjes dpog byed/ ! /mi 'khrul pas na rang bzhin dang / /rgyu dag sgrub par</text></item>
<item><p>141b.4</p><section></section><text>byed pa'i don/ /'ga' yi smra ba la gnod pas/ /ngo bo nyid las ldog ma yin/ /de ni 'dod pa'i bsgrub bya yi / /don dang med na mi 'byung bar/ /rtogs pa gzhan dag gtan tshigs nges/ /ci ltar rtogs par 'gyur ma yin/ ! /gtan tshigs brjod dam ma</text></item>
<item><p>141b.5</p><section></section><text>brjod kyang / /'gal na rgol bas 'dir ci byas/ /nges brjod nyes pas bstan bcos la/ /gnod byed du ni de skyes min/ /gnod byed brjod phyir skyon zhe na/ /gal te ma brjod na de ci/ /gnod pa min nam mi rigs byed/ /min te cis na skyon can yin/ / </text></item>
<item><p>141b.6</p><section></section><text>gtan tshigs ltar snang gzhan dag la / /rang 'dod nyid ni sgrub byed phyir/ /don med brjod pas skyon 'gyur na/ /de sgrub phyir na 'dir ma yin/ ! /gal te bstan bcos la lar 'ga'/ /rigs min pas na rigs smra ba/ /gzhan pa dag kyang 'gog byed ces/ / </text></item>
<item><p>141b.7</p><section></section><text>bya ba rgyal rigs lugs yin no/ /don kun mtshungs par byas nas ni/ /sgrub byed brjod par nus ma yin/ /des na kun tu bsgrub bya dang / /sgrub byed rnam gzhag 'di nyams 'gyur/ ! /chos can gcig la 'gal ba dag /mi rung phyir na 'gal nges la/ /gnod</text></item>
<item><p>142a.1</p><section></section><text>'gyur 'dir ni de 'dra ba'i/ /'gal ba yod pa ma yin no/ ! /de dag gnod bya gnod byed ni/ /min yang bstan bcos don slad phyir/ /'brel ba med kyang gnod ce na/ ! /thams cad thams cad kyis gnod 'gyur/ ! /'brel yod des na</text></item>
<item><p>142a.2</p><section></section><text>de nyid la/ /gnod 'gyur zhe na ma yin te/ /rtags kun rang gi bsgrub bya la/ /skyon dang yon tan dpyad phyir ro/ ! /med na bsgrub bya mi 'byung ba'i/ /'brel pa de ni 'dir rtogs med/ /'dir ni bstan bcos gnod 'ba' zhig /skyon yin de gzhan byas la'ang</text></item>
<item><p>142a.3</p><section></section><text>mtshungs/ ! /gal te bstan bcos khas blangs phyir/ /bstan bcos mthong ba ma lus bsgrub / /dpe dang gtan tshigs ma grub smra/ /dam bca' bar ni thal bar 'gyur/ ! /gal te sgrub byed nyid brjod pa/ /ma yin 'dod pa smos phyir na / /bsgrub bya rig pas</text></item>
<item><p>142a.4</p><section></section><text>thob pa ni/ /tshig las ldog pa ma yin no/ /mi 'dod bsgrub bya min zhe na/ /rgol ba mi 'dod chos gzhan yang / /bsgrub min de tshe bsgrub bya ba/ /min la gnod pas ci zhig 'gal/ ! /phyogs mtshan phyi rol don can yin / /rang nyid sgra yang don med 'gyur/ ! / </text></item>
<item><p>142a.5</p><section></section><text>bstan bcos 'dod 'jug don zhe na/ /'o na dogs 'di gang las yin/ ! /de ni tshad mas bkag med na/ /'dzin pa gang gis bzlog par nus/ /gal te tshad mas bkag na yang / /tshig las gang gis 'jug par 'gyur/ /de dag sngar yang grub mtha' ni/ / </text></item>
<item><p>142a.6</p><section></section><text>rang gi 'dod pa nyid kyis 'dzin/ /de ni phyis kyang ji zhig ltar/ /gzhan 'dzin pa ni cis mi thob/ /'dod gnod med dang bsgrub bya min/ /thug pa med par bstan pas na/ /log par rtogs pa bsal ba'i phyir/ /'dir ni rang nyid sgra mdzad do/ ! /gzhung lugs</text></item>
<item><p>142a.7</p><section></section><text>kyis byas khyad par dag /yongs su spangs nas rab grags pa'i/ /chos can dag ni gzung don du/ /gzhan ni rang nyid sgra brjod zer/ ! /dpyad pa nyid kyi skabs kyis ni/ /rab grags rten ni grub gyur te/ /rang 'dod brtags pa'i khyad par can/ /dngos po rnams</text></item>
<item><p>142b.1</p><section></section><text>rtsod med phyir ro/ ! /ci ste grub par bstan pa yis/ /chos can bsgrub bya min brjod na/ /rang gi ngo bo nyid bstan pa/ /zhes bya 'di nyid kyis de rtogs/ ! /grub dang sgrub pa'i ngo bor ni/ /bstan pa dag ni yod yin na/ /bsgrub bya nyid du bstan pa zhes/ /bya ba 'di ni</text></item>
<item><p>142b.2</p><section></section><text>'bras ldan 'gyur/ /rjes su dpag pa spyi yi ni/ /yul can nyid du bshad pa yin/ /'dir ni de skad ma bstan kyang / /phyogs la 'gal ba cung zad med/ /gal te chos can bsgrub byar byas/ /de las cir 'gyur de mi nus/ /ci phyir brtags rjes 'gro med</text></item>
<item><p>142b.3</p><section></section><text>phyir/ /'di de dag gi skyon min nam/ /yan lag phyi ma la ltos pa/ /phyogs skyon 'dod min de lta na'ang / /gtan tshigs la sogs nyes pa yang / /phyogs kyi skyon du thal 'gyur te/ /thams cad phyogs la gnod phyir ro/ ! /de phyir de tsam dang 'brel ba/ / </text></item>
<item><p>142b.4</p><section></section><text>phyogs kyi skyon 'dod gzhan min te/ /mngon sum la sogs 'gal ba bzhin/ ! /rgyu sogs mtshan nyid bsal bya la/ /ltos pa med par ma khyab dang / /ldog pa dag ni spang ba'i phyir/ /phyogs kyi mtshan nyid bshad pa yin/ /rang nyid tshig phrad ngo bo'i sgra/ /ma</text></item>
<item><p>142b.5</p><section></section><text>bsal ba dang bcas pa dag /ldog pa sel bar byed pa yin/ ! /'dod sgras ma khyab sel bar byed/ /bsgrub byar khas blangs phyogs mtshan nyid/ /de rnams la ni phyogs nyid med/ /bsal ba gnod dang lhag ma la/ /mtshan nyid 'jug pa med phyir ro/ / </text></item>
<item><p>142b.6</p><section></section><text>rang nyid 'dod pa brjod pa yis/ /nges bzung don ni rtogs na yang / ! /byed pa'i mtha' dang 'brel pa'i phyir/ /dus gzhan gcad phyir bshad pa yin/ ! /'dod rkyen 'dir ni yan lag min/ /'dod par gyur pa'i tshig dag la/ /yan lag nyid yin de yis ni/ / </text></item>
<item><p>142b.7</p><section></section><text>gtan tshigs ma grub la sogs 'gog ! /rjod byed min phyir yang mi rigs/ /des na rang nyid bdag nyid 'dod/ /bstan bcos kun la ltos med par/ /de 'dod pa ni bsgrub bya nyid/ /des na mi 'dod dang 'brel pa'i/ /'dod pa la yang gnod pa na/ /ji ltar sgrub la gnod</text></item>
<item><p>143a.1</p><section></section><text>med phyir/ /phyogs dang gtan tshigs skyon med nyid/ ! /khas blangs de yang tshad ma ni/ /dag gis bkag med yin par 'dod/ /gtan tshigs the tshom la brjod phyir/ /bsal ba gtan tshigs rten ma yin/ /rjes su dpag pa'i dbye ba yis/ /gnod</text></item>
<item><p>143a.2</p><section></section><text>pa de ni rnam bzhir bshad/ /de la khas blangs 'bras rtags te/ /'gro la grags pa rang bzhin rtags/ ! /yang dag nges ldan brjod 'dod pa/ /bdag gzhan yid ches mtshungs pa yi/ /phyir na rang gi tshig dang ni/ /bstan bcos gcig tu bshad pa yin/ /ji ltar</text></item>
<item><p>143a.3</p><section></section><text>bdag ni tshad min na/ /tshig ni 'jug par mi 'gyur ba/ /de bzhin bstan bcos mi brten na/ /der grags don la dpyod pa yang / /mtshungs par bstan phyir bstan bcos de'i/ /skabs rten nyid la gnod byed ces/ /don 'di bstan pa'i ched du 'di/ /rang gi tshig</text></item>
<item><p>143a.4</p><section></section><text>dang lhan cig bshad/ /des na 'di la dpe dag kyang / /mtshungs pa nyid du bstan pa yin/ /tshad ma rnams ni yod min na/ /bstan bcos tshig mi rung phyir ro/ /rang tshig 'gal la gsal ba'i dpe/ /lung la phyogs tsam bstan pa yin/ ! /de la ma 'ongs pa na</text></item>
<item><p>143a.5</p><section></section><text>chos/ /bde ba mi 'grub ces bya yin/ ! /de la rten min dngos po la/ /bstan bcos dang 'gal brjod na yang / /gnod pa ma yin gnyis po dag /nus pa mtshungs phyir gegs byed 'gyur/ /dper na rang gi tshig bzhin te/ /de yang de tshe rang tshig bdag ! /de dag</text></item>
<item><p>143a.6</p><section></section><text>gang la tshad ma yod/ /de ni gzhan la gnod byed 'gyur/ /de lta min na rigs bral gyi/ /dam bca' nus pa mtshungs pa yi / /dam bca' ji bzhin don can gyi/ /rjes dpag la ni ji ltar gnod/ /lung rnams tshad ma yin pa ni/ /sngar nyid rnam par bzlog pa yin/ / </text></item>
<item><p>143a.7</p><section></section><text>de yi phyir na khas blangs nas/ /dpyod pa dag la skyon 'di 'dod / ! /des na gnod phyir rjes dpag las/ /khas blangs phyi rol gyur min yang / /yul gyi khyad par bstan pa yi/ /phyir na tha dad byas pa yin/ /de lta min na thal ches pa'am/ /logs shig byas pa </text></item>
<item><p>143b.1</p><section></section><text>don med 'gyur/ ! /rang gi tshig kyang tha dad pa/ /tshig tsam brjod la gegs byed yin/ ! /de yis bstan bcos tshad mar ni/ /khas blangs phyir na dngos kun la/ /gnod byed ce na gal te de / /mi 'dod gnod byed yin nam ci/ /rang tshig 'gal na rang tshig dang / /bstan</text></item>
<item><p>143b.2</p><section></section><text>bcos 'gal tha dad med 'gyur/ /skyes bu'i 'dod pas byas na 'di/ /yongs su rdzogs pa'i tshad ma nyid/ ! /des na rab grags don dag la/ /bstan bcos dor na'ang nyes pa med/ /lkog gyur dag la bstan bcos ni/ /mi 'dod dpyod pa nyid mi 'jug ! /'di la</text></item>
<item><p>143b.3</p><section></section><text>brtag pa phal cher ni/ /'gal ba brjod yin 'di lta ste/ /chags sogs chos min rtsa ba dang / /khrus kyis chos dag 'gyur ba'o/ ! /mthong dang ma mthong ba dag la/ /rigs pas grub dang rang tshig gis/ /gnod med bstan bcos gang yin de/ /gzung bar bya phyir dpyod</text></item>
<item><p>143b.4</p><section></section><text>'jug 'gyur/ ! /skyes bu'i 'dod dang rjes 'brel ba/ /'dod sgra'i brjod bya nyid don la/ /bkag med phyir na gnod med dag /skye bo rnams 'dod yid ches yin/ ! /tha snyad las ni skyes pa yi/ /chos de grags pa'i sgra yis brjod/ /mngon sum sogs kyi gzhal bya</text></item>
<item><p>143b.5</p><section></section><text>yang / /'jal byed sgra sgro btags nas brjod/ ! /de la brten nas 'byung ba can/ /'dod pas 'jug phyir dgag med pa/ /byas dang ma byas pa rnams su/ /sna tshogs rang bzhin nyid kyis rung / ! /don tsam dang ni rjes 'brel can/ /byung ba 'am ni 'byung 'gyur ba/ / </text></item>
<item><p>143b.6</p><section></section><text>sgra yi rung ba nyid de yis/ /mi mthun pa dag gnod par 'gyur/ /grags pa med kyang dngos po la/ /rung nyid de yi stobs nyid las/ /de la sgra kun 'brel des na/ /de la de ni grub pa yin/ /gzhan du 'dir ni gnod pa yi/ /gtan tshigs thun mong nyid mi 'gyur/ ! / </text></item>
<item><p>143b.7</p><section></section><text>de 'gog rjes dpag las 'gyur te/ /sgra don la dbang 'jug med phyir/ /gang la yod rjes 'gro med de / /rtags rnams thun mong min nyid ces/ /de ltar gtan tshigs dper brjod pa/ /'bras bu dang ni ldan par 'dod/ ! /sgra ni brda la brten pa can/ /de yang 'dod</text></item>
<item><p>144a.1</p><section></section><text>tsam brten pa yin/ /sgra yis grub pa mi 'grub min/ /de ltar sgra byung grags pa gsungs/ ! /rjes su dpag pas bsgrub rnams la/ /'gal ba 'khrul pa med pa can/ /med par ston yin de lta bu'i/ /grags pa'i rjes dpog yin phyir ro/ / </text></item>
<item><p>144a.2</p><section></section><text>yang na 'jig rten brjod pa la/ /rjes dpag med par brjod pa yin/ /des na rjes su dpag pa las/ /grags pa tha dad yul can nyid/ /des na dngos rnams yod med pa'i/ /rjes su 'jug can rjes dpag las/ /tha dad de dbang mi 'jug pa/ /de 'dod las skyes</text></item>
<item><p>144a.3</p><section></section><text>yin zhes bstan/ ! /ri bong can zlar mi 'dod pa/ /de grags gang zhig 'dod par 'gyur/ /de phyir de la dpe med can/ /de ni thun mong ma yin 'dod/ ! /dpe 'di nyid dbang byas nas ni/ /de skad bshad min mtshan nyid phyir/ /de bzhin da trig shing min zhes/ /brjod</text></item>
<item><p>144a.4</p><section></section><text>pa la yang gnod phyir ro/ /'dir yang ga pur dngul sogs la/ /'jig rten na ni mthong ba'i phyir/ /brda las 'jug par 'gyur ba la / /thun mong min pa nyid kyang ci/ /gal te la lar de grub na/ /de ni dngos stobs las grub yin/ /grags grub khas len ri bong</text></item>
<item><p>144a.5</p><section></section><text>can/ /ma yin pa la'ang bzlog med phyir/ /dngos po la ni grub pa de/ /ri bong can la'ang bzlog pa med / /dngos de med na ri can la/ /bzlog kyang nyes pa yod ma yin/ ! /de'i phyir dngos des med brda can/ /sgra las byung ba'i chos rnams kyi / /rung ba don</text></item>
<item><p>144a.6</p><section></section><text>rnams nyid yin te/ /'dod la gegs byed med phyir ro/ ! /gal te la lar de grub na/ /de ni dngos stobs las grub yin/ /grags pas grub par khas len na/ /ri bong can la'ang bzlog med phyir/ ! /rung ba nyid de 'gog pa la/ /brda 'gog med las skyes pa yi/ / </text></item>
<item><p>144a.7</p><section></section><text>grags pa zhes bya'i rjes su dpag /rung ba yul can gyis gnod byed/ ! /'dis ni brda rjes 'jug pa yi/ /sgra rnams la ni don nges pa/ /yod min ces brjod de dag rnams/ /der 'gog pa ni 'gal ba yin/ ! /des ni rgyu mtshan can sgra yi / /don nam sgra rnams</text></item>
<item><p>144b.1</p><section></section><text>kyi ni don/ /don dam pa nyid 'gog pa la/ /gnod pa med par bstan pa yin/ /des na yul gyi khyad par ni/ /bstan phyir grags pa rjes dpag las/ /phyi rol gyur pa ma yin yang / /tha dad byas yin snga ma bzhin/ ! /grub pa tha dad bshad pa la/ /dgos pa bstan</text></item>
<item><p>144b.2</p><section></section><text>phyir 'di gnyis ni/ /rgyu dang bcas par rab brjod de/ /mngon sum rjes dpag gnod la min/ /mngon sum gyis gnod 'di la yang / /sgra ni du ma'i dngos nyid du/ /grags pa'i ngo bo nyid gang zhig /sna tshogs su ni snang ba yi/ /blo ni skye ba med pa'i phyir/ /nyan la</text></item>
<item><p>144b.3</p><section></section><text>gnyis med snang gyur pa/ /de don don bshad 'di nyid ni/ /spong na mngon sum gyis gnod 'gyur/ ! /ngo bo de nyid de la don/ /lhag ma ldog pa'i mtshan nyid can/ /spyi ni dngos med ngo bo yin/ /de phyir de dbang spyod yul min / ! /des na spyi yi chos rnams ni/ /mngon</text></item>
<item><p>144b.4</p><section></section><text>sum min par grub pa'i phyir/ /spong yang gnod pa yod min zhes/ /mnyan bya smos pas bstan pa yin/ ! /rnam kun brjod bya'i dngos min phyir/ /grub pas de la brten phyir dang / /de yi stobs kyis gnod pa'i phyir/ /mnyan byas dbang po'i spyod yul bshad/ ! / </text></item>
<item><p>144b.5</p><section></section><text>kun tu rgol ba bdag nyid kyi/ /bsgrub byar 'dod pa'i chos gang yin/ /chos de ldan la gnod 'gyur gyi/ /chos gzhan gyi ni chos can min/ /gzhan du chos can gzhan la ni/ /gnod kyang 'di la ci zhig bkag /don 'di mtshan nyid kyis rtogs kyang / /rang gi</text></item>
<item><p>144b.6</p><section></section><text>chos can smos pas ni/ /chos can la ni gnod pas kyang / /gnod 'gyur zhes ni grub don te/ /rten ni 'gal bar 'gyur pa yis/ /de brten pa ni 'gal ba'i phyir/ ! /gzhan du de lta'i rnam can chos/ /bsgrub bya yin zhes brjod pa'i phyir/ /de gnod nyid yin par sems</text></item>
<item><p>144b.7</p><section></section><text>pa/ /des na rang gi chos can smos/ ! /'di yang don gyis grub min nam/ /bden de 'ga' zhig chos can ni/ /'ba' zhig bkag pa la yang ni/ /skyon dang ldan par khas len to/ /dper na mkha' sogs gzhan dag gis/ /sngon med rang bzhin skyed med min/ /cig</text></item>
<item><p>145a.1</p><section></section><text>car sgra sogs rgyu min phyir/ /zhes bshad pa la sun 'byin pa/ /de bzhin mkha' sogs chos can gyi/ /ngo bo'ang dngos med ces brjod bzhin/ /de ltar 'dod pa'i bsgrub bya la/ /gnod pa 'ga' yang med pa nyid/ ! /'dis ni</text></item>
<item><p>145a.2</p><section></section><text>gnyis ka bsgrub bya nyid/ /yin na chos can la gnod gang / /bsgrub par bya ba'i chos 'gog pas/ /de la gnod ces bstan pa yin/ /de lta nyid du chos can yang / /bsgrub bya nyid phyir 'ba' zhig min/ ! /gal te de lta na 'dir gnod/ /cig car sgra sogs rgyu</text></item>
<item><p>145a.3</p><section></section><text>min phyir/ /bde sogs gzhan gyis bskyed nus min/ /ma yin zhes bya snga ma bzhin/ ! /gal te 'di la gtan tshigs ni/ /des na 'gal bar 'gyur ba nyid/ /rim bzhin byed dang mi rtag nyid/ /'gal ba med phyir mi mthun phyogs/ /ldog la the tshom za bas</text></item>
<item><p>145a.4</p><section></section><text>na/ /'di ni lhag ldan khyad par 'dod/ ! /gang phyir rang nyid 'dod pa'i chos/ /bsgrub bya de phyir de rten ni/ /gnod yin 'ba' zhig pa nyid dam/ /gzhan rten la min zhes bstan to/ ! /rang nyid sgra yis chos gzhan la/ /gnod pas gnod min zhes bstan pa/ /de</text></item>
<item><p>145a.5</p><section></section><text>bzhin rang gi chos can gyis/ /chos can gzhan la yang zhes brjod/ ! /sgrub byed skyon ni thams cad kyis/ /phyogs nyid la ni gnod 'gyur ba/ /de lta na yang dam bca' ba/ /tsam dang 'brel pa phyogs skyon yin/ /yan lag phyi ma la ltos skyon/ /gang yin de ni</text></item>
<item><p>145a.6</p><section></section><text>de nyid dang / /rjes 'brel zhes bshad de yi phyir/ /rten sogs ma grub phyogs skyon min/ ! /'dis sgrub yan lag gyur pa yi/ /chos can chos kyi khyad par dang / /chos can rang gi ngo bo la/ /gnod pa dag ni bstan pa yin/ /de la don ni bstan pa yi/ /don du dpe ni</text></item>
<item><p>145a.7</p><section></section><text>phyogs tsam brjod/ ! /ldan don rdzas kyi mtshan nyid can/ /mthong ba la brten gzhan yod min / /ma mthong khyad par can min la / /dam bca' ba la dgos pa med/ ! /ma mthong ba la 'bras med pa/ /mthong na yan lag can sgrub 'dod/ /khyad par can min gzhan yod</text></item>
<item><p>145b.1</p><section></section><text>ni/ /sgrub na grub pa sgrub pa nyid/ ! /gal te 'di lci 'og 'gror 'gyur/ /srang ni dma' ba dag tu 'gyur/ /des na yon tan bya med pa/ /de phyir 'du ba can rgyu min/ ! /de phyir 'bras bu ngo bo dag /mthong ba med phyir de mthong min/ /des na med na mi 'byung</text></item>
<item><p>145b.2</p><section></section><text>ba/ /khyad par gzhan la gnod byed yin/ ! /phra mo nas brtsams rdzas 'phreng dag /gcal nyid phyir na rdzas gzhan gyi/ /lci nyid mi rtogs ras bal gyi / /'dab bzhag bzhin zhes gzhan dag zer/ ! /de yi cig car ldan pa dang / /so sor ldan pa'i rdul tshogs</text></item>
<item><p>145b.3</p><section></section><text>dag /so sor lhan cig gcal ba na/ /de phyir lcid ni tha dad 'gyur/ /ma sha la sogs rim pa yis / /grangs mtshungs pa ni mi rung ngo / ! /gal te yungs kar nas brtsams te/ /tshogs chen gong nas gong du ni/ /'phel ldan 'bras bu'i phreng ba yi/ /lci</text></item>
<item><p>145b.4</p><section></section><text>ba rtogs pa ma yin na / /yungs kar bar gyi lcid dag kyang / /chung ngu shin tu rtogs dka' bas/ /'bras bu'i lcid ni mi rtogs phyir/ /de yi rgyu nyid gzhal byar 'gyur/ ! /don de mthong med ras 'dab bzhin/ /de yi 'bras bu'ang rtogs pa med/ ! /lcid nyid</text></item>
<item><p>145b.5</p><section></section><text>rtogs med bzhin du de'i/ /yon tan thams cad rtogs med phyir/ /ma sha la sogs lhag yod min/ /dma' med de ni nyer mtshon te/ /gzugs sogs lhag dang lhag ci bzhin/ /rang gi dbang pos mthong med phyir/ /khas blangs rang gi tshig sogs</text></item>
<item><p>145b.6</p><section></section><text>kyis/ /gnod pa dag ni srid pas na/ /ji skad bshad pa'i phyogs kyis ni/ /dper brjod gzhan yang rtogs par bya/ /bya ba dus gsum yul can phyir/ /de lta'i bdag min gzhan dag la/ /de ltar bkod de de yi tshe/ /mi 'dod na yang bsgrub byar</text></item>
<item><p>145b.7</p><section></section><text>'gyur/ ! /shes byed skabs kyis ma grub pa/ /thams cad rtogs par byed pa yin/ /de phyir bsgrub par bya ba'i sgra/ /'dod pa'i khyad par la brten min/ ! /des na dpe dang gtan tshigs dag /ma grub dper ni byas pa yin/ /gzhan du ri bong rwa la sogs/ </text></item>
<item><p>146a.1</p><section></section><text>ma grub kun kyang bsgrub byar 'gyur/ /thams cad rnam 'gas ma grub phyir/ /des na las la sogs pa yi/ /khyad par nye bar bkod pa yi/ /lan gyis rnam 'byed nus ma yin/ ! /sngar ma grub pa'i rang bzhin phyir/ /bsgrub bya'i</text></item>
<item><p>146a.2</p><section></section><text>yan lag ces rung min/ ! /gang gis khas blangs mtshan nyid 'gyur/ /de yang bsgrub bya nyid du mtshungs/ ! /tshogs pa bsgrub bya nyid yin na'ang / /gnyis po phan tshun khyad par can/ /bsgrub bya de tshe gtan tshigs dang / /dpe yi mtshan nyid ma grub</text></item>
<item><p>146a.3</p><section></section><text>'gyur/ ! /mi srid phyir ni bsgrub bya'i sgra/ /gal te chos can la 'jug 'dod/ /bstan bcos ci bya ci rigs par/ /rang nyid 'jug par 'gyur ba min / ! /sgrub byed bstan pa'i shugs nyid las/ /don de bsgrub bya nyid du rtogs/ ! /gtan tshigs sogs</text></item>
<item><p>146a.4</p><section></section><text>mtshan gyis khyab phyir/ /sgrub par byed la dogs pa'ang med/ /sngar des bzung na de yis ni/ /dam bca'i mtshan nyid brjod don med/ /de phyir shugs kyis der brjod pas/ /khyab pa'i 'bras can yin par rtogs/ ! /'gal ba 'dod dang 'brel med</text></item>
<item><p>146a.5</p><section></section><text>de/ /phan med lhan cig mi gnas pa/ ! /de lta na ni rtags kyi skyon/ /thams cad dam bca'i skyon du 'gyur/ /phyogs skyon gzhan la ltos pa ni/ /ma yin zhes kyang bstan zin to/ ! /'dod pa med na ma grub yin/ /mi rtag gtan tshigs dang ldan</text></item>
<item><p>146a.6</p><section></section><text>pas/ /sgra la de ltar rjod byed na/ /de ltar de ni bzlog par 'gyur/ ! /'di la dpe bstan pa nyid las/ /don gzhan ci zhig mthong ba yod/ ! /khyad par la ni gzhan brjod nas/ /spyi yi rjes su 'jug pas na/ /de khyab ma yin spyi rjes su/ /'jug</text></item>
<item><p>146a.7</p><section></section><text>la 'bras bu'ang ci zhig yod/ ! /de phyir sgra la gnas pa yi / /mi rtag nyid kyis sel zhes gsungs/ ! /yul gzhan la ni 'gal smra bas/ /sgra ni gzhan du brjod pa yin/ /spyi ni khyad par mi spong phyir/ /de yang 'thad pa ma yin no/ /dper na</text></item>
<item><p>146b.1</p><section></section><text>skabs 'gar shing sha pa/ /nyid ni shing min zhes pa bzhin/ /thams cad mnyan pa gcig nyid la/ /'jug pa 'gog 'gyur de tsam gyis/ /thams cad min min khyad par kun/ /de med na de med 'gyur phyir/ /shes bya shes byed tha dad</text></item>
<item><p>146b.2</p><section></section><text>phyir/ /chos can gtan tshigs dngos gyur ni/ /shes byed nyid du ma grub phyir/ /chos can rang sgrub byed ma grub/ /dngos po kun la chos dang ni/ /chos can rnam dbye med pa'i phyir/ /kun la nyes mtshungs she na min/ /ldog pa khyad par</text></item>
<item><p>146b.3</p><section></section><text>yod phyir ro/ /don dam par ni rnam dpyad ni / /de lta bur gyur ma grub phyir/ /kun rdzob pa yi dngos rnams la/ /de nyid gzhan nyid 'gog par 'gyur/ ! /dpag bya dpog par byed pa yi/ /don gyi tha snyad gnas pa 'di/ /shes pa la grub tha dad la/ / </text></item>
<item><p>146b.4</p><section></section><text>brten nas rnam par brtags pa yin/ ! /bdag nyid ci lta'i tha dad kyi/ /mthar thug shes la tha dad par/ /chos dang chos can snang gyur pa/ /de ni tha snyad rten yin no/ ! /'di ni tha snyad kyis bzhag pa/ /tha dad blo dang 'brel med can / /chos</text></item>
<item><p>146b.5</p><section></section><text>can de nyid sgrub byed du/ /byas pa des na ma grub bstan/ ! /des na bye brag spyi chos tha/ /dad phyir rtags dang rtags can nyid/ /dper na rtsol byung nyid kyi phyir/ /rtsol byung sgra ni mi rtag bzhin/ /phyogs yan lag na'ang gnod med phyir/ /chos</text></item>
<item><p>146b.6</p><section></section><text>can tha dad ma grub min/ /dper na gong bu rwa can 'di/ /rwa can nyid phyir rta min bzhin/ /yang na de rtogs nas ldog phyir/ /bsgrub bya'i dus su yan lag min/ /chos tha dad phyir khyad par yang / /dam bca'i don du 'thad ma yin/ ! /gtan tshigs</text></item>
<item><p>146b.7</p><section></section><text>rab tu dbye ba'i don/ /bde bar bzung ba grub bya'i phyir/ /phyogs chos rab tu dbye ba yis/ /mdor bsdus pa ni gsungs pa yin/ ! /chos kyi tshig phrad tha dad par/ /byed pas mi ldan gzhan ldan pa / /shin tu mi srid rnam gcod byed/ /khyad par</text></item>
<item><p>147a.1</p><section></section><text>khyad par can dag dang / /bya ba dag ni lhan cig brjod/ ! /de sbyar med kyang brjod 'dod las/ /de don nyid ni rtogs par 'gyur/ /gang phyir ngag 'bras rnam gcod phyir/ /dper na nag pa 'phong skyen pa'am/ /srid sgrub</text></item>
<item><p>147a.2</p><section></section><text>'phong skyen zhes pa 'am/ /sngon po mtsho skyes 'gyur zhes bzhin/ /der yang zla bo rnam gcod pa / /don rnams la ni rtogs 'gyur te/ /de ltar grags dang nus pa dang / /sgra ni brjod 'dod rjes 'brang phyir/ ! /des na mi ldan rnam gcod pas/ /chos</text></item>
<item><p>147a.3</p><section></section><text>can chos kyi khyad par yin/ /de yi khyad par can gyi chos/ /rjes 'gro med pa'i skyon rten min/ ! /rang bzhin 'bras bu grub don du/ /gtan tshigs gnyis dang ldog pa gnyis/ /rtsod phyir khyad par spyi dag ste/ /lhag ma ldog pa'i sgrub byed yin/ / </text></item>
<item><p>147a.4</p><section></section><text>rang bzhin nyid las gzhan gyis ni/ /go bya la khyab yod min te/ /rgyu ni 'khrul pa srid phyir ro/ /de phyir 'bras rnam gnyis su 'jug ! /sngar yod pa yi shes pa ni/ /rtsal ma thag byung nges min te/ /sgrib byed dbang po sgra la de/ /rnam kun</text></item>
<item><p>147a.5</p><section></section><text>nyer sbyor min phyir ro/ ! /ltos pa med par 'ga' zhig tshe/ /'bras mi byed pa 'gal ba'i phyir/ /shes pa 'di 'dra res 'ga' ba'i/ /'bras bur grub pas de rtags yin/ ! /'di nyid kyis ni rang bzhin nyid/ /grub kyang tha dad byas pa ni/ /'bras</text></item>
<item><p>147a.6</p><section></section><text>dang lhan cig bstan pa na/ /thams cad de 'drar shes mi 'gyur/ /rjes su dpag par bshad zin to / /gtan tshigs brjod byas rtogs don du/ /rab tu dbye ba tsam bshad de/ /mtshan nyid la ni tha dad med/ ! /des 'dis 'bras bu'i rtags kyis</text></item>
<item><p>147a.7</p><section></section><text>ni/ /rang bzhin phyogs gcig brten pa'i bshad/ /des na rtsol las gsal ba dang / /skye ba 'dra bar dper brjod do/ ! /yod pa gang med mi 'byung ba'am/ /rang bdag rnam dbyer med can gang / /de ni de dang 'khrul mi 'gyur/ /zhes bya'i don du</text></item>
<item><p>147b.1</p><section></section><text>'di rab phye/ /ldan pa can sogs gang dag la/ /de 'dra'i 'brel pa yod min pa/ /de dag 'khrul pa srid pa'i phyir/ /gtan tshigs min zhes bshad pa yin/ /'brel pa yod pa yin na yang / /de nyid rtogs pa'i sgrub byed yin/ /nges pa</text></item>
<item><p>147b.2</p><section></section><text>med na mi 'byung yin/ /nges pa med pa sgrub byed min/ ! /ldog pa nyid ni nges pa nyid/ /med na mi 'byung yin par brjod/ /de yang 'brel pa med la med/ /de nyid phyir na rjes 'gro gnas/ /rang gi bdag gam rgyu dngos ni/ /grub na ldog pa</text></item>
<item><p>147b.3</p><section></section><text>grub 'gyur ba/ /de yi phyir na khyad par ni/ /ldog med rjes 'gro'ang yod ma yin/ /ma mthong ba tsam la brten nas/ /ldog pa 'ba' zhig can du bshad/ /de yi phyir na ma nges pa/ /gzhan du go bar byed par 'gyur/ ! /gal te bdag ni ldog</text></item>
<item><p>147b.4</p><section></section><text>pa yis/ / srog sogs dag ni ldog 'gyur na/ /srog sogs med pas bdag med la/ /khyab 'gyur de yang yod ma yin/ /gzhan ldog par ni gyur pa yis/ /gzhan ldog par ni mi rung phyir/ ! /de bdag de las byung zhe na/ /gal te bdag ni</text></item>
<item><p>147b.5</p><section></section><text>dmigs pas na/ /de dmigs rtogs pa med par yang / /ma rtogs na 'di grub par 'gyur/ /shin tu lkog tu gyur pa la/ /mthong dang ma mthong de grub med/ ! /gzhan la mthong med ngo bo can/ /bum sogs la med ces gang las/ /ldog pa</text></item>
<item><p>147b.6</p><section></section><text>shes pa med pa yi/ /ldog pa'i khyab pa'ang ci ltar yin/ /srog sogs la lar mthong ba yis/ /yod med nyid ni rtogs par 'gyur/ ! / gal te de ltar bdag mthong na/ /yod med nyid ni rtogs par 'gyur/ ! /rgyu gang zhig ni med pa yis/ /bum pa la sogs mthong</text></item>
<item><p>147b.7</p><section></section><text>med pa/ /lus la'ang gal te de med na/ /lus la med par rigs pa yin/ ! /gal te cung zad chos mthun phyir/ /tha dad par yang der rtog na/ /gzhal bya nyid phyir bum sogs rnams/ /bdag dang bcas par cis mi dpog / </text></item>
<item><p>148a.1</p><section></section><text>mi 'dod ce na tshad ma nyid/ /'dod pa kun gyi rgyu yin te/ /de med par ni dngos po dang / /dngos med rnam gzhag gang gis nus/ ! /srog dang mig 'byed la sogs ni/ /dran 'dod rtsol pa las skyes yin/ /de dag yul</text></item>
<item><p>148a.2</p><section></section><text>dbang blo las byung / /de yang phan tshun rkyen la ni/ /ltos pa rang gi rigs las byung / /de tsam las 'di bdag dngos 'di/ /rjes 'gro ldog pa la brten yin / /gzhan du rtog na thug pa med/ /'khrul pa nyid kyis mnyan bya dang / /srog</text></item>
<item><p>148a.3</p><section></section><text>sogs 'di ni mtshungs par 'gyur/ ! /ma yin ldog pa can yin yang / /'di ni 'khrul pa'i phyir zhe na/ /ci ltar sgrub min nyid las de/ /ldog min 'o na don gyis de/ /bsgrub bya'i rjes 'jug min de ltar/ /brjod 'gyur de ni gzhan la'ang</text></item>
<item><p>148a.4</p><section></section><text>mtshungs/ ! /sgrub min nyid las rnam bcad ces/ /bsgrub bya la gnas brjod pa yin/ /de nyid phyir na don go bas/ /gcig gis gnyis ka bstan par brjod/ /de phyir rjes 'gro med pa las / /'di 'dra'i mi 'khrul grub ma yin/ /bkag pa</text></item>
<item><p>148a.5</p><section></section><text>'gog par byed pa ni/ /sgrub pa las gzhan ci 'dra zhig ! /bsgrub bya med las ldog med pa/ /des na sgrub min nyid la med/ ! /med ces ldog pa de nyid ni/ /ci ltar med las ldog par 'dod / /ldog pa med pa sgrub pa yin/ /dngos yod med</text></item>
<item><p>148a.6</p><section></section><text>na'ang yod yin la/ /dngos po med pa'ang yod min zhes/ /blun po yi ni dpyod la ltos/ /gal te de las ldog med na/ /gtan tshigs 'jug par 'dod dam ci/ /de yang min na ldog bkag ni/ /'di nyid yin na ci ste 'gog ! /sgrub dang</text></item>
<item><p>148a.7</p><section></section><text>dgag pa ma gtogs par/ /sgra las byung ba'i tha snyad gzhan/ /yod min de yang med pa las / /med phyir 'dir ni mi smra thob / ! /yod pa rnams la dgag pa med/ /de ni med la'ang yod ma yin/ /rig pa 'di yis 'gro ba la/ /dgag pa'i don</text></item>
<item><p>148b.1</p><section></section><text>ni med par 'gyur/ ! /gal te yul dus 'gog ce na/ /ci ltar de yod de ltar ni/ /mi 'gog ci ltar de med pa/ /de ltar yang ni 'gog mi 'gyur/ ! /de phyir dngos dngos med rten can/ /phyi rol rten min sgra don la/ /brten nas 'dir ni sgrub pa</text></item>
<item><p>148b.2</p><section></section><text>dang / /dgag pa thams cad 'dod pa yin/ /de 'dra med na'ang chos can de/ /de dag dang ni 'brel bar snang / /de yang sgra 'jug pa nyid las/ /yod ces tha snyad rten par 'dod/ ! /de lta min na don rnams kyi/ /chos gcig bsgrubs sam bkag</text></item>
<item><p>148b.3</p><section></section><text>pa na/ /bdag nyid thams cad bsgrubs pa dang / /bkag 'gyur bdag tha dad med phyir/ /tha dad yin na gzhan dang gzhan/ /bkag pa dang ni bsgrubs pa bzhin/ /bsgrub pa dang ni dgag pa dag /chos can gcig la 'du mi 'gyur/ ! /sna tshogs</text></item>
<item><p>148b.4</p><section></section><text>chos kyi gzhir gyur pa/ /chos can gcig gi dbang byas te/ /gcig sgrub pa na de brten dang / /gzhan rnams btang snyoms lta bu dang / /'gog na de yis dben pa dang / /de las gzhan la ltos lta bur/ ! /med pa yi ni don can gyi/ /tha snyad</text></item>
<item><p>148b.5</p><section></section><text>ji ltar blos bstan pa/ /de bzhin nyid de ma brtags par/ /tha dad don rten khas len pa/ /thog med bag chags las byung ba'i/ /'jig rten don la gnod mi 'gyur/ /de 'bras can dang de 'bras med/ /de de las tha dad don gcig /tha</text></item>
<item><p>148b.6</p><section></section><text>dad rten can 'phel ba dang / /'grib pa lta bur byed pa yi / /bslad pa de dang de dag gis/ /'brel pa 'gal las de ldan nyid/ /min yang mthong bas sbyor des na/ /de dag bslad pa'ang shes ma yin/ /yod nyid sgrub byed 'jug pa'i phyir/ /de med</text></item>
<item><p>148b.7</p><section></section><text>ma yin the tshom 'gyur/ /khas blangs tshad ma min pa las/ /med pa nyid kyang rigs ma yin/ /med las ldog pa med na yang / /mthun phyogs las ldog the tshom za/ /de la the tshom za phyir te/ /mi mthun phyogs las ldog par yang / /phung po gnyis</text></item>
<item><p>149a.1</p><section></section><text>las gcig la ni/ /nges par grub na gzhan las ni/ /ldog grub ma mthong ba yin yang / /mthong med dag la the tshom za/ /gsal la khyab byed ma yin yang / /de yi rigs gyur don yod pas/ /ma mthong bas 'gar nges med</text></item>
<item><p>149a.2</p><section></section><text>de/ /mkhregs pa mtshon gyis mi chod bzhin/ ! /yod la 'gal ba ma mthong na/ /the tshom gang las ldog par 'gyur/ /de yang la lar de 'bras dang / /bdag tu nges las gzhan ci yod/ /des na bdag med pa las kyang / /'di ni ldog par the tshom za/ ! /ldog</text></item>
<item><p>149a.3</p><section></section><text>tu chug pa de lta na'ang / /bdag med med las bdag mi 'gyur/ /gang gis de ni ldog med la / /nges par dngos por 'dod ma yin/ /dper na srog sogs mthun phyogs la/ /ldog pa med kyang yod min bzhin/ /gal te gtan tshigs mthun phyogs las/ /ldog</text></item>
<item><p>149a.4</p><section></section><text>med de rgyus rjes 'gro can/ /rjes 'gro can min ldog min na/ /bdag med ma yin bdag bcas min/ ! /'jug la gang gi rang bdag nyid/ /gang med mi 'byung can grub pa/ /de phyir de nyid ldog byed de/ /'jug pa na yang 'jug byed yin/ ! /med na mi</text></item>
<item><p>149a.5</p><section></section><text>'byung de yang ni/ /sgrub par byed la ltos pa yin/ ! /'bras bu mthong dang ma mthong ba/ /de dag rgyu dang 'bras bu nyid/ /de yod na yod nges med phyir/ /don gzhan rtogs pa yod ma yin/ /rtag tu yod pa'am med pa na/ /de dag med par mi srid phyir/ / </text></item>
<item><p>149a.6</p><section></section><text>'bras bu'i rang bzhin tha dad rnams/ /rgyu rnams las ni byung ba'i phyir/ /de dag med par gzhan las byung / /ci ltar des bskyed rang bzhin yin/ /tshogs pa'i nus pa tha dad phyir/ /dngos rnams sna tshogs ngo bo nyid/ /gal te tha dad byed min na/ ! /'gro</text></item>
<item><p>149a.7</p><section></section><text>'di ngo bo gcig tu 'gyur/ /'di tha dad byed tha dad byed/ /min na rang bzhin gcig nyid nyams/ ! /gcig ni rang bzhin du ma na/ ! /me dang me min rang bzhin gnyis/ ! /des na gzhan ni des bskyed pa'i/ /rang bzhin yin na de de nyid/ /des bskyed rang</text></item>
<item><p>149b.1</p><section></section><text>bzhin ma yin na/ /de ni de las ci ltar 'byung / /de ltar rgyu dang 'bras bu dag /phan tshun rang bzhin nges pa nyid/ /des na rang bzhin mthong ba bzhin/ /'bras mthong na yang de rtogs 'gyur/ ! /chu dang 'o ma rul 'gyur bzhin/ /du ma las gcig</text></item>
<item><p>149b.2</p><section></section><text>ji ltar 'gyur/ /gsher nus gang las rul 'gyur te/ /gnyi ga'ang gcig nyid ci 'di ni/ /tha dad gcig pa'i bdag nyid dam/ /tha dad gsher nyid ji ltar yin/ /rang rang ngo bo la gnas phyir/ /de yi rang bzhin can gyi blo/ /tha dad med phyir</text></item>
<item><p>149b.3</p><section></section><text>gcig ces brjod/ ! /de bzhin me ni tha dad kyang / /cha gang gis ni mer rtogs pa'i/ /rten yin des ni du bskyed pa/ /des ni de ltar rtogs pa yin/ /mer shes yan lag gzhan las ni/ /ltos pa nyid las byung ba'i phyir/ /du ba de la 'khrul med can/ / </text></item>
<item><p>149b.4</p><section></section><text>de ltar 'bras gzhan de bzhin 'grub/ ! /du ba bud shing 'gyur ba yi/ /yan lag rten la mer 'jog phyir/ /gal te me min de du min/ /gal te de du me de nyid/ ! /ci ltar rang rgyu la ltos nas/ /rang bzhin med na mi 'byung bar/ /shes bya 'jig dang byas</text></item>
<item><p>149b.5</p><section></section><text>pa nyid/ /gong du ji skad bshad bzhin no/ ! /ldog can mtshungs par bstan pa'i phyir/ /mnyan bya nyid ni brjod mdzad las/ /gtan tshigs min nyid rtogs pa yi/ /tshul 'dis thams cad dpag par bya/ ! /rgyu dang ngo bo ldog nyid kyis/ /don ldog par ni</text></item>
<item><p>149b.6</p><section></section><text>brjod pa las/ /mi dmigs dpe ni grub pa'i phyir/ /tha dad par ni ma bshad do/ ! /de la'ang skyes bu mthong med las/ /srog sogs ldog pa med pa'i phyir/ /gtan tshigs the tshom za bshad pas/ /bltar rung don la de zhes bstan/ ! /'dis ni dngos la'ang</text></item>
<item><p>149b.7</p><section></section><text>dngos po'i cha/ /khas blangs med par dgag pa nyid/ /sgrub byed snga ma dag gis ni/ /ma yin sgrub par byed phyir ro/ /de la dmigs rung rnams kyi ni/ ! /yod pa dmigs pa las gzhan min/ /de phyir mi shes shes bya'i phyir/ /mi dmigs dpe gcig bzhed</text></item>
<item><p>150a.1</p><section></section><text>pa yin/ ! /yul med phyir der yul can ni/ /shes brjod the tshom 'gog 'gyur te/ /dper na sreg par byed min phyir/ /me ma yin zhes bya ba bzhin/ /dmigs su rung ba'i med pa ni/ /mi dmigs pa las gzhan ma yin/ /de phyir de</text></item>
<item><p>150a.2</p><section></section><text>yod pa las de'i/ /rgyu mtshan can gyi sgra shes sgrub/ ! /snang ba ma mthong na med ces/ /bya ba'i tha snyad 'di grub pas/ /de 'bras yin yang de las ni/ /blo sgra the tshom med par 'grub / /yul yod na yang rmongs pas 'dir/ /gzhan dag rjes su mi brjod</text></item>
<item><p>150a.3</p><section></section><text>pa/ /grub pa dang ni chos mthun las/ /brda dran byed pa 'ba' zhig go /ci ltar mthong dang ma mthong las/ /rgyu dang 'bras nyid sgrub bzhin te/ /de gnyis la ni 'bras sogs sgra/ /tha snyad don du bkod pa yin/ ! /rgyu las 'bras bu bsgrubs pas</text></item>
<item><p>150a.4</p><section></section><text>na/ /'di ni rang bzhin nang 'dus phyir/ /gtan tshigs rab dbye bshad pa las/ /tha dad par ni dper ma bstan/ /gcig dmigs nyams su myong ba las/ /'di ni dmigs so zhes bya'am/ /ma dmigs so zhes rtog can gyi/ /blo ni skye bar 'gyur ba</text></item>
<item><p>150a.5</p><section></section><text>yin/ ! /myong ba khyad par can nyid las/ /don rnams khyad par can du rtogs/ /de lta'i bdag nyid can myong ni/ /'di ni tha dad blo rgyu yin/ ! / de phyir blo dbye rang nyid las/ /grub 'gyur de dag gis de'i don/ /de lta min na thug med phyir/ /'ga' yang tha dad</text></item>
<item><p>150a.6</p><section></section><text>grub mi 'gyur/ ! /rang bzhin khyad par can myong las/ /gzhan bsal ba ni gzhan ma yin/ /de phyir de mi dmigs pa yang / /de las khyad par can dmigs nyid/ /des na mi dmigs pa 'di ni/ /rang nyid mngon sum las rtogs pas/ /rang nyid tsam gyis</text></item>
<item><p>150a.7</p><section></section><text>'jug pa can/ /de med rnam gzhag go byed yin/ ! /gzhan du don gyi med pa nyid/ /mi dmigs pa las rtogs par 'gyur/ /gzhan gyis dmigs pa med pa nyid/ /yin pa'i phyir na thug med 'gyur/ ! /mi snang nges pa mi rung phyir/ /gzhan du gzhag pa 'gog</text></item>
<item><p>150b.1</p><section></section><text>'gyur dper/ /sems can gzhan la rtags med pa'i/ /rnam rtog la sogs mi 'grub bzhin/ /'bras bu nges med can 'dis ni/ /ldog pa sgrub par nus ma yin/ /nges pa bsgrub phyir gtan tshigs la/ /dang po'i dbang du byas pa yin/ /rang gi sbyor ba dag la de'i/ / </text></item>
<item><p>150b.2</p><section></section><text>rang gi ngo bo'i sbyor ba'am/ /don la gnod byed ngo bo ste/ /yod na yod pas med phyir ram/ /phan tshun tha dad grub phyir te/ /brtan dngos dang ni 'jig pa bzhin/ /tshad ma gzhan gyis gnod phyir yang / /nges gyur dang ni ltos bcas bzhin/ /rgyu gzhan las skye nye</text></item>
<item><p>150b.3</p><section></section><text>bar ni/ /gdon mi za bar ga la yod/ /dngos po'i rgyu las byung yin na/ /brgyud pa'i dub pas ci zhig bya/ /gal te rgyu des 'jig pa gzhan / /bskyed pas de ni 'jig 'gyur na/ /dngos po de nyid 'jig pa yi/ /ngang du bskyed na ci zhig 'gyur/ /de ni bdag nyid grub</text></item>
<item><p>150b.4</p><section></section><text>gyur na/ /bdag la phan 'dogs byed pa gang / /bdag la phan 'dogs byed min na/ /de yis ltos bya gang ci zhig /ltos med dngos po nam yang ni/ /de lta min par ci ltar 'gyur/ /dper na de nyid 'jig ka mar/ /sdod la brten par mi 'dod bzhin/ /ltos pa med na skad</text></item>
<item><p>150b.5</p><section></section><text>cig kyang / /dngos po yod min 'gyur zhe na/ /de ltar gyur te dngos nyid yin/ /dngos med de ltar ci ltar 'gyur/ /gang dag de yod gzhan ltos med/ /de dag de yod la des yin/ /'bras bu'i las la gegs byed pa/ /med pa can gyi tshogs pa bzhin/ ! /blo yi nus pa</text></item>
<item><p>150b.6</p><section></section><text>chung ba med pa de dag gis kyang zab mo'i de nyid rtogs med can/ /brtson 'grus shin tu lhag par gyur pa de dag gis kyang mchog gi de nyid mthong med ldan/ /'gro ba rnams la mtshungs par legs bshad slar 'dzin byed pa mi rnyed pa can kho bo'i gzhung / /rgya mtsho la ni chu bo</text></item>
<item><p>150b.7</p><section></section><text>bzhin du rang gi lus la thim zhing nub pa nyid du 'gyur/ /tshul dang tshul min rnam par 'byed mkhas lta ba ngan pa'i tshang tshing bsreg /'phags pa nyid kyis rjes su bzung bas yang dag rig pa'i lam ston pa/ /gzhung lugs nyin byed yon tan brgya ldan blo ngan nyid spong 'jigs pa spangs/ / </text></item>
<item><p>151a.1</p><section></section><text>de lta mod kyi blo mig rnam dag mkhas pa'i pad+mo rgyas byed yin/ /tshad ma rnam 'grel las gzhan gyi don gyi tshig le'ur byas pa ste le'u bzhi pa'o// ! //tshad ma rnam 'grel gyi tshig le'ur byas pa 'di ni yul lho phyogs kyi rgyud du byung ba gzhung lugs ngan pa thams cad ches shin tu</text></item>
<item><p>151a.2</p><section></section><text>'khrul par 'jug pa snyan pa'i grags pas sa'i steng ma lus par khyab pa 'gran zla med pa'i mkhas pa chen po/ dpal chos kyi grags pas mdzad pa rdzogs so// //rgya gar gyi mkhan po su b+hU ti shrI shan+ti dang / bod kyi lo tsA ba dge slong dge ba'i blo gros kyis bsgyur/ dpal ldan dam pa'i las</text></item>
<item><p>151a.3</p><section></section><text>la mngon dges pa//smad med che ba'i bdag can rgyal po mchog /dge ba'i thugs mnga' des pa sa skyong ba/ /mi yi bdag po dbang sde'i bkas bskul nas/ /brtson ldan lhag par dpyod ldan 'chad po dang / /nyan po rgol dang phyir rgol don nges dang / /'brel gtam dga' ston rgya chen myong bya'i phyir/ / </text></item>
<item><p>151a.4</p><section></section><text>'dzam gling mkhas pa'i rgyan gyur rgyan 'di bsgyur/ /lta ngan kun sel gnyis su med pa yi/ /don dam rnam dpyod lhur len bstan bcos 'di/ /gzhung mang don dka' sgrub par dka' na yang / /'bras bu che phyir 'bad par rigs pa yin/ /log pa'i rgyun phyogs rjes su gzhol gyur pa/ /lta ba chu bo</text></item>
<item><p>151a.5</p><section></section><text>bzlog par dka' mod kyi/ /yang dag rig pas legs par brda sprad na/ /'ga' yi yid la ci ste 'bab mi 'gyur/ /sgra don gnyi ga nyams su bder lon te/ /mun sprul gyis ni ma bslad legs bsgyur ba/ /sngon gyi sgyur byed dam pa de dag gi /dri tsam bro ba da lta kho bor zad/ /dpal ldan kha che'i rig</text></item>
<item><p>151a.6</p><section></section><text>pa ba'i/ /gtsug gi nor bu skal ldan ni/ /rgyal po zhes bya la thos nas/ /blo ldan bzang pos 'di bsgyur ro/ /grong khyer chen po dpe med kyi shar phyogs na yul 'khor lo 'dzin pa zhes bya ba/ /grub pa'i gnas su grags pa'i 'dabs/ rnam par rgyal ba'i zhing zhes bya bar/ kha che'i paN+Di ta chen po skal ldan rgyal po dang bod</text></item>
<item><p>151a.7</p><section></section><text>kyi lo tsA ba chen po dge slong blo ldan shes rab kyis bsgyur ba'o/ /dus phyis sa'i steng na 'gran zla thams cad dang bral ba'i mkhas pa bsod snyoms pa chen po shAkya shrI b+ha dra la sogs pa rnams dang / shAkya'i dge slong kun dga' rgyal mtshan dpal bzang pos bsgyur cing zhus te gtan la phab pa'o // // </text></item>
<item><p>152a.1</p><section></section><text>@#/ /tshad ma rnam par nges pa bzhugs so/ / </text></item>
<item><p>152b.1</p><section></section><text>@##/ /rgya gar skad du/ pra mA Na bi ni sh+tsa ya/ bod skad du/ tshad ma rnam par nges pa/ 'jam dpal gzhon nur gyur pa la phyag 'tshal lo/ /gang la 'phags pa nyid byon rjes gzung de ni dpal ldan dri med blo mnga' ste/ / </text></item>
<item><p>152b.2</p><section></section><text>'jig rten blo gros blun po 'dis ni de tshig brling ba gsal bar mi shes pas/ /nyer bsten 'jig rten rgyal mdzad de la rmongs pas cung zad smad byas na'ang / /don min skye bar 'gyur ba yin pas brtse bas de yi lugs ni gsal bar bya/ /phan</text></item>
<item><p>152b.3</p><section></section><text>pa dang mi phan pa thob pa dang spong ba ni nges par yang dag pa'i shes pa mngon du 'gro ba can yin pas na de mi mkhas pa rnams la bstan pa'i don du 'di brtsam mo/ /yang dag pa'i shes pa de ni rnam pa gnyis te/ mngon sum dang ni rjes su dpag / </text></item>
<item><p>152b.4</p><section></section><text>ces bya ba'o / /'di dag gis don yongs su bcad nas 'jug pa na don bya ba la bslu ba med pa'i phyir ro/ /gal te sgra las byung ba dang nye bar 'jal ba la sogs pa tshad ma gzhan yang yod pa ma yin nam zhe na/ tshad ma yin na ni 'di gnyis kho nar 'dus</text></item>
<item><p>152b.5</p><section></section><text>pa'i phyir/ /tshad ma rnam gnyis kho na ste/ /'brel ba ni/ gzhan las mngon sum ma yin pa/ /'dra ba'i bdag tu rtogs phyir ro/ /don ni rnam pa gnyis nyid de mngon sum dang / lkog tu gyur pa'o/ /de la gang zhig shes pa'i snang ba bdag</text></item>
<item><p>153a.1</p><section></section><text>nyid kyi rjes su 'gro ba dang ldog pa'i rjes su mthun par byed pa de ni mngon sum ste/ de ni thun mong ma yin pa'i dngos po'i rang bzhin te rang gi mtshan nyid do/ /gzhan ni blo la dngos su rang gi ngo bo 'jog pa'i nus pas stong pa'i phyir rtogs par mi 'thad pa nyid do/ /gzhan mthong</text></item>
<item><p>153a.2</p><section></section><text>ba na gzhan rtogs pa ni rigs pa ma yin te/ ha cang thal bar 'gyur ba'i phyir ro/ /de yang med na mi 'byung ba nyid yin na ni 'gyur ro/ /de ni ji lta bu'i rnam pa dang rang bzhin 'brel ba grub pa de lta bu'i rnam pa nye ba nyid du go bar byed la 'brel ba las spyi'i tshul du rtogs pa yang rjes su dpag</text></item>
<item><p>153a.3</p><section></section><text>pa yin pa'i phyir tshad ma gnyis kho na ste/ gzhan du na rtogs par mi 'thad pa'i phyir ro / /de'i 'brel ba kho na ni rtags kyi mtshan nyid ma yin gyi/ /'on kyang gzung ba'i chos dang ldan pa'i chos can la mthong ba yang yin la/ de ni sgra la yod pa ma yin pa'i phyir ji ltar tshad ma gzhan ma yin zhe</text></item>
<item><p>153a.4</p><section></section><text>na/ de dag de la mthong na 'o na don ci zhig sgrub pa'am 'gog par byed/ gang sngar mthong ba de la dran par byed do zhe na/ sgra dang rtags med par de rang nyid ji zhig ltar yang dran par mi 'gyur ram ci/ gnas skabs 'di nyid la bye brag kyang yod dam/ de'i phyir 'di dag 'ga'</text></item>
<item><p>153a.5</p><section></section><text>zhig tu ma grub pa 'ga' zhig tu sgrub pa'am 'gog par mi byed pa'i phyir/ ji ltar 'ga' zhig sgrub par byed pa yin/ de dag las don 'grub pa yang ma yin te/ de dag der 'brel pa ma grub pa'i phyir ro/ /smra ba po'i mngon par 'dod pa'i don go bar rung ba'i phyir te/ de ltar</text></item>
<item><p>153a.6</p><section></section><text>rtogs par bya ba'i gzhi ni de nyid yin no/ /'o na de yod na yod pa dang / mi dmigs pa las rab tu skye ba dang med pa sgrub pa la rjes su dpag pa ma yin te/ rjes su 'gro ba med pa'i phyir ro/ /'di la dpe yod pa ma yin te/ sgrub par byed pa gzhan med pa'i phyir dang / de nyid sgrub par</text></item>
<item><p>153a.7</p><section></section><text>byed pa yin na yang thug pa med par thal bar 'gyur ba'i phyir ro/ /zhe na ma yin te/ de la yul bstan pas zhugs pa'i yul can gyi 'brel ba dran pa'i phyir te / rgyu dang 'bras bu dag gi ngo bo nyid ni rjes su 'gro ba dang ldog pa dag las gzhan ma yin no/ /de bzhin du dmigs par rigs pa mi</text></item>
<item><p>153b.1</p><section></section><text>dmigs na yang med do zhes brjod de/ de'i phyir mi dmigs na med do zhes rgyu mtshan nye bar bstan pas rmongs pa la tha snyad sgrub par byed do / skyed par byed pa brjod pa la pha nyid bzhin no/ /mi snang ba mi dmigs pa yang rgyu mtshan gzhan med pa'i phyir yod pa'i tha snyad 'gog pa yin te/ skyed</text></item>
<item><p>153b.2</p><section></section><text>par byed pa ma yin par brjod pa la pha nyid ma yin pa bzhin no/ /de'i phyir rang gi grub pa ma yin pa thams cad ni bdag nyid dang 'brel ba'i grub par byed pa mi 'khrul ba gzhan la ltos pa'i phyir mngon sum ma yin pa'i tshad ma ni rjes su dpag pa las gzhan yod pa ma yin no/ /gzhan dag</text></item>
<item><p>153b.3</p><section></section><text>mngon sum ma yin pa'i tshad ma ni med do/ /zhes zer ba de ni rigs pa ma yin te/ gang gi phyir tshad dang cig shos spyi gzhag dang / /gzhan blo rtogs par byed phyir dang / /'ga' zhig 'gog par byed phyir yang / /tshad ma gzhan ni srid pa nyid/ /de shes pa'i gsal ba 'ga' zhig</text></item>
<item><p>153b.4</p><section></section><text>gi 'jug pa la slu ba dang mi slu ba dag dmigs nas ji ltar nye bar bstan pa la 'jug pa mi 'khrul bar bya ba'i phyir mngon sum kho na tshad ma yin gyi rjes su dpag pa ni ma yin no zhes de'i mtshan nyid la khyad par smra ba na chos mthong ba las ci lta ba de ltar rab tu bsgrub pa de ni rjes su dpag par bya ba</text></item>
<item><p>153b.5</p><section></section><text>las ma 'das so/ /de yang ma grub pa'i phyir yul nyams su myong ba bstan du med pa'i shes pa'i gsal ba rnams las ma gtogs par cung zad kyang tshad ma'am tshad ma ma yin par mi 'gyur la/ rang gi rgyud la yod pa mtshon par bya ba ma yin pa de dag gis kyang 'di gzhan la tha snyad du byed</text></item>
<item><p>153b.6</p><section></section><text>par mi dbang ba'i phyir bstan bcos bya ba ma yin pa nyid do/ /byed na yang rang gi 'jug pa la rang gi tshig gis co 'dri bar byed pa yin no/ /gzhan khong du chud par bya ba'i don du bstan bcos kyang byed la/ rjes su dpag pa yang 'dor ro zhes bya ba ni mi rigs te/ rjes su dpag pa de spangs </text></item>
<item><p>153b.7</p><section></section><text>na 'jug pa 'bras bu med par 'gyur ba'i phyir ro/ /lus nyid ni blo ma yin te/ de grub kyang blo'i rnam par brtags pa la the tshom za ba'i phyir ro/ /de gzhan dang 'brel ba ni skyes bu tsam gyis mngon sum du mi rtogs so/ /'di 'ga' zhig tu dgag pa byed pa yang mngon sum gyis ni</text></item>
<item><p>154a.1</p><section></section><text>bya bar 'os pa ma yin te/ don gyis nus pa la ltos pa med pas de'i yul nyid du 'gal ba'i phyir ro/ /mi ltos na ni chos pa la sogs pa'i dngos po la yang skye bar thal ba'i phyir ro/ /log pa las mngon sum nyid kyis dngos po med par nges pa yin no zhe</text></item>
<item><p>154a.2</p><section></section><text>na/ de med pa yang yin la des rtogs so/ /zhes kyang bya ba 'di ni nyams so/ /de log na ni gang las med do zhes bya bar 'gyur te/ nges pa med pa'i phyir ro/ /yod na yang de nyid mi 'khrul ba'i dmigs pa yin pa'i phyir/ de ni des dngos po med pa'i rtags nyid do/ / </text></item>
<item><p>154a.3</p><section></section><text>'ga' zhig mi slu yang de'i rang bzhin can la 'khrul pa mthong ba'i phyir yid brtan du med do zhe na ma yin te de'i rang bzhin ma mtshon pa'i phyir te/ rang bzhin 'brel ba ni rtags kyi mtshan nyid yin la/ de la ni 'khrul pa yod pa ma yin te de med na rang gi ngo bo med par 'gyur ba'i phyir ro/ / </text></item>
<item><p>154a.4</p><section></section><text>'di ltar mngon sum yang ni don med na/ mi 'byung ba las tshad ma nyid/ /'brel ba yi ni rang bzhin de'i/ /rgyu yin pas na gnyis ka mtshungs/ /mngon sum yang don la mi slu ba nyid las tshad ma yin no/ /mi slu ba yang de las bdag nyid thob pa'i phyir te/ gzhan las byung</text></item>
<item><p>154a.5</p><section></section><text>ba'am ma byung ba'i yod pa de ni de la nges par mi slu ba mi rigs pa'i phyir ro/ /gal te mngon sum gyi don la mi slu ba ni don med na mi 'byung ba las ma yin gyi/ 'on kyang don mthong ba las yin no zhe na/ don mthong ba de yang don yin nam shes pa yin/ don yin no zhe na don thams cad</text></item>
<item><p>154a.6</p><section></section><text>mngon sum yin pa'i phyir thams cad kyis mthong bar 'gyur ro/ /shes pa yin no zhe na ji ltar gzhan yod na 'brel ba med pa gzhan nges par yod par 'gyur ba mthong ba'i phyir yod par 'grub bo zhe na/ mthong ba zhes bya ba 'di ci zhig ces de nyid brgal zhing brtag pa byed pa ma yin nam/ </text></item>
<item><p>154a.7</p><section></section><text>de'i phyir shes pa yod pa las don yod par 'dod pas shes pa de dang 'brel bar brjod par bya ba yin la/ de ni 'bras bu dang rang bzhin gyi rtags dag las rjes su dpag pa la yang mtshungs pa'i phyir rjes su dpag pa tshad ma'i mtshan nyid dang mi ldan pa ma yin no/ /de la mngon sum rtog</text></item>
<item><p>154b.1</p><section></section><text>bral ma 'khrul ba/ /rab rib dang myur du bskor ba dang / grur zhugs pa'i 'khrug pa la sogs pas 'khrul pa ma bskyed cing rnam par rtog pa med pa'i shes pa ni mngon sum mo/ /rtog pa de yang gang zhe na/ rtog pa mngon par brjod can gyi / /shes pa rtog pa ni brjod pa dang 'drer rung ba</text></item>
<item><p>154b.2</p><section></section><text>snang ba'i shes pa ste/ de dang bral ba'o/ /dbang po'i shes pa la ni de srid pa ma yin te/ don gyi mthu yis ni/ yang dag skye ba yin phyir ro/ /gang gi phyir de don gyi nus pa las skyes pa na de'i rang bzhin kho na'i rjes su byed pa'i phyir ro/ /gang gis de snang ba na de yang snang bar</text></item>
<item><p>154b.3</p><section></section><text>'gyur ba don la sgra yod pa'am/ de'i bdag nyid ni ma yin no/ /rig pa'i chos 'di ni don la reg pa dang mi ldan pa yang ma yin te/ de don rtag tu sbyor ba'i phyir dang / de las kyang don rnams mi rtogs par thal ba'i phyir ro/ /de'i phyir 'di nye bar gyur pas rnam par shes pa bskyed pa na</text></item>
<item><p>154b.4</p><section></section><text>bdag nyid ma yin pa med na mi 'byung ba ni mdun du byed par rig pa ma yin te/ ro la sogs pa phan tshun bzhin no/ /de'i stobs kyis skyes pa'i rnam par shes pa yang don gzhan gyi rjes su 'brang ba ma yin te/ ro la sogs pa'i shes pa bzhin no/ /de'i bdag nyid yin du chug </text></item>
<item><p>154b.5</p><section></section><text>kyang dbang po gzhan gyi shes pa bskyed par mi nus pa'i phyir dang / ha cang thal bar 'gyur ba'i yang phyir ro/ /rnam par rtog pa can ni yid kyi rnam par shes pa ste/ don gyi nus pa nye ba la ltos pa med par rnam par rtog pa'i bag chags kyis kun nas bslangs pa las/ dbang po'i don </text></item>
<item><p>154b.6</p><section></section><text>ma nges par 'dzin pa can/ nyams su myong ba 'ga' zhig dang 'brel ba las lhan cig gam/ so sor 'dzin par byed do/ /gzhan yang / don ni nye bar sbyor ba na'ang / /gzhan yang sgra sbyor dran pa la/ /gal te dbang po'i blo ltos na/ /don de chod par 'gyur ba yin/ /</text></item>
<item><p>154b.7</p><section></section><text>gang gi phyir brda'i dus na goms pa'i brjod pa'i spyi ma dran pa ni de sbyor ba mi srid de sgra gzhan bzhin no/ /don gyis nye bar sbyor bas byas pa'i nang gi 'du byed sad pa med par yang sgra'i khyad par dran par mi rigs te/ de des ma byas na de'i ming mi 'dzin par thal ba'i phyir ro/ /des</text></item>
<item><p>155a.1</p><section></section><text>na dran pas bar du chod pa'i phyir don gyi nye bar sbyor ba'i de ma thag pa'i byed pa'i 'bras bur mi 'gyur ro/ /de'i phyir gang sngon blo yi skyed byed min/ /nyer sbyor khyad par byed pa'i phyir/ /de ni phyis kyang 'gyur/ bdag nyid tha dad pa med pas nus pa khyad</text></item>
<item><p>155a.2</p><section></section><text>par med pa'i phyir gcig nyid gcig la byed pa dang mi byed par ni mi 'gyur ro/ /des na/ don med na yang mig blor 'gyur/ /don blo la dngos su mi sbyor ba'i phyir dang / dran pas sad par byed pa la sbyor ba'i phyir blo ni phan pa med pa de yod pa la mi ltos pa nyid do/ /don gyi</text></item>
<item><p>155a.3</p><section></section><text>nye bar sbyor bas blo skyed par byed na ni brjod pa dran pa'i bar chad med pa'i phyir mngon sum rtogs pa med par grub pa yin no/ /gzhan yang / khyad par dang ni khyad par can/ /'brel dang 'jig rten chos lugs ni/ /gzung ste de ltar bsdoms byas na / /de ltar rtogs kyis</text></item>
<item><p>155a.4</p><section></section><text>gzhan du min/ /khyad par dang khyad par can dang de'i 'brel ba dang 'jig rten pa'i rnam par gzhag pa shes na ni de bsdoms nas 'dzin pas 'ga' zhig gis khyad par can du 'dzin pa yin te/ dbyig pa can la sogs pa bzhin no/ /don dang 'brel ba dang rjod par byed pa'i gtsug</text></item>
<item><p>155a.5</p><section></section><text>lag rnams mi shes na mi 'gyur ba'i phyir gzhan du ni ma yin no/ /rigs dang yon tan dang bya ba dang ldan pa dag ni 'di la mi srid pa nyid ni / rang bzhin tha dad pa dang 'brel pa dag mi snang bas sbyor ba mi rigs pa'i phyir dang / de ltar rtogs pa med pa'i phyir chu dang 'o ma dag bzhin no/ / </text></item>
<item><p>155a.6</p><section></section><text>gang la tha dad par rtogs pa yod pa de la yang 'dzin pa ni/ brda dran pa yi rgyu can gyi/ /mthong ba sdud pa'i bdag can de/ /snga phyi 'dzin pas stong pa yi/ /mig shes la ni ji ltar 'gyur/ /gang gi phyir 'di la 'di tsam byed pa'i nus pa yod pa ma yin te/ yul gyi don nye</text></item>
<item><p>155a.7</p><section></section><text>ba'i stobs las skyes pas dpyod pa med pa'i phyir ro/ /dpyod par byed pa nyid yin na ni yid kyi shes pa dang dbang po'i shes pa dag tha dad pa med par thal ba'i phyir ro/ /tha dad pa med pa nyid yin na ni 'das pa dang ma 'ongs pa dang dngos po'i rab tu dbye ba 'dzin pa dang mi 'dzin pa dang dpog</text></item>
<item><p>155b.1</p><section></section><text>pa dang mi dpog pa dang don yod pa la ltos pa dang mi ltos pa la sogs par thal bar 'gyur ro/ /yid kyi rnam par shes pas mngon par 'dus byas pa la dbang po'i shes par 'dzin par byed do zhe na ma yin te/ ji skad bshad pa mi 'dzin pas de ltar rtogs pa mi rigs pa'i phyir ro/ /yul ma</text></item>
<item><p>155b.2</p><section></section><text>yin pa la mi 'jug pa'i phyir te/ rigs la sogs pa dang / 'brel ba dang / 'das pa dang / sgra'i tha snyad la sogs pa rnams ni dbang po'i shes pa'i yul ma yin pa'i phyir ro/ /de'i phyir dbang po'i shes pa ni don sbyor bar byed pa'i rtog pa rnams kyi nang du gtogs pa ma yin no/ / </text></item>
<item><p>155b.3</p><section></section><text>de ni rtogs pas blangs na yang / /'dod pas ldog dang nye ba yi/ /don la blo ni ltos med 'gyur/ /gzhan yang 'di khyad par la sogs pa'i rtogs pas bslang ba yin na tshogs pa tshang ba can gyi 'jug pa yang 'dod pas ldog par 'gyur te/ de las gzhan pa'i rnam par rtog pa bzhin</text></item>
<item><p>155b.4</p><section></section><text>no/ /rnam par rtog pa rnams ni so sor brtags pas bzlog par nus pa yin gyi/ dbang po'i blo ni ma yin te/ tshogs pa tshang ba la ba lang gi blo bzlog cing rtar rnam par brtags kyang ba lang du mthong ba'i phyir ro/ /'di don nye ba las mi ltos par yang 'gyur te/ gang gi phyir</text></item>
<item><p>155b.5</p><section></section><text>ba lang la sogs pa'i rnam par rtog pa ni don nye ba nyid las 'gyur ba ma yin no/ /'di nyid kyis gzhan min zhe na/ gang gi phyir 'di ba lang ngo zhes bya ba ni nye ba ma yin pa la mi 'gyur la/ kho bo cag gi mngon sum yang 'di nyid yin te/ don nye ba nges pa'i mtshan nyid can yin pa'i</text></item>
<item><p>155b.6</p><section></section><text>phyir ro zhe na/ de ni yod pa ma yin te gang gi phyir/ de dbang spyod yul ma yin phyir/ /med dang tha dad med pa la'ang / /rig pa las kyang blo der 'gyur/ /dbang po'i spyod yul ma yin pa'i don yin pa'i phyir de dbang po'i shes pa skyed par byed pa la med pa las tha dad pa ci</text></item>
<item><p>155b.7</p><section></section><text>yod/ de'i nus pa ni de las dngos su thams cad du logs pa yin la/ brgyud pa nye bar sbyor na ni 'das pa las kyang mthong ba'i phyir ro/ /de'i phyir yul ma yin pa nyid kyis med pa dang khyad par med pa la yang reg pa las 'di bum pa zhes rtogs pas ni 'di mngon sum dang ldan</text></item>
<item><p>156a.1</p><section></section><text>par rigs pa ma yin no/ /gal te reg de rdzas yin na/ de ni ma yin te/ rdzas ni reg pa yang yin pas reg nas 'dzin to zhe na/ ma yin 'di ni bum pa zhes/ /shes la kha dog snang phyir ro/ /'di bum pa'o snyam pa'i shes pa ni reg pa'i dbang po las</text></item>
<item><p>156a.2</p><section></section><text>skyes par mi rigs te/ de ltar sems pa na kha dog snang ba'i phyir ro / /des na dran pa'i rnam par rtog pa 'di ni gzugs dang reg pa'i rnam par shes pa dag gi rgyu can gyi yid yin no/ /gzhan yang / gang zhig yod la gang mthong ba/ /de mthong ba las de yi sgra/ /dran rigs de rtogs</text></item>
<item><p>156a.3</p><section></section><text>med na ni/ /sgra yi khyad par ji ltar dran/ /de ma dran na de dang don/ /bsres nas rig pa de ji ltar/ /gal te rang gi rjod par byed pa'i khyad par la ltos pa'i don nyid shes pas nges par bya ba yin no zhes bya ba de ltar nges pa yin na/ da ni dbang po'i shes pa'i brjod pa yang</text></item>
<item><p>156a.4</p><section></section><text>rtogs par 'gyur te/ rjod par byed pa'i khyad par dran par mi rigs pa'i phyir ro/ /gang gi phyir don mthong ba yod na ni de las don gyi khyad par nye ba la/ mthong ba'i sgra dran par 'gyur ba yin te me dang du ba bzhin no/ /'dis sgra med par don mi mthong zhing ma mthong na yang sgra'i khyad</text></item>
<item><p>156a.5</p><section></section><text>par mi dran la ma dran na sbyor bar mi byed do/ /ma sbyar na rtogs par mi 'gyur ba'i phyir 'gro ba ma lus pa long ba nyid du 'gyur ro/ /don nye ba nyid kyi nang gi 'du byed sad par byas pa des dran par 'gyur gyi don mthong bas ni ma yin no zhe na/ ma yin te/ brda ma mthong ba la med</text></item>
<item><p>156a.6</p><section></section><text>pas de'i 'brel pa ni rang gi ngo bo med pa'i phyir ro/ /skyes bu'i 'dod pas ni don rnams yongs su 'gyur ba ma yin pa'i phyir/ brda'i dus su skyes pa'i rang gi ngo bo ni yod pa ma yin no/ /yongs su 'gyur na ni de de'i bdag nyid yin pa'i phyir gzhan brda ma mthong ba rnams la yang</text></item>
<item><p>156a.7</p><section></section><text>'gyur ro/ /skyes bu so so la don rnams bdag nyid tha dad pa ni ma yin te/ bdag nyid med par thal bar 'gyur ba'i phyir te/ bdag nyid gnas pa med pa'i phyir ro/ /de'i phyir mthong bas na 'di sgra ma sbyar ba'i don nyid mthong ba yin no/ /yang na dbang po'i blo rtog</text></item>
<item><p>156b.1</p><section></section><text>pa dang bral bar sgrub par byed pa ni mngon sum nyid do / /gang gi phyir/ thams cad las ni sems bsdus nas/ /nang gi bdag nyid g.yo med par / /gnas na'ang mig gis gzugs dag ni/ /mthong ba'i blo de dbang skyes yin/ /brjod pa'i snang ba med pa'i snang</text></item>
<item><p>156b.2</p><section></section><text>ba ni srog chags thams cad kyi mngon sum nyid yin pa'i phyir 'di la sgrub par byed pa gzhan gyis ci zhig bya/ gang gis yod kyang mi rtogs par 'gyur ba rnam par rtog pa 'di dag gi skye ba dang 'gag par rig par mi 'gyur ba yang ma yin te/ 'di ltar slar yang cung</text></item>
<item><p>156b.3</p><section></section><text>zad rnam rtog na/ /kho bo'i rnam rtog 'di 'drar 'gyur/ /zhes rig sngar bshad rang bzhin gyis / /dbang po las rtogs la min no/ /yang de bsdus pa las sems langs te/ /cung zad rnam par rtog pa na/ /kho bo'i rnam par rtog pa 'di dang 'di 'dra bar gyur to</text></item>
<item><p>156b.4</p><section></section><text>zhes rang gi sems kyi rgyun sdom par byed do/ /de'i phyir rnam par rtog pa 'di dag mngon sum yin na ji ltar rnam par rtog pa bsdus pa'i mthong ba la rtogs par mi 'gyur zhes bya/ des na mthong ba'i bdag nyid rtog pa dang ma 'dres pa ni mngon sum yin pa'am/ </text></item>
<item><p>156b.5</p><section></section><text>mthong ba la snang ba'i bdag nyid kyi rnam par rtog pa mi snang bas ni dbang po'i shes pa la rnam par rtog pa spangs pa yin no/ /gang gis dbang po'i shes pa rnam par rtog par khas blangs pa la gnod par 'gyur ba'i blo mngon sum du gyur pa ni ma yin no zhe na/ de ltar na</text></item>
<item><p>156b.6</p><section></section><text>re zhig skye ba dang 'gag par rig pa'i rnam par rtog pa 'di don nam/ blo gang gi nang du 'du/ don ni ma yin te/ nang du yongs su gsal ba'i phyir dang / 'dod pa'i dbang gis skye ba dang 'gag par rigs pa ma yin pa'i phyir ro/ /blo ni 'dir 'gyur ba</text></item>
<item><p>156b.7</p><section></section><text>yin na mngon sum ma yin pa de ni 'jug tu zin kyang gsal ba ma yin la/ gsal ba'i don kyang de ltar 'gyur ba ma yin zhing / 'di gzhan 'ga' zhig dang rjes su 'brel ba yang ma yin pa'i phyir don dang brjod pa'i rjes su byed pa nyams su myong ba'i bdag</text></item>
<item><p>157a.1</p><section></section><text>nyid kyi rnam par rtog pa ni med par 'gyur ro/ /bde ba la sogs pa myong ba yang blo yin la/ de yang lkog tu 'gyur ba'i phyir de las phan pa dang gnod par mi 'gyur te/ skyes bu gzhan gyis myong ba bzhin no/ /'di dag mngon sum gyis shes pa ma</text></item>
<item><p>157a.2</p><section></section><text>yin na bdag nyid la rtogs par yang ji ltar 'gyur/ don ma shes par blo mi 'grub pas na de shes pa ni rjes su dpag pa las khong du chud pa yin no zhe na/ gang gis 'di skad smra ba'i tshig la yang 'jig rten na rna gtod par byed pa ni rgyal ba'i sgra bsgrags pas blun po rgyal ba yin no/ / </text></item>
<item><p>157a.3</p><section></section><text>don shes pa zhes bya ba blo'i sgrub par byed pa ni rtogs pa yin la blo ni ma yin no zhes zer ba ni bsngags par 'os pa'i shes rab can lha rnams dga' bar byed pa yin pa'i phyir ro/ /don shes pa ni blo'i rtags ma yin gyi 'on kyang dbang po dang don dag yin no zhe na/ mi 'khrul na gtan</text></item>
<item><p>157a.4</p><section></section><text>tshigs yin no/ /yid yin no zhe na/ de yang bar du ma chod pa'i shes pa'i rgyur gyur pa rnam par shes pa snga ma nyid yin par rig ste/ de yul gzhan la sems gtad cing nus pa nyams par gyur na gzhan la shes pa mi skye ba'i phyir ro/ /de yang ma grub bo/ / yul</text></item>
<item><p>157a.5</p><section></section><text>gsal ba yin no zhe na/ gsal ba de nyid blo ma yin nam/ de'i khyad par can de yang ma grub bo/ /gsal ba ni blo ma yin te/ don gyi bdag nyid yin no zhe na/ blos ma bskyed na ji ltar blo'i go par byed pa yin te/ 'brel ba med pa'i phyir ro/ /don gyi bdag nyid kyang</text></item>
<item><p>157a.6</p><section></section><text>thun mong ba yin pa'i phyir gzhan gyi blo yang rjes su dpag par thal lo/ /rtags grub kyang ma grub pas ni blo dang 'brel pa med pa'i phyir rjes su dpag pa ma yin no/ /de'i phyir 'di'i brjod pa med pa yang mngon sum du snang ba yin no/ /dbang po'i bya ba med pa la/ /sgra</text></item>
<item><p>157a.7</p><section></section><text>yis don ni mthong ba bzhin/ /blo la snang ba med pa'i phyir/ /de ni brjod med rtogs byed yin/ /yang mngon sum de ni rjod du med pa'i yul can yin te/ dbang po'i bya ba med pa la mthong ba bzhin du sgras blo la snang ba med pa'i phyir ro/ /gang gi phyir sgra las byung ba'i shes</text></item>
<item><p>157b.1</p><section></section><text>pa la mi snang ba gang yin pa de ni sgra'i don ma yin no/ /sgra'i yul nyid ni dngos po ma yin te/ mthong ba la rnam pa gzhan du snang ba'i phyir ro/ /de nyid ma yin pa'i rgyu mtshan 'di tsam du zad pa'i phyir ro/ /dngos po med kyang sgra las byung ba'i snang ba mi nyams pas med pa'i don</text></item>
<item><p>157b.2</p><section></section><text>snang ba dang khyad par med pa'i phyir/ yod kyang shes pa de ni de'i bdag nyid 'dzin pa ma yin te/ de yod pa dang med pa'i rjes su mi byed pa'i phyir/ dri la ro'i blo bzhin dang / gzugs la mig gi blo bzhin no/ /rnam par gtod par nus pa'i phyir shes pa'i yul ni</text></item>
<item><p>157b.3</p><section></section><text>rgyu yin na rjes su 'gro ba dang ldog pa'i rjes su mi byed pa ni rgyu ma yin no/ / rgyu ma yin pa ni yul ma yin no/ /de'i phyir sgra las byung ba'i rnam par rtog pa ni dngos po'i yul can ma yin no/ /sgra sbyar ba yang don rtogs par bya ba'i phyir yin na/ gang la sgra dang 'brel</text></item>
<item><p>157b.4</p><section></section><text>bar mthong ba tha snyad kyi tshe rtogs par 'gyur ba dbang po'i don ni rjes su 'gro ba dang ldan pa yang ma yin te/ 'di ltar gcig tu mthong ba'i khyad par ni/ gzhan 'ga' zhig tu ma mthong ba'i phyir/ gang gi phyir gsal ba'i bdag nyid rnams ni phan tshun rjes su 'gro ba ma yin</text></item>
<item><p>157b.5</p><section></section><text>te/ nus pa dang snang ba la sogs pa tha dad pa'i phyir ro/ /de las spyi gzhan tha dad ni/ /yod min tha dad blo med phyir/ /gang las sgra 'jug par 'gyur ba gsal ba'i bdag nyid rnams las tha dad pa'i rjes su 'gro ba'i don ni ma mthong ba'i phyir ro/ /don tha dad pa nyid</text></item>
<item><p>157b.6</p><section></section><text>la ni blo tha dad pa mthong ste/ 'byung po dang mgul chings bzhin no/ /de la tha dad pa med kyang don tha dad par rtogs na ni ha cang thal bar 'gyur te/ thams cad kyi bdag nyid la gcig nges pa med pa'i phyir tha dad pa ma rtogs pas 'gro ba gcig dang du mar mi 'gyur ro/ / </text></item>
<item><p>157b.7</p><section></section><text>de lta mod kyi spyi snang du zin kyang ma rtogs pa'i phyir tha dad par nges par mi 'gyur ro zhe na/ de ni mi rigs te/ gang gi phyir/ de la gzhan la blo dang ni/ /sgra 'jug phyir na mi rtogs min / /blo dang sgra rjes su 'gro ba'i mi rten pa'i khyad par 'di spyi mthong ba'i stobs </text></item>
<item><p>158a.1</p><section></section><text>kyis rjes su 'gro ba ni ci ltar mi rtogs zhes bya/ gang las gang la sgra dang blo 'jug pa de ma rtogs par ni de de ltar rtogs par mi 'gyur te/ dbyug pa can la sogs pa bzhin no/ /de phyir dbang po las skyes blo/ /thams cad khyad par yul</text></item>
<item><p>158a.2</p><section></section><text>can nyid/ /de la spyi mi snang ba'i phyir dang / gsal ba rnams kyang rjes su mi 'gro ba'i phyir dbang po'i blo ni brjod du med pa'i dngos po'i rang bzhin khyad par can nyid mngon sum du byed pa yin no/ /'o na da ni mngon sum ma yin ma nges pa'i bdag nyid las ji ltar tha snyad du 'gyur/ </text></item>
<item><p>158a.3</p><section></section><text>'di'o zhes bya bar nges na ni bde ba dang sdug bsngal gyi sgrub par byed pa dag thob pa dang spong ba'i don du 'jug pa'i phyir ro zhe na/ skyon ni med de/ gang gi phyir/ don mthong ba nyid mthong rnams la/ /myong ba'i mthu las byung ba yi/ /dran pas mngon par 'dod pa yis/ /tha snyad</text></item>
<item><p>158a.4</p><section></section><text>rab tu 'jug pa yin/ /mngon sum don la lta ba tsam yin yang nyams su myong ba'i mthu las byung ba myong ba mtshams sbyor ba'i dran pa las/ de mthong ba nyid na mthong ba rnams la mngon par 'dod pa dang cig shos dag gis tha snyad du 'gyur ba yin no/ /gsal bar nyams su myong ba las</text></item>
<item><p>158a.5</p><section></section><text>dran pa'i sa bon 'jog pa gang yin pa 'di ni dngos po'i chos nyid yin la/ de dang 'dra ba mthong ba las 'di sad pas mngon par 'dod pa'i bag chags 'jug cing de las kyang 'jug pa yin no/ /dbang shes de ma thag rkyen las/ /byung zhing de don de ma thag /'dzin par byed pa'i</text></item>
<item><p>158a.6</p><section></section><text>yid kyang ngo / /mngon sum zhes bya bar sbyar ro/ /rang gi yul gyi de ma thag pa'i skad cig ma lhan cig byed pa tsam gyi dbang po'i rnam par shes pa mtshungs pa de ma thag pa'i rkyen gyis bskyed pa'i yid kyang mngon sum yin no/ /de nyid kyi phyir dbang po med par mthong ba ma yin zhing / </text></item>
<item><p>158a.7</p><section></section><text>yul gzhan pa nyid kyang ma yin no/ /rang gi shes pa'i dus na yod pa de dang byed pa'i dus mtshungs pa yin pa'i don ni lhan cig byed pa ma yin no zhe na ma yin te/ gnyis ka yang dus mtshungs pa'i phyir ro/ /med pas lngar nus pa med pa'i phyir dang / nus pa'i dus na yang</text></item>
<item><p>158b.1</p><section></section><text>'bras bu rdzogs zin pas nye bar sbyor ba med pa'i phyir shes pa'i rgyu yul ni lhan cig 'byung bar 'gal lo/ /dus tha dad pa ji ltar gzung / /zhe na shes la rnam pa ni/ /'jog par nus pa'i rgyu nyid la/ /gzung bar 'thad pa shes pas rig /ces bya ba ni bar skabs kyi</text></item>
<item><p>158b.2</p><section></section><text>tshigs su bcad pa'o/ /'di tshad ma snga ma'i yul 'dzin pa yang ma yin te/ tshad ma ni ma rtogs pa'i yul can yin pa nyid kyi phyir te/ gzhan du na ha cang thal ba'i phyir ro/ /mthong ba'i 'du byed ma nyams pa'i gzung ba 'dzin pa ni dran pa las khyad par med pa'i</text></item>
<item><p>158b.3</p><section></section><text>phyir ro/ /bya ba rdzogs pa'i las la khyad par du byed pa ma yin pa sgrub par byed pa yin no/ /zhes bya ba yang sgrub par byed pa'i tshul las 'das pa yin no/ /don de rgyur gyur pa can gyi blo rnams rim gyis 'byung ba 'gal ba yang yin no/ /gzhan gyi khyad par du bya ba med</text></item>
<item><p>158b.4</p><section></section><text>pa ni ltos par mi 'thad pa'i phyir dang / mi ltos na yang rim gyis skye ba mi 'thad pa'i phyir ro/ /khyad par du bya ba nyid yin na ni gzhan nyid yin no/ /don rnams skad cig ma nyid kyis 'das pa'i phyir med pa ni 'dzin pa ma yin no/ /de'i phyir rkyen gyis bskyed pa'i phyir don</text></item>
<item><p>158b.5</p><section></section><text>gzhan nyid yid kyis rtogs pa yin no/ /bde ba la sogs rang rig rnams/ /bde ba la sogs pa rang rig pa rnams kyang mngon sum mo/ /bde ba la sogs pa smos pa ni nyams su myong ba gsal ba bstan pa'i don te/ shes pa thams cad kyi bdag nyid rig pa ni mngon</text></item>
<item><p>158b.6</p><section></section><text>sum yin pa'i phyir ro/ /bde ba la sogs pa rnams kyi bdag nyid rig pa la ni rnam par rtog pa srid pa ma yin te/ gang gi phyir/ gzhan la brten min bdag nyid phyir/ /bde sogs rnams la brda nus min/ /bde ba la sogs pa so sor nges pa'i bdag nyid ma skyes pa rnams</text></item>
<item><p>158b.7</p><section></section><text>ma rig pas yul du byed pa ma yin te/ de ni de'i bdag nyid kyi rang bzhin yin pa'i phyir ro/ /'di dag la 'di rjod par byed pa sbyor ba ni ma yin te/ bdag nyid la de ltar 'jug pa 'gal ba'i phyir ro/ /de'i rang bzhin sngon ma mthong ba'i phyir dang / brjod par gzo ba na yul</text></item>
<item><p>159a.1</p><section></section><text>dang de tha dad pa med pas na rig pa yang 'gags pa'i phyir gzung ba dang 'dzin pa med pa'i brda med pa'i yang phyir ro/ /gzhan gyis kyang 'das pa'i rang bzhin rig pa ma yin pa'i phyir ro/ /yang 'byung ba ma yin pa ni brda don med pa'i yang phyir ro/ /de phyir de dag</text></item>
<item><p>159a.2</p><section></section><text>rang rig ni/ /brjod dang rjes 'brel can ma yin/ /brda mi nus pa'i phyir na bde ba la sogs pa rnams kyi bdag nyid rig pa brjod pa dang ma 'brel ba de ni mngon sum gyi tshad ma yin no/ /kha cig na re/ bde ba la sogs pa rnams ni rig pa'i rang bzhin nyid ma yin gyi / 'on</text></item>
<item><p>159a.3</p><section></section><text>kyang don gcig la 'du ba can gyi shes pas rig par bya ba yin no/ /zhes zer ba de dag gi yang / /de dang de min rang bzhin can/ /de de min dngos rgyu las skyes/ /des shes tha dad med rgyus bskyed/ /bde sogs ci phyir shes ma yin/ /de dag kyang de dang de ma yin pa'i rang</text></item>
<item><p>159a.4</p><section></section><text>gi ngo bo can gyi dngos po rnams kyi de'i rang bzhin can dang de ma yin pa'i rang bzhin can la brgal zhing brtags pa na/ de'i rang bzhin gyi rgyu las skyes pa ni de'i rang bzhin dang de'i rang bzhin ma yin pa'i rgyu las skyes pa ni de'i rang bzhin ma yin pa zhes rgyu'i rang bzhin la brten te/ dper na</text></item>
<item><p>159a.5</p><section></section><text>sA lu'i sa bon la sogs pa dag las ni de bskyed pa yin la/ de las gzhan pa dag las ni gzhan yin no zhes bya ba de lta bu'o/ /glo bur ba nyid la ni yul dang dus dang rang bzhin nges pa mi 'thad pa'i phyir ro/ /de la bde ba la sogs pa yul med par ni skye ba ma yin te/ bdag</text></item>
<item><p>159a.6</p><section></section><text>nyid ji lta ba'i yul dang rjes su 'brel ba'i bde ba la sogs pa rnams de tshogs pa med par mi 'byung ba'i phyir ro/ /dbang po med par yang ma yin te/ gzugs la sogs pa dang rjes su 'brel ba can rnams de'i yul can gyi dbang po dang bral ba la ma mthong ba'i phyir la/ dbang</text></item>
<item><p>159a.7</p><section></section><text>po nyams pa med pa nye bar gnas pa na yang 'byung ba'i phyir ro/ /yid la byed pa med par yang ma yin te/ gnyis ka tshogs kyang gnyid la sogs pas bslad pa'i blo can la med pa'i phyir ro/ /rnam par shes pa skye ba la yang rgyu'i tshogs pa 'di dag tsam kho nar zad do/ / </text></item>
<item><p>159b.1</p><section></section><text>des na rang gi ngo bos de'i 'bras bu'i rang gi ngo bo nges pa na bde ba la sogs pa dmigs pa med pa'i bdag nyid ma yin no/ /'dus byas pa la nges pa yin no zhe na ma yin te/ de'i nus pa ma mthong ba'i phyir ro/ /de tsam las byung ba la gzhan rgyur brtags na ni ha cang thal</text></item>
<item><p>159b.2</p><section></section><text>bar 'gyur ro/ /'dus byas pa zhes bya ba yang rnam par shes pa'i rgyur rung ba'i rnam par shes pa snga ma nyid yin par kho bos rtogs te/ nang gi byed pa nyid las byung ba'i bde ba la sogs pa rnams rnam par shes pa goms pa g.yer ba dang gzhan </text></item>
<item><p>159b.3</p><section></section><text>pa nyid la sogs pa'i khyad par gyi rjes su byed pa'i phyir ro/ /rgyu mtshungs pa'i phyir bde ba la sogs pa'i khyad par med par thal bar 'gyur ro zhe na ma yin te/ de'i tshogs pa nyid kyi nang gi khyad par gyis byas pa nyid kyi phyir the tshom dang gtan la</text></item>
<item><p>159b.4</p><section></section><text>phebs pa la sogs pa bzhin no/ /gzhan dag bde ba la sogs pa ni nang ma yin la/ sems pa can yang ma yin gyi/ de'i bdag nyid du gyur pa'i sgra la sogs pa nyams su myong ba las de nyams su myong bar rtogs pa yin no/ /zhes zer ba de'i</text></item>
<item><p>159b.5</p><section></section><text>ltar na yang / /phyi rol khyad par med na yang / /dga' dang yongs su gdung ba dang / /goms pas khyad par 'gyur ba'i phyir/ /bde sogs don gyi rang bzhin min/ /gang gi phyir gal te bde ba la sogs pa sgra la sogs pa'i bdag nyid yin na khyad par</text></item>
<item><p>159b.6</p><section></section><text>med pa la goms pa'i khyad par las dga' ba dang yongs su gdung ba'i khyad par du mi 'gyur te/ sngon po la sogs pa'i snang ba'i khyad par bzhin no/ /de'i khyad par la mi ltos par goms pa'i khyad par dang rjes su 'brel ba de dag ni blo nyid yin te/ shes rab la</text></item>
<item><p>159b.7</p><section></section><text>sogs pa bzhin no/ /myong phyir sems pa de'i rang bzhin/ /ma yin myong ba min phyir ro/ /bde ba la sogs pa 'di dag ni sems pa can yang yin te/ myong bar bya ba yang yin pa'i phyir ro/ /gang gi phyir gang zhig yul gang gi rnam pa myong ba</text></item>
<item><p>160a.1</p><section></section><text>ma yin pa de ni de'i myong bar byed pa ma yin te/ phan tshun rang bzhin med pa'i bde ba la sogs pa myong ba med pa bzhin no/ /'di 'di'i myong bar byed pa yin no zhes bya ba'i 'brel pa'i rgyu mtshan ni mngon par gsal ba yin pa'i phyir ro/ / </text></item>
<item><p>160a.2</p><section></section><text>dbang po la sogs pa yang thal bar 'gyur bas de myong ba'i mtshan nyid ni 'dra ba nyid yin no/ /sngar de'i bdag nyid ma yin na ni de phyis kyang de'i bdag nyid nyams pa med pa'i phyir de dang 'dra ba yang sems la ci ltar 'gyur zhe na/ 'di ni 'di'i nyes pa gzhan yin te/ </text></item>
<item><p>160a.3</p><section></section><text>'dra ba med par ni myong ba ma yin no/ /gang gi phyir rig pa yod pa nyid ni de'i myong bar rigs pa ma yin te/ thams cad la khyad par med pas na thams cad rig par thal bar 'gyur ba'i phyir ro/ /de la 'dra ba yod na ni 'dra bar byed pa la sbyor ba yin no/ / </text></item>
<item><p>160a.4</p><section></section><text>sim par myong ba gang yin pa 'di nyid kyang kho bo cag gi bde ba yin pa'i phyir bde ba la sogs pa ni sems pa can yin par grub bo/ /yul dang 'dra ba yin pa'i phyir myong ba de'i bdag nyid yin na bde ba la sogs pa myong ba ma yin par 'gyur ro zhe na/ ma</text></item>
<item><p>160a.5</p><section></section><text>yin te/ khyed kyi phyogs la yang bde ba la sogs pa myong ba ni yod pa de yin no zhes bstan pa'i don du bkod pa yin no/ /de la yang dga' ba dang yongs su gdung bar gcig tu nang na nyams su myong ba nyid du mthong ngo / /'di'i bdag nyid 'di 'jog par</text></item>
<item><p>160a.6</p><section></section><text>byed pa gzhan yin par ni rigs pa ma yin te/ de khyad par med kyang rang bzhin dang goms pa'i khyad par las de'i bdag nyid khyad par du grub pa'i phyir ro/ /khyad par dang ldan pa ni blo yin gyi myong ba ni ma yin no zhe na/ blo zhes bya ba 'di ci zhig /zhen </text></item>
<item><p>160a.7</p><section></section><text>pa'o/ /myong ba zhes bya ba 'di ci zhig /nyams su myong ba'o/ /'di gnyis la khyad par ci zhig yod/ yul gyi rnam pa can gyi don ni myong ba med pa yin la/ gzhan ni myong ba yin no/ /myong ba med pa'i 'dra ba blo'i mtshan nyid yin na ni 'dra ba</text></item>
<item><p>160b.1</p><section></section><text>gzhan yang der 'gyur ro/ /khyad par yod na yang brjod dgos so/ /nang gi byed pa nyid la sogs pa yang de'i rgyu mtshan can yin pa'am/ rtogs pa'i yan lag ma yin pa'i phyir bsgrags par bya ba ma yin te/ rnam pa de lta bu'i shin tu dang ba la sogs</text></item>
<item><p>160b.2</p><section></section><text>pa'i khyad par gzhan la yod pa'i phyir ro/ /yul rnam par 'jog pa yang myong bar mthar thug pa'i phyir sems pa med pa des don rnam par 'jog par ji ltar 'gyur te/ ha cang thal bar 'gyur ba'i phyir ro/ /sgra la sogs pa'i bde ba khyad par med</text></item>
<item><p>160b.3</p><section></section><text>kyang / blo'i bde ba khyad par can yin no zhes bya ba yang tshig tsam yin te/ 'di dag gcig la cig car 'gal ba'i phyir ro/ /de'i phyir sems pa yod pa las gzhan khyad par can gyi blo ni yod pa ma yin no/ /de yi rang bzhin las ldog pa'i/ / </text></item>
<item><p>160b.4</p><section></section><text>blo ni rtogs pa med phyir ro/ /'di ni dga' ba dang zhum pa la sogs pa rnam par 'gyur / rnam pa du mar gcig tu myong ba nyid yin par mthong ste/ de la ming ni ji ltar 'dod par byed la rag go/ /myong ba ni mngon sum ma yin la blo'i rnam par 'gyur ba ni</text></item>
<item><p>160b.5</p><section></section><text>mngon sum yin no zhe na/ yul la longs spyod pa ni mngon sum yin te/ de mngon sum ma yin na gzhan gyi mngon sum bzhin du thams cad mngon sum yin par thal bar 'gyur ro/ /yul yod pa las yul la longs spyod par yang 'gyur ro/ /de'i longs</text></item>
<item><p>160b.6</p><section></section><text>spyod pa ni mngon sum ma yin pas khyad par ma grub pa'i phyir/ yod kyang med pa dang khyad par med pa'i phyir ro/ /rtags can gyi nye bar longs spyod pa yang nye bar longs spyod pa ma yin pa'i phyir te/ gzhan gyis longs spyod pa bzhin no/ /rtags ma</text></item>
<item><p>160b.7</p><section></section><text>grub pa'i phyir de las kyang mi 'grub pa nyid de/ sngar ji skad bshad pa bzhin no/ /de lta na yang yul dmigs pa mngon sum yin pa na tha snyad rdzogs pa'i phyir zhes pa yod pa gzhan ni don med do/ /de yang rang bzhin gcig nyid du mthong ba'i phyir</text></item>
<item><p>161a.1</p><section></section><text>blo gzhan la nyams su myong ba yang gzhan pa ni ma yin no / /lcags gong dang ni me bzhin du/ /'dres pas rnam dbyer med ce na/ /sems pa dang ni zhen pa dag tha dad kyang 'dres pas rnam par bslad pa la bye brag tu rtogs par mi 'gyur</text></item>
<item><p>161a.2</p><section></section><text>te/ lcags kyi gong bu dang me bzhin te/ de'i gzugs dang reg pa ni nges pa'i phyir ro zhe na/ de ltar yin na dngos kun la/ /tha dad tha dad med gzhag nyams/ /don dmigs pa thams cad la 'dres par dogs par gcig tu nges pa med pa'i phyir dang / bde</text></item>
<item><p>161a.3</p><section></section><text>ba dang sngon po la sogs pa rnam pa tha dad par dmigs pa dag kyang tha dad pa ma yin pa'i phyir/ e ma'o tha dad pa dang tha dad pa ma yin pa de dag rgyu ci la brten nas rnam par 'jog /tha dad med rig gcig yin na/ /de ltar gang yin de tha dad/ /'grub par 'gyur</text></item>
<item><p>161a.4</p><section></section><text>de sgrub byed min / /tha dad sgrub byed 'grub mi 'gyur/ /dkar sdug la sogs tha dad snang / /tha dad ma yin blo myong ni/ /tha dad med snang tha dad na/ /tha dad tha dad med rten cing / /zhes bya ba ni bsdu ba'i tshigs su bcad pa dag go/ /lcags kyi gong</text></item>
<item><p>161a.5</p><section></section><text>bu la yang me dang 'brel ba las de ltar skyes pa'i don gcig nyid mthong ba yin gyi/ rang bzhin tha dad pa'i rdzas dag 'dres pa'i phyir rnam par ma phyed pa ni ma yin no/ /yang rdzas de'i rgyun rnam par gnas pa'i rgyu rgyun chad pa'i phyir de ldog cing de'i nye bar len pa la</text></item>
<item><p>161a.6</p><section></section><text>ltos pa can gyi grang ba'i reg pa la sogs pa rnams las kyang rdzas gzhan skye ba yin te/ de'i phyir bde ba la sogs pa nang yin zhing myong ba yang yin no/ /'jigs sogs bzhin du bsgoms pa yi / /stobs kyis gsal bar snang gyur pa'i/ /shes</text></item>
<item><p>161a.7</p><section></section><text>gang slu ba can min pa/ /rtog med de ni mngon sum mo/ /thos pa las byung ba'i shes pas gzung ba nges pa'i don rigs pa sems las byung bas rnam par gzhag nas sgom par byed pa'i rnal 'byor pa rnams kyis de rdzogs pa na/ 'jigs pa la sogs</text></item>
<item><p>161b.1</p><section></section><text>pa bzhin du gsal bar snang zhing rnam par rtog pa med pa phyin ci ma log pa'i yul can gang yin pa de yang mngon sum gyi tshad ma yin no/ /'phags pa'i bden pa mthong ba bzhin te/ ji ltar kho bos tshad ma rnam 'grel du gtan la phab pa bzhin no/ /'dod</text></item>
<item><p>161b.2</p><section></section><text>'jigs mya ngan gyis brlams dang / /chom rkun rmi sogs kyis bslad pas/ /yang dag min pa'ang mdun na ni/ /gnas pa bzhin du mthong 'gyur te/ /bslad pa ji bzhin gus pa ni/ /sgrub pa rab tu mthong phyir ro/ /lkog gyur rtogs pa'i</text></item>
<item><p>161b.3</p><section></section><text>'du shes la/ /de lta'i 'jug pa ma mthong phyir/ /de phyir yang dag yang dag min/ /gang gang shin tu bsgoms gyur pa/ /sgom pa yongs su rdzogs pa na/ /de gsal mi rtogs blo 'bras bu/ /zhes bya ba ni bar skabs kyi tshigs</text></item>
<item><p>161b.4</p><section></section><text>su bcad pa'o/ /'di ltar mi sdug pa dang zad par sa la sogs pa yang dag pa ma yin pa'i yul can la yang bsgoms pa'i stobs kyis gsal bar snang ba dang rnam par rtog pa med par grub par 'dod pa yin no/ /bsgoms pa'i</text></item>
<item><p>161b.5</p><section></section><text>stobs kyis gsal bar snang ba yin du zin kyang rtog pa med par ji ltar 'gyur zhe na/ gang gi phyir/ rnam rtog rjes su 'brel ba la/ /don gsal snang ba yod ma yin/ /rnam par bslad pa'i blo yang rung ste brjod pa dang 'dres pa'i shes pa</text></item>
<item><p>161b.6</p><section></section><text>thams cad la ni don gsal ba nyid ldog pa'i phyir ro/ /des na rnam par rtog pa can 'di ni gsal bar snang bar 'os pa ma yin no/ /'di ltar/ rmi lam na yang dran pa ste / /de 'dra'i don ldan mi dran par / /gnyid kyis bslad</text></item>
<item><p>161b.7</p><section></section><text>pa rnams la yang nyams su myong ba dran pa'i rnam pa can gyi rnam par rtog pa ni 'byung la/ de dag de ltar snang ba can du ni dran pa med do/ /de'i phyir bslad pa'am gzhan gyis kyang rnam par rtog pa ni gsal bar byed pa ma yin gyi/ gsal</text></item>
<item><p>162a.1</p><section></section><text>bar snang ba ni rnam par rtog pa med pa nyid yin no/ /'o na ni rnam par rtog pa med pa'i phyir gsal bar snang ba'i rmi lam gyi shes pa mngon sum du 'gyur ro zhe na ma yin te/ ma 'khrul pa zhes bstan pa'i phyir ro/ /de nyid</text></item>
<item><p>162a.2</p><section></section><text>kyi phyir/ rnam rtog dngos mi snang phyir dang / /nye bar bslad pa slu ba'i phyir/ mngon sum ltar snang / rnam pa gnyis su brjod do/ /gang gi phyir mngon sum ni dngos po snang ba yin te/ de med na de'i snang ba nyams pa'i phyir ro/ / </text></item>
<item><p>162a.3</p><section></section><text>zhes kyang brjod zin to/ /rnam par rtog pa ni de lta ma yin te/ de'i snang ba dngos po dang mthun pa ma yin pa'i phyir ro/ /de'i phyir mngon sum ltar snang ba'o/ /nye bar bslad pa yang ste/ dbang skyes kyang / gzhan las des khyad med phyir</text></item>
<item><p>162a.4</p><section></section><text>ro/ /nye bar bslad pa gang yin pa 'ga' zhig ni dbang po las skyes pa yang yin te/ de las gzhan pa'i dbang po las skyes pa dang khyad par med pa'i phyir ro/ /'di yang slu ba'i phyir dngos po dang mthun par snang ba ma yin pas mngon sum</text></item>
<item><p>162a.5</p><section></section><text>ltar snang ba'o/ /'dis ni yid kyi rnam par bslad pa yang bshad pa yin no/ /kha cig zla ba gnyis la sogs par 'khrul pa ni dbang po las skyes pa ma yin pa nyid do zhes zer ro/ /de ni ma yin te/ dbang po las byung ba ni yod pa dang med pa'i</text></item>
<item><p>162a.6</p><section></section><text>rjes su byed pa de nyid kyi mtshan nyid du gnas pa'i phyir la/ de ni 'di la yang mtshungs pa'i phyir dang / dbang po gyur na 'gyur ba'i yang phyir te/ rten du 'jog pa'i rgyu mtshan ni 'di tsam yin pa'i phyir ro/ /yid las skyes pa'i 'khrul pa yin</text></item>
<item><p>162a.7</p><section></section><text>na sbrul sogs pa'i 'khrul pa ltar dbang po'i rnam par 'gyur ba yod kyang ldog par thal ba'i phyir dang / de bzhin du dbang po'i rnam par 'gyur ba yod kyang ldog par thal ba'i phyir ro/ /de'i phyir 'khrul pa 'di ni dbang po las skyes</text></item>
<item><p>162b.1</p><section></section><text>kyang mngon sum ma yin no/ /de nyid kyi phyir dmigs kyis bsal ba dang bcas par bstan pa'i don du'o zhes bya bas rnam par rtog pa'i sde tshan las logs shig tu rnam par bcad de/ rab rib kyis mtshon pa'i bslad pa mngon sum ltar snang bar</text></item>
<item><p>162b.2</p><section></section><text>gsungs so/ /gzhan du yang mig la sogs pa'i rdul phra rab rnams zla ba gnyis dang sngon po la sogs par snang ba'i rnam par shes pa'i rgyu nyid du gsungs pa'i phyir ro/ /yang tshad ma 'di'i 'bras bu gang yin/ gzhal bya rtogs pa'o/ /de ni</text></item>
<item><p>162b.3</p><section></section><text>shes pa yin pa de yang 'bras bu yin pa'i phyir/ da ni tshad ma gang zhig yin/ /gang las bar chad med par gzhal bya rtogs pa 'di'i de nyid 'grub pa'o/ /de la 'di'i don dang 'brel byed pa/ /don gyi rang bzhin min pa med/ /de phyir</text></item>
<item><p>162b.4</p><section></section><text>gzhal bya rtogs pa yis / /tshad ma gzhal bya'i rang bzhin nyid/ /gang gi phyir bsgrub par bya ba sgrub par byed pa yin pa'i phyir thams cad bya ba thams cad kyi sgrub par byed pa ni ma yin gyi/ 'on kyang gang las gang 'grub pa'o/ /de la</text></item>
<item><p>162b.5</p><section></section><text>nyams su myong ba tsam du las thams cad la 'dra ba'i bdag nyid kyi shes pa ni gang gis 'di ni 'di'o zhes las so so las rnam par 'byed pa'i de'i bdag nyid du 'gyur bar bya dgos so/ /de'i bdag nyid ma yin pa yang dbang po dang don dang phrad pa la</text></item>
<item><p>162b.6</p><section></section><text>sogs pa rgyu rnams la bye brag yod du zin kyang las kyi bye brag la bdag nyid tha dad pa med pa'i shes pa bye brag tu nges par byed pa po ni ma yin te/ byed pa'i de nyid ni bsgrub par bya ba'i rgyu mtshan can yin pa'i phyir ro/ /de khyad par med na yang de'i</text></item>
<item><p>162b.7</p><section></section><text>khyad par yang mi 'grub bo/ /yod kyang de'i yan lag ma yin pas de'i byed pa ma yin pa'i phyir ro/ /de'i phyir 'di'i bdag nyid kyi bye brag gang las 'di'i rtogs pa ni 'di yin no zhes 'di'i las la nges pa 'dir 'gyur ba de ni sgrub par byed pa</text></item>
<item><p>163a.1</p><section></section><text>yin no/ /shes pa'i don dang 'brel ba 'di don dang 'dra ba las gzhan la ni srid pa ma yin no/ /dbang po la sogs pa gsal ba dang mi gsal ba nyid la sogs pa'i rang gi bye brag gis bye brag tu byed pa po yin yang de</text></item>
<item><p>163a.2</p><section></section><text>ltar don dang 'brel bar byed pa ni ma yin pa'i phyir te/ de la nye ba'i rgyu med pa'i phyir ro/ /don gyis byas pa'i nyams su myang ba'i bye brag gang las rtogs pa 'dir 'gyur ba yin gyi/ don dang 'dra ba las ni ma yin no zhe na/ da ni yod</text></item>
<item><p>163a.3</p><section></section><text>pa'i rang bzhin ji ltar mi ston/ de ni 'di'o zhes bstan par nus pa ma yin no zhe na/ 'di'i bdag nyid nges par rtogs pa med pas 'di ni 'di'i yin gyi 'di'i ma yin no zhes dngos po rnam par 'jog par byed pa ni legs par rnam par gzhag</text></item>
<item><p>163a.4</p><section></section><text>pa yin no/ /de'i phyir gzhal bya rtogs pa yi/ /sgrub byed gzhal bya'i rang bzhin nyid/ /sgrub par byed pa gzhan yin na/ /de yi las dang 'brel mi 'grub/ /de yang de yi bdag nyid yin/ /des na 'bras bu don gzhan min/ / </text></item>
<item><p>163a.5</p><section></section><text>de yi bdag nyid 'dzin de ni/ /don rtogs pa yi bdag nyid kyi/ /byed pas rang gi las la ni/ /byed dang bcas pa lta bur snang / /rang nyid byed po min na yang / /de yi dbang gis der gzhag phyir/ /zhes bya ba ni bar skabs</text></item>
<item><p>163a.6</p><section></section><text>kyi tshigs su bcad pa'o/ /'dis ni dbang po dang phrad pa dang / don la lta ba dang / khyad par gyi shes pa yang spangs pa yin no/ /de las las dang 'brel ba mi 'grub pa'i phyir ro/ /bar du ma chod pa ma yin pa'i phyir/ byed pa</text></item>
<item><p>163a.7</p><section></section><text>po khyad par can du ma grub pa'i phyir ro/ /byed pa po thams cad bsgrub par bya ba la nye bar sbyor yang tha ma'i bye brag tu byed pa po 'di nyid sgrub par byed pa dam pa yin pa'i phyir ro/ /dbang po la sogs pa yod kyang yul so so la bye brag med pa na</text></item>
<item><p>163b.1</p><section></section><text>'di'i bye brag tu byed pa po ni byed pa po yin no/ /dbang po ni bye brag tu byed pa yin te/ rnam par shes pa thams cad kyi rgyu yin pa'i phyir ro/ /don la lta ba yang ma yin te/ de'i rang bzhin ma yin te de'i don la lta de nyid ma grub pa'i phyir ro/ /de bzhin du khyad</text></item>
<item><p>163b.2</p><section></section><text>par gyi shes pa yang yul gyi khyad par du ma byas na khyad par gyi shes pa dang khyad par med pa'i phyir rnam par gzhag pa mi 'grub pa'i phyir dang / bsgrub par bya ba dang sgrub par byed pa dag yul tha dad pa 'gal ba'i yang phyir ro/ /yul tha dad pa</text></item>
<item><p>163b.3</p><section></section><text>med pa nyid yin na ni gnyis dag don med do/ /rgyu tha dad pa med pa dag ni rim gyis 'byung ba bkag pa yang yin no/ /cig car 'byung ba la ni/ bsgrub par bya ba dang sgrub par byed pa nyid yod pa ma yin no/ /shes pa'i cha dag ni rnam</text></item>
<item><p>163b.4</p><section></section><text>par gzhag pa la brten pa'i phyir bsgrub par bya ba dang sgrub par byed pa'i dngos po yin no/ /dngos po tha dad pa med pa'i phyir bsgrub par bya ba dang sgrub par byed pa dag gcig pas 'gal lo zhe na/ ma yin te chos tha dad pa khas blangs pa'i phyir</text></item>
<item><p>163b.5</p><section></section><text>ro/ /tha snyad 'di dngos po la gnas pa ma yin te/ dngos po tha dad pa med kyang nus pa'i bye brag gis rnam par gzhag pa tha dad mthong ba'i phyir ro/ /phrad pa yang tshad ma yin te/ bdag nyid thams cad kyi phrad kyang chos 'ga' zhig kho na</text></item>
<item><p>163b.6</p><section></section><text>rtogs pa'i phyir ro/ /de khyad par med na yang khyad par 'di ni blo'i snang bas byas pa'i phyir de kho na tshad mar rigs so/ /de nas gang tshad ma'i 'bras bu don rig pa 'di gang zhig /mngon sum du gyur pa'i rig pa gang yin pa 'di nyid do/ /myong</text></item>
<item><p>163b.7</p><section></section><text>ba yod pa 'di'i don de rig pa yin par gang gis skyes pa dang 'dra ba dag gis so/ /'o na ni yul mtshungs pa'i shes pa de ma thag yul du 'gyur ro/ /'o na da 'dis gang zhig nyams su myong / kho bo cag kyang tshul 'di nyid rjes su rtogs par 'dod</text></item>
<item><p>164a.1</p><section></section><text>pa ma yin nam/ 'di bltas pa'am mnyan no zhes mthong ba'am thos pa dag las gang la nges pa'i shes par 'gyur ba de dag ni de'i nyams su myong ba yin no zhe na/ ji ltar de de'i mthong ba yin zhes de dag gi nye ba de nyid dpyod</text></item>
<item><p>164a.2</p><section></section><text>pa ma yin nam/ lta ba po'i nges pa 'di ni de dag gi 'brel ba la brten nas 'gyur ba yin te/ de med na ni der mi 'gyur ro/ /rnam par shes pa yul dang 'dra ba yang ma yin te/ de la snang ba rags pa'i rnam pa ni rdul phra rab so so ba rnams la med pa'i</text></item>
<item><p>164a.3</p><section></section><text>phyir ro/ /shes pa la gnas pa 'di yang gcig yin pa'i phyir/ rang bzhin mang po'i tshogs pa rnams la yang de ltar snang ba yin no zhes bya bar yang rigs pa ma yin te/ rang bzhin gcig ni du ma dang 'gal ba'i phyir ro/ /mang po rnams la yang</text></item>
<item><p>164a.4</p><section></section><text>rnam pa de lta bu yod pa ma yin pa'i phyir de dag 'dra ba ma yin no/ /yul rags pa gcig de ltar snang ba yang ma yin te/ lag pa la sogs pa gcig g.yo na thams cad g.yo bar 'gyur ro/ /mi g.yo na yang g.yo ba dang mi g.yo ba dag so sor grub par thal</text></item>
<item><p>164a.5</p><section></section><text>bar 'gyur te/ ras dang chu bzhin no/ /gcig bsgribs na yang thams cad bsgribs par thal te/ tha dad med pa'i phyir ro/ /yang na ni 'ga' yang ma bsgribs pa'i phyir ma tshang ba med par mthong bar 'gyur ro/ /yan lag bsgribs kyi</text></item>
<item><p>164a.6</p><section></section><text>yan lag can ni ma yin no zhe na/ phyed bsgribs kyang ma bsgribs pa'i phyir 'di snga ma kho na bzhin du mthong bar thal lo/ /yan lag gi sgo nas de mthong ba'i phyir yan lag ma mthong ba la de rtogs par mi 'gyur ro zhe na/ ma yin te/ tha dad pa med</text></item>
<item><p>164a.7</p><section></section><text>pas rnam pa thams cad du mi rtogs par thal ba'i phyir ro/ /yan lag thams cad kyang cig car mthong bar mi nus pa'i phyir thams cad kyi tshe 'di mi mthong bar thal lo/ /yan lag cung zad gcig mthong ba yin na ni yan lag cung zad gcig mthong</text></item>
<item><p>164b.1</p><section></section><text>ba yang de bzhin du rangs pa mthong bar 'gyur ro/ /gcig kha bsgyur na yang thams cad kha bsgyur ba'am ma bsgyur bar rtogs par 'gyur ro/ /yan lag kha bsgyur na yang yan lag can kha ma bsgyur ba'i phyir/ bsgyur ba dang ma bsgyur bar</text></item>
<item><p>164b.2</p><section></section><text>snang bar 'gyur ro/ /de'i phyir gang zhig shes pa la 'dra bar byed pa'i don gcig pu ni 'ga' yang yod pa ma yin no/ /de nyid kyi phyir/ blo yis nyams myong bya gzhan med/ /de yi myong ba gzhan yod min/ /gzung dang 'dzin pa med</text></item>
<item><p>164b.3</p><section></section><text>pa'i phyir/ /de ni de ltar rang nyid bsal/ /yul gyi mtshan nyid bkag pa'i phyir/ /'ga' zhig kyang nyams su myong ba ma yin la/ 'di'i yang 'ga' zhig ma yin te/ de la yang gzung ba dang 'dzin pa'i mtshan nyid med pa'i phyir ro/ / </text></item>
<item><p>164b.4</p><section></section><text>de'i phyir nyams su myong ba ni blo'i bdag nyid kho na yin la/ de yang gzhan 'ga' zhig ni ma yin no/ /'di'i mngon sum du so sor rig par bya ba nyid kyang de'i bdag nyid kho na'o/ /de ni de'i bdag nyid yin pa'i phyir/ rang nyid rab tu gsal ba</text></item>
<item><p>164b.5</p><section></section><text>yin pa des na bdag nyid gsal bar byed pa zhes kyang brjod de/ gsal ba bzhin no/ /sngon po la sogs pa nyams su myong ba zhes bya ba yang de'i rang gi ngo bo nyid nyams su myong ba nyid yin no/ /rig bya rig byed rnam pa med/ /skra sogs shes</text></item>
<item><p>164b.6</p><section></section><text>pa'i tha dad bzhin/ /gang tshe gzung 'dzin rnam phye ba'i/ /mtshan nyid rnam par bslad pa can/ /ji ltar 'khrul pas mthong gyur pa/ /de ltar 'di ni gzhag byas pa/ /de tshe gzung dang 'dzin pa yi/ /mtshan nyid can la brtsad bya min/ / </text></item>
<item><p>164b.7</p><section></section><text>zhes bya ba ni bar skabs kyi tshigs su bcad pa'o/ /de tshe gzhan rig med pa'i phyir/ /rang nyid rig pa 'bras bur 'dod / /gang dag gi blo nyid gzung ba dang 'dzin pa'i rnam pa nye bar ston par skye ba de dag la ni rig par bya ba gzhan med pa'i phyir/ rang</text></item>
<item><p>165a.1</p><section></section><text>rig pa 'bras bu yin te/ de'i rtogs pa ni de'i ngo bo yin pa'i phyir ro/ /gang gi phyir gal te nyams su myong ba de 'dod pa'i rnam pa'am mi 'dod pa'i rnam par gyur na / 'dod pa dang mi 'dod pa'i yul so sor rig par 'gyur ba yin</text></item>
<item><p>165a.2</p><section></section><text>no/ /phyi rol gyi don yod kyang rang rig pa ji lta ba bzhin don 'grub pa'i phyir de nyid 'bras bur rigs so/ /don gyi ngo bo nyid ji lta ba bzhin du rnam par 'jog pa ni ma yin te/ shes pa thams cad rnam pa gcig tu thal ba'i phyir ro/ /rnam pa ni du mar rnam</text></item>
<item><p>165a.3</p><section></section><text>par rig pa ste/ gang gi phyir rang bzhin gcig nyid gcig gi yid du 'ong la gzhan gyi ni yid du mi 'ong bar mthong ba'i phyir ro/ /'dod pa dang mi 'dod par snang ba ni rtog pa yin gyi dbang po'i blo ni ma yin no zhe na/ ma yin te/ de la yang 'chi</text></item>
<item><p>165a.4</p><section></section><text>ltas la sogs tshe mtshams sbyor ba med par mthong ba'i phyir dang / gzhan la yang tha dad pa med pa'i sgra dang dri dang ro la sogs pa'i khyad par gyis srog chags kyi bye brag rnams kyis dbang po nyid kyi bde ba dang mi bde ba bskyed pa'i phyir ro/ /de'i phyir</text></item>
<item><p>165a.5</p><section></section><text>don rtogs pa ni rang rig pa kho na'i rang bzhin no/ /'di'i sgrub par byed pa ni yul gyi rnam pa nyid yin te/ rnam pa ji lta ba bzhin du 'di snang ba'i phyir ro/ /don gnas pa ni rang rig pa'i rang bzhin yin pa nyid kyi phyir rang rig pa yin yang 'bras bu</text></item>
<item><p>165a.6</p><section></section><text>las 'di ni don rig pa yin par blta'o/ /de nyid kyi phyir tshad ma dang 'bras bu dang / yul tha dad pa yang ma yin no/ /rang bzhin sems pa yin na ni/ /don rig de yi bdag nyid phyir/ /rang nyid rig pa 'bras bur bshad/ /de dang 'dra ba'am</text></item>
<item><p>165a.7</p><section></section><text>gzhan 'dra'ang rung / /shes pa de ltar snang ba yi/ /rgyu ni don yang yin pas na/ /don ni gzhal bya nyid du 'dod/ /ji ltar rnam pa 'ga' zhig ltar/ /don dngos med par snang can de / /ji ltar don 'dzin zhe na bden/ /ngas kyang de 'dra</text></item>
<item><p>165b.1</p><section></section><text>mi shes so/ /zhes bya ba ni bar skabs kyi tshigs su bcad pa'o/ /phyi rol gyi don med na 'o na ji ltar tshad ma dang gzhal bya dang 'bras bu rnam par gnas she na/ 'di la rnam par gzhag pa 'di ni ji ltar snang ba bzhin yin gyi de kho na nyid ji lta ba bzhin du ni ma</text></item>
<item><p>165b.2</p><section></section><text>yin no/ /zhes bshad zin to/ /yul gyi rnam pa 'ga' zhig dang nang du yongs su gcod pa ni rang rig pa'i rang bzhin du skye ba na mtshon par 'gyur ro/ /de la tshad ma dang gzhal bya dang 'bras bu rnam par gzhag pa 'di ni ji ltar mtshon pa kho na ltar yin</text></item>
<item><p>165b.3</p><section></section><text>no/ /blo bdag rnam par dbyer med kyang / /mthong ba phyin ci log rnams kyis/ /gzung ba 'dzin pa rig pa rnams/ /tha dad bcas bzhin rtogs 'gyur te/ /dper na dbang po sngags sogs kyis/ /bslad pa rnams la 'jim dum sogs/ / </text></item>
<item><p>165b.4</p><section></section><text>de yi gzugs dang bral na yang / /rnam pa gzhan du snang ba bzhin/ /mig ma bslad pa rnams kyis ni/ /de dag de ltar ma mthong phyir/ /ji ltar thag ring mya ngam na/ /chung ngu chen por snang ba bzhin/ /gzung ba 'dzin pa rig pa rnams/ /yod</text></item>
<item><p>165b.5</p><section></section><text>pa min yang gzhal bya dang / /'jal byed 'bras bur gnas pa 'di/ /ji ltar snang ba bzhin du byas/ /gzhan du gcig gi ngo bo la/ /rang bzhin du mar snang ba yi/ /rnam pa ji ltar bden 'gyur te/ /gcig pa nyid de nyams phyir dang / /gzhan</text></item>
<item><p>165b.6</p><section></section><text>gyis gzhan nyid nyams phyir ro/ /dngos mthong med phyir gcig ma yin/ /blo dngos tha dad mi mthong bas/ /tha dad med par nges par 'gyur/ /gang gis dngos po rnam dpyad na/ /de nyid du ni de dngos med/ /gang gi phyir na de dag la/ /gcig dang</text></item>
<item><p>165b.7</p><section></section><text>du ma'i rang bzhin med/ /chos mthun pa ni mthong ba las/ /de bdag min la de bdag tu/ /zhen pa yis ni 'jig rten na/ /'khrul skye 'dir ni de med de/ /'gro ba 'di la de'i bdag nyid/ /gcig kyang mthong ba med phyir ro/ /de yang yod na nang gi ni/ /bslad pa</text></item>
<item><p>166a.1</p><section></section><text>las byung gang yin de/ /nyes pas bskyed phyir rang bzhin gyis / /phyin ci log tu snang 'gyur te/ /chos mthun mthong sogs can nyid la/ /ltos med rab rib la sogs bzhin/ /zhes bya ba ni bar skabs kyi tshigs su bcad pa'o/ /'di rnam</text></item>
<item><p>166a.2</p><section></section><text>par rig pa tsam nyid yin na ni tshad ma la sogs pa'i rnam par gzhag pa ci ltar snang ba bzhin du 'gyur na de nyid ci ltar grub ce na/ 'di la gzung ba dang 'dzin pa'i mtshan nyid dang mi ldan pa'i phyir ro zhes bshad zin to/ /gzhan yang / lhan cig dmigs pa nges pa'i phyir/ /sngo</text></item>
<item><p>166a.3</p><section></section><text>dang de blo gzhan ma yin/ /gang gi phyir tha dad par snang ba nyid yin yang sngon po ni nyams su myong ba las don gzhan pa'i rang bzhin nyid ma yin te/ de dag lhan cig dmigs pa nges pa'i phyir/ zla ba gnyis la sogs pa bzhin no/ /'di dag las rnam pa gcig ma dmigs na gzhan</text></item>
<item><p>166a.4</p><section></section><text>dmigs pa med do/ /rang bzhin tha dad pa la ni 'di 'thad pa ma yin te/ 'brel ba'i rgyu mtshan med pa'i phyir ro/ /gzugs dang snang ba dag la ni de'i shes pa bskyed par rung ba'i mtshan nyid dam/ dbang po rung bar bskyed pa'i mtshan nyid kyi 'brel ba yod pa'i phyir snang ba med par gzugs</text></item>
<item><p>166a.5</p><section></section><text>dmigs par mi 'gyur te/ 'bras bu rgyu las 'khrul pa med pa'i phyir ro/ /snang ba bar chad med pa'i gzugs dang lhan cig gzung ba'i mtshan nyid yin pa'i phyir gzung bar 'gyur ro/ /yang na snang ba 'ga' zhig kyang mthong ba'i phyir dang / snang ba med pa'i gzugs kyang srog chags kyi bye</text></item>
<item><p>166a.6</p><section></section><text>brag 'ga' zhig gis mthong ba yin pa'i phyir de dag la ni lhan cig dmigs pa nges pa yod pa ma yin gyi sngon po'i rnam pa dang rig pa dag nges pa nyid do/ /tha dad pa la ni de rig pa ma yin te/ sngon po dang ser po bzhin no/ /yul ni rnam par shes pa'i rgyur nye bar gnas pa'i phyir/ sngar</text></item>
<item><p>166a.7</p><section></section><text>dmigs la rig pa ni phyis yin no zhe na/ dmigs pa mngon sum ma yin na/ /de mthong rab tu 'grub mi 'gyur/ /yul yod pas ni yul dmigs pa ma yin gyi/ 'on kyang de'i dmigs pa yod pas so/ /de yang tshad ma dang mi ldan pas yod pa'i rgyu mtshan can gyi tha snyad 'jug par</text></item>
<item><p>166b.1</p><section></section><text>mi 'gyur ro/ /de rab tu ma grub na don rab tu mi 'grub pa'i phyir/ thams cad nub par 'gyur ro/ /yod kyang ma grub pa la yod pa'i tha snyad mi dmigs pa'i phyir ro/ /de'i phyir rig pa 'ga' yang mi dmigs na rig par byed pa zhes bya ba cung zad yod pa ma yin no/ /rig</text></item>
<item><p>166b.2</p><section></section><text>pa gzhan gyi dmigs so zhe na/ re zhig yul de rang dmigs pa'i tshe na ni sgrub par ma grub pas ma grub la/ gzhan dmigs pa'i dus su ni grub pa'i phyir dmigs kyang de'i tshe ni ma grub la/ phyin ci log tu gzhan gyi tshe na ni grub po zhes legs par tha snyad du byas so/ /rig pa</text></item>
<item><p>166b.3</p><section></section><text>yang gzhan gyis dmigs la de yang ma grub na ni rig pa'i sgrub par byed pa ma yin pa'i phyir dmigs pa gzhan gyi rjes su 'brang ngo / /de'i phyir re zhig dmigs pa mthar thug pa la sdod pa ni skyes bu 'dis don 'ga' yang rtogs par mi 'gyur te/ gcig ma grub na</text></item>
<item><p>166b.4</p><section></section><text>thams cad mi 'grub pa'i phyir ro/ /dmigs pa thams cad kyi skye ba la yang mthar thug pa med pa'i phyir 'gro ba long ba dang lkugs par 'gyur ro/ /'ga' zhig tu mthar thug pa yin na ni de rang gi bdag nyid dang yul gyi rnam pa cig car dmigs pa'i phyir gzhan yang de</text></item>
<item><p>166b.5</p><section></section><text>bzhin du 'gyur te/ bye brag gi rgyu med pa'i phyir ro/ /de'i phyir lhan cig dmigs pa nges pa 'grub ste/ gcig gi bya ba la rig pa mi rigs pa'i phyir te/ de ni khyad par med pa'i phyir ro/ /rig pa zhes bya ba yang de'i bdag nyid yin pa'i phyir de ltar gsal ba'o/ /de</text></item>
<item><p>166b.6</p><section></section><text>gzhan 'ga' zhig ni ma yin te/ bdag nyid rig pa bzhin no/ /de'i phyir yang de ni don gzhan du rig pa ma yin te / sngon po la sogs pa myong ba las don gzhan ma yin na ni de'i bdag nyid du gyur pa de ltar gsal ba'i phyir sngon po la sogs pa myong bar 'gyur ro/ /de'i bdag</text></item>
<item><p>166b.7</p><section></section><text>nyid yin pa'i phyir de ltar snang ba na yang rang dang gzhan gsal bar byed par 'gyur te/ gsal ba bzhin no/ /de'i phyir 'dzin pa'i rnam pa rang rig pa'i sgrub par byed pa 'dod de/ de las de'i dngos po rnam par 'jog pa'i phyir ro/ /dper na 'dod chags sogs tshor bzhin/ /der bdag yul du</text></item>
<item><p>167a.1</p><section></section><text>bzhag pa na/ /gzhal bya 'jal byed 'bras gnas pa/ /'di ni kun la sbyar bar bya/ /de la'ang nyams myong bdag nyid phyir/ /de dag rang bdag myong bar rung / /de phyir rung nyid de tshad bdag /gzhal bya rang rig 'bras bu yin/ /'dzin</text></item>
<item><p>167a.2</p><section></section><text>pa yi ni rnam pa dang / /bdag la rung bar brjod pa yis/ /yongs su gcod pa'i bdag nyid de/ /tshang ma rang bdag rig par brjod/ /ces bya ba ni bar skabs kyi tshigs su bcad pa'o/ /de phyir snang don blo de dag /phyi don yod kyang tha dad min/ /lhan cig dmigs</text></item>
<item><p>167a.3</p><section></section><text>pa dang rig pa dag gis phyi rol gyi don yod kyang sngon po la sogs pa snang ba dang de rig pa dag tha dad med par grub po/ /des na blo ni tshul gnyis pa/ de'i phyir yul dang shes pa'i rang bzhin dag gis blo tshul gnyis su grub pa yin no/ /gal te snang ba'i yul gyis rnam pa blo la tha</text></item>
<item><p>167a.4</p><section></section><text>mi dad na/ de las tha dad pa yod do zhes bya ba gang las shes she na/ phyi rol ldog pa las grub 'gyur/ /nus pa'i rgyu gzhan yod kyang 'bras bu shes pa mi skye na rgyu gzhan ma tshang bar ston pa yin la de yang phyi'i don yin no/ /gal te 'dir 'ga' zhig nye bar len pa'i khyad par</text></item>
<item><p>167a.5</p><section></section><text>med pas 'bras bu ldog par mi smra na ni 'gyur ro/ /de yang shes pa thams cad kyi yul bzlog pa na bslad pa dang cig shos su ji ltar smra ste/ khyad par med pa'i phyir ro zhe na/ nye bar bslad pa'i bag chags mtshams sbyor ba med pa'i skyon gyis mi mkhas pas kyang tha snyad la</text></item>
<item><p>167a.6</p><section></section><text>yid brtan du med par mthong bas gcig ni tshad ma ma yin par brjod la/ gzhan ni bag chags brtan pa'i phyir 'khor ba ji srid par mi 'bral bar rjes su 'brel pa ni tha snyad la mi slu ba la ltos nas 'dir tshad ma yin no/ /'di ni kun tu tha snyad pa'i tshad ma'i rang bzhin brjod</text></item>
<item><p>167a.7</p><section></section><text>pa yin no / /'di la yang pha rol rmongs pas 'jig rten slu bar byed pa'i phyir ro/ /bsams pa las byung ba nyid kyi shes rab goms par byas pas rnam par 'khrul pas dben zhing dri ma med la ldog pa med pa'i don dam pa'i tshad ma mngon sum du byed do/ / </text></item>
<item><p>167b.1</p><section></section><text>de yang cha tsam bstan pa yin no/ /mngon sum gtan la dbab pa la 'jug pa ste le'u dang po'o// //rjes dpag rnam gnyis te/ rang gi don dang gzhan gyi don no/ /shes pa dang brjod pa'i rang bzhin yin pa'i phyir gzhan ma yin pa'i rtogs pa'i rgyu</text></item>
<item><p>167b.2</p><section></section><text>ma yin no/ /khyad par med pa'i phyir sgra logs shig tu mi brjod do zhe na/ ma yin te 'jug pa tha dad pa'i phyir ro/ /don ni rtags can go bar byed pa yin la/ de'i rtags 'di sgras yin no/ /ma yin te mtshan nyid gzhan brjod par byar med pa'i</text></item>
<item><p>167b.3</p><section></section><text>phyir te/ gang 'ga' zhig tu mthong ba de gang dang 'brel ba de shes pa la de des de nyid du go bar byed pa yin no/ /zhes dngos po rtogs pa yin no/ /de ltar go bar byed pa'i mtshan nyid brjod pas rtogs par 'dod pa'i ngag gi tshul bstan par byas pa nyid</text></item>
<item><p>167b.4</p><section></section><text>de/ gzhan du brjod na go bar byed pa'i chos ma bstan par 'gyur ba'i phyir ro/ /don gang ji ltar shes pa'i tshig shes pa de dag ni rtogs par bya ba'i phyir yang nye bar bstan pa gzhan la ltos pa ni ma yin no zhe na/ de ltar bden mod kyi 'on kyang 'di ni byis</text></item>
<item><p>167b.5</p><section></section><text>pas rtogs pa'i rgyur brtsams pa yin no/ /dngos po ji lta ba bzhin rtogs kyang chos ma khyab pa dang ldog pa dag gis smra ba mthong ste/ med na mi 'byung ba mi brjod pa'i phyir dang / nye bar rtogs pa dang / bsgrub par bya ba dang / de zlos</text></item>
<item><p>167b.6</p><section></section><text>pa'i tshig dag sbyor ba'i phyir ro/ /de la/ rang don ni/ tshul gsum rtags las don mthong yin/ mtshan nyid gsum pa'i rtags las rjes su dpag par bya ba rtogs pa gang yin pa de ni rang gi don gyi rjes su dpag pa yin no/ /'di'i 'bras</text></item>
<item><p>167b.7</p><section></section><text>ba'i rnam par rtog pa ni mngon sum bzhin du shes par bya'o/ /de ni de ma yin la der 'dzin phyir/ /'khrul kyang 'brel phyir tshad ma nyid/ /rang gi snang ba don med pa la don du mngon par zhen nas 'jug pa'i phyir 'khrul pa yin yang don dang 'brel ba de la</text></item>
<item><p>168a.1</p><section></section><text>mi 'khrul ba'i phyir tshad ma yin no/ /'dir ltar rang bzhin nam 'bras bu ni ngo bo rgyu med na med pa yin te/ tha mi dad pa'i phyir dang / bdag nyid grub pa yin pa'i phyir ro/ /de bzhin du de dag med na de las skyes pa'i shes pa'am/ de</text></item>
<item><p>168a.2</p><section></section><text>las byung ba'i ngo bo dang rgyu rtogs pa med do/ /de bzhin du snang ba'i dngos po yod na/ de las gzhan pa'i rgyu ma tshang ba med pa can gyi mthong ba ldog pa mi srid do/ /snang ba de nyid ni don dang ldan pa ma yin te/ de ni mngon sum gyis gzhan du mthong ba'i phyir</text></item>
<item><p>168a.3</p><section></section><text>ro/ /'di ltar dngos gang ji lta ba/ /de ni de 'dra'i rtags sems kyis/ /rgyu yin de las de lta yi/ /dngos las nges bskyed rtags can blo/ /de ltar rtags dang rtags can blo/ /brgyud pa yis ni dngos po dang / /'brel phyir der snang ba yis ni/ / </text></item>
<item><p>168a.4</p><section></section><text>stong yang slu byed nyid ma yin/ /de dngos slu byed nyid min yang / /de yi ngo bos stong de la/ /de yi ngo bo zhen pa'i phyir / /'khrul par rnam gzhag byas pa yin/ /nor bu sgron me'i 'od dag la/ /nor bu blo yis mngon rgyug pa/ /log pa'i shes par khyad med kyang / </text></item>
<item><p>168a.5</p><section></section><text>ji ltar don byed la khyad yod/ /de bzhin rjes dpag der snang dag /ji bzhin don can ma yin yang / /don byed pa dang rjes 'brel pas/ /tshad ma nyid du rnam par gzhag /ces bya ba ni bar skabs kyi tshigs su bcad pa'o/ /de nyid kyi phyir/ mngon sum dang rjes su</text></item>
<item><p>168a.6</p><section></section><text>dpag pa'i/ /tshad ma gnyi ga dngos po yi/ /yul can yin te/ dpyod pa ni don byed par rung ba'i yul can yin pa'i phyir ro / /rtog pa sngon du gtong ba cung zad yongs su rtog pa ni bde ba dang sdug bsngal gyi sgrub par byed pa shes nas ji ltar 'os pa sgrub par 'dod</text></item>
<item><p>168a.7</p><section></section><text>pas yin gyi zhen pas ni ma yin no/ /rjes su dpag pa'i snang ba de nyid ni don sgrub par byed pa ni ma yin no/ / don sgrub par byed pa'i dngos po 'gags kyang de ma 'gags pa'i phyir dang / de las kyang don cung zad 'grub pa med pa'i phyir ro/ /de nyid kyi phyir yod kyang spyi ni don ma yin</text></item>
<item><p>168b.1</p><section></section><text>no/ /de las dngos po'i rang bzhin la mi slu ba nyid ni 'di'i yang tshad ma yin no/ /de dang 'brel ba'i dngos po'i rtags la ltos pa'i yang phyir ro/ /slob dpon gyi ni snang ba tha dad pas/ /gcig la de mi 'thad pa'i phyir/ /don gyi dbye ba bshad pa yin/ /phan tshun rnam pa mi mthun pa de dag</text></item>
<item><p>168b.2</p><section></section><text>ni gcig par 'thad pa yin no/ /de'i phyir dmigs pa'i yul tha dad par tshad ma'i yul tha dad du bshad kyi tshad ma'i bya ba'i yul tha dad pa las ni ma yin no/ /tha dad ces bya ba yang 'dir tha mi dad pa yin pa bkag pa nyid du blta'i/ yul du ma nyid ni ma yin te/ mngon sum</text></item>
<item><p>168b.3</p><section></section><text>bzhin du de'i snang ba rang gi yul du 'dod pa'i rjes su 'gro ba dang ldog pa'i rjes su mi byed pa'i phyir dang / spyi yang dngos po las gzhan du brjod du med pa nyid kyi phyir rjes su dpag pa'i rnam par rtog pa ni yul med pa can yin pa'i phyir ro/ /gal te gnyis ka'i tshad ma'i yul</text></item>
<item><p>168b.4</p><section></section><text>dngos po yin na/ da ni ji ltar rtags las spyi rtogs la/ /gzhan las ni rang gi mtshan nyid yin zhe na/ bshad pa/ de bzhin rang bzhin la ldog pa'i/ /dngos po tsam zhig rab sgrub phyir/ /rtags spyi'i yul can du bshad de/ /khyad par gnas pa med phyir ro/ /dgos pa gang dang</text></item>
<item><p>168b.5</p><section></section><text>ldan pa'i don shes par 'dod pas de las ldog pa las tha dad pa'i don tsam rtags kyis nye bar 'jog pa'i phyir spyi'i yul can du bshad de/ de las tha dad pa gnas pa med pa'i phyir yin gyi/ dngos po yod pa bskal pa'i phyir ni ma yin no / /rtags rtogs pa yang de lta bu yin pa'i</text></item>
<item><p>168b.6</p><section></section><text>phyir dang / rjes su 'gro ba la ltos pa'i phyir ro/ /cig shos ni khyad par gzhan 'dzin pas dben pas na so sor gnas pa'i rang bzhin gyi rnam pa can yin pa'i phyir rang gi mtshan nyid kyi yul can yin te/ rang las don rtogs pa yin pa'i phyir ro/ /yan lag gzhan la rtogs pa ni de lta ma</text></item>
<item><p>168b.7</p><section></section><text>yin te/ de la nus pa med pa'i phyir ro/ /don la mi slu bar ni gnyi ga yang mtshungs pa'i phyir tshad ma ni dngos po'i yul can nyid do/ /tshul gsum pa ni/ rjes dpag bya dang de mtshungs pa/ /yod dang med la med par ni/ /nges pa/ rjes su dbab par bya ba ni 'dir shes par 'dod pa'i bye brag dang ldan pa'i chos can de/ </text></item>
<item><p>169a.1</p><section></section><text>de la mngon sum mam rjes su dpag pas mthong ba'o/ /de bzhin du de dang mthun pa nyid la yang ngo / /chos can gyis khyad par du byas pa gzhan na yod par 'gal la/ khyad par du mi byed na yang rjes su dpag par bya ba'i chos ma yin no zhe</text></item>
<item><p>169a.2</p><section></section><text>na/ ma yin te mi ldan pa rnam par gcod pas khyad par du byas pa'i phyir ro/ /chos kyi tshig phrad tha dad par/ /byed pas mi ldan pa dang ni/ /gzhan pa dag dang ldan pa dang / /gtam mi ldan nyid rnam gcod byed/ /khyad par khyad par can dag dang / / </text></item>
<item><p>169a.3</p><section></section><text>bya ba dang ni lhan cig brjod/ /de sbyar med kyang brjod 'dod las/ /de yi don ni rtogs par 'gyur/ /gang phyir ngag 'bras rnam gcod phyir/ /dper na nag pa 'phong skyen pa'am/ /srid sgrub 'phong skyen zhes bya'am/ /sngon po mtsho skyes 'gyur nyid bzhin/ /der</text></item>
<item><p>169a.4</p><section></section><text>yang zla po rnam gcod pa'i/ /don rnams la ni rtogs 'gyur te/ /de ltar grags dang nus pa dang / /sgra ni brjod 'dod rjes 'brang phyir/ /des na mi ldan rnam gcod pa / /chos can chos kyi khyad par yin/ /de yi khyad par can gyi chos/ /rjes 'gro med pa'i skyon rten</text></item>
<item><p>169a.5</p><section></section><text>min/ /zhes bya ba ni bar skabs kyi tshigs su bcad pa dag go/ /gzhan yang ldan pa rnam par gcod pas khyad par yin na gcig der 'gyur na/ gzhan de nyid ma yin par 'gyur la/ khyad par dang khyad par can dang 'brel pa'i tshig phrad dang yang khyad par med par</text></item>
<item><p>169a.6</p><section></section><text>'gyur ro/ /'dis ni bsgrub par bya ba'i chos la yang khyad par dang khyad par can gyi dngos po nges par bya'o/ /des na khyad par yod kyang rjes su 'gro ba med pa ma yin no/ /de bzhin du spyi bsgrub par bya ba yin yang grub pa la sgrub pa nyid ni ma yin te/ de dang mi ldan pa rnam</text></item>
<item><p>169a.7</p><section></section><text>par bcad pa grub pa'i phyir ro/ /de dang mtshungs pa nyid la zhes nges gzung ba'i phyir chos can la med par 'gyur ro zhe na ma yin te/ gzhan dgag pa'i don gyi phyir ro/ /de la yod par grub pa sdud pa'i nges par gzung bas ni gzhan rnam par gcod pa yin te/ </text></item>
<item><p>169b.1</p><section></section><text>dper na/ dang po rang la bu gnyis skyes 'gyur te/ na ra dang ni sred med bu nyid do/ /zhes bya ba lta bu'o/ /bsgrub par bya ba dang rigs mthun pa la yod pa'i gtan tshigs de'i med pa la med pa la med pa nyid ni tshul gsum pa ste/ de yang nges pa yin no/tha mar smos pa'i</text></item>
<item><p>169b.2</p><section></section><text>nges pa nyid ni tshul gsum ga la blta'o / /don gzhan dang rang bzhin dag rab tu skye ba dang de tsam dang rjes su 'brel ba grub na bltar rung ba'i yul can rgyu dang khyab par byed pa'i ngo bo mi dmigs pas 'grub par 'gyur gyi/ gzhan gyis ni ma yin no zhes bya ba'i don</text></item>
<item><p>169b.3</p><section></section><text>no/ /mi dmigs pa yang bzlog pa la mngon sum 'jug pa ldog pa nges pa yin no/ /de dang mthun pa nyid la yod pa zhes bya bas ldog pa 'grub mod kyi / med pa la med pa nyid brjod pa ni med pa kho na la med pa nyid yin gyi/ gzhan pa la yang ma yin la/ </text></item>
<item><p>169b.4</p><section></section><text>'gal ba la yang ma yin no zhes nges par bya ba'i phyir yin no zhes zer ro/ /de la mi srid pa nyid kyi phyir chos gzhan la yod pa 'gog par dogs pa ni med do/ /'gal ba la 'gog pa yang de kho na la 'gog na ni skyon du 'gyur na/ gang gis de kho na las ldog pa'i</text></item>
<item><p>169b.5</p><section></section><text>phyir mes dro ba rtogs par mi 'gyur ba de dang mthun pa kho na la yod pa zhes bya bas 'gal ba kho na de dang mthun pa ma yin par ni mi 'gyur te/ 'on kyang de dang mthun pa las ldog pa yin no/ /des na 'di la skyon med pa'i phyir tshul gsum pa 'di mi brjod pa nyid du 'gyur</text></item>
<item><p>169b.6</p><section></section><text>ro/ /rjes su 'gro ba dang ldog pa dag las khyab pa nges pa dang ldan pa'i tshul gyis sbyar bas kyang don gyis go ba gnyis pa rtogs par byed pa yin no zhes sbyor ba bstan pa'i don du yin pa'i phyir na skyon med do/ /de'i phyir gcig kyang sbyor bar 'gyur ba yin no/ /gal</text></item>
<item><p>169b.7</p><section></section><text>te mnyan par byed pa nyid ldog pa yin yang go bar byed pa nyid ma yin no zhe na/ ma yin te ldog pa med pa'i phyir ro/ /mnyan par bya ba nyid ni 'ga' las kyang ldog pa ma yin te/ the tshom sgrub par byed pa'i phyir ro/ /ldog pa dang ldan pa la ni the tshom med pa'i</text></item>
<item><p>170a.1</p><section></section><text>phyir te/ byas pa nyid las mi rtag pa nyid bzhin no/ /dngos po'i chos dang dngos po thams cad las ldog pa ni 'gal ba'i phyir ro/ /des na yod par dogs pa nyid kyis the tshom du 'gyur ro/ /rjes su 'gro ba ma mthong ba'i phyir ldog pa dang ldan</text></item>
<item><p>170a.2</p><section></section><text>par bshad pa yin no/ /ldog pa'i rnam pa 'di lta bu ni go bar byed pa ma yin te/ go bar byed pa gang yin pa de ni brjod zin to / /de yang rjes su 'gro ba med pa bstan par mi nus te/ de'i ngo bo dang rgyu'i dngos po mthong ba sgrub par byed pa yin pa'i phyir ro/ /'o na rtags</text></item>
<item><p>170a.3</p><section></section><text>tshul gnyis par 'gyur ro zhe na ma yin te/ rjes su 'gro ba dang ldog pa dag tshul tha dad pa'i phyir ro/ /de dag ni ngag gcig gis kyang bstan par nus pa'i phyir sbyor ba bsdus te brjod kyi/ tshul bsdus pa ni ma yin no/ /de skad du/ yang na don gyis go bas gang yang rung</text></item>
<item><p>170a.4</p><section></section><text>bas gnyis ka rab tu bstan pa'i phyir ro zhes bshad do/ /gzhan dag med pa la med pa nyid ni mi 'grub ste / med pa ni gzhi la sogs par mi 'thad pa'i phyir ro/ /zhe'o/ / re zhig phyugs dag kyang gang mi rig pa mthong ba de'i tshe de la mi spyod na 'di ni phyugs pas kyang</text></item>
<item><p>170a.5</p><section></section><text>phyugs yin no/ /chen po'i chen po la smod pa'i phyir na bdag nyid mi shes pa gzhan ci yod/ 'di ldog pa'i don ston par byed pa'i tshig 'di nyid kyis med pa la tha snyad mi 'thad par ston cing gzhan dag 'gog par byed pa'i phyir 'di ni gsal bar rgyal po'i chos lugs yin</text></item>
<item><p>170a.6</p><section></section><text>no/ /bdag nyid mi smra na ni gzhan rtogs par mi nus la/ smra na yang skyon 'di spang bar mi nus so/ /med pa la gtan tshigs mi 'gog na sgrub pa thob par 'gyur te/ de'i mtshan nyid ni dngos po med pa las ldog pa nyid yin pa'i phyir ro/ /med pa las ldog pa med do zhes</text></item>
<item><p>170a.7</p><section></section><text>ldog pa de nyid re zhig ji ltar 'dod/ dngos yod med la'ang yod yin la/ /dngos po med pa yod min zhes/ /blun po yi ni spyod la ltos/ /gal te de las ldog med na/ /gtan tshigs 'jug par 'dod dam ci/ /de yang min na 'di nyid ni/ /dgag yin ldog pa ci ste 'gog /sgrub</text></item>
<item><p>170b.1</p><section></section><text>dang dgag pa ma gtogs pa/ /sgra las byung ba'i tha snyad gzhan/ /yod min de yang med pa la/ /med phyir 'di la mi smra 'thob/ /yod pa rnams la dgag pa med/ /de ni med pa la'ang yod pa min/ /rigs pa 'di yis 'gro ba la/ /dgag pa'i don ni med par</text></item>
<item><p>170b.2</p><section></section><text>'gyur/ /gal te yul dus 'gog ce na/ /ji ltar de yod de ltar ni/ /mi 'gog ji ltar de med pa/ /de ltar yang ni 'gog mi 'gyur/ /de phyir dngos dngos med brten pa/ /phyi rol rten min sgra don la/ /brten nas 'dir ni sgrub pa dang / /dgag pa thams cad</text></item>
<item><p>170b.3</p><section></section><text>'dod pa yin/ /de 'dra med kyang chos can de/ /de dag dang ni 'brel bar snang / /de yang sgra 'jug pa nyid phyir/ /yod ces tha snyad brten par 'dod/ /de lta min na don rnams kyis/ /chos gcig sgrub dang 'gog pa na/ /bdag nyid thams cad bsgrubs pa dang / / </text></item>
<item><p>170b.4</p><section></section><text>bkag 'gyur bdag tha dad med phyir/ /tha dad min na gzhan dang gzhan/ /bkag pa dang ni bsgrubs pa bzhin/ /bsgrubs pa dang ni bkag pa dag /chos can gcig la 'du mi 'gyur/ /sna tshogs chos kyi gzhir gyur pa/ /chos can gcig gis dbang byas te/ /gcig</text></item>
<item><p>170b.5</p><section></section><text>bsgrub pa na de rten dang / /gzhan rnams btang snyoms lta bu dang / /'gog na de yid dben pa dang / /de las gzhan la ltos lta bur/ /med pa yi ni don can gyi/ /tha snyad ji ltar blos bstan pa/ /de bzhin nyid de ma brtags par/ /tha dad don brten khas len pas/ /thog </text></item>
<item><p>170b.6</p><section></section><text>med bag chags las byung ba/ /'jig rten don la gnod pa med/ /de 'bras can dang de 'bras med/ /de de las tha dad don gcig /tha dad rten can 'phel ba dang / /'grib pa lta bur byed pa yi/ /bslad pa de dang de dag gi/ /'brel pa 'ga' las de ldan nyid/ / </text></item>
<item><p>170b.7</p><section></section><text>min yang mthong bar sbyor des na/ /de dag bslad pa'ang shes ma yin/ /zhes bya ba ni bar skabs kyi tshigs su bcad pa dag go/ /mtshan nyid de dang ldan pa pa'i/ /gtan tshigs de ni mi dmigs dang / /bdag dang 'bras bu zhes bya gsum/ /kho na'o/ /rtags ni gsum</text></item>
<item><p>171a.1</p><section></section><text>ste/ /mi dmigs pa dang rang bzhin dang 'bras bu'o/ /dper na/ phyogs kyi khyad par 'ga' zhig na bum pa med de/ dmigs pa'i mtshan nyid kyi gyur pa mi dmigs pa'i phyir ro/ /gal te yod na dmigs pa'i yod pa can nyid du 'gyur gyis gzhan</text></item>
<item><p>171a.2</p><section></section><text>du ni ma yin no/ /shing sha pa yin pa'i phyir 'di ni shing ngo / /du ba las ni 'di na me yod do zhes bya ba lta bu'o/ /de la gnyis ni dngos po sgrub pa yin la gcig ni dgag pa'i gtan tshigs so/ /rang bzhin 'brel pa yod na ni don gyi 'khrul pa med de / de ni de'i bdag nyid yin pa'i phyir ro/ /de'i</text></item>
<item><p>171a.3</p><section></section><text>bdag nyid yin na bsgrub par bya ba dang / sgrub par byed pa khyad par med par 'gyur ro zhe na ma yin te/ chos kyi bye brag kun brtags pa'i phyir ro/ /de skad du yang rjes su dpag pa dang / rjes su dpag par bya ba'i tha snyad 'di thams cad ni blo la yod pa'i chos dang chos</text></item>
<item><p>171a.4</p><section></section><text>can gyi bye brag kho nas yin no zhes bshad do/ /chos dang chos can nyid du tha dad pa blos kun brtags pa yin gyi don kyang ni ma yin te/ blo'i bye brag rang dga' ba rnams ni don gyi rten ma yin pa'i phyir ro/ /de dag gis brtags pa'i yul gyi don go na ni mi 'thob pa kho</text></item>
<item><p>171a.5</p><section></section><text>nar 'gyur ro/ /gang phyir dngos kun rang bzhin gyis/ /rang rang ngo bo la gnas phyir/ /mthun phyogs gzhan gyi dngos dag las/ /ldog pa la ni brten pa can/ /de phyir gang dang gang las don/ /ldog pa de yi rgyu can gyi/ /rigs dbye de yi khyad par ni/ /rtogs</text></item>
<item><p>171a.6</p><section></section><text>gyur pa dag rab tu dbye/ /des na khyad par gang zhig chos/ /gang gis go bar gyur pa de/ /de las gzhan gyis nus ma yin/ /des na tha dad rnam par gnas/ /zhes bya ba ni bar skabs kyi tshigs su bcad pa dag go/ /'bras bu yang rang bzhin 'brel ba yin te/ </text></item>
<item><p>171a.7</p><section></section><text>de'i rang bzhin de las byung ba yin pa'i phyir ro/ /rjes su dpag par bya ba shes pa 'di gnyis ni dngos las ma skyes pa'i phyir der snang ba nyid ma yin yang de las skyes pa'i phyir der 'khrul pa med pa dag yin te/ des na tshad ma yin te mngon sum bzhin no/ /med par nges</text></item>
<item><p>171b.1</p><section></section><text>pa'i 'bras bu can ma dmigs med pa'i tha snyad 'jug pa'i 'bras bu can gyi mi dmigs pa ni de la mi 'khrul pa yin te/ tha snyad grub pa la yul yod pa 'khrul pa med pa'i phyir ro/ /mi dmigs pa'i rtags kyis med pa bsgrub par bya ba yin na/ dmigs pa</text></item>
<item><p>171b.2</p><section></section><text>med pa yang mi dmigs pa gzhan gyis bsgrub par bya dgos pas thug pa med par 'gyur ba'i phyir/ mi rtogs par 'gyur ro/ /ci ste dmigs pa med pa mi dmigs pa med par 'gyur na ni/ de bzhin du yod pa med par yang 'gyur</text></item>
<item><p>171b.3</p><section></section><text>bas mi dmigs pa don med do/ /ci ste gzhan dmigs pas mi dmigs pa 'grub pa'i phyir/ mngon sum gyis grub pa yin gyis mi dmigs pa ma yin no zhe na/ de bzhin du gzhan yod pas med pa ci ste mi 'grub/ gang gi tshe rnam pa 'di lta bu mi</text></item>
<item><p>171b.4</p><section></section><text>dmigs pa nyid med pa rnams kyi med pa yin pa de'i tshe yul grub pas yul can shes pa dang / sgra dang tha snyad dag rtogs pa'am sgrub par byed pa yin te/ yul rab tu bstan pas brda la 'jug pa'i phyir ro/ /dper na 'di ni ba lang yin te/ lkog shal la sogs</text></item>
<item><p>171b.5</p><section></section><text>pa 'dus pa'i bdag nyid yin pa'i phyir zhes bya ba lta bu'o/ /de lta yin dang dpe ma grub par rgol ba yang bsal ba yin te/ yul rtogs kyang yul can ma rtogs pa dag snang ba'i phyir ro/ /gal te dngos po log pa ni dngos po med pa yin la/ mi dmigs pa ni</text></item>
<item><p>171b.6</p><section></section><text>dmigs pa log pa yin na ji ltar dngos po med pa yin dmigs pa log pas dngos po med par yang ji ltar 'gyur te/ 'bras bu log kyang rgyu med par mi 'grub pa'i phyir ro zhe na/ de 'dra ba'i yod pa rnam par gzhag pa ni dmigs pa'i rgyu mtshan can yin pa dang / rgyu</text></item>
<item><p>171b.7</p><section></section><text>gzhan tshang ba na dmigs par rung ba'i rang bzhin yod pa ni de la mi 'khrul ba'i phyir dmigs pa ni yod pa yin par brjod do/ /tshogs pa yongs su 'gyur ba la ltos pa'i phyir khrul par 'gyur zhe na/ ma yin te/ 'bras bu'i dus na med par rtogs pa'i phyir te/ gzhan</text></item>
<item><p>172a.1</p><section></section><text>dmigs pa na de mi dmigs par grub pa'i phyir ro/ /mthu dang ldan pas byin gyis brlabs pa'i phyir yod kyang dmigs par mi 'gyur ro zhe na/ /ma yin te/ yul dang dbang po dag las gang yang rung ba zhig gam/ gnyi ga gzhan du 'gyur ba</text></item>
<item><p>172a.2</p><section></section><text>med par byin gyis brlabs pa nyid mi 'thad pa'i phyir ro/ /de 'dus byas na ni mi dmigs par 'gyur te/ de'i tshe yang rnam pa de lta bu'i dbang pos gzung bar bya ba'i med pa ni yod pa nyid do/ /de'i phyir shes pa dang 'drer rung ba nyid ni 'di'i yod pa yin la/ de las</text></item>
<item><p>172a.3</p><section></section><text>bzlog pa'i mi dmigs pa ni med pa yin te/ /des kyang yul can sgrub par byed do/ /'dis ni 'dir rgyu 'bras bu la 'khrul pa yang bsal ba yin no/ /de la yang tha snyad de'i mtshan can yin par grub kyang de'i rgyu yod pa'i sgo nas kyang mi dmigs pas bsgrub par bya ba</text></item>
<item><p>172a.4</p><section></section><text>yin te/ rgyu mtshan can gzhan bzhin no/ /re zhig mi dmigs pa de nyid ji ltar 'grub ce na/ 'di ni 'og tu 'chad par 'gyur ro/ /mi dmigs pa de yang / 'jug pa'i bye brag gis rnam bzhi dgag pa gang ji snyed pa de thams cad ni mi dmigs pa las yin no/ /de ltar</text></item>
<item><p>172a.5</p><section></section><text>de ni rnam pa gnyis kyis byed de/ 'ga' zhig bsgrub pas sam 'gag pas so/ /sgrub na yang 'gal ba'am mi 'gal ba zhig sgrub grang na/ mi 'gal ba ni lhan cig yod par 'gal ba med pas 'gog pa ma yin no/ /'gal ba yang mi dmigs pa med par 'gal ba mi</text></item>
<item><p>172a.6</p><section></section><text>rtogs te/ 'di ltar rgyu ma gtugs pa can 'byung ba la gzhan yod na med pa'i phyir 'gal bar rtogs la/ de yang mi dmigs pa las yin no/ /phan tshun spangs te gnas pa'i mtshan nyid kyang 'gal ba yin te/ rtag pa dang mi rtag pa nyid bzhin no/ /de la yang</text></item>
<item><p>172a.7</p><section></section><text>gcig dmigs pas gzhan mi dmigs par brjod pa yin te/ de lta ma yin dmigs pa ma bkag pa can med par mi 'grub pa'i phyir ro/ /gcig bkag pas gzhan med par bsgrub pa la mi dmigs pa grub nyid de dgag pa ni mi dmigs pa'i ngo bo yin pa'i</text></item>
<item><p>172b.1</p><section></section><text>phyir ro/ /don gzhan dgag pa bsgrub par bya ba de la yang rgyu dang 'bras bu dag gam/ gnyi ga ma yin pa bkag pa gtan tshigs yin grang na/ de la gnyi ga ma yin pa ni 'brel ba med pa'i phyir de med pa'i phyir med pas gzhan med par mi rigs so/ /'bras</text></item>
<item><p>172b.2</p><section></section><text>bu mi dmigs kyang rgyu ni gdon mi za bar de dang ldan pa yin pa'i phyir de med par ga la 'gyur/ nus pa rgyu yin gyi mi nus pa ni rgyu ma yin no/ /nus pa las ni gegs bya bar yang mi gnas te/ tha ma'i gnas skabs na yongs su 'gyur ba med pa'i phyir te/ </text></item>
<item><p>172b.3</p><section></section><text>skad cig la cha shas med pa'i phyir ro/ /'bras bu skye ba dang mi mthun pa bskyed pa ni gegs kyi mtshan nyid yin pa'i phyir ro/ /de lta ma yin na cung zad mi byed pa ni gegs ma yin pa'i phyir ro/ /de 'dra ba'i rgyu ni 'bras bu med pa las med par rtogs par 'gyur</text></item>
<item><p>172b.4</p><section></section><text>ba nyid de/ dper na 'di na du ba'i rgyu nus pa thogs pa med pa dag med de/ du ba med pa'i phyir ro zhes bya ba lta bu'o/ /'bras bu de ni rgyu las khyab pa dang ldog pa med pa yin pa'i phyir de'i rang bzhin gyi ngo bo dang khyad par med pas de mi dmigs pa ni rang bzhin mi dmigs</text></item>
<item><p>172b.5</p><section></section><text>par bshad do/ /de bzhin du de dang 'gal ba dmigs pa ni dper na 'di na grang ba'i rgyu nus pa thogs pa med pa dag med de/ me yod pa'i phyir ro zhes bya ba lta bu'o/ /rgyu'i rdzas spyi la bsams nas 'bras bu mi dmigs pa go bar byed pa ma yin par brjod de/ dper</text></item>
<item><p>172b.6</p><section></section><text>na 'di na me med de/ du ba med pa'i phyir ro zhes bya ba lta bu'o/ /rgyu mi dmigs pa ni dngos po med pa go bar byed pa yin la/ rang bzhin mi dmigs pa ni rang nyid med pa kho na yin te/ de la ni yul can sgrub pa 'ba' zhig tu zad do/ /de'i ngo bo khyab pa'i</text></item>
<item><p>172b.7</p><section></section><text>'bras bu med pas ni med par yang yin no/ /gang gi tshe khyab par byed pa'i chos mi dmigs pas khyab par bya ba'i med par smra ba de'i tshe yang dngos po med par yang yin pa nyid do/ /des na de ltar sgrub pa dang dgag pa'i sgo nas 'ga' zhig 'gog pa la ni go bar byed</text></item>
<item><p>173a.1</p><section></section><text>pa thams cad mi dmigs pa'i rang bzhin yin gyi/ dgag pa'i gtan tshigs gzhan ni med do / /dgag pa'i yul can gyi mi dmigs pa de ni sbyor ba'i bye brag gi rnam pa bzhir 'gyur te/ 'gal ba grub pa ni dper na 'di na grang ba'i reg pa</text></item>
<item><p>173a.2</p><section></section><text>med de/ me yod pa'i phyir ro zhes bya ba lta bu'o/ /'dis ni khyab par byed pa 'gal ba grub pa yang bshad par rig par bya ste/ dper na 'di na ba mo'i reg pa med de me yod pa'i phyir ro zhes bya ba lta bu'o/ /'gal ba'i 'bras bu grub pa ni dper na 'di na</text></item>
<item><p>173a.3</p><section></section><text>grang ba'i reg pa med de/ du ba yod pa'i phyir ro zhes bya ba lta bu'o/ /rgyu ma grub pa ni dper na 'di na du ba med de/ me med pa'i phyir ro zhes bya ba lta bu'o/ /rang bzhin ma grub pa ni dper na 'di na du ba med de/ dmigs pa'i rig byar gyur pa las ma</text></item>
<item><p>173a.4</p><section></section><text>dmigs pa'i phyir ro zhes bya ba lta bu'o/ /'dis ni khyab par byed pa'i rang bzhin ma grub par yang bshad pa yin te/ dper na 'di na shing sha pa med de shing med pa'i phyir ro/ /zhes bya ba lta bu'o/ /med pa dang tha snyad sgrub pa'i ma dmigs pa 'di thams cad</text></item>
<item><p>173a.5</p><section></section><text>la yang bltar rung ba'i bdag nyid kho na'i de dag dang de 'gal ba dag dmigs pa'i rgyu gzhan nye ba las ma grub pa dang grub pa yin par rig par bya ste/ gzhan dag la ni rgyu dang 'bras bu yod pa dang med pa dang 'gal ba dag mi 'grub pa'i phyir ro/ /snang ba mthong</text></item>
<item><p>173a.6</p><section></section><text>ba med pa dang / /dngos po mi dmigs pa la ni/ /rgyu mi srid par gyur pa na / /dngos po med par rtogs par 'gyur/ /zhes bya ba ni bsdu ba'i tshigs su bcad pa'o/ /gal te 'gal ba'i 'bras bu dmigs pas kyang med par grub na/ de'i rgyu dmigs pas ci ste mi</text></item>
<item><p>173a.7</p><section></section><text>'grub ce na/ ma yin te/ de ni 'khrul pa'i phyir te/ dper na 'di na grang ba'i reg pa med de/ shing yod pa'i phyir ro zhes bya ba lta bu'o/ /gang las de med par go bar 'gyur ba rgyu rnams ni 'bras bu rtsom par ma nges pas na grang ba bzlog pa'i me gdon mi za bar 'gyur</text></item>
<item><p>173b.1</p><section></section><text>ba ni ma yin no/ /tha ma'i gnas skabs kyi khyad par la 'khrul pa med do zhe na ma yin te/ de las 'bras bu skye ba ni/ gdod ma med pa'i phyir ro/ /mtha'i skad cig gi bar du ni skye ba la gegs srid kyi/ mtha'i skad cig la gegs med pas rtags de mthong ba las</text></item>
<item><p>173b.2</p><section></section><text>'bras bu dran pa la ltos te/ rjes su dpag par bya ba rtogs pa na mtha'i skad cig bar chad med pa'i phyir/ de'i sngon rol du 'bras bu skyes pa nyid mngon sum du 'gyur ro/ /gang gis rgyu las de rtogs par 'gyur ba 'bras bu mngon sum ma yin pa la ni rgyu'i dngos po</text></item>
<item><p>173b.3</p><section></section><text>rtogs pa med de/ de'i phyir rgyu las 'bras bu mi 'grub bo/ /rgyu mtshan dag 'gal na ni go bar byed pa kho na yin te/ dper na 'di na spu long zhes byed pa la sogs pa'i bye brag med de/ gdung bar byed pa'i bye brag nye ba'i phyir ro/ /zhes bya ba lta bu'o/ /spu long zhes</text></item>
<item><p>173b.4</p><section></section><text>byed pa la sogs pa'i bye brag dang 'gal ba yongs su gdung ba'i rgyu me ni grang ba dang 'gal ba'i phyir grang ba rgyun chad na de'i 'bras bu yang med pa'i phyir ro/ / 'dis ni de'i 'bras bu las kyang de dang 'gal ba'i 'bras bu med par rtogs par bshad par rig par bya ste/ </text></item>
<item><p>173b.5</p><section></section><text>dper na phyogs kyi bye brag 'di ni spu long zhes byed pa la sogs pa'i bye brag dang ldan pa'i me dang ldan pa ma yin te/ du ba yod pa'i phyir ro zhes bya ba lta bu'o/ /de dang 'gal ba grub pa 'di yang sngar bstan pa'i rgyu ma grub pa nyid yin no/ /de ltar na mi dmigs pa</text></item>
<item><p>173b.6</p><section></section><text>'di ni sbyor ba'i bye brag gis rnam pa bcu yin no/ /'gal 'bras la yang yul dang ni/ /dus la sogs pa ltos par 'dod/ /gzhan du 'khrul 'gyur mi grang ba/ /sgrub pa la ni thal ba bzhin/ /zhes bya ba ni bar skabs kyi tshigs su bcad pa'o/ /bskal</text></item>
<item><p>173b.7</p><section></section><text>pa rnams la ni/ med par nges pa yod ma yin/ /yul dang dus dang rang bzhin gyis bskal pas na bskal pa ni rnam pa gsum ste/ de dag la ni mi dmigs pa'i go bar byed pa ma yin no/ /gal te yod pa ni gdon mi za bar 'ga' zhig gis dmigs pa'am/ </text></item>
<item><p>174a.1</p><section></section><text>'das pa'am 'ongs pa ni dmigs pa yin na/ de ji ltar ma dmigs pa'i phyir med pa la ma yin zhe na/ ma yin te/ thams cad kyi dmigs pa log pa ni 'di rtags ma yin pa'i phyir te/ bdag dang gzhan la ma grub pa'i phyir ro// </text></item>
<item><p>174a.2</p><section></section><text>de'i phyir 'di dag nyid kyi dmigs pa log pa nyid tshad mar byed pa na spong ba yin no/ /de ni bskal pa bdag las yang yod na de dag med pa nyid ni ma yin no/ /de yang yod na ni mngon sum dang rjes su dpag pa dang lung rnams las gcig tu 'jug pa'i phyir ro zhe na/ </text></item>
<item><p>174a.3</p><section></section><text>ma yin te/ 'ga' zhig la bstan bcos kyi dbang du byas pa med pa'i phyir ro/ /bstan bcos 'jug pa ni skyes bu'i don sgrub par byed pa'i thabs 'ga' zhig la brten nas 'jug pa yin te/ de lta ma yin na 'brel ba med pa brjod pa ni tshad mar mi 'gyur ba'i phyir ro/ / </text></item>
<item><p>174a.4</p><section></section><text>skabs der yang don mang po dag gdon mi za bar bstan par bya ba ma yin te/ dper na bdag nyid so so la nges pa skyes bu rnams kyis sems kyi 'jug pa rgyu mtshan nges pa las byung ba ma yin can 'ga' zhig gam/ yul dang dus kyis chod pa skabs su nye bar mkho ba med pa'i</text></item>
<item><p>174a.5</p><section></section><text>rdzas kyi khyad par lta bu ste/ de dag ni bstan bcos kyi yul du byed pa ma yin no/ /de ltar bskal pa dag la ni rang gi mthus nye bar gnas pa'i shes pa bskyed pa'i nus pa yang yod pa ma yin la/ gang gis rjes su dpag par bya bar 'gyur ba de dag gi 'bras bu</text></item>
<item><p>174a.6</p><section></section><text>gdon mi za bar dmigs pa yang ma yin no/ /de dag ni tshad ma gsum log tu zin kyang med do zhes nges par nus pa ma yin no/ /gang yang shes par byed pa med pa'i phyir dbang po las 'das pa'i don nam/ rang bzhin gyi khyad par dag spong bar byed pa dper na sems</text></item>
<item><p>174a.7</p><section></section><text>'dod chags dang bral ba'am/ lha'i khyad par dag med pa'am/ sbyin pa dang 'tshe ba la sogs pa spong ba'i sems ni mngon par mtho ba'i rgyu ma yin no zhes bya ba lta bu'o/ /mngon sum gyi don la yang 'bras bu de ma thag pa nyid med pa'i phyir 'bras bu de dang ldan pa ma yin</text></item>
<item><p>174b.1</p><section></section><text>pa dang chos mtshungs pas na de phyin ci log pa yin no/ /rgyu las 'bras bu chod pa dag kyang skye ba mthong ba'i phyir te/ byi ba dang khyi smyon pa'i dug gi 'gyur ba bzhin no/ /de 'byung ba la 'gal ba med pa'i phyir 'di la mi dmigs pa tsam ni tshad ma ma yin no/ /de 'byung ba la</text></item>
<item><p>174b.2</p><section></section><text>tshad ma ci yod ce na/ de nyid kyi phyir the tshom za bar 'gyur ba'am/ yang na tshad ma srid pas mi spong ngo / /de'i phyir 'di la rang bzhin nam don 'ga' zhig mthong ba gsal ba med pa'i phyir dang / rgyu rnams ni 'bras bu bskyed pa'i nges pa med pa'i phyir shes par byed pa ma grub</text></item>
<item><p>174b.3</p><section></section><text>pa yin yang de tsam gyis de med par nges pa ni ma yin te/ yang rim gyis 'ga' zhig gsal bar 'gyur ba'i phyir ro/ /gang gi phyir de dag las don gyi rang bzhin nges par 'gyur ba sgra rnams dngos po ji lta ba bzhin du 'jug pa yang ma yin te/ de dag ni smra ba po'i brjod</text></item>
<item><p>174b.4</p><section></section><text>par 'dod pas 'jug pa'i phyir de la 'khrul pa med pas de nyid kyis go bar byed pa yin no/ /skyes bu'i 'dod pa thams cad ni dngos po ji lta ba nyid ma yin no/ /de dang 'brel ba'i rang bzhin gyi dngos pos ni gzhan go bar byed pa yang ma yin no/ /gal te don ji</text></item>
<item><p>174b.5</p><section></section><text>lta ba bzhin du mthong ba la sogs pa'i yon tan dang ldan pa'i skyes bu ni yid ches pa yin la / /des bstan pa'i lung ni mi slu ba yin no zhe na/ gal te khyad par can de nyid/ /shes par nus na don 'di 'dod/ /rtog pa sngon du gtong ba can lung ngam lung ma yin pa tshol</text></item>
<item><p>174b.6</p><section></section><text>ba thams cad ni 'jug par 'dod pas yin gyi zhen pas ni ma yin no/ /de skyes bu brtags nas 'jug na ni 'jug par mi 'gyur te/ de lta bu ni shes par mi nus pa'i phyir/ mi 'dod pa ni ma yin te/ de 'dra ba ni phyin ci ma log pa nyid brjod pa'i phyir ro/ /'di ltar gzhan gyi</text></item>
<item><p>174b.7</p><section></section><text>skyon dang yon tan nges pa'i rtags ni med de de dag ni sems kyi chos yin pas dbang po las 'das pa'i phyir rang las skyes pa'i lus dang ngag gi tha snyad las rjes su dpog grang na/ tha snyad kyang phal cher blo sngon du btang nas gzhan du bya bar nus te/ /skyes bu'i 'dod pas 'jug pa'i phyir</text></item>
<item><p>175a.1</p><section></section><text>dang / de dag kyang bsam pa sna tshogs pa can yin pa'i phyir ro/ /des na 'di rtags 'tshol ba'i phyir ji ltar nges pa med par rtogs par byed/ gal te byed pa po shes par dka' ba'i phyir skyes bu la brten pa'i tshig ni lung ma yin gyi/ skyes bus ma byas pa</text></item>
<item><p>175a.2</p><section></section><text>ni phyin ci ma log pa yin no zhe na/ ma yin te/ de ni mi 'thad pa'i phyir dang / don brjod pa ni skyes bu'i nye bar bstan pa la ltos pa'i yang phyir ro/ /dmigs par rung ba dang mi rung ba'i bdag nyid thob pa dang gtong ba dag ni rang bzhin skye ba dang nyams pa med na med pa'i phyir ro/ / </text></item>
<item><p>175a.3</p><section></section><text>rtag tu de'i bdag yin ni res 'ga' dmigs pa dang mi dmigs pa med par thal ba'i phyir ro/ /gzhan la ltos pa yang ma yin te/ des de la cung zad kyang ma byas pa'i phyir ro/ gzhan byed na ni de'i zhes 'brel ba mi 'thad pa'i phyir ro/ /phan pa de dang 'brel ba yin na phan</text></item>
<item><p>175a.4</p><section></section><text>gdags bya 'dogs byed ma yin pa dag ci zhig 'brel/ gal te rten dang brten pa'i dngos po yin no zhe na/ de'i bdag nyid kyis phan pa med na de yang mi 'grub bo/ /bdag nyid gzhan yin na ni brgal zhing brtags pa mtshungs pa dang thug pa med par yang 'gyur ro/ /bskyed bya skyed byed kyi</text></item>
<item><p>175a.5</p><section></section><text>dngos po yin na ni ltos pa med pa'i phyir de rtag tu 'gyur ro/ /ltos na ni thal snga mar 'gyur ro/ /de'i phyir sgra dang dmigs su rung ba'i bdag nyid res 'ga' ba skyes bu'i byed pa'i rjes su 'gro ba dang ldog pa'i rjes su byed pa can de ni skyes bus byas pa yin no/ /de lta ma yin na med na</text></item>
<item><p>175a.6</p><section></section><text>mi 'byung ba med pa'i phyir don gzhan rtogs par yang mi 'gyur ro/ /sgra'i yod pa nyid ni don gyi khyad par rang 'brel pa ma yin te/ de ni thams cad la khyad par med pa'i phyir ro/ /gal te dbang dang yul bzhin du phan tshun rung ba nyid nges par byed pa yin no zhe na/ ma yin te de la</text></item>
<item><p>175a.7</p><section></section><text>yang gcig la so sor nges pa ni des bskyed pa'i mtshan nyid yin pa'i phyir te/ des phan btags pa'i dbang pos rnam par shes pa bskyed pa'i phyir ro/ /de lta ma yin na phan mi 'dogs pa ni ltos par bya bar mi 'gyur te/ yul gzhan bzhin no/ /gal te ci'i phyir de kho nas phan 'dogs par</text></item>
<item><p>175b.1</p><section></section><text>byed ce na/ de la gang de lta bur gyur pa'i dngos po'i rang bzhin nyid lan 'debs par byed pa yin no/ /'di ltar sA lu'i sa bon las ni nas kyi myu gu mi 'byung gi /'on kyang nas sa bon la yin no/ /de bzhin du gal te sgra rnams kyang don las skye ba yin na ni rung ba nges par</text></item>
<item><p>175b.2</p><section></section><text>'gyur ba yin no/ /de med na 'di'o zhes bya ba'i 'brel ba mi 'grub bo/ /don dang ldan par yang mi 'gyur te/ don las ni shes par 'dod pa yin la/ des ni don shes pa'i phyir rab tu sbyar bas na des de dang ldan par 'gyur ba yin te/ lus kyi rig byed la</text></item>
<item><p>175b.3</p><section></section><text>sogs pa bzhin no/ /de las byung ba yin pas ni de rtogs par byed pa ma yin te/ nam mkhas bum pa la sogs pa bzhin no/ /gal te gang gi phyir de las skye bar 'gyur ba sgra'i rang bzhin ni don rnams la nges pa ni ma yin no/ /'on kyang 'di ni 'di kho na</text></item>
<item><p>175b.4</p><section></section><text>rtogs par byed pa yin no zhes shes byed nus pa'i nges pa yin no zhe na/ yod pa dang med pa dag gis der 'brel ba yang 'bras bu nyid las ma 'das te/ gzhan dag la yang de'i mtshan nyid ni de tsam du zad pa'i phyir ro/ /de las 'das nas ni nges pa nyid mi</text></item>
<item><p>175b.5</p><section></section><text>'thad pa'i phyir ro/ /nus pa yang don gzhan ma yin pa'i phyir de nyid rang gi ngo bos nges pa yin no/ /don gzhan nyid yin na ni de las don rnams la shes pa skye ba'i phyir sgra ni rjod par byed pa ma yin par 'gyur te/ de'i zhes 'brel ba yang mi 'grub</text></item>
<item><p>175b.6</p><section></section><text>pa'i phyir ro/ /de'i phyir rnam pa thams cad du 'ga' zhig tu nges pa'i rang bzhin de thams cad ni rang gi rgyu'i ngo bo nyid las byung ba yin pas nges par byed pa bskyed pa nyid du gsal bar byed do/ /gal te med na mi 'byung ba nyid kyis sgra las don rtogs pa ni ma yin</text></item>
<item><p>175b.7</p><section></section><text>gyi/ 'on kyang sgron mas gzugs bzhin du rung ba nyid kyis yin te/ des na 'brel pa med pa'i phyir rtogs par mi 'gyur ro/ /zhes bya ba'i skyon 'di med do zhe na/ ma yin te/ gzugs la sgron ma bzhin du rang gi ngo bo rtogs par byed pa ma yin</text></item>
<item><p>176a.1</p><section></section><text>pa'i phyir ro/ /sgra dang rtags dag ni de yod pa dang med pa la mthong ba dang ma mthong ba dran pa la ltos nas rang gi yul rtogs par byed pa yin te/ ma mthong ba dang rjed pa dag gis rtogs pa med pa'i phyir dang / the tshom za ba dang</text></item>
<item><p>176a.2</p><section></section><text>mang po dag la mthong ba la ni the tshom du 'gyur ba'i phyir dang / gcig la mthong ba la med pa'i phyir dang / yang mthong na 'gyur ba'i phyir ro/ /khyad par gzhan la mthong na rnam pa gzhan du sbyar yang log par 'gyur ba'i phyir dang / mthong ba gzhan du gyur </text></item>
<item><p>176a.3</p><section></section><text>na don gzhan yongs su 'dzin pa'i phyir na mthong ba ji lta ba bzhin du rtogs pa'i phyir te/ ka li dang ma ri zhes bya ba la sogs pa'i sgra dag la 'gro lding ba dang / yul dbus pa dag gis bsnyo ba dang / dus kyi khyad par dang / char 'bab pa dang / gsod</text></item>
<item><p>176a.4</p><section></section><text>pa la sogs dag tu rtogs pa bzhin no/ /de'i phyir 'di dag mthong ba dang ma mthong ba la ltos pa na/ rtags bzhin du de'i sgrub par byed pa can mi 'khrul ba nyid rtogs pa la brten pa yin no/ /nye bar bstan pa med na ni mi rtogs pa'i phyir dang / nye bar</text></item>
<item><p>176a.5</p><section></section><text>bstan na ni sgra rnams don la bkag pa med pa'i phyir ro/ /de'i phyir de ltar skyes bu'i 'dod pa'i rang dbang nyid kyis rnam par gnas pa sel ba yin no/ /rtsod pa 'di rgyas par ni kho bos tshad ma rnam 'grel du bkag pa'i phyir 'dir mi spro'o/ /bdag nyid chags</text></item>
<item><p>176a.6</p><section></section><text>sogs ldan pa'am/ /gzhan las rig byed don rig min/ /rig byed rig par byed min na/ /rig byed don ni gang las rtogs/ /des na mtho ris 'dod me la/ /sbyin sreg sbyin zhes thos pa na/ /khyi sha zo zhes bya ba 'di/ /don min zhes 'dir tshad ma gang / /'jig</text></item>
<item><p>176a.7</p><section></section><text>rten tshig grags zhe na 'dir/ /dbang po las 'das don mthong gang / /sna tshogs don can sgra rnams la/ /gang gis don 'di rnam 'byed nus/ /mtho ris lha mo la sogs sgra/ /grags pa ma yin don brjod mthong / /de 'dra'i sgra gzhan dag la ni/ /de 'dra'i rnam rtog nyid</text></item>
<item><p>176b.1</p><section></section><text>du 'gyur/ /don dang ldan par ma grub pa/ /de rab 'grub pa'i sgrub byed la/ /rang don ma grub nus med de/ /brgal zhing brtags pa mtshungs phyir ro/ /grags pa'ang mi yi brjod pa yin / /de ni tshad mar mi 'dod dang / /de las don yang rtogs byed pa'i/ /sdang 'dod 'di ni </text></item>
<item><p>176b.2</p><section></section><text>ci zhig yin/ /gal te grags pa las brgal bar/ /rtog la rgyu ci yod ce na/ /rab grags tshad ma nyid min phyir/ /der 'dzin pa la rgyu ci yod/ /grags pa nyid kyi sgra don ni/ /nges la dogs skyed byed pa de/ /gang phyir de la sna tshogs kyi/ /don la sgra 'jug mthong phyir ro/ / </text></item>
<item><p>176b.3</p><section></section><text>gal te 'jig rten pa gang la/ /rigs pas gnod med de bzung na/ /rigs las gnod pa yod min pa'i/ /rlung gi bu de cis mi 'dzin/ /dbang po 'das la lung don gyi/ /rten can las gzhan rigs pa med/ /de yi don yang gnas med phyir/ /'di la rigs pa srid ma yin/ / </text></item>
<item><p>176b.4</p><section></section><text>rnam gzhan mi srid med pa'i phyir/ /rang nyid sna tshogs nus can sgras/ /nges byed mthong ba med pa rnams/ /gdon mi za bar the tshom 'gyur/ /'ga' zhig lam ni 'di yin zhes/ /sdom dum 'di smra zhes zer dang / /gzhan dag bdag nyid smra de ltar/ /de gnyis bye brag brtags</text></item>
<item><p>176b.5</p><section></section><text>par gyis / /thams cad la rung don gcig gi/ /gsal byed nges pa gang la yin/ /brjod 'dod rjod byed ma gtogs pas/ /gang gis dbang po las 'das shes / /brjod 'dod nges pa'i rgyu yin zhing / /brda ni de yi gsal byed yin/ /de ni skye min la med na/ /de don gcig can de</text></item>
<item><p>176b.6</p><section></section><text>gang las/ /ngo bo nyid kyis nges na des/ /gzhan du sbyor ba'ang med 'gyur zhing / /brda yang don med 'gyur ba yin/ /gsal na'ang nges pa gang las yin/ /gang la 'dod pas rang rgyud pa/ /de las nges pa zhes bya gang / /des na 'di la mi 'dod pa'i/ /rung ba nyid kyang</text></item>
<item><p>176b.7</p><section></section><text>gsal byed 'gyur/ /zhes bya ba ni bar skabs kyi tshigs su bcad pa dag go/ /phyogs gcig la mi slu bas kyang lung gi mtshan nyid smra'o/ /mi mthun pa'i phyogs la ma mthong ba tsam gyis mi 'khrul ba mi 'grub pa'i phyir de'i don ni ma nges pa nyid do/ /gal te sbyong ba'i</text></item>
<item><p>177a.1</p><section></section><text>shugs nyid sgra thams cad ni don dang 'brel par grub pa yin te/ yul med na mi sbyor ba'i phyir ro zhe na/ de ltar rigs mod kyi/ 'on kyang de lta bu nyid rab tu 'grub kyang 'dod pa 'dogs pa med pas 'jig rten na gzhan du tha snyad byed pa mthong</text></item>
<item><p>177a.2</p><section></section><text>ba'i phyir the tshom za ba nyid do/ /de'i phyir lung log kyang don med par rtogs pa ma yin no/ /mngon sum log pa'i mi dmigs pa nyid dngos po med pa sgrub par byed pa yin te/ don yod na rgyu ma tshang ba med pa de med pa mi srid pa'i phyir ro / /de la tshu rol mthong</text></item>
<item><p>177a.3</p><section></section><text>ba bdag nyid kyi mngon sum log pa tshad mar byed pa ni/ des gzung bar 'os pa nyid dgag par rigs kyi thams cad ni de lta ma yin pa'i phyir thams cad 'gog pa ma yin no/ /'jug pa blo sngon can nyid phyir/ /de ni mi 'jug 'bras can 'dod/ /bskal ba'i yul la mngon</text></item>
<item><p>177a.4</p><section></section><text>sum dang rjes su dpag pa med pa de ni yod pa'i shes pa dang / sgra dang / tha snyad 'gog pa'i 'bras bu can yin te/ de dag ni dmigs pa sngon du 'gro ba can yin pa'i phyir ro/ /gzhan ni 'jug pa'i 'bras can te/ /de ni rgyu mtshan mthong phyir ro/ /mi</text></item>
<item><p>177a.5</p><section></section><text>dmigs pa snga ma ni med pa'i shes pa dang sgra dang tha snyad 'jug pa'i 'bras bu can yang yin te/ yul rab tu bstan pas rab tu grub pa'i tha snyad bsgrub pa'i phyir ro/ /mi dmigs pa 'di gnyis ni/ rang ldog pa'i rgyu med pa dang / yod pa dag gis yod pa'i tha snyad</text></item>
<item><p>177a.6</p><section></section><text>dgag pa'i 'bras bu can nyid du ni 'dra ste/ gcig la the tshom za ba'i phyir la/ gzhan la ni log pa'i phyir ro/ /de la gnyis pa ni yod pa'i tha snyad dgag pa la nye bar mkho ba'i phyir tshad mar bshad kyi/ ldog pa mthong ba la sogs pa la nye bar sbyor ba ni ma yin</text></item>
<item><p>177a.7</p><section></section><text>te/ /the tshom za ba'i phyir te/ shes par byed pa'i yan lag ma nges pa las ni ma rtogs pa'i phyir ro/ /dang po ni de la tshad ma yin te/ nges pa'i 'bras bu can yin pa'i phyir ro/ /de yod tsam dang rjes 'brel can/ /bdag nyid gtan tshigs rang bzhin yin// </text></item>
<item><p>177b.1</p><section></section><text>'di ltar don gyi de'i bdag nyid ni de tsam dang rjes su 'brel ba can kho na yin gyi/ gzhan la rag las pa ni ma yin te/ de yod na yod par ma gyur pa phyis 'byung ba ni de'i bdag nyid du 'gal ba'i phyir ro/ /rgyu rnams kyang 'bras bu la 'khrul pa'i phyir ro/ /de'i</text></item>
<item><p>177b.2</p><section></section><text>phyir de yod pa tsam dang rjes su 'brel ba nyid kyi rang bzhin ni dro bar byed pa yin no/ /de yang gtan tshigs nyid du nye bar 'god pa na/ khyad par ltos dang dag pa ste/ /'jig la 'bras dang yod nyid bzhin/ /nye bar 'god pa yin no/ /rang gi ngo bo 'grub par bya</text></item>
<item><p>177b.3</p><section></section><text>ba'i phyir gzhan gyi byed pa la nye bar ltos pa'i dngos po ni byas pa yin no/ /des na byas pa'i sgra 'di ni rang gi ngo bo brjod pa yin yang khyad par gzhan de dag 'phen par byed pa yin no/ /'dis ni rkyen gyi bye brag gis tha dad pa nyid can la sogs pa yang bshad pa yin</text></item>
<item><p>177b.4</p><section></section><text>no/ /de ltar kha cig tu ni khyad par la ltos nas rang bzhin gyi gtan tshigs brjod la/ kha cig tu ni ma ltos par te/ dper na mi rtag pa nyid la yod pa bzhin no/ /kha cig tu ni rang bzhin du gyur pa'i chos yongs su bzung nas te/ dper na de nyid las</text></item>
<item><p>177b.5</p><section></section><text>skyes pa bzhin no/ /phyogs 'dis gzhan du yang rang bzhin gyi gtan tshigs kyi dbye ba blta bar bya'o/ /rang bzhin de yang gal te rang gi bsgrub par bya ba'i chos kyis khyab pa tshad mas nges pa ni de'i tshe go bar byed pa yin no/ /khyab pa'am chos can la brten </text></item>
<item><p>177b.6</p><section></section><text>pa ma nges na de'i rang bzhin gyis go bar bya ba/ go bar byed pa ma yin par 'gyur te/ gsal ba nyid kyis gsal bar byed pa'i sgron ma ni de'i rang bzhin ma rtogs na rang gi don bya ba mi byed do/ /de'i phyir nges pa nyid kyis khyab par bya ba ni go bar byed pa yin</text></item>
<item><p>177b.7</p><section></section><text>la/ khyab par byed pa ni go bar bya ba yin no/ /khyab par byed pa'i chos de ni rang log pa na khyab par bya ba de ldog par byed pa yin no/ /gal te 'di med na byed pa yin na de lta na 'di de'i khyab par byed pa grub pa yin no/ /de'i phyir 'dis ni gtan</text></item>
<item><p>178a.1</p><section></section><text>tshigs rnam pa gnyis kyis go bar bya ba dang / go bar byed pa nyid kyi mtshan nyid kyang bshad par rig par bya'o/ /sbyor ba'i dbang gis gtan tshigs ni rnam pa gnyis te/ chos mthun pa nyid can dang / chos mi mthun pa nyid can no/ /sbyor ba'i</text></item>
<item><p>178a.2</p><section></section><text>bye brag ma gtogs par 'di gnyis don du ni bye brag ci yang med do/ /de mthong ba las rang nyid rtogs pa na yang de ltar 'gyur ba'i phyir/ rang gi don gyi rjes su dpag pa la yang dbye ba bstan to/ /chos mthun pa nyid can gyi sbyor ba la yang don gyis chos mi mthun</text></item>
<item><p>178a.3</p><section></section><text>pa nyid rtogs te/ de med na bsgrub par bya bas gtan tshigs kyi rjes su 'gro ba med pa'i phyir ro/ /de bzhin du chos mi mthun pa la yang rjes su 'gro ba rtogs te/ de med na bsgrub par bya ba med pa la gtan tshigs med par the tshom za ba'i phyir ro zhes 'chad par 'gyur ro/ / </text></item>
<item><p>178a.4</p><section></section><text>gtan tshigs de dag kyang gang cung zad byas pa de thams cad ni mi rtag pa ste/ dper na bum pa la sogs pa bzhin no/ /sgra yang byas pa yin no zhes bya ba ni rjes su 'gro ba can no/ /'dir shugs kyis sgra mi rtag pa'o zhes 'gyur ba yin te/ des na phyogs ni</text></item>
<item><p>178a.5</p><section></section><text>gdon mi za bar bstan par mi bya'o/ /ldog pa can yang mi rtag pa nyid med na byas pa nyid du 'gyur ba yin na sgra ni byas pa yin no zhes bya'o/ /de'i ngo bor gyur pa nyid kyis na byas pa de med na med pa nyid dang / sgra la yang yod par bstan pa na dngos po de'i bdag</text></item>
<item><p>178a.6</p><section></section><text>nyid du yod pa yin no zhes shugs kyis 'grub pa'i phyir rjes su dpag par bya ba ma brjod do/ /rjes su 'gro ba yang don gyis go bas 'grub ste/ 'di ltar de'i bdag nyid du ma nges pa ni de log pas ldog par mi 'gyur ro/ /des na nges pa rab tu bsgrubs nas ldog pa</text></item>
<item><p>178a.7</p><section></section><text>brjod par bya'o/ /da ni gang gis de skad du brjod par 'gyur ba byas pa gdon mi za bar mi rtag pa'o zhes ji ltar bshad par bya zhe na/ 'di ltar rgyu med phyir na 'jig pa ni/ rang gi ngo bos rjes dngos po 'jig pa de'i ngo bo rgyu las ltos pa ma yin te/ rang gi rgyu kho na</text></item>
<item><p>178b.1</p><section></section><text>las 'jig pa'i ngang can du 'byung ba'i phyir ro/ /de bas na gang cung zad byas pa de ni rang bzhin gyis 'jig pa'i ngang can yin no/ /ji ltar/ ltos dang bcas pa'i chos rnams ni/ /nges par 'gyur ba med par mthong / /dngos po 'jig pa ni ltos pa med pa yin</text></item>
<item><p>178b.2</p><section></section><text>te/ ltos pa dang bcas pa nyid yin na bum pa la sogs pa 'ga' zhig rtag par yang 'gyur ro/ /gal te 'jig pa rgyu mang po yod kyang de dag kyang rang gi rkyen la rag las nas nye ba yin pa'i phyir/ gdon mi za bar nye ba ma yin pas 'ga' zhig mi 'jig par</text></item>
<item><p>178b.3</p><section></section><text>yang 'gyur ro/ /rgyu rnams ni gdon mi za bar 'bras bu dang ldan pa ma yin te/ ma tshang ba dang gegs byed pa srid pa'i phyir ro/ /des na 'bras bu gnas med phyir/ /'jig pa rgyu ldan smra rnams kyi/ /'jig pa'i rgyu ni thams cad dag /'khrul pa nyid du bshad</text></item>
<item><p>178b.4</p><section></section><text>pa yin/ /zhes bya ba ni bar skabs kyi tshigs su bcad pa'o/ /de'i phyir dngos po de'i ngo bor 'gyur ba gzhan la ltos pa med pa de ni de'i ngo bor nges pa yin te/ rgyu tshogs pa tha mas rang gi 'bras bu bskyed pa la gegs byed pa mi srid pa bzhin no/ /gal te 'ga'</text></item>
<item><p>178b.5</p><section></section><text>zhig 'ga' zhig tu 'gyur ba la ltos pa med du zin kyang / de'i ngo bor ma nges pa ma yin nam/ sa dang sa bon dang chu'i tshogs pa dag kyang res 'ga' myu gu bskyed pa'i phyir ro zhe na ma yin te/ der yang rgyu yongs su 'gyur ba la ltos pa'i phyir ro/ /de ltar dngos po ni</text></item>
<item><p>178b.6</p><section></section><text>'ga' la yang ltos pa ma yin no/ /de la yang rgyu tshogs pa tha mas 'bras bu bskyed pa la bar du chod pa med pa gang yin pa de ni 'bras bu dang ldan pa nyid do/ /de la myu gu'i rgyu ni de nyid yin la/ yongs su 'gyur ba snga ma dag ni de'i don du yin no/ /der ni de la</text></item>
<item><p>178b.7</p><section></section><text>gegs byed par nus pa 'ga' yang yod pa ma yin no/ /zhes mang du bshad zin to/ /gal te nas kyi sa bon la sogs pa yang sA lu'i myu gu bskyed par bya ba la ltos pa med pa ma yin nam/ de skyed pa'i rkyen dag ni res 'ga' de la yang nye ba'i phyir ro zhe na/ </text></item>
<item><p>179a.1</p><section></section><text>ji ltar ltos pa med pa yin te/ gang gi phyir de dag la ni sA lu'i sa bon gyi de skyed par byed pa'i rang gi ngo bo gang yin pa de nyid med pa'i rang gi ngo bo la ltos pa yin no/ /de lta na ni 'o na byas pa'am yod pa 'ga' zhig la yang 'jig pa'i rang gi ngo bo</text></item>
<item><p>179a.2</p><section></section><text>gang yin pa de nyid med pas de'i rang gi ngo bo la ltos pa'i phyir na/ 'jig pa ma yin no zhe na/ sA lu'i sa bon la sogs pa'i rang gi ngo bo yang rang rang gi rgyu las yin pa'i phyir/ gang zhig de'i rgyu can ma yin pa de ni de'i rang bzhin du mi 'gyur ro/ /rgyu'i nus pa nges pa de</text></item>
<item><p>179a.3</p><section></section><text>yang rang gi ngo bos rtog pa nyid do/ /don rnams kyi rang bzhin nges pa yang glo bur bar ni mi rigs te/ ltos pa med pa ni yul dang dus dang rdzas nges par mi 'thad pa'i phyir ro/ /de bzhin du 'di la yang gang gis 'di dag 'ga' zhig 'jig pa'i bdag nyid du skye bar 'gyur</text></item>
<item><p>179a.4</p><section></section><text>ba nges pa'i rgyu 'ga' zhig brjod dgos so/ /'dir nges par byed pa'i rang bzhin ni 'ga' yang med do/ /skye ba can thams cad ni 'jig pa dang ldan par grub pa'i phyir ro/ /gal te skye ba can gyi rang bzhin 'jig pa dang ldan pa yin no zhe na/ de'i skye ba ni 'jig pa dang</text></item>
<item><p>179a.5</p><section></section><text>ldan pa'i rang bzhin gyi rgyu ma yin la/ rgyu med pa la yang rang bzhin nges pa yod pa ma yin no/ /de'i phyir 'di la rgyu'i rang bzhin gyi rnam par dbye ba 'ga' yang med la de med pa'i phyir 'bras bu la yang med pas mi mtshungs so/ /gal te tshogs pa las skye ba thams cad ni</text></item>
<item><p>179a.6</p><section></section><text>'jig pa yin no zhes bya ba 'di yang nges pa med pa yin te/ de dag la ni ma lus par mthong ba med pa'i phyir ro/ /'di ltar dngos po rnams kyi tshogs pa ni nus pa sna tshogs par mthong ste/ de la 'ga' zhig mi 'jig pa'i bdag nyid du bskyed pa gang yin par yang 'gyur ro zhe na/ </text></item>
<item><p>179a.7</p><section></section><text>ma yin te/ dngos po'i mtshan nyid ni don byed nus pa yin pa'i phyir te/ nus pa brjod pa thams cad dang bral ba ni nye bar brjod pa med pa'i mtshan nyid yin no/ /'o na ni mtha'i skad cig nye bar brjod pa med par thal lo zhe na/ ma yin te/ sems can du bgrang ba'i skad cig gzhan</text></item>
<item><p>179b.1</p><section></section><text>nye bar len pa med pa ni mtha'i mtshan nyid yin pa'i phyir ro/ /de yang tha na shes bya la khyab pa'i ye shes la ni gzugs med pa'i khams su yang nus pa nyid yin no/ /khams gzhan du ni du ma la phan 'dogs par 'gyur ro/ /sgrim pa med na mi nus par 'gyur ro zhe na/ ma yin te/ sgrim pa med pa</text></item>
<item><p>179b.2</p><section></section><text>mi srid pa'i phyir ro/ /chos gcig yongs su ma shes na gzhan gyi don la 'jug pa na bya ba dang bya ba ma yin pa mi rtogs par 'gyur ba'i phyir ro/ /thams cad du the tshom skye ba'i phyir te/ 'ga' zhig tu ji zhig ltar nye bar mkho ba'i phyir ro/ /de ma shes na de'i yan lag ma tshang bas</text></item>
<item><p>179b.3</p><section></section><text>na sgrub par byed pa ma tshang ba med pa mi 'thad pa'i phyir ro/ /tha ma nus pa med pa nyid kyang ma yin te/ 'ga' zhig byed pa'i phyir ro/ /mi byed kyang rkyen dang bral bas yin gyi/ ma bral na ni byed pa nyid do/ /skad cig ma ma yin pa ni de ltar ma yin te/ rnam pa thams cad du mi srid pa'i</text></item>
<item><p>179b.4</p><section></section><text>phyir ro/ /skad cig ma ma yin pa de ni don byed par srid pa ma yin te/ rim dang cig car 'gal ba'i phyir ro/ /rim gyis ni ma yin te/ ltos pa med par rang yod tsam gyis byed pa por gyur pa ni sdod par mi rigs pa'i phyir ro/ /sngar byed pa po ma yin pa ni phyis kyang mi 'gyur te/ rang gi ngo bo </text></item>
<item><p>179b.5</p><section></section><text>'gyur ba med pa'i phyir ro/ /ltos pa yin na yang bshad zin to/ /cig car byed pa yang ma yin te/ de'i rang gi ngo bo ni phyis kyang mi byed par mi 'thad pa'i phyir ro/ /des na nus pa thams cad ldog pa de ni yod pa'i mtshan nyid las 'das pa yin no/ /don byed nus pa gang yin pa de 'dir</text></item>
<item><p>179b.6</p><section></section><text>don dam yod pa yin/ de la rim dang rim ma yin/ /'gal phyir skad cig ma yin med/ /ces bya ba ni bsdu ba'i tshigs su bcad pa'o/ /yang na phung po dang khams dang skye mched kyi mtshan nyid kyi byas pa mi rtag pa nyid du sgrub pa'i phyir skyon med do/ /de'i rang bzhin ma yin pa la ni tshad ma med pas mi 'grub pa'i</text></item>
<item><p>179b.7</p><section></section><text>phyir rjes su 'gro ba sgrub pa mi 'thad pa'i phyir ro/ /kho bo cag gis byas pa ni de nyid yin te/ ji skad du chos mngon pa las 'dus byas gang zhe na/ phung po lnga'o zhes gsungs pa yin no/ /de la dbang po lnga ni 'pho ba'i rang bzhin can yin te/ de'i 'bras bu rnam par shes pa rnam</text></item>
<item><p>180a.1</p><section></section><text>par chad pa dang rnam par 'gyur ba mthong ba'i phyir ro/ /de dag gi rang bzhin de nyid yin na ni de mi 'thad pa'i phyir dang / ltos pa yang 'gal ba'i phyir ro/ /de bzhin du yul dang / bde ba dang sdug bsngal ba dang / mtshan ma nye bar rtogs pa dang / 'dod chags la sogs pa dang / </text></item>
<item><p>180a.2</p><section></section><text>yul la nye bar dmigs pa ni skye ba dang 'gag par so sor rig pa nyid yin pa'i phyir mi rtag pa yin no/ /de lta bu'i rang bzhin can de dag ni rang gi rgyu'i rang bzhin de lta bu'i ngo bor sgrub par byed pa yin la/ rnam pa de lta bu'i skye ba can gzhan dag kyang rang gi ngo bo de la sbyor ba byed pa yin no/ /'dis ni khams</text></item>
<item><p>180a.3</p><section></section><text>dang skye mched kyang bshad pa yin te/ chos kyi skye mched dang / khams kyang phung po gsum gyi rang bzhin yin pa'i phyir 'gal ba med do/ /'dis ni yod pa yang bshad pa yin no/ /'o na da ni 'jig pa ltos pa med pa la nus pa ci zhig yod de/ gang gi phyir phung po la sogs pa dag ni gtan tshigs pa gzhan kho</text></item>
<item><p>180a.4</p><section></section><text>nas mi rtag par grub pa'i phyir ro zhe na/ 'ga' zhig mi rtag par grub kyang rnam pa de lta bu dag des khyab pa ni ltos pa med pa las yin no/ /'jig pa la rgyu yod pa nyid yin na ni 'ga' zhig de ltar yin yang gzhan la rgyu ma tshang bas mi 'jig par yang 'gyur ba'i phyir mi khyab par 'gyur ro/ /rgyu la ltos</text></item>
<item><p>180a.5</p><section></section><text>pa med pa nyid 'dis ni 'jig pa 'ga' zhig la 'ga' zhig gi tshe 'gyur ba 'gal bas na de med pa'i rang gi ngo bo nyid du sgrub par byed do/ /ltos pa med pa'i rang bzhin gang yin pa de ni gal te res 'ga'am 'ga' zhig la 'gyur na ni dus dang rdzas de la ltos pa'i phyir ltos pa med pa nyid du mi 'gyur</text></item>
<item><p>180a.6</p><section></section><text>ro/ /'o na ni 'jig pa'i rang gi ngo bo de ltos pa med pa'i phyir rgyu med pa can du 'gyur ro zhe na/ rgyu med pa can du mi 'gyur ro/ /yod pa'i rgyu'i dngos po nyid las de ltar skye ba'i phyir te/ yod pa 'byung na ni de 'dra ba nyid du 'gyur ba'i phyir ro/ /gal te yod pa ni gdon mi za bar 'ga' zhig las 'byung ba ma</text></item>
<item><p>180a.7</p><section></section><text>yin no zhe na/ 'o na ni yod pa glo bur ba yin pa'i phyir 'di 'ga' zhig gi tshe ldog par mi 'gyur ro/ /gang 'ga' zhig la nye bar brten pa'am ma yin pa de gang la cung zad 'brel ba'am ma yin te/ gal te yod pa 'di 'brel ba ma yin na ni/ nges pa dang ldan par mi 'gyur ro/ /de'i phyir 'di ni</text></item>
<item><p>180b.1</p><section></section><text>'ga' yang glo bur ba ma yin no/ /'o na da ni 'jig pa rgyu med par ji ltar 'gyur zhe na/ skyes pa de'i ngo bo gzhan la mi ltos pa'i phyir ro/ /gzhan yang 'jig pa zhes bya ba dngos po las gzhan du gyur pa ni 'ga' yang med kyi/ dngos po nyid 'jig pa yin te/ de nyid skad cig mar gnas par skyes pa'i phyir ro/ /gzhan pa</text></item>
<item><p>180b.2</p><section></section><text>rnams kyis 'di'i rang bzhin de phyis nges par 'gyur gyi sngar ni ma yin te/ mthong yang gsal ba med pa'i phyir ro/ /des na phyis de'i dbang gis rnam par 'jog ste/ mi shes pa rnam par 'gyur ba mthong bas dug tu rnam par 'jog pa bzhin no/ /de bas na 'jig pa 'di ni yod pa ma gtogs par gzhan 'ga'</text></item>
<item><p>180b.3</p><section></section><text>zhig la ltos pa med pa'i phyir de la khyab pa yin no/ /yang ji ltar na 'jig pa ltos pa med pa zhes bya ba 'di rtogs par bya zhe na/ de rgyu nus pa med pa'i phyir yang / yang gi sgras ni dngos po med pa byed pa'i bya ba bkag pa'i yang phyir ro zhes bya ba'o/ /ji ltar nus pa med ce na/ dngos po grub na ni de rgyus byed pa</text></item>
<item><p>180b.4</p><section></section><text>ma yin no/ /gzhan byed na de la cung zad kyang byas pa med do/ /des na 'jig par byed pas gzhan byed pa ni ma yin no/ /des na 'di de dang de ma yin pa'i rang bzhin mi byed pas na cung zad kyang mi byed pa ni ltos par bya ba ma yin no/ /ji ltar bya ba 'gog ce na/ 'di ltar 'jig pa zhes bya ba ni dngos po</text></item>
<item><p>180b.5</p><section></section><text>med par gyur pa yin par sems te/ des na 'jig pa'i rgyu 'di ni med par byed do / /zhes bya bar 'gyur ro/ /de la gal te med pa zhes bya ba'i ngo bo 'ga' zhig 'bras bur 'gyur na ni de nyid dngos po yin pas dngos po med pa ma yin no/ /de bas na med pa byed do zhes pa ni dngos po mi byed</text></item>
<item><p>180b.6</p><section></section><text>do zhes bya ba yin pas bya ba dgag par byas par 'gyur ro/ /de lta na yang cung zad mi byed pa 'di ltos par bya bar ji ltar 'gyur te/ des na dngos po 'jig pa ni gzhan la ltos pa med par grub bo/ /de'i phyir/ gang la 'gyur ba grub pa de/ /ngo bo nyid kyis 'gyur de las/ /gzhan la'ang ngo bo nyid kyis</text></item>
<item><p>180b.7</p><section></section><text>'gyur/ /'ga' zhig la 'gyur ba mthong ba 'di ni ngo bo nyid kyis 'gyur ba yin te/ ltos pa med pa'i phyir ro/ /de bzhin du gzhan la yang ngo bo nyid kyis 'gyur ba yin te/ khyad par med pa'i phyir ro/ /de bzhin du rang bzhin gyi gtan tshigs gzhan dag kyang bdag nyid ji lta ba'i tshad ma dag gis</text></item>
<item><p>181a.1</p><section></section><text>de tsam dang rjes su 'brel ba grub pa kho na'i bsgrub bya go bar byed pa yin par rig par bya'o/ /dngos po'i de tsam dang rjes su 'brel ba'i rang bzhin gang yin pa ni de nyid la med na mi 'byung ba nges pa yin te/ dngos po tsam dang rjes su 'brel pa'i rang bzhin zhes bya ba ni de nyid rang gi</text></item>
<item><p>181a.2</p><section></section><text>dngos su yod pa yin na/ des yang bdag nyid bor nas ji ltar yod par 'gyur/ don gzhan rtogs par bya ba la ni 'bras bu gtan tshigs yin te/ 'khrul pa med pa'i phyir ro/ /de las skyes pa ma yin pa ni mi 'khrul pa ma yin te/ rag ma las pa'i ngo bo rnams ni lhan cig 'byung bar nges pa</text></item>
<item><p>181a.3</p><section></section><text>med pa'i phyir ro/ /gal te don gzhan gtan tshigs yin na 'o na de de'i chos su ji ltar 'gyur zhe na/ de la brten pa'i phyir ro/ /ji ltar rgyu dang 'bras bu'i dngos po yin zhe na/ de nyid kyi phyir te/ de lta ma yin na rten mi 'grub pa'i phyir ro/ /gal te du ba'i rten ni sa phyogs yin la/ rgyu ni me</text></item>
<item><p>181a.4</p><section></section><text>ma yin nam zhe na/ de yang du ba'am/ de'i rgyu rnams kyi gzhi yin pa'i phyir rgyu nyid do/ /gal te de las skyes pa'i phyir 'bras bu go bar byed pa yin na rnam pa thams cad du go bar byed pa'i dngos po yin te/ rnam pa thams cad du bskyed par bya ba dang skyed par byed pa yod pa'i phyir ro zhe na/ ma yin te/ </text></item>
<item><p>181a.5</p><section></section><text>de med par 'byung ba ni de las skye bar nges pa med pa'i phyir ro/ /de'i phyir rgyu la rang bzhin ji snyed cig /med na mi 'byung 'bras bu ni/ /de dag ni/ gtan tshigs yin te/ de dag gi 'bras bu nyid du nges pa'i phyir ro/ /gang dag de dag med na mi 'byung ba'i chos de dag kho nas yin no/ /gal te cha shas</text></item>
<item><p>181a.6</p><section></section><text>kyis bskyed par bya ba dang skyed par byed pa nyid thal bar 'gyur ro zhe na ma yin te/ des bskyed par bya ba'i khyad par dang rtags kyi bye brag gi khyad par can gyi spyi rnams bzung na 'dod pa'i phyir ro/ /spyi khyad par du ma byas pa rjod par 'dod na ni 'khrul pa'i phyir mi 'dod do/ /gal te du ba me la mi 'khrul</text></item>
<item><p>181a.7</p><section></section><text>lo/ /zhes bya ba 'di ji ltar rtogs par bya zhe na/ de la 'khrul na 'di / rgyu dang ldan pa las 'das 'gyur/ /de'i mtshan nyid du gyur pa'i mi dmigs pa las gang zhig gang dag dmigs na dmigs la/ de las gcig ma tshang na mi dmigs pa de ni de'i 'bras bu yin te/ de yang du ba la yod do/ / </text></item>
<item><p>181b.1</p><section></section><text>lan cig de ltar mthong ba las kyang de de'i 'bras bur 'grub ste/ 'bras bu ma yin pa ni rgyu ma yin pa las lan cig kyang mi 'byung ba'i phyir ro/ /gal te gtsub shing gtsubs pa la sogs pa dag la me med kyang 'byung bas 'bras bu ma yin no zhe na/ ma yin te bud shing 'gyur ba'i rgyu dro ba'i reg</text></item>
<item><p>181b.2</p><section></section><text>pa'i khyad par ni me yin pa'i phyir ro/ /'bras bu yang rgyu med par 'byung na ni rgyu med pa can du 'gyur ro/ /gang zhig gang med par 'byung ba de ni de'i rgyu can ma yin no/ /du ba yang me med par 'byung ste / des ni de'i rgyu can du mi 'gyur ro/ /gal te gzhan gyi rgyu can yin pa'i phyir rgyu med pa can ma yin</text></item>
<item><p>181b.3</p><section></section><text>no zhe na/ ma yin te/ de la yang mtshungs pa'i phyir te/ de med kyang me yod na 'byung ba'i phyir ro/ /yang na de'am gzhan yang rung ste/ de skyed pa'i rang bzhin ma yin pa las ji ltar 'byung bar 'gyur te/ rang gis de'i rang bzhin ma yin pa ni de bskyed pa ma yin pa'i phyir rgyu med pa can du 'gyur</text></item>
<item><p>181b.4</p><section></section><text>ro/ /gal te de nyid 'byung ba ni ma yin gyi/ de dang 'dra ba 'byung ba'i phyir ro zhe na/ mi 'dra ba las 'byung ba ji ltar de dang 'dra ba yin no / /de dang 'dra ba las byung ba'i phyir de dang 'dra bar 'gyur ba'i phyir ro/ /gal te mi 'dra ba las kyang de dang 'dra ba 'byung na ni de dag gi nus pa ma nges</text></item>
<item><p>181b.5</p><section></section><text>pas rgyu'i tha dad pa tha dad par byed pa ma yin pa'i phyir mtha' dag gi sna tshogs kyi rang bzhin rgyu med par 'gyur ro/ /de la yang nyes pa bshad zin to/ /thams cad thams cad las skye bar yang 'gyur ro/ /de'i phyir rgyu tha dad pa dang / tha dad pa min pa las 'bras bu tha dad pa dang / tha dad pa ma</text></item>
<item><p>181b.6</p><section></section><text>yin par 'gyur ro/ /de'i phyir du ba ni mthong ba'i rnam pa dang rigs mi mthun pa'i don las mi 'byung ste/ rgyu med pa nyid du thal ba'i phyir ro/ /de lta na yang / rgyu med gzhan la mi ltos phyir/ /rtag tu yod pa'am med par 'gyur/ /dngos po rnams ni res 'ga' zhig /'byung ba ltos pa las</text></item>
<item><p>181b.7</p><section></section><text>yin no/ /du ba de rgyu med pa las 'byung na ni/ ltos pa med pa'i phyir nam yang mi 'byung bar mi 'gyur te/ de 'byung ba la ma tshang ba med pa'i phyir 'dod pa'i dus bzhin no/ /yang na ni de'i tshe yang 'byung bar mi 'gyur te/ med pa'i dus dang khyad par med pa'i phyir ro/ /dngos po ltos pa dang</text></item>
<item><p>182a.1</p><section></section><text>bcas pa rnams ni res 'ga' bar 'gyur te/ yod pa dang med pa'i dus dag na de 'byung ba rung ba nyid dang ldan pa'i phyir ro/ /yul dang dus rung ba dang mi rung ba nyid 'dra ba can dag ni de dang ldan pa dang yang cig shos dag tu nges pa mi rung ba'i phyir ro/ /rung ba nyid de yang rgyu'i dngos po</text></item>
<item><p>182a.2</p><section></section><text>las gzhan nam ci/ de'i phyir yul dang dus 'ga' zhig spangs nas yul dang dus gzhan dag na yod pa'i dngos po ni de dag la ltos pa dang bcas pa zhes bya ba yin te/ 'di ltar de ltar yod pa nyid ltos pa yin no/ /de dag gis byas pa'i phan pa la mi ltos pa ni der nges par mi rung ba'i phyir ro/ / </text></item>
<item><p>182a.3</p><section></section><text>de bas na yul dang dus nges pa'i phyir gang na du ba de lan cig mthong la/ ma tshang na ma mthong ba ni 'di'i des bskyed par bya ba'i ngo bo nyid yin te/ gzhan du na lan 'ga' yang med pa'i phyir ro/ /de der nges pa yin na ji ltar gzhan las 'byung bar 'gyur/ 'byung na ni du ba ma yin par 'gyur</text></item>
<item><p>182a.4</p><section></section><text>te/ du ba ni des bskyed pa'i rang bzhin gyi khyad par yin pa'i phyir ro/ /de bzhin du rgyu yang 'bras bu de lta bu bskyed pa'i rang bzhin yin no/ /de gzhan las kyang 'byung na ni de de'i rang bzhin ma yin pas lan 'ga' yang bskyed par mi 'gyur ro/ /yang na de du ba ma yin te du ba bskyed pa'i rang bzhin ma yin pa las</text></item>
<item><p>182a.5</p><section></section><text>byung ba'i phyir ro/ /de'i rang bzhin nyid yin na ni de nyid me yin pas 'khrul pa med do/ /gal te brgya byin spyi bo me'i/ /rang bzhin yin na de nyid me/ /'on te de me'i rang bzhin min/ /ji ltar de las du ba 'byung / /du ba'i rgyu yi rang bzhin me/ /de yi nus pa'i bye brag ldan/ /du ba du ba'i rgyu min las/ /'byung na de ni rgyu med</text></item>
<item><p>182a.6</p><section></section><text>'gyur/ /zhes bya ba ni bsdu ba'i tshigs su bcad pa dag go/ /'o na da ni ji ltar lhan cig byed pa tha dad pa las 'bras bu 'byung ste/ dper na mig dang gzugs la sogs pa las rnam par shes pa lta bu'o zhe na/ gcig pu skyed par byed pa'am/ de'i rang bzhin yin pa ni 'ga' yang med do/ /'on kyang tshogs skyed par</text></item>
<item><p>182a.7</p><section></section><text>byed pa dang de'i rang bzhin yin te/ de kho na rjes su dpag go/ /tshogs pa de nyid 'bras bu'i rang gi ngo bo gnas pa'i rten yin no/ /de nyid kyi phyir lhan cig byed pa rnams kyang rnam grangs med par skyed par byed pa yin no/ /gang yang cung zad lci ba la sogs pa'i rigs mi mthun pa las ut+pal la sogs pa 'byung</text></item>
<item><p>182b.1</p><section></section><text>bar mthong ba la de la yang de skad du brjod kyang rang gi sa bon las rab tu skye ba can las rang gi ngo bo tha dad pa yod pa kho na ste/ rgyu'i rang bzhin tha dad pa'i phyir dper na sa bon dang sdong bu las skye ba'i chu shing lta bu'o/ /de lta bu ni 'jig rten na gsal ba kho nar rnam pa tha dad pa'i sgo nas rnam par 'byed do/ /'bras bu</text></item>
<item><p>182b.2</p><section></section><text>rjes su dpog par byed pa'i rgyu yang de ma thag pa yin no/ /de ni 'bras bu'i rdzas rang bzhin mtshungs pa rnams la 'dra ba yin te/ dper na rjes su 'brel ba'i chu shing sdong bu las skye ba dag bzhin no/ /gang la dngos kyi rgyu tha dad pa de la ni rang bzhin tha dad pa yang yod pa yin te/ dper na sa bon dang sdong bu las skye ba </text></item>
<item><p>182b.3</p><section></section><text>can de dag nyid bzhin no/ /des na gang la ci 'dra ba mthong ba de las ni de 'dra ba rjes su dpog pa yin no/ /bar du chud pa'i rgyu brgyud pa dag ni rjes su dpog pa ma yin pa nyid pas 'khrul pa med do/ /rnam pa tha dad pa 'ba' zhig ni de dang de ma yin pa'i rgyu mtshan yang ma yin no/ /'on kyang rang bzhin gzhan yang yin te/ bcos</text></item>
<item><p>182b.4</p><section></section><text>ma dang bcos ma ma yin pa'i nor bu dang mu tig dang byi ru la sogs pa bzhin no/ /kha cig tu ni me tog tha dad pa ste/ sngon po dang cig shos kyi me tog can gyi shur ba ka bzhin no/ /kha cig tu ni 'bras bu ste/ /'bras bu med pa dang cig shos kyi kar go ta bzhin no/ /kha cig tu ni ro las te/ /nags dang cig shos kyi rgyal</text></item>
<item><p>182b.5</p><section></section><text>mo ga gon bzhin no/ /kha cig tu ni nus pa ste/ /reg pa dang myangs pas 'khru ba'i a ru ra bzhin no/ /de'i phyir shin tu rnam par phye ba'i 'bras bu ni rgyu la 'khrul pa med do/ /rgyu khyad par yod kyang 'bras bu khyad par med na skyon du 'gyur ba'i phyir ro/ /rjes su 'gro dang ldog pa las/ /gang zhig gang gi rjes 'gror</text></item>
<item><p>182b.6</p><section></section><text>mthong / /de yi rang bzhin du rgyu can/ /de phyir mi mthun las mi 'byung / /rgyu dang 'bras bu dngos po'am/ /rang bzhin nges par byed pa las/ /med na mi 'byung nges pa ste/ /ma mthong las min mthong las min/ /gzhan du gzhan ni gzhan dag dang / /nges par yod pa'i nges pa gang / /don gzhan rgyu mtshan can gyi chos/ / </text></item>
<item><p>182b.7</p><section></section><text>yin na gos la tshon bzhin no/ /zhes bya ba ni bsdu ba'i tshigs su bcad pa'o/ /gzhan yang / chos don gzhan gyi rgyu mtshan can/ /yin par gyur na de gzhan nyid/ /de grub na ma grub pa'am rgyu tha dad pa ni de'i rang bzhin du rigs pa ma yin no/ /dngos po rnams kyi tha dad pa'am/ rgyu tha dad pa ni 'di kho na yin te/ chos 'gal bar</text></item>
<item><p>183a.1</p><section></section><text>/gnas pa'am rgyu tha dad pa'o/ /des kyang tha dad par mi 'grub na ni 'ga' yang gang las kyang tha dad pa med pas ril rdzas gcig tu 'gyur ro/ /des na lhan cig skye ba dang 'jig pa dag dang / /thams cad thams cad la nye bar sbyor bar 'gyur ro/ / </text></item>
<item><p>183a.2</p><section></section><text>de ltar ma yin na cig ces bya ba nyid du mi 'gyur ba'am/ ming tha dad par zad de/ don khas blangs nas de skad du brjod pa'i phyir ro/ /rgyu don tha dad pa nyid med kyang dngos po'i dus na mi rtag nyid ma grub pa'i phyir de'i rang bzhin ma yin par mtshungs pa ma yin</text></item>
<item><p>183a.3</p><section></section><text>nam zhe na/ mi rtag pa nyid ces bya ba gang phyis 'grub par 'gyur ba gzhan ni 'ga' yang med de/ dngos po skad cig mar gnas pa'i chos can de kho na mi rtag pa yin no zhes mang du bshad zin to/ /chos dang chos can gyi tshig tha dad pa la yang rgyu mtshan khyad par</text></item>
<item><p>183a.4</p><section></section><text>gzhan spong ba dang mi spong ba zhes bya ba la sogs pa'i skabs ni tshad ma rnam 'grel du bstan zin to/ /'di'i rang bzhin de ni mthong bzhin du yang blo zhan pa yod pa dmigs pas rtag tu de ltar yod par dogs pas bslus pa'am/ 'dra ba gzhan 'byung bas bslus</text></item>
<item><p>183a.5</p><section></section><text>pas mi rtogs so/ /skad cig ma tha ma mthong ba rnams la nges pa'i phyir 'di mi dmigs pas mi gnas par rtogs pa'i phyir de'i tshe nges pa'i dus yin pas mi rtag pa nyid du rnam par gzhag go zhes kyang bshad zin to/ /de lta ma yin na gzhan gyi rgyu mtshan can yin</text></item>
<item><p>183a.6</p><section></section><text>nam/ rgyu mtshan med pa can nyid yin yang rung ste mi rtag pa nyid don gzhan kho nar 'gyur ro/ /de lta yin na ni dngos po de dang ldan par mi 'gyur te/ de la mi dgos pa'i phyir ro/ /dgos na ni de nyid 'di'i rang gi bdag nyid du gyur pa'i mi rtag pa yin pas gzhan gyis ci</text></item>
<item><p>183a.7</p><section></section><text>zhig bya/ rang bzhin gyis mi g.yo na ni don gzhan dang ldan yang de'i ngo bor mi 'thad pa'i phyir ro/ /mi rtag pa nyid dam chos gzhan de yang don gzhan las byung ba na rgyu yin pa'am 'bras bu yin pa zhig tu 'gyur grang / rgyu dang 'bras bu ma yin pa ni 'brel ba med pa'i phyir / de</text></item>
<item><p>183b.1</p><section></section><text>la yod par rjes su dpag pa mi srid pa'i phyir ro/ /de la phyis 'byung phyir na rgyu nyid min/ /'bras bu na yang ga la nges/ /de dngos po grub nas phyis don gzhan las 'byung na ji ltar de'i rgyu yin/ gzhan gyi phan pa la ltos pa'i 'bras bu yang rgyu la gdon mi za bar yod</text></item>
<item><p>183b.2</p><section></section><text>pa ma yin pa'i phyir de yod pa'i gtan tshigs ma nges pa nyid do/ /dngos po tsam las byung ba yin na yang gzhan la ltos pa med pa'i phyir rgyu med pa dang de tsam gyis rjes su 'brel bar grub po/ de las 'ga' zhig byung yang de la mi dgos pas nyams pa med pa'i phyir</text></item>
<item><p>183b.3</p><section></section><text>thal ba snga ma bzhin no/ /des na mi 'jigs pa'i rang bzhin gyi dngos po la rjes su dpog pa ma yin no/ /ji ltar rjes su mi dpog /'di ltar mi rtag pa ma yin pa'i dngos po la ni 'gar yang skye ba ma mthong la/ ma mthong ba las ni mi mthun pa'i phyogs las ldog</text></item>
<item><p>183b.4</p><section></section><text>pa des na 'khrul pa med pa yin no zhe na/ mi mthun phyogs la ma mthong ba/ /tsam gyis 'khrul pa med pa min/ /'khrul pa srid pa tsam nyid phyir/ /phru ba'i 'bras ni tshos pa bzhin/ /mang po zhig tshos par mthong / yang phru ba'i nang du chud pa tsam gyis ni</text></item>
<item><p>183b.5</p><section></section><text>tshos par mi 'grub ste/ 'khrul pa mthong ba'i phyir ro/ /'di ltar 'di lta bu'i rang bzhin yin la 'di dang tshos pa'i rgyu 'dra ba dag tshos so zhes bya bar mi 'gyur ro/ /de lta ma yin na rjes su dpag pa de lhag ma dang ldan pa'i 'khrul pa can yin no/ /yang lhag ma dang</text></item>
<item><p>183b.6</p><section></section><text>ldan pa zhes bya ba 'di ci zhig yin zhe na/ gang zhig ma mthong ba tsam gyis/ /ldog pa rab tu ston byed pa/ /de'i ldog pa de ni ma nges pa mi mthun pa'i phyogs la 'jug par the tshom za bar 'gyur te/ ldog pa sgrub pa ma mthong tsam/ /de ni the tshom rgyu yin phyir/ / </text></item>
<item><p>183b.7</p><section></section><text>de la lhag ma ldan zhes brjod/ /mi dmigs pa thams cad ni med pa rtogs par byed pa ma yin no/ /de'i phyir gcig log pas gzhan ldog par 'dod pas ni de gnyis rang bzhin 'brel pa 'ga' zhig kyang 'dod par bya dgos so/ /de lta ma yin na gtan tshigs</text></item>
<item><p>184a.1</p><section></section><text>go bar byed pa ma yin par 'gyur ro/ /gtan tshigs kyi ni tshul gsum la'ang / /de yis ma grub ldog don dang / /'khrul pa can gyi gnyen por ni/ /nges pa brjod par mdzad pa yin/ /'brel ba med par ni rjes su 'gro ba dang ldog pa</text></item>
<item><p>184a.2</p><section></section><text>nges pa med de/ des na de nyid ston par mdzad pa ni gnyis ka la rab tu grub pa ni sgrub pa yin no zhes nges pa bshad pa yin no/ /de la rjes su 'gro ba nges pas ni 'gal ba dang de'i phyogs dang mthun pa rnams bsal lo/ /ldog pa nges pas ni ma nges pa'o/ /gnyis</text></item>
<item><p>184a.3</p><section></section><text>ka la zhes bya bas ni gcig la grub pa 'gog pa'o/ /rab tu grub pa zhes bya bas ni mthun pa'i phyogs dang mi mthun pa'i phyogs dag la the tshom za ba lhag ma dang ldan pa dang / thun mong ma yin pa dag go /'brel pa med par ma mthong ba tsam gyis ldog na ni re zhig 'gal</text></item>
<item><p>184a.4</p><section></section><text>ba dang ma nges pa'i gnyen por gnyi ga brjod par bya ba gang yin pa 'di ni rigs so zhes bshad pa gang yin pa ste / chos mi mthun pa smos pa ni ma nges pa'i gnyen por ro/ /gal te des mi mthun pa'i phyogs la ma mthong ba ston par byed na ni de ma smos kyang rtogs</text></item>
<item><p>184a.5</p><section></section><text>par 'gyur ro/ /de la sngar brjod pas ldog par 'gyur ba mthong ba'i 'khrul pa gang yin pa ni med do/ /gal te tshig gis ma mthong ba la dran par byed do zhe na / mthong ba ma rtogs par ni yan lag ma yin pas de la ni dran pa'i don du brjod par rigs na/ ma mthong</text></item>
<item><p>184a.6</p><section></section><text>ba ni mthong ba med pa yin te/ de la ni mthong bas gnod par 'gyur ro/ /de med na grub pa kho na yin pas de grub par bya ba'i phyir brjod pa don med do/ /gal te ma dmigs pa de tsam gyis med do zhes bya ba ma yin pa nyid pas de'i don du brjod do zhe na/ gal te ma</text></item>
<item><p>184a.7</p><section></section><text>dmigs kyang med do zhes bya bar mi rtogs na brjod pas kyang mi rtogs par 'gyur te/ de yang mi dmigs pa kho na rjod par byed pa'i phyir ro/ /gcig mi dmigs pa ni gzhan med pa sgrub par byed pa yang ma yin te/ ha cang thal bar 'gyur ba'i phyir ro/ /des sgrub</text></item>
<item><p>184b.1</p><section></section><text>pa ni ma yin te/ 'on kyang rang nyid ma dmigs pas yin no zhe na/ snang ba ma mthong na ni med par rigs kyi/ de med na ni de mi rigs te/ la lar 'dod rgyal du de ltar gyur kyang de dag 'brel pa med pas khyab pa mi 'grub pa'i phyir ro/ /des med do zhes brjod pas</text></item>
<item><p>184b.2</p><section></section><text>kyang de ltar 'gyur ba ma yin te/ ha cang thal bar 'gyur ba'i phyir ro/ /de bas na ldog par 'dod pas de la gang gis na 'di ldog pa zhes bya bar 'gyur ba'i rigs pa brjod dgos so/ /med ces bya ba'i tshig gis kyang / /de med kho na min gal te/ /ji ltar med rigs</text></item>
<item><p>184b.3</p><section></section><text>de brjod na/ /de tshe med ces bya bar rtogs/ /zhes bya ba ni bsdu ba'i tshigs su bcad pa'o/ /de med pa la mi dmigs pas ldog pa grub pa ma yin nam zhe na/ 'di la cung zad brjod zin to/ /gzhan yang / gal te ma mthong bas ldog 'gyur/ /ji ltar lhag</text></item>
<item><p>184b.4</p><section></section><text>ldan 'khrul can yin/ /dper na 'bras bu 'di dag ni smin pa'am ro 'di bro ba yin te/ gzugs khyad par med pa'i phyir dang / gcig las skyes pa'i phyir zos pa dang 'dra ba'o zhes bya ba lta bu'o/ /'di la yang zos pas las gzhan phyogs su byas nas bsgrub par bya ba</text></item>
<item><p>184b.5</p><section></section><text>med pa las gtan tshigs mi dmigs pa yod pa'i phyir ji ltar 'khrul pa yin/ kha cig na re mngon sum gyi gnod par dogs pa'i 'khrul pa yin no zhes zer ro/ /ma yin te/ phyogs su byas pa'i yul la med pa'i phyir ro/ /gal te na 'gyur ro zhe na/ de lta bur</text></item>
<item><p>184b.6</p><section></section><text>dogs med na ni ha cang thal bar 'gyur te/ gzhan la yang med par nges pa med pa'i phyir ro/ /tshad ma zhugs pas gnod par byed pa yin gyi/ ma zhugs par gnod na ni thams cad la yid brtan du med do/ /ldog pa ni grub pa kho na sgrub par byed pa yin te/ de'i phyir</text></item>
<item><p>184b.7</p><section></section><text>de lta bu'i ngo bo ni nges pa la ltos so/ /mi dmigs pas 'ga' zhig la med par grub kyang 'brel ba med pa ni de med pa thams cad la med par mi 'grub pas the tshom za ba'i phyir ldog pa med pa ni lhag ma dang ldan pa'i 'khrul pa yin no/ /gzhan yang / ldog pa can yang gtan</text></item>
<item><p>185a.1</p><section></section><text>tshigs 'gyur/ /gson pa'i lus 'di ni bdag med pa ma yin te/ srog la sogs pa dang ldan pa ma yin pa nyid du thal bar 'gyur ba'i phyir ro/ /bdag med pa bum pa la sogs pa mthong ba dang ma mthong ba dag la sogs pa med pas khyab pa'i phyir te/ de</text></item>
<item><p>185a.2</p><section></section><text>log na khyab par bya ba ldog pas/ bdag yod par rtogs par 'gyur ro/ /bltar mi rung ba mi dmigs pas med pa ma grub na bum pa la sogs pa bdag med par grub pa'i phyir srog la sogs ldog pa med do/ /gal te khas blangs pa'i phyir 'grub po zhe na/ de ni ji ltar</text></item>
<item><p>185a.3</p><section></section><text>bdag 'grub gzhan bdag med pa tshad ma can ma yin pa yang ji ltar 'grub pa yin/ khas blangs pas bdag dang bcas pa dang bdag med pa dag rnam par phye nas de la med pas rtogs par byed pa nyid du rjod par byed pas ni/ bdag lung las grub par khas blang bar </text></item>
<item><p>185a.4</p><section></section><text>'gyur gyi/ rjes su dpag par bya ba ni ma yin no/ /gang yang / ma grub sbyar ba/ de bzhin du mthun pa'i phyogs la yod pa dang med pa zhes bya ba la sogs pa la yang ci rigs par brjod par bya'o zhes bya ba de yang / brjod bya ma yin / mi dmigs pa kho</text></item>
<item><p>185a.5</p><section></section><text>nar zad na the tshom za ba'i phyir te/ dmigs na de med pa'i phyir ro/ /ldog pa yang mi dmigs pa nyid las yin te/ des na the tshom du gyur pa yang ma bzlog par 'gyur ro/ /gal te ci rigs par zhes smos pa'i phyir ma bzlog pa kho na'o zhe na/ ma yin te/ gang zhig gnyis</text></item>
<item><p>185a.6</p><section></section><text>ka la nges pa brjod pa de kho na zhes bya ba la sogs pa gsungs pa'i phyir ro/ /de'i phyir mi dmigs kyang the tshom za bas ldog pa med par dgongs te/ de dgag par bshad pa yin no/ /mnyan par bya ba nyid kyang rtag pa dang mi rtag pa dag la ma mthong ba'i phyir de las zlog</text></item>
<item><p>185a.7</p><section></section><text>pas de dag rnam par gcod pa'i gtan tshigs su 'gyur ro/ /de rnam par gcod pa ni de dag las zlog pa las gzhan ma yin no/ /rnam par gcod pa ma yin pa ni gang las kyang ldog pa nyid du ma nges pa'i phyir ro/ /gang zhig gang la med do zhes bya bar nges pa de yod na ji</text></item>
<item><p>185b.1</p><section></section><text>ltar de med par rtogs par mi byed/ gal te gnyi ga rnam par gcod pa ni ma yin te/ tshad ma gzhan gyis gnod pa'i phyir ro/ /phan tshun rnam par gcod pa'i ngo bo can rnams ni gcig rnam par bcad pas gzhan sgrub pa'i phyir dgag pa ma yin te/ sgrub pa dang dgag pa</text></item>
<item><p>185b.2</p><section></section><text>dag ni 'gal ba'i phyir ro zhe na/ da ni ma mthong ba tshad ma ma yin te/ gnod pa srid pa'i phyir ro/ /de bzhin du gzhan la yang tshad ma gzhan gyis gnod pa srid de/ mtshan nyid dang ldan pa la gnod pa srid na de'i mtshan nyid sun phyung ba kho nar 'gyur bas thams cad la yid</text></item>
<item><p>185b.3</p><section></section><text>brtan du med do/ /rjes su dpag pa'i yul la yang mngon sum dang rjes su dpag pa dang 'gal ba mthong bas yid brtan du med par thal lo zhe na/ ma yin te/ ji skad bshad pa lta bu la mi srid pa'i phyir ro/ /'gal ba 'khrul pa med pa can mi brjod par 'gyur ro zhe na/ rjes</text></item>
<item><p>185b.4</p><section></section><text>su dpag pa'i yul la ma brjod pa'i phyir 'dod pa yin no/ /'di'i yul ni bstan par bya'o/ /gang yang gal te ma mthong ba tsam gyis snang ba dag la 'gog par byed na de yang rigs pa ma yin no zhes bshad pa ji ltar rigs pa ma yin te/ mi dmigs pas med par grub</text></item>
<item><p>185b.5</p><section></section><text>pa'i phyir ro/ /reg pa dmigs pa'i mtshan nyid kyir gyur pa'i phyir dgag par rigs pa kho na ma yin nam zhe na/ rigs pa ma yin te/ snang ba dang de'i rang bzhin gyi yul la yod pa tsam ni 'gog pa ma yin pa'i phyir ro/ /des na sa la sogs pa spyir bzung nas dgag pa smras</text></item>
<item><p>185b.6</p><section></section><text>so/ /de la yang shing bal dang rdo ba dang lo ma la sogs pa la de yod kyang reg pa tha dad pa mthong ba'i phyir ro/ /khyad par 'ga' zhig la srid par dogs par 'gyur ba'i phyir thams cad la ma mthong ba tsam gyis dgag par rigs pa ma yin no/ /gzhan yang gal te ci</text></item>
<item><p>185b.7</p><section></section><text>zhig ltar mi mthun pa'i phyogs la ma mthong ba tsam gyis 'brel pa med pa yang de 'khrul pa med do zhe na/ yul 'ga' zhig na rdzas kha cig ji ltar mthong ba gzhan na gzhan du yang snang ngo / /dper na sman kha cig zhing khyad par can las ni ro dang nus pa dang smin par byed pa</text></item>
<item><p>186a.1</p><section></section><text>khyad par can du 'gyur la/ gzhan las ni ma yin pa lta bu'o/ /dus dang legs par bya ba'i khyad par las kyang de dang 'dra'o/ /yul de pa rnams kyis de ltar mthong zhes te/ de nyid kyis de lta bu yin par ni mi 'gyur te/ rgyu khyad par</text></item>
<item><p>186a.2</p><section></section><text>srid pa rnams la yon tan gzhan du srid pa'i phyir ro/ /rgyu khyad par med na ni rjes su dpag tu rung ste/ dper na byed pa po mthong ba can gyi tshig kyang skyes bu'i 'du byed pa sngon du 'gro ba can yin no zhes bya ba lta bu'o/ /tshig la khyad par med pa'i phyir te/ rnam pa thams</text></item>
<item><p>186a.3</p><section></section><text>cad skyes bu dag gis byed par mthong ba'i phyir ro/ /gang gis na tshig la sogs pa cung zad tsam chos mthun pas rnam pa thams cad mthun par rjes su dpog par 'gyur ba de ltar skyes bu dag ni rgyu khyad par med pa can ma yin te/ yon tan thams cad la khyad par mthong</text></item>
<item><p>186a.4</p><section></section><text>ba'i phyir ro/ /legs par bya ba'i bye brag las khyad par rtogs pa'i phyir ro/ /de bzhin du gzhan du yang srid pa'i phyir ro/ /mi srid pa rjes su dpag pa las yang gnod par byed pa'i gtan tshigs med pa'i phyir te/ 'dod chags dang bral ba ma mthong ba'i phyir</text></item>
<item><p>186a.5</p><section></section><text>la/ ma mthong ba dang ni gnod par bya ba dang / gnod par byed pa mi byed 'grub pa'i phyir ro/ /'dod chags la sogs pa'i 'bras bu 'khrul pa med pa can med pa'i phyir ro/ /srid kyang khyab pa rnams bltar mi rung ba'i phyir ro/ /de lta bu dag ni spang</text></item>
<item><p>186a.6</p><section></section><text>bar 'os pa yang ma yin no/ /tshig rnams ni de lta bu ma yin te/ khyad par ba ltar rung ba'i phyir ro/ /bltar mi rung ba nyid gcig yin na yang khyad par ma mthong ba rnams rigs mi mthun pa nyid du khas len pa 'gal ba'i phyir ro/ /de'i khyad par rnams ni gzhan la</text></item>
<item><p>186a.7</p><section></section><text>yang bya bar nus pa'i phyir ro/ /sgra mngon sum pa rnams la mngon sum ma yin pa'i ngo bo med pa'i phyir ro/ /'khrul pa'i rgyu mtshan med pa'i phyir te/ gnod par byed pa med pas 'khrul pa mi 'grub pa'i phyir ro/ /skyes bu dag la ni khyad par mthong ba gnod par byed pa</text></item>
<item><p>186b.1</p><section></section><text>yin pa'i phyir/ mtshungs pa ma yin no/ /tshig gi khyad par gzhan gyi ngo bor gyur pa ni de'i ngo bo ma yin no/ /de'i phyir khyad par med pa'i rang bzhin thams cad skyes bus byed do/ /yang na ni 'ga' yang ma yin no/ /de'i phyir de tsam dang 'brel ba'i/ /ngo</text></item>
<item><p>186b.2</p><section></section><text>bo nyid kyis ngo bo nyid/ /ldog par byed pa'am/ dper na shing gis shing sha ba lta bu'o/ /yal ga la sogs pa dang ldan pa'i khyad par 'ga' zhig kho na la de skad du grags pa'i phyir / de ni de'i rang gi ngo bo yin na rang gi ngo bo yongs su bor nas kyang ji ltar yod par</text></item>
<item><p>186b.3</p><section></section><text>'gyur ro / /rang bzhin 'brel ba'i phyir de la ni 'khrul pa med do/ /rgyu yis kyang / 'bras bu ldog par byed pa yin te/ 'khrul pa med pa'i phyir ro/ /rgyu log pa na yang 'bras bu ldog par byed do/ /gzhan du na de de'i 'bras bu nyid du mi 'gyur ro/ / </text></item>
<item><p>186b.4</p><section></section><text>des na rgyu dang 'bras bu'i dngos po yang rang bzhin nges par byed pa yin no/ /de'i phyir gnyi gar yang rang bzhin 'brel ba kho nas ldog go/ /de lta min na gcig log pas/ /ji ltar gzhan ni ldog par 'gyur/ /mi la rta mi bdog ces te/ /phyugs</text></item>
<item><p>186b.5</p><section></section><text>kyang bdog pa min nam ci/ /de bzhin gcig gcig nye ba'i phyir/ /ji ltar gzhan ni nye bar 'gyur/ /mi la phyugs ni bdog ces te/ /de bzhin rta yang bdog gam ci/ /zhes bya ba ni bar skabs kyi tshigs su bcad pa dag go/ /de'i phyir rang bzhin 'brel</text></item>
<item><p>186b.6</p><section></section><text>ba kho nas gtan tshigs bsgrub par bya ba go bar byed pa yin no/ /de yang de'i tshe ngo bo'i mtshan nyid dam de las byung ba'i mtshan nyid yin no/ /med na mi 'byung ba de nyid dpe dag gis rab tu ston to/ /de'i phyir chos mi mthun dpe la/ /nges par 'di las gzhi mi</text></item>
<item><p>186b.7</p><section></section><text>'dod/ /dpe la ni bsgrub par bya ba'i chos de'i ngo bor de tsam dang 'brel bas ston te/ byas pa'i ngo bo nyid skyed par byed pa gang yin pa de ni mi rtag pa'i ngo bor gyur par bskyed pa yin no/ /zhes bya ba'i tshad ma dpes rab tu ston to/ /tshad ma des kyang bsgrub par bya</text></item>
<item><p>187a.1</p><section></section><text>ba'i chos de tsam dang rjes su 'brel bar rtogs par 'gyur ro/ /yang na rgyu yi dngos por te/ /de yod pa nyid na yod pa'i phyir ro zhes don gzhan rab tu ston to/ /de ltar de'i ngo bo dang rgyu'i dngos po rab tu grub na mi rtag pa nyid med na byas pa nyid</text></item>
<item><p>187a.2</p><section></section><text>med la/ me med na yang du ba ste/ 'di ltar de ni rang gi ngo bo dang rgyu yin na ji ltar rang gi ngo bo rgyu med par yod par 'gyur zhes gzhi med par yang chos mi mthun pa'i dpe la ldog pa rab tu 'grub bo/ /de'i phyir rgyu dang rang bzhin dang / /med pa 'ga' zhig dgag pa'i</text></item>
<item><p>187a.3</p><section></section><text>yang / /gtan tshigs yin te/ de dag kho na ldog pa na rang dang 'brel ba ldog par byed do/ /de'i phyir don 'ga' zhig dgag pa sgrub par 'dod pas kyang rgyu'am rang bzhin khyab par byed pa ldog pa gtan tshigs nyid du brjod par bya'o/ /de lta ma yin na 'brel</text></item>
<item><p>187a.4</p><section></section><text>ba med pa log pas gzhan log par mi 'grub pa'i phyir ro/ /dmigs par ni rigs ldan de mi dmigs par yang dgag pa'i gtan tshigs yin no/ /dgag pa'i yul can tha snyad kyi gtan tshigs la de'i gtan tshigs zhes bshad de/ de lta bu'i mi dmigs</text></item>
<item><p>187a.5</p><section></section><text>pa ni rang nyid dgag pa'i ngo bo yin pa'i phyir ro/ /rgyu dang khyad par byed pa mi dmigs pa ni gnyi ga'i yang gtan tshigs yin no/ /dgag pa'i gtan tshigs 'di ni rnam pa gsum kho na ste/ dmigs su yod pa'i rgyu dang / khyab par byed pa dang rang gi bdag</text></item>
<item><p>187a.6</p><section></section><text>nyid de ltar nges par mi dmigs pa'i de ni 'gal ba la sogs pa ma rtogs pa dang rtogs pa'i sbyor ba dbye ba de dang de dag gis rnam pa du mar bshad do/ /rang gi don gyi rjes su dpag pa rnam par nges pa ste le'u gnyis pa'o// //gzhan don rjes su</text></item>
<item><p>187a.7</p><section></section><text>dpag pa ni/ /rang gis mthong don rab gsal byed/ /ji ltar rang nyid tshul gsum pa'i rtags las rtags can la shes pa skyes pa kho na ltar gzhan la rtags can gyi shes pa bskyed par 'dod pas tshul gsum pa'i rtags ston par byed pa ni gzhan gyi don gyi rjes</text></item>
<item><p>187b.1</p><section></section><text>su dpag pa ste/ rgyu la 'bras bu btags pa'i phyir ro/ /'dir rang gis mthong don/ zhes smos pa ni/ lung las gzhan gyis mthong ba ni / /sgrub min don med las kyang 'grub pa min/ /zhes shes par byed pa'i phyir/ ji ltar kha cig na re/ gzhan</text></item>
<item><p>187b.2</p><section></section><text>gyis rtogs par bya ba yin pa'i phyir/ rang gis mthong ba ma yin yang / /gzhan gyis mthong ba sgrub par byed pa yin te/ dper na blo dang bde ba la sogs pa ni sems pa med pa yin te/ skye ba can nam mi rtag pa yin pa'i phyir gzugs la sogs pa</text></item>
<item><p>187b.3</p><section></section><text>bzhin no zhes bya ba'o zhes zer ba de ni mi rigs te/ rjes su dpag pa'i yul la tshig gi tshad ma ma yin pa'i phyir ro/ /tshad ma yin na ni rjes su dpag pa mi 'jug par 'gyur te/ tshig tsam gyis don grub pas gtan tshigs la sogs pa don med pa'i</text></item>
<item><p>187b.4</p><section></section><text>phyir ro/ /tshig gi khyad par tshad ma yin pa'i phyir nyes pa med do zhe na/ 'di la lung gi tshad ma bsam par bshad zin to/ /'di la mi slu ba'i tshad ma med na khyad par 'ga' zhig yod par yang mi 'gyur ro/ /mi slu ba yod na ni des grub pa pha rol 'ga' </text></item>
<item><p>187b.5</p><section></section><text>zhig la grub pa ma yin no/ /des na khas blangs nas brtag pa 'jug pa ni ma yin gyi/ 'on kyang brtags nas khas len pa yin te/ de'i phyir gzhan gyis khas blangs pas ni 'grub pa yin no/ /lung de la gnod par bya ba'i phyir gzhan la sgrub par</text></item>
<item><p>187b.6</p><section></section><text>byed pa brjod pa'i phyir de'i tshe 'di tshad ma ma yin pas de grub pa ni grub pa ma yin pa'i phyir de las 'grub pa ji ltar 'gyur/ lung de dang ldan pa la des 'grub pa yin no zhe na/ gang gi lung gang yin/ tshad mas gnod pa lung nyid du yang ji ltar 'gyur/ skye bo reng</text></item>
<item><p>187b.7</p><section></section><text>bur skyes gyur cing / /yon tan nyes pa ma mthong la/ /kye ma grub mtha' mi bzad pa'i/ /gdon de su yis dgos pa yin/ /zhes bya ba ni bar skabs kyi tshigs su bcad pa'o/ /lung de nyid kyis de dang 'gal ba khas len par yang ji ltar 'gyur te/ de</text></item>
<item><p>188a.1</p><section></section><text>khas blangs nas spang ba'i yan lag gi lung tshad ma ma yin pas na rtogs par mi rung ba'i phyir ro/ /des khas blangs pa lung yin la/ de las kyang sgrub par byed pa'i chos yin zhing / de las ni dngos po 'jog pa'i phyir na/ dngos po legs</text></item>
<item><p>188a.2</p><section></section><text>par rnam par gnas pa yin no/ /skyes bus 'dod pas gtan tshigs dang der snang ba dag gis de nyid rnam par 'jog pa na/ da ni dngos po la gtan tshigs dang gtan tshigs ma yin pa yang ci yod de/ de ni dngos po la 'jug par yang ma nges pa'i phyir ro/ /yod</text></item>
<item><p>188a.3</p><section></section><text>pa'i don ni rtogs pa la ltos nas sgrub par byed par 'gyur ba yin gyi/ gang las gzhan gyis khas blangs pa tsam gyis 'grub par 'gyur ba med par rtogs pa tsam gyis ni ma yin no/ /yod kyang dngos pos ma byas pa'i rtogs pa ni med par rtogs pa dang khyad par</text></item>
<item><p>188a.4</p><section></section><text>yod pa ma yin no / /yid ches pa med pa'i phyir ro/ /'bras bu dang rang bzhin dang mi dmigs pa'i khyad par dag las rtogs pa'i yan lag gzhan ni med do zhes bshad zin to/ /de dngos po la grub pa'i mtshan nyid yin na ji ltar bdag nyid lam grub par 'gyur/ </text></item>
<item><p>188a.5</p><section></section><text>gzhan gyis ni pha rol yang rtogs par mi 'thad pa nyid do/ /gzhan gyis kun brtags pas thal ba bsgrub pa dper na du ma la yod pa'i gcig po ni yul la sogs pa'i khyad par gzhan dang ldan pa ma yin te/ yul dang dus dang gnas skabs kyi khyad par nges</text></item>
<item><p>188a.6</p><section></section><text>pa'i gsal ba gcig dang 'dres pas rnam par ma bcad pa rang bzhin gzhan gyis stong pa'i phyir te/ de lta bu'i rang bzhin ni yul la sogs pa tha dad pa can dang ldan par 'gal ba'i phyir ro/ /zhes bya ba lta bu gang yin pa de ni chos gcig khas blangs na chos gzhan</text></item>
<item><p>188a.7</p><section></section><text>khas blangs par bstan pa'i phyir yin te/ de khas mi len na ni chos gnyi ga ldog par 'gyur ro/ /rnam par dbye bar bya ba mi nus pa'i phyir te/ de ni gzhan du de lta yang dngos su 'brel pa'i phyir ro/ /da ni ji ltar mi srid pa'i don grub par 'gyur zhe na/ gang zhig</text></item>
<item><p>188b.1</p><section></section><text>mi srid pas khyab pa de yang de la mi srid pa'i phyir ro/ /de khas len na gzhan gdon mi za bar 'gyur ba'i phyir bzlog par dka'o/ /de lta na yang rang gis khas blangs pa gzhan du gnas pa'i phyir gtan tshigs ma grub pa dang / dam bcas pa la khas blangs pa la</text></item>
<item><p>188b.2</p><section></section><text>sogs pas gnod pa ma yin nam zhe na ma yin te/ brtag pa'i dus na 'ga' yang khas blangs pa med pa'i phyir ro/ /don gang rtogs par byed pa des ni de rtogs pa'i shugs kyis 'ongs pa'i don gzhan yang khas blangs pa yin te/ 'od khas blangs na sgron ma</text></item>
<item><p>188b.3</p><section></section><text>khas blangs pa bzhin no/ /de'i phyir de ni rtogs pa nyid yin gyi/ lta ba gzhan du gnas pas skyon brjod pa ni ma yin no/ /de ni de'i khas len pa'i dus yin pas der don ji snyed rigs pa'i stobs kyis nye bar gnas pa de mtha' dag khas blang bar bya ba'am/ yang</text></item>
<item><p>188b.4</p><section></section><text>na ni 'ga' yang ma yin no/ /de ma grub pa la sogs par 'gyur ba yang ma yin te/ gal te de ltar yin na 'di yang 'gyur ba'am/ ma yin na ni gnyi ga yang mi 'gyur ro zhes chos gnyis 'brel ba nye bar ston pa yin pa'i phyir ro/ /nges pa nyid du yongs su</text></item>
<item><p>188b.5</p><section></section><text>'dzin pa skyon 'dir 'gyur ba'am/ gtan tshigs yod na ni ma yin no/ /rigs pas thob pa ni gdon mi za bar khas blang bar 'os pa'i phyir ro/ /khas blangs pas rigs pa la gnod par mi nus so zhes bshad par bya'o/ /chos gcig khas len pas</text></item>
<item><p>188b.6</p><section></section><text>gdon mi za bar gzhan khas blangs pa ni rigs pas byas pa'i phyir ro/ /gtan tshigs med kyang 'di ni rtsa ba'i gtan tshigs kyi khyab par bya ba dang khyab par byed pa'i dngos po sgrub par byed pa'i rnam pa yin gyi/ bzlog pa sgrub par byed pa ni ma yin te/ gtan</text></item>
<item><p>188b.7</p><section></section><text>tshigs la tshad ma med pa'i phyir ro/ /gal te 'dir yang bzlog pa nyid kyis mi rtag pa nyid dang skye ba dang ldan pa 'gog par byed pa yin no zhe na/ de ltar byed pa ni su yang med do/ /de ltar byed par nus pa nyid kyang ma yin te/ sems pa can dang de gnyis 'gal ba ma</text></item>
<item><p>189a.1</p><section></section><text>grub pas thal ba dang bzlog pa'i sgrub par byed pa dag go bar byed pa ma yin pa'i phyir ro/ /sngar rgyu ma tshang ba med pa can 'byung ba las gcig yod pas med pa'i phyir ram phan tshun spangs te gnas pa'i mtshan nyid kyis 'gal bar rtogs pa yin na/ </text></item>
<item><p>189a.2</p><section></section><text>skye ba can dang mi rtag pa dag dang sems pa yod pa la ni de grub pa ma yin no/ /gcig la ni ji skad bshad pa'i rang bzhin gzhan dang bral bar khas blangs pa kho na'i phyir yul la sogs pa tha dad pa can dang ldan pa yod pa ma yin te/ de med pa dang de yod pa ni phan</text></item>
<item><p>189a.3</p><section></section><text>tshun spangs te gnas pa'i mtshan nyid kyis 'gal ba'i phyir ro/ /slob dpon dag gis kyang yan lag can dgag pa la sogs pa rnams su don 'di nyid rnam pa du ma'i sgo nas nye bar bkod pas rnam pa de lta bu'i rang bzhin 'gog par mdzad pa yin te/ gcig</text></item>
<item><p>189a.4</p><section></section><text>nyid dang du ma yod pa ni 'gal ba'i phyir ro/ /gzhan dag ni gcig khas blangs pa btang ba med na med pa'i phyir chos gnyis ka yod pa ma yin pa'i phyir ro/ /grub pa'i mtha' khas len pa'i rgyu mtshan dpyad pa'i skabs su bab pa'i tshe yin te/ de lta ma yin na ni khas</text></item>
<item><p>189a.5</p><section></section><text>blangs nas rnam par dpyod pa mi 'thad pa'i phyir ro/ /don med par rtog pa sgro btags pa yang rtag pa ma yin te/ dper na sgra ni rtag pa'am mi rtag pa yin te/ phyogs dang mthun pa'i phyogs dag las gang yang rung ba yin pa'i phyir ro zhes bya ba lta bu'o/ / </text></item>
<item><p>189a.6</p><section></section><text>'dir dngos po la ni sgra dang bum pa gnyis sam/ sgra dang nam mkha' gnyis nye bar yod pa ma yin gyi/ 'on kyang smra ba po'i brjod par 'dod pas byas pa yin te/ de med na brjod par 'dod pa dang cig shos dag gis nye ba dang bskal pa nyid med pa'i phyir ro/ / </text></item>
<item><p>189a.7</p><section></section><text>dngos po'i rang bzhin yin na ni yang gzhan du brjod par 'dod pas/ gzhan du 'gyur ba mi rigs pa'i phyir dang / gcig la cig car yon tan 'gal ba bsdu ba mi rigs pa'i phyir ro/ /de'i phyir chos 'di dag ni byed pa po'i 'dod pa'i rjes su byed pa yin</text></item>
<item><p>189b.1</p><section></section><text>gyi/ dngos po'i rang bzhin gyi rjes su byed pa ni ma yin te/ de ni de ltar mi 'jug pa'i phyir ro/ /de'i phyir de las ni don mi 'grub ste/ dngos po'i rang bzhin dag nye ba dang bskal par ma grub pa'i phyir ro/ /grub na ni 'gyur te/ dper na 'ga'</text></item>
<item><p>189b.2</p><section></section><text>zhig tu de 'dra ba'i rang bzhin gyi chos mthun pa mthong nas gong bu 'di ni rwa can yin te/ ba lang dang ba min gang yang rung ba zhig yin pa'i phyir ro zhes brjod pa bzhin no/ /ci ste yang ngas de ltar brjod par 'dod pa yin pa'i phyir ro/ /zhes smras pa de'i tshe don</text></item>
<item><p>189b.3</p><section></section><text>gyis stong pa'i brjod par 'dod pa tsam zhig 'grub kyi/ de las don 'grub pa ni ma yin no/ /de'i 'dod pa ni dngos po la 'jug par nges pa med pa'i phyir ro/ /'di ltar gang la de'i 'dod pa yod pa der dngos po yod pa yin no zhes de ltar ni blta bar nus pa ma </text></item>
<item><p>189b.4</p><section></section><text>yin pas khyab pa ma grub pa'i phyir 'khrul par 'gyur ro/ /'dis ni ngas blangs pa'i phyir/ zhes bya ba la sogs pa'i gtan tshigs kyi sbyor ba dang / lung las grub pa yang bshad pa yin no/ /tshig ni smra ba po'i 'dod pa tsam gyis 'jug pa'i phyir ro/ /rtog dang</text></item>
<item><p>189b.5</p><section></section><text>lung dag byed pa po'i/ /'dod pa tsam dang rjes 'brel dang / /dngos po la yang srid pa'i phyir/ /des byas pa ni 'khrul pa yin/ /zhes bya ba ni bsdu ba'i tshigs su bcad pa'o/ / tshul gsum pa'i rtags bstan par byed pa gzhan gyi don gyi rjes</text></item>
<item><p>189b.6</p><section></section><text>su dpag pa yin pa'i phyir/ don gyis na phyogs kyi tshig ni sgrub par byed pa ma yin no zhes bshad par rig par bya'o/ /ji ltar sgrub par byed pa ma yin no/ /zhe na/ dngos sam brgyud pas de la grub pa mi skye ba'i phyir ro/ /re zhig dngos su ni don gyi don</text></item>
<item><p>189b.7</p><section></section><text>rtog phyir don la/ /phyogs dang gtan tshigs brjod nus med/ /des na de dag rang nyid las/ /sgrub par byed pa gnas ma yin/ /don nyid kyis don go bar byed de/ 'khrul pa med pa'i phyir ro/ /brjod pa ni ma yin no / /'brel ba nges pa med phyir ro/ / </text></item>
<item><p>190a.1</p><section></section><text>des na phyogs dang gtan tshigs kyi tshig rang nyid kyis don grub pa'i phyir ni sgrub par byed pa ma yin no/ /phyogs kyi tshig las ni don la the tshom za bar mthong gi/ nges pa ni ma yin pa'i phyir ro/ / dngos su sgrub par byed pa ma yin no/ / </text></item>
<item><p>190a.2</p><section></section><text>bsgrub bya brjod phyir phyogs kyi tshig /brgyud pa yis kyang nus pa med/ /gtan tshigs brjod pa rang nyid la/ /nus pa med kyang nus ston byed/ /brgyud pas kyang ma yin te/ bsgrub par bya ba brjod pa'i phyir ro/ /gtan tshigs kyis tshig ni rang nyid nus pa med kyang nus pa brjod par</text></item>
<item><p>190a.3</p><section></section><text>bya ba yin phyir nye bar btags nas sgrub par byed pa 'dod pa yin no/ /de las gtan tshigs kyi tshigs su 'jug pa'i phyir/ /de yang nus pa nyid do zhe na/ the tshom las shes par 'dod pa dang / skabs 'jug pa'i phyir de dag las thal bar 'gyur ro/ / </text></item>
<item><p>190a.4</p><section></section><text>mi mthun pa'i tshig tsam las kyang the tshom za bas gnyen po gtan tshigs kyi tshig 'jug pas srid pa'i phyir de yang de dang lhan cig sgrub par byed par 'gyur ro/ /de'i phyir nang gi yan lag gi don 'grub pa'i nus pa ni tshul gsum nyid la gnas pa yin</text></item>
<item><p>190a.5</p><section></section><text>la/ de la dran pa 'jog par byed pa ni de'i tshig la gnas pa'i phyir/ de nyid sgrub par byed pa yin no/ /yul ma bstan na gtan tshigs 'jug pa mi srid pas yul ston pa nyid kyis nus pa yin no zhe na/ 'di la bshad zin to/ /gzhan yang de</text></item>
<item><p>190a.6</p><section></section><text>med kyang gang cung zad byas pa de thams cad ni mi rtag pa yin la/ sgra yang byas pa yin no zhes brjod pas kyang sgra mi rtag pa'o zhes don gyis go ba nyid do/ /de'i phyir 'di ni gdon mi za bar bstan par bya ba yin no/ /des na phyogs ni ma brjod kyang 'grub</text></item>
<item><p>190a.7</p><section></section><text>pa la gegs med pa'i phyir/ gsum las tshul gang yang rung ba zhig ma smras na sgrub pa ma tshang ba'i skyon du 'gyur ro zhes bshad par rig par bya'o/ /'o na da ni sgrub par byed pa de bstan pa med na med pa ma yin pa'i phyir phyogs kyi mtshan nyid brjod par mi bya'o zhe na/ </text></item>
<item><p>190b.1</p><section></section><text>brjod par bya ba yin te/ bsgrub par bya ba dang bsgrub par bya ba ma yin pa la phyin ci log tu log par rtogs pa mthong ba'i phyir/ de bzlog pa'i don du yin no/ /rjes su dpag par bya ba de yang / ngo bo kho nar bstan par bya/ /rang nyid 'dod dang ma</text></item>
<item><p>190b.2</p><section></section><text>bsal ba'o/ /'dir rang gi ngo bo dang / tshig phrad dang / 'dod pa dang / rang nyid kyi tshig bzhis/ ma grub sgrub byed min don brjod/ /rgol bas khas blangs pa bzung ngo / /zhes rig par bya'o/ /des na grub pa dper na sgra ni mnyan par bya ba'o zhes bya</text></item>
<item><p>190b.3</p><section></section><text>ba lta bu dang / ma grub kyang sgrub par byed pa nyid du 'dod pa dper na ma grub pa'i gtan tshigs dang / dpe dag dang / skabs kyi rten ma yin pa dang / bstan bcos khas blangs kyang med na mi 'byung ba ma yin pa rgol ba'i khas blangs pa ma yin pa bsal ba</text></item>
<item><p>190b.4</p><section></section><text>yin no/ /da ni ji ltar ma thos na bsgrub par bya ba nyid du 'dod pa yin no zhes rtogs she na/ skabs kyis so/ /dper na 'dus pa rnams gzhan gyi don yin par grub pa na bdag gi don nyid bzhin no/ /de ni ma smras su zin kyang 'dod pas khyab pa'i bsgrub par</text></item>
<item><p>190b.5</p><section></section><text>bya ba yin no zhes bstan pa'i phyir 'dod pa smos so/ /de nyid ltos pa las chos dang chos can gyi khyad par du bshad pa yin te/ 'di dag ni 'dus pa ma yin pa'i yul can gzhan gyi don yin no zhes brjod pas na/ chos kyi khyad par du nye bar gzung ba'i phyir de de'i khyad</text></item>
<item><p>190b.6</p><section></section><text>par yin no/ / mig la sogs pa 'dus pa ma yin pa'i don dag ni/ /gzhan gyi don du 'gyur ba yin no zhes bya ba ni chos can gyi khyad par yin no/ /de ltar rnam par gzhag pa tsam zhig tha dad par zad kyi don ni ma yin no/ /khyad par du gyur pa'i bsgrub </text></item>
<item><p>190b.7</p><section></section><text>par bya ba skabs su bab pa las don gzhan yin / gang gis de ltar smras pa'i bsgrub bya'i chos kyis phan par 'gyur ba 'brel ba ci zhig yod de/ ha cang thal bar 'gyur ba'i phyir ro/ /de lta yin dang gtan tshigs 'gal ba dang dpe sgrub par byed pas stong</text></item>
<item><p>191a.1</p><section></section><text>par 'gyur te/ chos kyi tshogs de nyid ni 'gar yang rjes su 'gro ba med pa'i phyir ro/ /de'i phyir gang las kyang rtogs par mi 'gyur ro/ /smras pa'i chos rjes su 'gro ba med na skyon 'dir 'gyur gyi/ gzhan la ni ma yin no zhe na/ ma yin te/ </text></item>
<item><p>191a.2</p><section></section><text>bsgrub par bya ba nyid du khyab par med pa'i phyir ro/ /skyon med na ni 'dod pa la gnod pa byed par yang mi 'gyur te/ de ni bsgrub par bya ba'i mi mthun pa'i phyogs nyid la 'jug pas de las bzlog pa bsgrub pa mtshan nyid yin pa'i phyir ro/ /ji skad bshad pa'i</text></item>
<item><p>191a.3</p><section></section><text>chos dang chos can gyi khyad par la ni rjes su 'gro ba med pa'i skyon 'dod pa nyid de/ ji skad du bdag gzhan yin no zhe na ni de ma grub po zhes bshad pa yin no/ /'gal ba'i chos kyang 'dod pa de nyid la gnod par byas pa yin no/ /ma brjod pa'i phyir de yang bsgrub</text></item>
<item><p>191a.4</p><section></section><text>par bya ba ma yin no zhe na/ gal te gang la rtsod pas sgrub par byed pa bkod pa de bsgrub par bya ba ma yin na bsgrub par bya ba ci yin/ de lta yin na phyin ci log tu grub pa'am don med par 'gyur te/ dper na sgra'i ngo bo ni ming can dang 'brel ba'i sngon rol nas don</text></item>
<item><p>191a.5</p><section></section><text>dang ldan pa yin te/ rnam par dbye ba dang ldan par mthong ba'i phyir ro zhes bya ba la rang gi ngo bo tsam gyis don dang ldan par ni bsgrub par bya ba ma yin la/ don dang ldan par yang mthong ba de'i phyir phyi rol gyi don dang ldan pa nyid mi 'dod pa grub par 'gyur ba'am/ de</text></item>
<item><p>191a.6</p><section></section><text>bzhin du mig la sogs pa ni gzhan gyi don yin te/ 'dus pa yin pa'i phyir zhes bya ba la/ gzhan gyi don tsam khyad par med par grub kyang bdag gi don ni ma yin pa bzhin no/ /de dag 'dus pa gzhan gyi don byed par ni khas blangs pa'i phyir/ sgrub par</text></item>
<item><p>191a.7</p><section></section><text>byed pa 'bras bu med pa yin no/ /de phyir ma smras kyang 'dod pas khyab pa ni bsgrub par bya ba yin zhing / de ma tshang ba la sogs pa yang dpe bsgrub par bya bas stong pa la sogs pa'i nyes pa yin no/ /'dis ni gnyis pa dang bcas pa'i sbyor ba rnams la yang</text></item>
<item><p>191b.1</p><section></section><text>rjes su 'gro ba med pa'i nyes pa bshad pa yin te/ dper na bum pa ni mngon par gsal ba'i sems pa can lus kyi mtshan nyid kyi skyes bu dang bum pa gang yang rung bas/ gnyis pa dang bcas pas yin te/ ut+pal ma yin pa'i phyir rtsig pa bzhin no</text></item>
<item><p>191b.2</p><section></section><text>zhes bya ba la/ rtsig pa ni de lta bur gyur pa'i skyes bus gnyis pa dang bcas pa ma grub pa bzhin no/ /'on te spyi bsgrub par bya ba 'dod pa'i phyir khyad par 'phen pa ma yin no zhe na/ 'di la ni de mi 'phen na sgrub par byed pa'i 'bras bu ci yin/ yang na ni mi</text></item>
<item><p>191b.3</p><section></section><text>'dod par 'gyur ro zhes bshad zin to/ /gal te sgrub par byed pas yul du byas pa ma yin na ji ltar des de 'grub/ 'grub na yang ji ltar yul ma yin/ yul yin no zhe na ni rang la brten pa'i nyes pa'i rnam pas ji ltar ma reg par 'gyur/ des de</text></item>
<item><p>191b.4</p><section></section><text>la brten pa'i sgrub par byed pa las rnyed par 'gyur zhing / gzhan sun 'byin pa ni ma yin no zhes bya ba 'di ni gsal bar rgyal po'i gra sa'i rnam par gzhag pa yin no/ /des na grub pa 'phen pa'i phyir sgrub par byed pa'i nus pas khyab pa'i don gyis rnam pa</text></item>
<item><p>191b.5</p><section></section><text>ji snyed pa de thams cad ni sun 'byin pas kyang yin no/ /rnam pa de lta bu'i lus bum pa las don gzhan gyi ngo bor khas mi len na spyi sgrub pa yang mi srid de/ gang yang rung ba'i don gzhan gyi ngo bo med pa'i phyir ro/ /gnyi ga de lta bu'i dngos por srid na gang yang</text></item>
<item><p>191b.6</p><section></section><text>rung ba brjod par nus pa yin te/ dper na lha sbyin dang mchod sbyin gang yang rung ba zhig pa'o zhes bya ba lta bu yin gyi/ /gang yang rung ba gcig za mi srid pa'am 'dod pa med na ma yin no/ /'di las kyang gang yang rung ba don gzhan gyi ngo bo med pa yin te bum pa</text></item>
<item><p>191b.7</p><section></section><text>rang nyid kyis don gzhan gyi ngo bor khas ma blangs pa'i phyir dang 'gal ba'i phyir ro / /shugs kyis lus nyid kyi don gzhan du gyur pa yin no zhes ngag gi don du rnam par gnas pa'i phyir gang yang rung ba zhes smos pa ni don med do/ /de lta ma yin na tshig 'di 'gal</text></item>
<item><p>192a.1</p><section></section><text>par 'gyur te/ bum pa bdag nyid ni de ma yin pa don gzhan gyi ngo bor 'gal ba'i phyir ro/ /gal te lus nyid kyis don gzhan gyi ngo bo yin na ni de nyid de skad du brjod par 'gyur na/ gang yang rung ba smos pa'i shugs kyis bum pa yang</text></item>
<item><p>192a.2</p><section></section><text>de ltar 'gyur ba'i phyir 'gal ba yin no/ /'di'i phyir yang spyi la brten pa ma yin te/ gsal ba thams cad yod par mi srid na de'i spyi mi 'thad pa'i phyir ro/ /dper na bram ze la sogs pa ma yin pa nyid la rig nyid dam/ rtog pa'i shes pa la dbang po la </text></item>
<item><p>192a.3</p><section></section><text>brten pa nyid bzhin no/ /'di ltar de mig la brten pa ni ma yin te/ de'i shes pa bzhin du de'i don rtogs pa med pa'i phyir dang / de 'gyur ba'i rjes su mi byed pa'i phyir dang / de med kyang yod pa'i phyir ro/ /de bzhin du snang ba la sogs pa la log</text></item>
<item><p>192a.4</p><section></section><text>pa las byung ba yang ma yin pa'i dbang po la brten pa nyid ma yin no/ /de bzhin du de gnyis de ltar khas len na bum pa dang lus dag las gang yang rung ba'i don gzhan du gyur pa zhes spyir gang yang rung ba'i don gzhan gyi ngo bo 'gyur ba yin na/ de lta ma</text></item>
<item><p>192a.5</p><section></section><text>yin te/ lus rjes su 'gro ba med par dogs pa bum pa dang yang 'gal ba'i phyir ro/ /de'i phyir yang spyi srid pa ma yin no/ /lha sbyin dang mchod sbyin dag las gang yang rung ba gcig la zas sbyin par bya ba yin te/ lha sbyin la ma yin zhing mchod sbyin</text></item>
<item><p>192a.6</p><section></section><text>la ma yin no zhes bya ba 'di lta bu yod pa srid dam/ lha sbyin 'ba' zhig la ma yin no snyam du bsams pa'i phyir skyon med do zhe na/ ma yin te/ gang yang rung ba smos pa nyid kyis thal ba med pa'i phyir ro/ /de'i phyir gcig yongs su gzung yang mi 'gal</text></item>
<item><p>192a.7</p><section></section><text>ba yin na gang yang rung ba smos pa 'di nus par 'gyur te/ dper na gcig za yang gang yang rung ba za'o zhes brjod pa bzhin no/ /'di'i yul ni rnam par brtag pa yin pa'i phyir ro/ /de la bum pa kho na'am lus kho nas gnyis pa dang bcas par ni mi</text></item>
<item><p>192b.1</p><section></section><text>'dod do/ /sgrub pa mi 'thad pa'i yang phyir te/ gnyis gcig la bsgrub pa la yang rnam par brtag pa dang bsdu ba yang mi 'thad pa yin na da ci zhig sgrub par nus te/ de'i phyir tshig gi tshul ni gsog yin no/ /'dis ni phyogs dang mthun pa'i phyogs</text></item>
<item><p>192b.2</p><section></section><text>dag las gang yang rung ba nyid kyang gsal ba yin no/ /gzhan yang gnyi gar yang srid pa mi 'gal na de de ltar 'gyur gyi/ de lta ma yin na ni de sgra la ma grub pa nyid do/ /'di ltar rnam pa de lta bu'i sgra de ni phyogs nyid yin te / phyogs dang mthun pa'i</text></item>
<item><p>192b.3</p><section></section><text>phyogs dag las gang yang rung ba ni ma yin no / /rnam par brtag pa dang gcig tu so sor nges pa 'gal ba'i phyir ro/ /don rnams la yang spyir brjod kyang shugs kyi khyad par gnas pa'i phyir yang lus nyid rtogs par 'gyur gyi bum pa ni ma yin no/ / </text></item>
<item><p>192b.4</p><section></section><text>dper na 'ga' zhig 'ongs so zhes bya bas ri'am shing la ni dogs par 'gyur ba ma yin pa bzhin no/ /khyad par gyi sgra nye bar byas pa nyid ni spyi'i sgra rnams kyi khyad par rnam par 'jog pa'i rgyu ma yin gyi/ 'on kyang skabs dang shugs la sogs pa gang yang</text></item>
<item><p>192b.5</p><section></section><text>yin no/ /de'i phyir gang yang rung ba'i spyi don gzhan du gyur pa ni ma yin te/ don gzhan du gyur pa gnyi ga'i mi 'thad pa'i phyir ro/ /don gzhan du gyur pa 'ga' zhig yod pa yang ma yin te/ gnyis las gcig kyang khas ma blangs pa'i phyir ro/ /sgra dang</text></item>
<item><p>192b.6</p><section></section><text>bum pa'i khyad par gyis rtogs na ni mi rtag pa la yang mtshungs so zhe na/ ma yin te/ mi rtag pa nyid grub pas na sgra de dang ldan par sgrub pa'i phyir ro/ /de bzhin du 'ga' zhig don gzhan du gyur pas khas len na gang yang rung ba don gzhan gyi ngo bor 'gyur ba yin no/ /'dod</text></item>
<item><p>192b.7</p><section></section><text>pa bsgrub byar brjod pa 'dis ni chos dang chos can dag gis khyad par du byas pa'i chos dang chos can dag 'gog pa yang bsal ba yin te/ dper na sgra ni mi rtag pa'i sgra dang ldan pa ma yin pa'am sgra'i mi rtag pa dang ldan pa ma yin no zhes bya ba lta bu ste/ chos can</text></item>
<item><p>193a.1</p><section></section><text>la spyi bkag pa ni 'gal ba med pa'i phyir ro/ /sgra de mi rtag pa yin gyi/ sgra mi rtag pa'i sgra dang ldan pa ma yin no de ltar gyur par 'dod na ni sgra la mi rtag pa'i sgra sgrub pa'i phyir sgra mi rtag par mi 'gyur gyi/ sgra mi rtag pa'i sgra dang ldan par</text></item>
<item><p>193a.2</p><section></section><text>'gyur ro/ /de yang 'dod pa ma yin te/ de'i phyir 'dod pa la gnod pa 'ga' yang med do/ /de'i phyir chos 'ba' zhig kho na chos can la sgrub pa'am/ phyin ci log tu bya ba yin te/ de ltar na 'dod pa'i spyi grub bam gnod par byas pa yin no/ /'gal ba ni</text></item>
<item><p>193a.3</p><section></section><text>thams cad du spyi de phyin ci log tu byed pa kho na'i phyir ro/ /de ni res 'ga' chos kyi sgo nas sam/ chos can gyi sgo nas sam/ de'i khyad par gyi sgo nas byed pa'i phyir des tha snyad du byed do/ /rang nyid kyi sgra ni chos can gcig la bstan bcos las chos du ma rnam</text></item>
<item><p>193a.4</p><section></section><text>par gzhag kyang rang nyid bdag nyid 'dod pa kho na bsgrub par bya ba yin gyi/ bstan bcos khas blangs su zin kyang gzhan ni ma yin no zhes bstan pa'i phyir/ der gzhan gyi 'dod pa thams cad bzlog tu zin kyang mdo mdzad pas rang gi 'brel bar rang nyid ces bya</text></item>
<item><p>193a.5</p><section></section><text>ba ni bstan bcos la ma ltos par khas blangs pas ston par byed pa'o zhes rang nyid kyi sgras dgos pa'i gnas bzlog par bshad do/ /bstan bcos khas blangs pa'i phyir de la mthong ba thams cad bsgrub par bya ba yin no zhes dogs pa srid par 'gyur ro/ / </text></item>
<item><p>193a.6</p><section></section><text>log par rtogs pa yang mthong ba nyid de/ kha cig na re bstan bcos las mthong ba ni bsgrub par bya ba kho na yin la/ de gnod na yang gtan tshigs dang dam bca' ba dag gi skyon yin no zhes zer ro/ /de dag gi ltar na byas pa nyid kyi / sgra mi rtag par</text></item>
<item><p>193a.7</p><section></section><text>sgrub pa dri la sogs pa'i yon tan bzlog pa'i phyir gtan tshigs 'gal bar 'gyur ro/ /skabs ma yin pa'i phyir ma yin no zhe na de ni gzhan la yang mtshungs so/ /mi mtshungs te 'dir chos can gyi skabs yin pa'i phyir ro zhe na/ ma yin te chos can gyi skabs</text></item>
<item><p>193b.1</p><section></section><text>su bab pa yin yang dngos po la 'brel ba med pa'i phyir ro/ /'on kyang 'di dag ni bstan bcos khas blangs pa'i sgo kho na nas 'brel ba yin na de ni thams cad la mtshungs pa yin pa'i phyir 'di gnyis la bye brag med do / /'on te rgol bas kyang 'dod pas sgrub par</text></item>
<item><p>193b.2</p><section></section><text>byed do/ /bsgrub par bya ba spyi'i phyogs gcig tu gyur pa'i khyad par yin pa'i phyir bsgrub par bya ba'i chos bzhin no zhe na/ spyi'i phyogs gcig tu gyur pa'i khyad par yin pa zhes bya ba tsam gyis ni skabs ma yin pa 'dod par mi 'gyur te/ don ni de'i ngo bo mi</text></item>
<item><p>193b.3</p><section></section><text>'dor ba'i phyir 'dod pa dang 'jug pa dag ldog pa med par thal ba'i phyir ro/ /de'i phyir na 'di ni skabs 'ga' zhig las 'gyur ba dang de nyid kyis shes par bya ba yin no/ /bzlog pa nyams su myong bas dgag pa 'jug kyang bla ste/ skabs dang mi ldan pa de</text></item>
<item><p>193b.4</p><section></section><text>nan gyis yod do zhes bsgrub pa mngon sum dang 'gal bar spyod do/ /gnas skabs 'ga' yi 'dod 'gyur zhing / /de rtogs pa yang de dag gis/ /nan gyis khyod 'di 'dod ces pa/ /gsal bar dbang phyug spyod pa yin/ /'bras bu'i rtags can ming </text></item>
<item><p>193b.5</p><section></section><text>brjod de/ /'khrul pa yis ni gnod par 'gyur/ /med na mi 'byung min don la/ /gnod kyang gzhan la ci zhig gnod/ /rjes dpag rang gi spyod yul la/ /lung la ltos pa med par bshad/ /des grub de ni legs par grub/ /de tshe bstan bcos ltos ma</text></item>
<item><p>193b.6</p><section></section><text>yin/ /de tshe gcod dor 'gyur zhe na/ /de tshe khas blangs med phyir min/ /'di ni khas len thabs yin pas/ /de tshe yod kyang de rgyu min/ /de ltar yul gnyis rnam dag na/ / de tshe bstan bcos yongs 'dzin par/ /'dod pa'i dus min de yi tshe/ /bstan bcos kyis</text></item>
<item><p>193b.7</p><section></section><text>ni gnod par 'gyur/ /des grub don la de dang ni/ /'gal bar sems pa mi rung phyir/ /gnas gsum par ni 'pho ba na/ /bstan bcos len pa rigs ldan yin/ /der yang bsgrub bya'i chos dang ni/ /med na mi 'byung la gnod nyid/ /spang bar bya yi gzhan min te/ / </text></item>
<item><p>194a.1</p><section></section><text>thug pa med par thal phyir ro/ /dpyod pa kun la bstan bcos dag /gzung zhes lugs 'di gang gis byas/ /da ni grub mtha' med rnams kyis/ /du bas me ni 'dzin mi 'gyur/ /gal te dpe la bstan bcos kun/ /sgrub par byed pa gcig</text></item>
<item><p>194a.2</p><section></section><text>nyid la/ /bstan pa sgrub byed 'gyur zhe na/ /'di ni 'jig rten 'das lugs yin/ /'brel med chos ni ma grub pas/ /ma grub par ni ji ltar 'gyur/ /de sgrub yin na de sgrub brjod/ /gtan tshigs skyon ldan ji ltar yin/ /chos can chos ni ma lus pa/ /dper</text></item>
<item><p>194a.3</p><section></section><text>bstan med pa kho nar ni/ /'gro ba sogs dang dus sogs las/ /sems ldan mi sogs rjes dpog byed/ /mi 'khrul bas na ngo bo dang / /rgyu dag sgrub par byed pa'i don/ /'ga' yis smra ba la gnod kyang / /ngo bo nyid la ldog mi 'gyur/ /de ni 'dod pa'i bsgrub</text></item>
<item><p>194a.4</p><section></section><text>bya yi/ /don dang med na mi 'byung bar/ /rtogs pa gzhan dag gtan tshigs des/ /ci ste rtogs par 'gyur ma yin/ /gal te bstan bcos la lar 'ga'/ /rigs min pas na rigs smra ba/ /gzhan pa dag kyang dgag bya zhes/ /bya ba rgyal rigs lugs yin</text></item>
<item><p>194a.5</p><section></section><text>no/ /don rnams thams cad mtshungs byas nas / /sgrub byed brjod pa nus ma yin/ /des na kun la bsgrub bya dang / /sgrub byed gzhag pa 'di nyams 'gyur/ /zhes bya ba ni bar skabs kyi tshigs su bcad pa dag go/ /de'i phyir bsgrub par bya ba la gnod par byed pa</text></item>
<item><p>194a.6</p><section></section><text>kho na 'gal ba yin no/ /gnod bya gnod byed ma yin pa dag gcig las grub pa 'gal ba med kyang / gal te bstan bcos la gnod pas 'gal bar 'dod na/ de ni yul gzhan la yang mtshungs pa'i phyir 'gal bar 'gyur ro/ /des na de nyid la gnod </text></item>
<item><p>194a.7</p><section></section><text>'gyur gyi/ de lta ma yin na ni 'gyur ro zhe na/ ma yin te/ gtan tshigs thams cad kyis skyon dang yon tan ni rang gi bsgrub par bya ba la ltos nas bsam par bya ba yin pa'i phyir ro/ /de ni rang gi sgrub par bya ba 'gog pa ma yin yang bstan bcos la gnod pa'i phyir 'gal ba yin na/ </text></item>
<item><p>194b.1</p><section></section><text>de ni gzhan gyis byas na yang mtshungs pa'i phyir 'gal bar 'gyur ro/ /gzhan gyis byas na yang dam bca' ba'i skyon du 'gyur ba kho na'o zhe na/ 'gyur mod yul la de ci ste mi 'gyur/ gnod par bya ba'i chos dang ldan pa'i chos can gyi rjod pa'i phyir 'di nyid</text></item>
<item><p>194b.2</p><section></section><text>la gzhan gyi gzhan la ni ma yin no zhe na/ ma yin te/ gnod par bya ba'i don can gyi bstan bcos khas blangs pas na gzhan du yang 'gyur ro/ /des na 'di ni dam bca' ba'i skyon gyi mtshan nyid du mi rigs te/ ha cang thal bar 'gyur ba'i phyir ro/ /gzhan</text></item>
<item><p>194b.3</p><section></section><text>yang gal te bstan bcos khas blangs pa'i phyir bstan bcos la mthong ba thams cad bsgrub bya nyid du 'dod pa yin nam grub pa'i gtan tshigs rjod pa yang dam bca' bar 'gyur ro/ /tshig phrad smos pas sgrub byed du 'dod pa spangs pa'i phyir skyon med do zhe na/ ma</text></item>
<item><p>194b.4</p><section></section><text>yin te/ rigs pas thob pa ni tshig gis bzlog par mi nus pa'i phyir ro/ /phyogs kyi mtshan nyid las phyi rol du gyur pa'i don can rang nyid kyi sgras kyang don cung zad rgyas par mi byed do/ /gal te bstan bcos la 'jug pas 'dod du yin no/ / gang gis</text></item>
<item><p>194b.5</p><section></section><text>de'i don du 'bad par byed par dgos pas 'di ga las yin/ gal te tshad mas ma bzlog na de 'jug pa sus bzlog cing / tshad mas bzlog na yang sus tshig gis 'jug par byed nus/ gzhan dag ni rang nyid kyi sgra gzhung lugs kyi mtshan nyid kyis bskyed</text></item>
<item><p>194b.6</p><section></section><text>pa'i khyad par gyi chos can yongs su spangs nas rab tu grags pa'i chos can yongs su gzung ba'i phyir ro zhes 'dzer to/ /de la yang rnam par dpyod pa'i skabs nyid kyis gzhi rab tu grags pa yin par grub pa'i phyir 'di ni ci yang ma yin no/ /rang gi 'dod pas</text></item>
<item><p>194b.7</p><section></section><text>brtags pa khyad par can don la gtsor nye bar sbyor ba med pa'i don dag la nye bar bkod pa'i rnam par gzhag pa ni 'ga' yang bzlog par bya ba ma yin no/ /de ltar rab tu bkod pa'i ngo bo mtshungs par ma grub can dag ni khyad par gyi rten can gyi tha snyad rten ma yin pa'i</text></item>
<item><p>195a.1</p><section></section><text>phyir ro/ /'on te rab tu grags pa nye bar bstan pa'i sgo nas grub pa'i chos can bsgrub par bya ba ma yin bshad pa yin no zhe na/ ma yin te/ rang gi ngo bo kho nar bstan pa zhes bya ba 'di nyid kyis rtogs pa'i phyir ro/ /grub pa dang sgrub par byed pa'i ngo bor</text></item>
<item><p>195a.2</p><section></section><text>bstan pa yin par dgos na bsgrub par bya ba kho nar bstan par bya ba zhes bya ba 'di 'bras bu bcas par 'gyur ro/ /rang nyid grub pa'i chos can yongs su bzung bar ma brjod na chos can nyid du sgrub byar byed par 'gyur ro zhe na/ ma yin te/ rjes su dpag pa spyi'i yul</text></item>
<item><p>195a.3</p><section></section><text>can yin pa nyid kyis don rtogs pa'i phyir ro/ /chos can yod par 'gyur / bsgrub par bya ba yin na rang gi mtshan nyid bsgrub byar 'gyur na de yang spangs zin to/ /de'i phyir 'dir de skad ma brjod kyang phyogs la 'gal ba cung zad kyang med do/ /ci ste chos</text></item>
<item><p>195a.4</p><section></section><text>can nyid bsgrub byar byas na de las cir 'gyur/ de ni mi nus so/ /ci'i phyir zhe na/ gtan tshigs ni khyad par dang rjes su 'gro ba med pa'i phyir ro zhe na/ 'di ni gtan tshigs dang dpe dag gi skyon yin gyi/ phyogs kyi ni ma yin te/ yan lag</text></item>
<item><p>195a.5</p><section></section><text>phyi ma la ltos pa'i phyir ro/ /de lta ma yin na gtan tshigs la sogs pa'i skyon mtha' dag phyogs kyi skyon yin par 'gyur te/ thams cad du phyogs nyid la gnod pa'i phyir ro/ /de'i phyir de tsam dang rjes su 'brel ba kho na phyogs kyi skyon yin te/ mngon</text></item>
<item><p>195a.6</p><section></section><text>sum la sogs pa dang 'gal ba bzhin no/ /rgyu sogs mtshan nyid gsal bya la/ /ltos pa med par ma khyab dang / /ldog pa dag ni spang ba'i phyir/ /phyogs kyi mtshan nyid rjod pa yin/ /bdag nyid tshig phrad ngo bo'i sgra/ /ma gsal ba dang bcas pa</text></item>
<item><p>195a.7</p><section></section><text>rnams/ /ldog pa sel bar byed pa yin/ /'dod sgras ma khyab sel bar byed/ /bsgrub bya khas blangs phyogs mtshan nyid/ /de rnams la ni phyogs nyid med/ /bsal ba gnod dang lhag ma la/ /mtshan nyid 'jug pa med phyir ro/ /log par</text></item>
<item><p>195b.1</p><section></section><text>rtogs pa mthong ba'i phyir / /'dir ni bdag nyid sgra mdzad pa/ /'dod gnod med dang bsgrub bya min/ /thug pa med pa stan pa yin/ /zhes bya ba dag ni bar skabs kyi tshigs su bcad pa dag go/ /'dir rang nyid dang 'dod pa'i sgra dag gi nges par gzung</text></item>
<item><p>195b.2</p><section></section><text>ba'i don rtogs kyang / byed pa dang ldan pa'i mtha' can dang 'brel ba'i phyir ston par 'gyur ba la yang thal bar 'gyur bas de bcad pa'i phyir bshad pa yin no/ /'dir ni 'dod pa'i skad kyi dbyings la naSh+Te yan lag ma yin no/ /'dod pa'i tshig la </text></item>
<item><p>195b.3</p><section></section><text>yan lag nyid yin pas des gtan tshigs ma grub pa la sogs pa 'gog par byed do/ /rgol ba bdag nyid kyis 'dod pa rjes su dpag par bya ba nyid du rjod pa 'dis ni mi 'dod pa dang 'dres pa'i 'dod pa yang bsgrub par bya ba ma yin zhing / de la gnod na </text></item>
<item><p>195b.4</p><section></section><text>yang phyogs dang gtan tshigs kyi skyon du 'gyur ba med par rig par bya ste/ ji ltar bsgrub par bya ba yin pa bkag pa med pa'i phyir ro/ /dper na nam mkha'i yon tan nyid dang don gcig la 'du ba can mi rtag pa nyid med par yang sgrub par byed pa bzhin no/ / </text></item>
<item><p>195b.5</p><section></section><text>rjes su dpag pa'i dus su bstan bcos la mi brten par rjod pa 'di nyid kyis skabs su gtogs pa ma yin pa phyogs su byed pa yang gsal ba yin la / dper na sgra mi rtag pa'am rtag pa yin zhes bya ba'i skabs su tha dad pa dbang pos gzung bar bya</text></item>
<item><p>195b.6</p><section></section><text>ba'i spyi dang don gcig la 'du ba can gyi mi rtag pa nyid dang / sgra ldan pa yin no zhes bya ba lta bu'o/ /bstan bcos la brten pa'am phyir rgol ba de rtogs pa don du gnyer ba yin na ni don te phyogs su byed par 'gyur gyi/ de lta ma yin na 'di ma 'brel ba</text></item>
<item><p>195b.7</p><section></section><text>brjod pa nyid yin pas rna gtad par mi bya bar 'gyur ro/ /gnyi ga bstan bcos la mi brten par 'ga' zhig yongs su rtog pa na skabs ma yin pa phyogs su byed pa'i skabs ci zhig yod/ gal te khyad par gyi spyi 'phen pa'i phyir de grub na 'dod pa nyid 'grub</text></item>
<item><p>196a.1</p><section></section><text>pa ma yin nam zhe na/ ma yin te/ rtogs pa po 'dod pa ni skabs su bab pa nyid yin pa'i phyir ro/ /de nyid kyi phyir skabs kyis bsgrub bya'i chos su 'dod pa ldog pa yin no zhes brjod do/ /spyi don du gnyer ba ni gdon mi za bar so sor</text></item>
<item><p>196a.2</p><section></section><text>nges pa'i khyad par don du gnyer bar 'gyur ba ma yin no/ /khyad par gzhan la rtsod pa med pa yang srid pa'i phyir ro / /bstan bcos kyi sgo nas ni rtsod pa yang ma yin te/ de'i tshe de med na med pa ma yin pa'i phyir ro/ /rnam pa de lta bu'i chos ni 'gar yang gzhung</text></item>
<item><p>196a.3</p><section></section><text>lugs las mi gnas pa la rjes su 'gro ba grub pa ma yin zhing mi 'khrul pa can gyi gtan tshigs kyang yod pa ma yin no/ /gnyis pa dang bcas pa'i sbyor ba dag kyang bsal zin to/ /bstan bcos la brten kyang skabs las 'das na ha cang thal ba bshad</text></item>
<item><p>196a.4</p><section></section><text>zin to/ /de'i phyir skabs su rtogs pa khyad med pa'i chos tsam nyid bsgrub par bya ba dang sna bstad par 'os pa yin te/ de lta ma yin na don gzhan du 'gro ba'i phyir tshar gcad par 'gyur ro/ /khas blangs pa de yang / mngon sum don dang rjes</text></item>
<item><p>196a.5</p><section></section><text>dpag dang / /yid ches grags pas ma bsal ba/ /bstan par bya ba yin no/ /gal te bstan par bya ba yin du chug na mngon sum gyi don dang / rjes su dpag pa dang / yid ches pa dag dang / grags pas ma bsal ba'i khas blangs pa gtan</text></item>
<item><p>196a.6</p><section></section><text>tshigs la ltos pa yin no/ /mngon sum la don smos pa ni dbang po'i shes pa kha cig don phyin ci log yin pa'i phyir de spangs nas tshad ma'i yul yongs su dag pa gzung ba'i phyir ro/ /yang ci'i phyir gsal ba phyogs ma yin zhe na/ gtan tshigs the tshom</text></item>
<item><p>196a.7</p><section></section><text>la rjod phyir/ /gsal ba gtan tshigs rten ma yin/ /gsal ba ni tshad ma dag gis bzlog pa yin pas zla bo'i tshad ma'i rten ma yin te/ bzlog pa la tshad ma zhugs pa'i phyir ro/ /'gal ba dag ni gcig la yang dag pa'i shes par mi 'thad pa'i phyir</text></item>
<item><p>196b.1</p><section></section><text>ro/ /yul rab tu bstan pa'i phyir phyogs rjod pa yin na gsal ba la ni yul can mi srid pa'i phyir de phyogs ma yin pa nyid do/ /de'i phyir the tshom gyi yul ni gtan tshigs kyi byed pa'i yul yin no / /rjes su dpag pa'i dbye ba yis/ /gnod</text></item>
<item><p>196b.2</p><section></section><text>pa de ni rnams bzhir bshad/ /rjes su dpag pa rnam pa gsum du phye bas na phyogs kyi gnod pa de bzhir bstan to/ /de la khas blangs 'bras rtags te/ /'gro la grags pa rang bzhin rang rtags yid ches pa'i tshig ni 'bras bu'i mtshan</text></item>
<item><p>196b.3</p><section></section><text>nyid can gyi rtags yin la/ grags pa ni rang bzhin gyi mtshan nyid yin no/ /bdag gam gzhan don ji lta ba bzhin du mthong ba'i sgo nas ngag 'jug par 'dod pa ni yid ches pa yin te/ de'i tshig ni de lta bu'i don gyi dngos po med na mi</text></item>
<item><p>196b.4</p><section></section><text>'jug pa'i phyir de'i 'bras bu yin no/ /rang gi 'bras bu yang dag par bstan pa de ni rang las phyin ci log tu khas blangs pa'i gegs byed do/ /de'i phyir de lta mtshungs pas na rang gi tshig dang bstan bcos bsdus te gcig tu brjod do/ / </text></item>
<item><p>196b.5</p><section></section><text>stobs kyi rten nyid la bstan bcos gnod par byed pa yin no zhes bya ba'i don 'di brjod pa'i don du ji ltar bdag nyid tshad ma ma yin na tshig mi 'jug pa de bzhin du bstan bcos la ma brten par des grags pas la dpyod pa mi 'jug go zhes mtshungs par</text></item>
<item><p>196b.6</p><section></section><text>bstan pa'i phyir 'di rang gi tshig dang lhan cig tu brjod par mdzad do/ /de nyid kyi phyir gzhal bya'i don can gyi tshad ma dag med do zhes 'di la dper brjod pa yang 'dra bar mdzad de/ tshad ma rnams med na bstan bcos dang tshig dag mi rung ba'i phyir </text></item>
<item><p>196b.7</p><section></section><text>ro/ /rang gi tshig dang 'gal ba la gsal ba'i dper brjod pa yin la/ lung la ni 'di phyogs tsam zhig bstan pa yin no/ /'di la dper brjod pa ni chos 'phos nas bde ba ster bar byed pa ma yin no zhes bya ba yin no/ /chos can rnam</text></item>
<item><p>197a.1</p><section></section><text>par gzhag pa de la brten pa'i phyir/ de la gnod na gzhi med pas khyad par la dpyod pa mi 'jug pa'i phyir rnam pa de lta bu'i yul la ni gdon mi za bar bstan bcos tshad mar 'gyur dgos so/ /da ni ji ltar 'jug</text></item>
<item><p>197a.2</p><section></section><text>ngogs su khrus byas pa la sogs pa chos ma yin pa dag par byed pa ma yin no zhes bya ba khas blangs pa'i gnod pa ma yin nam zhe na/ ma mthong ba rtogs par byed pa'i bstan bcos thams cad de skad ma brjod pa'i phyir bkag pa la skyon yod pa ma</text></item>
<item><p>197a.3</p><section></section><text>yin no/ /rang gi khas len pa'i rten gyis bstan bcos dang 'gal ba gnod par 'gyur gyi / gzhan ni ma yin te/ khas ma blangs pa'i phyir ro/ /khrus kyi dag par smra ba'i bstan bcos de'i rang gi tshig gis kyang don de la gnod pa'i phyir ro/ / </text></item>
<item><p>197a.4</p><section></section><text>chos ma yin pa ni bstan bcos thams cad las chags pa la sogs pa'i rtsa ba can du rnam par gzhag pa yin te/ ma chags pa dang / sdang ba med pa dang / ma rmongs pa rnams la ni sdig par khas mi len pa'i phyir ro/ /rnam par gzhag pa</text></item>
<item><p>197a.5</p><section></section><text>des ni khrus la sogs pa sdig pa dag par byed par smra ba la gnod pa yin no/ /rgyu ma zad na 'bras bu mi zlog pa'i phyir te/ mngar ba dang / bsil ba dang / snum pa dag gis bad kan las gyur pa'i nad bzhin no/ /de nyid kyi phyir</text></item>
<item><p>197a.6</p><section></section><text>lung gis mthong ba'i don dag la ni 'gal ba brjod pa phal cher sems pa yin te/ bstan bcos gang zhig mthong ba dang ma mthong ba'i yul dag la dngos po'i stobs kyis zhugs pa'i tshad ma dang / rang gi tshig gis mi gnod pa de gzung bar</text></item>
<item><p>197a.7</p><section></section><text>bya ba yin no/ /de la mi brten pa'i dngos po la ni bstan bcos dang ldan pas 'gal ba rjod kyang gnod pa ma yin te/ gegs byed par 'gyur ro/ /gnyi ga stobs mtshungs pa'i phyir te/ dper na rang gi tshig bzhin no/ /de'i tshe ni de'i rang</text></item>
<item><p>197b.1</p><section></section><text>gi tshig dang 'gal ba yin gyi/ bstan bcos dang ni ma yin no/ /de dag las gang la tshad ma yod pa de ni gzhan la gnod par byed pa yin te/ de lta ma yin na dam bca' ba stobs mtshungs pa'am/ rjes su dpag pa dang ldan pa don ji</text></item>
<item><p>197b.2</p><section></section><text>lta ba bzhin du 'jug pa la rigs pa med pa'i dam bcas pas ji ltar gnod par 'gyur/ lung rnams tshad ma yin pa yang bkag zin to/ /de'i phyir khas blangs nas gcod pa dag la skyon 'dir 'gyur ro/ /de nyid kyi phyir gnod pas byed</text></item>
<item><p>197b.3</p><section></section><text>pas / khas blangs pas na rjes su dpag pa las phyi rol tu gyur pa ma yin yang khas blangs pa logs shig tu byas pa ni yul gyi dbye ba bstan pa'i phyir te/ de lta ma yin na ha cang thal ba'am logs shig tu byas pa don med par 'gyur te/ </text></item>
<item><p>197b.4</p><section></section><text>rang gi tshig logs shig tu byed pa'i rgyu mtshan yang tshig tsam rjod pa la gegs byed pa yin no/ /tshad ma ma yin pa nyid ni bstan bcos la yang mtshungs pa'i phyir der yang gegs byed par 'gyur ro zhe na/ gzhi yod na gegs su 'gyur ba yin te/ </text></item>
<item><p>197b.5</p><section></section><text>dper na grub pa'i tshig la tshad ma dang cig shos dag phan tshun dang / grub pa'i bud med la chos la brten pa bu skyed pa dang cig shos kyi chos dag bzhin no/ /gang du chos can nyid ma grub pa der gang la gang gis gegs bya ste/ skabs nyid</text></item>
<item><p>197b.6</p><section></section><text>med pa'i phyir ro/ /des na chos can rnam par 'jog pas ni bstan bcos tshad mar byed pa yin la/ des na de ni gnod par byed pa yin no/ /bstan bcos de tshad ma ma yin na 'o na ni ji ltar chos can rnam par 'jog par byed pa yin zhe na/ tshad</text></item>
<item><p>197b.7</p><section></section><text>mar khas blangs pa'i phyir ro/ /'o na ni tshad mar byed pa'i phyir khas blangs pa nyid chos can rnam par 'jog par byed pa yin la/ chos gzhan yang de nyid kyis 'jog pa'i phyir/ bstan bcos dang 'gal ba rang gi tshig dang 'gal ba las tha mi</text></item>
<item><p>198a.1</p><section></section><text>dad pa des na gegs byed pa yin gyi gnod par byed pa ni ma yin no/ /'o na da 'di la dbye ba ci yod/ cung zad kyang med do/ /'o na ji ltar so sor rjod ce na/ /dag gi dbye bas de ltar 'gyur ro/ /snga mas bzhag pa</text></item>
<item><p>198a.2</p><section></section><text>phyi mas nyams par byed pa'i phyir khas blangs pa dang 'gal ba yin no/ /de nyid kyi phyir sngar khas blangs pa dang zhes bshad do/ /ngag de nyid kyis rang gi don dang 'gal ba ni rang gi tshig dang 'gal ba yin te/ dper na rjes su dpog pa tshad ma ma yin no</text></item>
<item><p>198a.3</p><section></section><text>zhes bya ba bzhin no/ /tshad ma ma yin na gegs byed par yang ji ltar 'gyur zhe na/ de nyid kyi phyir stobs mtshungs pas so/ /gal te de la gcig tshad ma ma yin na grub pa kho nar 'gyur gyi gegs byed par ni mi 'gyur te / tshad mas tshad ma</text></item>
<item><p>198a.4</p><section></section><text>ma yin pa la gnod pa'i phyir ro/ /de khas blangs pa'i phyir dngos po thams cad la bstan bcos tshad ma yin pas gnod par byed pa kho na'o zhe na/ khas blangs par khyad par med kyang ji ltar gcig ni tshad ma dang gnod par byed pa yin la/ gzhan</text></item>
<item><p>198a.5</p><section></section><text>ni ma yin te/ des ni 'di na gyi na'o/ /'di ni tshad ma nyid skyes bu'i 'dod pas byas pa yang yongs su rdzogs pa yin no/ /gal te rang gi tshig dang bstan bcos dang 'gal ba la gegs byed pa'i skyon yod pa de lta na yang de las don la the tshom du 'gyur</text></item>
<item><p>198a.6</p><section></section><text>ba kho nar zad la/ de ni phyogs kha na ma tho ba med par bstan pa la yang mtshungs pa'i phyir ji ltar phyogs kyi skyon yin zhe na/ de'i tshig las nges pa mi skye ba'i phyir tshig skyon yon chags pa ni ma yin no/ /'o na ji ltar zhe na/ gang zhig tshig</text></item>
<item><p>198a.7</p><section></section><text>ji tsam gyis bsgrub par bya ba de mi 'grub pa'i phyir ro/ /dam bca' ba'i tshig gis ni rang gis bsam pa srid par bstan par bya ba yin na/ de ni ji ltar tshad mas gnod na mi srid pa bzhin du gcig la 'gal ba nye bar sdud na yang srid pa ma yin no/ / </text></item>
<item><p>198b.1</p><section></section><text>gzhan gyi don gyi rjes su dpag par ni tshig gi skyon gtsor byed pa yin gyi don gyi ni ma yin te/ don ji lta ba bzhin ma yin par rjod pas smra ba po la klan kar 'gyur ba'i phyir ro/ /gal te rang gi tshig dang khas blangs pa dang 'gal ba dag la bye brag ci</text></item>
<item><p>198b.2</p><section></section><text>yang med na/ 'o na sngar khas blangs pa dang 'gal ba'i yul la bye brag ci zhig yod ce na/ gzhung lugs 'ga' zhig la ma brten par gang la spyod pa mi 'jug pa de ni med na mi 'byung ba yin pa'i phyir gdon mi za bar brten par bya ba yin no/ / </text></item>
<item><p>198b.3</p><section></section><text>des na 'di'i gegs byed pa'i yul ni de nyid yin la/ rang gi tshig dang 'gal ba'i thams cad du brjod pa yin no/ /'di la yang gzhan la gdon mi za bar brten pa ci zhig yod de/ de nyid kyis don de gzhan gyi kha nas rnam par gzhag nas yang</text></item>
<item><p>198b.4</p><section></section><text>'gog par byed pa'i phyir ro/ grags pa yang 'gal ba'i don gyi dam bca' ba la gnod par byed pa yin te/ skyes bu'i 'dod pa 'dod pa tsam dang rjes su 'brel pas 'dod pa'i sgras brjod par bya ba nyid ni don rnams la dgag par mi nus pa'i</text></item>
<item><p>198b.5</p><section></section><text>phyir ro/ /tha snyad las skyes pa'i chos de ni grags pa'i sgras brjod do/ /'dod pa tsam gyis 'jug pa'i phyir thams cad ngo bo nyid kyis byas pa dang ma byas pa'i sgrar rung ba yin la/ byung ba'am 'byung bar 'gyur ba'i sgra'i rung ba nyid don tsam dang rjes</text></item>
<item><p>198b.6</p><section></section><text>su 'brel ba des ni de 'gog pa la gnod pa yin no/ /de rung ba'i stobs nyid kyis dngos su na sgra thams cad de la 'brel pa yin pa'i phyir de la grags pa med kyang de grub par bshad de/ gang la thun mong ma yin pa'i phyir rjes su dpag pa med</text></item>
<item><p>198b.7</p><section></section><text>la/ sgra las byung ba'i grags pa dang 'gal ba'i don gyis na bsal ba de yang phyogs ma yin no zhes so/ /de nyid kyi phyir gnod pa'i gtan tshigs ni thun mong ma yin pa yin te/ gang la yang zla bo ma yin pa ma grub pa'i phyir ro/ /de</text></item>
<item><p>199a.1</p><section></section><text>skad du rjod pa ni 'di dgag par mi nus pa nyid dam/ zla bo'i tshad ma med pas nges par bstan pa'i phyir ro/ /de 'gog pa ni rjes su dpag pa las 'gyur te/ mngon sum gyis ni rung ba nyid mi nges pa'i phyir ro/ / </text></item>
<item><p>199a.2</p><section></section><text>gang la yod pa nyid rjes su 'gro ba med pa de la ni gtan tshigs thams cad thun mong ma yin pa yin no/ /zhes bya ba 'di ni dper brjod pa'i 'bras bu yin no / /sgra ni brda la brten pa yin la de yang 'dod pa tsam la brten pa yin te/ des na</text></item>
<item><p>199a.3</p><section></section><text>sgras grub pa dag ni ma grub pa ma yin no zhes bstan pa'i phyir sgra las byung ba'i grags pa dang zhes gsungs so/ /gegs yod par dogs pa rnams ni the tshom za bas mi 'grub pa'i phyir te/ yun ring por ma mthong ba rnams la yang phyis</text></item>
<item><p>199a.4</p><section></section><text>snang ba skye ba mthong ba'i phyir srid pa yin na skyes bu tsam gyis de med pa mi nges pa'i phyir ro/ /des na tshad mas nges par brjod pa'i phyir/ don gyis go bas rjes su dpag pa'i yul la 'gal ba la mi 'khrul ba can med par ston pa yin no/ / </text></item>
<item><p>199a.5</p><section></section><text>'dis ni mngon sum dang rjes su dpag pa dag bshad pa yin te/ gnyi ga yang tshad mar khyad par med pa'i phyir ro/ /mtshan nyid dang ldan pa gcig la 'gran zla mthong ba'i phyir mngon sum yang de ltar 'gyur ro/ /gang zhig nges par sgrub</text></item>
<item><p>199a.6</p><section></section><text>par byed par 'jog pa tshad ma'i mtshan nyid las tha dad pa'i khyad par ni yod pa ma yin te/ gang gi phyir khyad par de las phyi rol du gyur pa yin pa'i phyir rjes su dpag pa tshad ma yin par 'gyur ro/ /rjod pa ra 'dod pa'i grangs gcig pa</text></item>
<item><p>199a.7</p><section></section><text>can nyid kyis 'gran zla ma bstan pa tshad ma yin pa'i phyir nyes pa med do zhe na/ 'di la 'gran zla med do zhes 'di 'dra ba'i nges pa srid pa yod dam/ mtshan nyid khyad par med pa la mthong ba ni gzhan la ldog pa nges par byed mi nus</text></item>
<item><p>199b.1</p><section></section><text>pa'i phyir ro/ /zhes bshad zin to/ /skyes bu'i spobs pa'i dbang gis tshad ma dag gi mtshan nyid rjod pa yang ma yin no/ /'o na ci zhe na/ dngos po gnas pas yin no/ /de yang de ltar nges par nus pa ma yin no/ /des</text></item>
<item><p>199b.2</p><section></section><text>na mtshan nyid la the tshom za ba de ni tha snyad du mi rung ste/ phyogs kyi chos la sogs pa la the tshom za ba bzhin no/ /mtshan nyid la shes pa smos pa'i yang phyir ro/ /ji skad bshad pa'i mtshan nyid can gyis rjes su dpag pa la ni de'i mtshan nyid can gyi 'gran zla mi srid pa'i phyir rjes su</text></item>
<item><p>199b.3</p><section></section><text>dpag pa la 'gal ba mi 'khrul ba can med pa yin no/ /de'i phyir rjod par 'dod pa'i grangs gcig pa can nyid kyang yul 'di la mi 'dod pa nyid do/ /'di'i yul ni bshad par bya'o/ /de'i phyir de ltar tshad ma dag gnod par byed par rjod </text></item>
<item><p>199b.4</p><section></section><text>pa ni de las nges par rjod pa yin no/ /des na gnyen po bcas pa srid pa sel bar byed do/ /de'i phyir rjes su dpag pa'i yul la 'gal ba mi 'khrul ba can med par ston pa yin no/ /yang na 'jig rten gyi rjod pa la rjes su dpag pa</text></item>
<item><p>199b.5</p><section></section><text>med par rjod pa yin no/ /des ni grags pa rjes su dpag pa las yul tha dad pa yin no zhes rjod par 'gyur ro/ /des na dngos po yod pa dang med pa'i rjes su byed pa'i rjes su dpag pa las grags pa yul tha dad pa can nyid yin pa'i</text></item>
<item><p>199b.6</p><section></section><text>phyir/ de dngos po'i dbang gis 'jug pa ma yin no zhes bstan pa yin no/ /ri bong can zla bar mi 'dod pa de grags pa gzhan gang zhig 'dod par 'gyur te/ de'i phyir de la rjes su dpag pa'i dpe med pa yin no/ /des</text></item>
<item><p>199b.7</p><section></section><text>na thun mong ma yin par bshad do/ /gang gi phyir dpe gcig po de nyid kyi dbang du byas nas de skad bshad pa ni ma yin te/ mtshan nyid yin pa'i phyir ro/ /'di ltar shing sha pa shing ma yin no zhes bya ba la yang gnod pa'i</text></item>
<item><p>200a.1</p><section></section><text>phyir ro/ /'jig rten na ga pur dang dngul la sogs pa la mthong ba'i phyir 'dir yang thun mong ma yin pa nyid du mi 'gyur ro/ /brda la 'jug pa la ni thun mong ma yin pa 'ga' yang med do/ / </text></item>
<item><p>200a.2</p><section></section><text>gal te de la 'ga' zhig tu grub na dngos po'i dbang gis grub pa yin te/ grags pas grub par khas len na ni ri bong can la yang mi bzlog pa'i phyir ro/ /dngos po la de grub na ri bong can la yang bzlog tu med pa yin la/ dngos</text></item>
<item><p>200a.3</p><section></section><text>po la de med na ri bong can la bzlog kyang skyon 'ga' yang med do/ /de'i phyir dngos po la nges pa ma yin pa'i brda dang ldan pa'i sgra las byung ba'i chos rnams kyi rung ba ni don thams cad yin te/ 'dod pa la gegs byed pa med pa'i phyir</text></item>
<item><p>200a.4</p><section></section><text>ro/ /'dis ni sgra rnams ni brda'i rjes su byed pas don la nges pa 'ga' yang med la/ 'di dag de la 'gog na yang 'gal ba yin no zhes bshad pa yin no/ /des ni rgyu mtshan can sgra yi/ /don nam sgra rnams kyi ni don/ / </text></item>
<item><p>200a.5</p><section></section><text>don dam pa nyid 'gog pa la/ /gnod pa med par rjod pa yin/ /des na yul gyi khyad par ni/ /bstan phyir grags pa rjes dpag las/ /phyi rol gyur pa ma yin yang / /tha dad byas yin snga ma yin / /zhes bya ba ni bar</text></item>
<item><p>200a.6</p><section></section><text>skabs kyi tshigs su bcad pa dag go/ /mngon sum dang 'gal ba yang rang bzhin sna tshogs can gyis rang bzhin gang zhig 'dres par snang ba'i blo mthong ba med pa'i phyir 'brel pa can gzhan med pas nyan pa la gnyis med par snang ba de nyid spong</text></item>
<item><p>200a.7</p><section></section><text>na 'gal ba yin te / dper na sgra ni mnyan par mi bya ba ma yin no zhes bya ba lta bu'o/ /de'i phyir yang don zhes bshad pa yin no/ /rang bzhin de nyid de la don/ /lhag ma ldog pa'i mtshan nyid can/ /spyi ni dngos med</text></item>
<item><p>200b.1</p><section></section><text>ngo bo yin/ /de'i phyir de dbang spyod yul min/ /des na spyi yi chos rnams ni/ /mngon sum min par grub pa'i phyir/ /spong yang gnod pa med do zhes/ /mnyan bya smos pas bstan pa yin/ /rnam kun brjod bya'i dngos</text></item>
<item><p>200b.2</p><section></section><text>min phyir/ /de la brten nas grub pas na/ /de yi stobs kyis gnod pa'i phyir/ /mnyan byas dbang po'i yul du bshad/ /ces bya ba ni bar skabs kyi tshigs su bcad pa dag go/ /rjes su dpag pa dang 'gal ba yang</text></item>
<item><p>200b.3</p><section></section><text>dper na bum pa rtag go zhes bya ba lta bu'o/ /brdegs pa bzod par mthong ba dag las 'khrul pas de ltar 'gyur ro/ /de yang mthong bas 'gags pa'i bum pa bzhin du skye ba dang ldan pa la sogs pa'i phyir mi srid do/ / </text></item>
<item><p>200b.4</p><section></section><text>gal te mi rtag pa'i bum pa ni 'ga' yang med do/ / der yang gsal ba bskal pa yin pa'i phyir ro zhe na/ de'i gnas skabs ma yin pa ni mi rtag pa yin par smra la/ de'i gnas skabs ni de nyid yin no/ /de ni 'gags</text></item>
<item><p>200b.5</p><section></section><text>pa la yod pa ma yin pas zhig pa'i phyir ram/ bskal pa'i phyir zhes bya ba la ni mngon par zhen pa ma yin no/ /'di'i dmigs par bya ba dbus kyi rang bzhin de yang sngon dang phyi ma'i mthar yang yod do zhes bya bas ni tshig gi don</text></item>
<item><p>200b.6</p><section></section><text>rnam par bzhag pa la gnod do/ /de lta na ni snying stobs dang rdul dang mun pa dang sems pa yod pa dag phan tshun rang bzhin tha dad pa rnam par gzhag pa mi nus pa'i phyir ro/ /de la yang mi dmigs pa las ma gtogs pa rnam</text></item>
<item><p>200b.7</p><section></section><text>par gzhag pa'i rten gzhan ni 'ga' yang med do/ /de'i phyir don ltar dmigs pa'i mtshan nyid du gyur pa'i zho la sogs pa 'o ma la sogs pa dag la ma dmigs pa ni med la/ 'o ma yang de la med do zhes bya ba 'di ni rigs</text></item>
<item><p>201a.1</p><section></section><text>pa yin no/ /zho la sogs pa 'o ma la sogs pa dag la dmigs pa'i rjes su dpag pa yod pa nyid de/ mi nus pa las mi 'byung ba'i phyir ro zhe na/ de 'dra ba'i dngos po ni rjes su dpag pa'i yul</text></item>
<item><p>201a.2</p><section></section><text>ma yin no/ /de ni yod na bltar rung ba nyid yin te/ gal te yod na dbus kyi gnas skabs bzhin du dmigs par 'gyur ro/ /de'i mtshan nyid btang ba nyid de'i 'jig pa yin la/ mtshan nyid mi mthun pa yang gzhan</text></item>
<item><p>201a.3</p><section></section><text>yin te/ tha dad pa ni 'gal ba'i rang bzhin gyi mtshan nyid can yin pa'i phyir ro zhes mang du bshad zin to/ /de las skyes pas ni rgyu de de skyed pa'i rang bzhin yin par 'grub kyi/ de'i ngo bor ni ma yin no/ /gal te med</text></item>
<item><p>201a.4</p><section></section><text>pa las skye na/ /ci'i phyir 'o ma las ri bong gi rwa ma yin te/ med par khyad par med pa la khyad par ci zhig yod ce na/ ma yin te/ rgyu'i rang bzhin tha dad pa'i phyir ro/ /'o ma de'i bdag nyid ma yin yang zho skyed</text></item>
<item><p>201a.5</p><section></section><text>par byed la ri bong gi rwa skyed par mi byed pa gang yin pa de ni de'i rang bzhin no/ /de'i de gang las she na/ rang gi rgyus skyed pa yin te/ de ltar rgyu'i rang bzhin thog ma med pa brgyud pa yin no/ /de'i phyir skyed par byed</text></item>
<item><p>201a.6</p><section></section><text>pa'i rang bzhin gyi rgyu nyid med pa'i phyir ri bong gi rwa mi skye la/ gzhan la ni de yod pa'i phyir ro/ /ci ste yang nus pa zhes bya ba 'di ci zhig /dngos po de nyid yin nam/ 'on te gzhan cung zad cig yin/ de nyid</text></item>
<item><p>201a.7</p><section></section><text>do zhe na/ de kho na ltar dmigs par 'gyur te/ khyad par med pa'i phyir ro/ /khyad par yod na yang brjod zin to/ /gzhan yin no zhe na/ ji ltar gzhan yod na de yod par 'gyur te/ nye bar btags</text></item>
<item><p>201b.1</p><section></section><text>pa tsam du mi 'gyur ro/ /'dis ni phyi ma la yod pa yang bsal ba yin no/ /bde blag tu gzung ba'i phyogs kyi chos kyi rab tu dbye bas gtan tshigs kyi skabs kyi mdor bsdus nas brjod pa/ phyogs chos</text></item>
<item><p>201b.2</p><section></section><text>mthun phyogs yod med dang / /rnam gnyis re re dag la yang / /rnam gsum mi mthun phyogs la yang / /yod med rnam pa gnyis phyir ro/ /phyogs ni chos can no/ /dgos pa med pa'i phyir nye bar gdags</text></item>
<item><p>201b.3</p><section></section><text>par mi bya'o zhe na/ ma yin te/ chos can thams cad kyi chos dgag pa'i phyir te/ de'i phyogs gcig pas der gcig yin pas der nye bar gdags su rung ba'i chos can rtogs par bya ba'i phyir ro/ /de lta yin</text></item>
<item><p>201b.4</p><section></section><text>dang mig gi gzung ba'i phyir/ /zhes bya ba la sogs pa spangs pa yin no/ /gal te chos zhes rjod pas kyang chos can yin par gzhi lta 'grub ste/ chos can zhes smos pa'i shugs kyis nye ba yin pa'i phyir bsgrub</text></item>
<item><p>201b.5</p><section></section><text>par bya ba'i chos can yin par 'grub po zhe na/ ma yin te/ dpe'i chos can yang nye ba'i phyir ro/ /mthun pa'i phyogs la yod par brjod pas dpe'i chos can la yod par grub pa'i phyir/ chos can gyi chos zhes</text></item>
<item><p>201b.6</p><section></section><text>brjod pas bsgrub bya'i chos can yin par yongs su bzung ngo zhe na/ de ltar bshad par bya ba la 'bad pa de ni phyogs zhes brjod pas spangs pa yin no/ /shugs kyis don go na rtogs par dka' ba yongs su spang ba'i</text></item>
<item><p>201b.7</p><section></section><text>yang phyir ro/ /gal te phyogs kyi chos nyid yin na de'i khyad par la ltos pa gzhan la mi 'jug pa'i phyir thun mong ma yin pa nyid do zhe na yin te/ dper na nag pa 'phong skyen no zhes bya ba lta bur ma 'brel pa rnam par gcod pas khyad</text></item>
<item><p>202a.1</p><section></section><text>par du byas pa'i phyir te/ dper na srid sgrub 'phong skyen no zhes bya ba lta bur gzhan dang ldan pa rnam par gcod pas ni ma yin no zhes mang du bshad zin to/ /phyogs kyi chos de ni rnam pa gsum du dbye ste/ mthun pa'i phyogs la yod pa dang / med pa</text></item>
<item><p>202a.2</p><section></section><text>dang rnam pa gnyi ga'o/ /rnam pa gsum po de ni re re yang rnam pa gsum du 'gyur te/ /'di ltar mi mthun pa'i phyogs la yod pa dang med pa dang rnam pa gnyi ga'o/ /mthun pa'i phyogs ni bsgrub par bya ba'i chos kyi spyis don mthun pa'o/ /de med pa ni mi mthun pa'i phyogs</text></item>
<item><p>202a.3</p><section></section><text>so/ /da ni ji ltar med pa la yod do zhes brjod ce na/ de bkag pa tsam ni mi mthun pa'i phyogs ma yin no/ /'o na ci zhe na/ bzlog pa med pa dang ma yin pa thams cad de/ mi mthun pa'i phyogs kyi mtshan nyid ma yin pa'i mtshan nyid yin pa'i phyir ro/ /de ni brjod par 'dod</text></item>
<item><p>202a.4</p><section></section><text>pa'i bzlog pa thams cad la mtshungs pa yin te/ dngos sam shugs kyis ldog par rtogs pa thams cad la mtshungs pa'i phyir ro/ /phyogs kyi chos 'di'i de kho na nyid dang mthun pa'i phyogs dang mi mthun pa'i phyogs la yod pa dang med pa ni gtan tshigs la sogs pa dag</text></item>
<item><p>202a.5</p><section></section><text>la ji ltar rigs par rang nyid rtogs par byed pa'i sgrub par byed pa ji lta ba dag gis nges par gzung ste/ the tshom dang phyin ci log gi rang bzhin 'dod pa dang mi 'dod pa gsal bar byed pa dag ni rtogs pa sgrub par byed pa ma yin pa'i phyir te/ phyin ci log dang the tshom gyi rtogs</text></item>
<item><p>202a.6</p><section></section><text>pa can gyi sgra bzhin no/ /ma nges pa ni phyogs kyi chos nyid de/ ma 'brel ba las rtogs par mi rung ba'i phyir ro/ /mthun pa'i phyogs dang mi mthun pa'i phyogs la yod pa'am med pa nyid du nges pa la ltos pa ni ma yin te/ nges pa la the tshom za ba nyid kyi sgo nas skyon du 'gyur</text></item>
<item><p>202a.7</p><section></section><text>la/ de ni ma nges pa la yang mtshungs pa'i phyir ro/ /rnam pa de lta bu brjod pa yang 'dir sun 'byin pa yin no/ /gzhan du ni gnyi ga'am gcig la the tshom za ba'am/ gcig phyin ci log tu gyur pa ni sgrub pa ma yin zhing / sun 'byin pa yang ma yin te/ sgrub pa'i yan</text></item>
<item><p>202b.1</p><section></section><text>lag de lta bu ni nus pa med pa yin pa'i phyir ro/ /thun mong ma yin pa yang gnyi ga las phyi rol du gyur pa'i mi srid pas gnyi ga las ldog pa des mi 'thad pa'i phyir dang / gnyis las gcig la yang yod par rtogs pa'i sgrub par byed pa med pa'i phyir na 'jug pa dang</text></item>
<item><p>202b.2</p><section></section><text>ldog pa dag la the tshom gyi rgyu nyid de/ skyes bu rnams las gzhan las ma byung bar nges shing yon tan mtshungs pa'i skyes bu dag las srid pa'i bud med kyi mngal bzhin no/ /ji skad bsgrub par bya ba'i chos thun mong ma yin pa gang yin pa de ni khyad par ji snyed kyis thams cad</text></item>
<item><p>202b.3</p><section></section><text>bsdus pa de la the tshom za ba'i rgyu yin te/ de dang ldan pa des bsdus pa'i phyir dang / gcig tu nges pa ldog pa'i phyir ro zhes bshad pa lta bu'o/ /de dang ldan pa des bsdus pa'i phyir zhes bya bas ni gsum pa gang la dngos po chos 'di gnas par 'gyur ba rnam pa'i khyad</text></item>
<item><p>202b.4</p><section></section><text>par las phyi rol du gyur pa med par bshad pa yin la/ gcig tu nges pa ldog pas ni gcig gi dngos por rtogs pa'i sgrub par byed pa med par bshad pa yin no/ /gtan tshigs gnyis po 'di gcig las bsdus pas ni rnam pa'i khyad par thams cad la the tshom za ba yin no/ / </text></item>
<item><p>202b.5</p><section></section><text>ldog pa nges na khyad par gcod pa'i gtan tshigs nyid yin pa gang gis bzlog ces bshad zin to / /nges pa'i gtan tshigs la yang spobs pa med pa'i phyir the tshom du 'gyur na/ de yang gcig tu nges par ma nges pa nyid ni ma yin no/ /de'i phyir de'i ngo bo nges pa ni bstan pa'i</text></item>
<item><p>202b.6</p><section></section><text>yon tan nges pa nyid las yin pa'i phyir nges pa med pa ni ma nges pa nyid yin no zhe na/ gzhan gyi don gyi rjes su dpag par dngos po'i chos nyid la brten nas sgrub pa'i skyon brjod par ni ma zad de/ 'on kyang smra ba po'i skyon yang yin te/ ma tshang ba dang rjes su 'gro ba med pa dang</text></item>
<item><p>202b.7</p><section></section><text>rjes su 'gro ba phyin ci log pa bzhin no/ /des nges par brjod par bya ba'i yon tan gzhan du brjod pa'i phyir na skyon nyid do/ /'o na phyogs kyi chos la the tshom za ba dang / gang yang rung ba la ma grub pa yang sun 'byin par 'gyur ro zhe na/ de ni de lta yin te/ 'dod pa ma</text></item>
<item><p>203a.1</p><section></section><text>grub pa'i phyir ro/ /phyin ci log tu grub pa yang med pa ma yin nam zhe na/ phyin ci log tu grub pas ni sun 'byin pa ma yin no/ /'o na ci zhe na/ sgrub par byed pa'i nus pa bcom pa'i phyir ro/ /'di ltar gzhal bya nyid la sogs pa dag la yang</text></item>
<item><p>203a.2</p><section></section><text>phyin ci log tu grub pa yod pa ma yin la/ mig gis gzung ba nyid la yang phyin ci log tu grub pa ci zhig yod/ gnyi ga la grub par bstan par bya ba gnyi ga la ma grub pa ni phyin ci log yin no zhe na/ 'o na ni 'dir yang nges par bstan par bya ba ma nges pa phyin ci log</text></item>
<item><p>203a.3</p><section></section><text>yin no/ /de'i phyir gtan tshigs dang 'gal ba kho na nges pa las sgrub pa dang sun 'byin par 'gyur ba yin no/ /phyogs kyi chos dgu bstan pa de dag ni gzhal bya yin pa'i phyir rtag go/ /byas pa'i phyir mi rtag go/ / mi rtag pa'i phyir rtsol ba las byung ba'o/ /byas</text></item>
<item><p>203a.4</p><section></section><text>pa'i phyir rtag go /gson pa'i lus ni bdag dang bcas pa yin te/ srog la sogs pa dang ldan pa'i phyir ro/ /rtsol ba las byung ba'i phyir rtag go /mi rtag pa'i phyir rtsol ba las ma byung ba'o/ /mi rtag ste rtsol ba las byung ba'i phyir ro/ /rtag ste lus can ma yin</text></item>
<item><p>203a.5</p><section></section><text>pa'i phyir ro zhes bya ba lta bu'o/ /dbye ba la ni mi mthun pa'i phyogs la ltos nas yod pa'am med par ji ltar 'gyur te/ med pa ni gzhi ma yin pa'i phyir ro zhe na/ 'di la med pa la ji ltar 'gog pa dang / mi mthun pa'i phyogs ni de ma yin pa'i mtshan nyid yin no zhes bshad zin</text></item>
<item><p>203a.6</p><section></section><text>to/ /gal te 'di mi mthun pa'i phyogs yin na gtan tshigs med par thal bar 'gyur te/ thams cad chos gzhan dang ldan pa'i phyir ro zhe na/ mi 'gyur te/ bram ze ma yin pa zhes bya ba bzhin no/ /de'i rigs dang ldan pa'i phyir de nyid bram ze yin la/ chos gzhan dang</text></item>
<item><p>203a.7</p><section></section><text>'brel pa'i phyir de nyid bram ze ma yin pa yang yin par ni 'jig rten na rtogs pa med do/ /'o na ci zhe na/ brjod par 'dod pa'i chos mi rten pa'i dngos po yin no/ /dgag pa'i yul gzhan yin yang sbyor ba ni rnam par phye nas 'jug pa'i phyir ro/ /mthun pa'i phyogs kyi mtshan</text></item>
<item><p>203b.1</p><section></section><text>nyid 'gal ba'i phyir yang de ltar rtogs pa ma yin te/ bsgrub par bya ba'i chos kyi spyis mtshungs pa zhes bya ba 'di la/ gal te bsgrub par bya ba'i chos kyi spyi kho nas zhes bya ba yin na mthun pa'i phyogs 'ga' yang med par 'gyur te/ rnam pa de lta bu ni mi srid pa'i</text></item>
<item><p>203b.2</p><section></section><text>phyir ro/ /de'i phyir chos gzhan ma spangs pa bsgrub bya'i chos kyi spyi dang 'brel pa'i bum pa la sogs pa ni mthun pa'i phyogs su byed do/ /des mi mthun pa'i phyogs zhes bya bas ni chos gzhan dang ldan pa thams cad rtogs pa ni ma yin no/ /'o na ci zhe na/ chos des </text></item>
<item><p>203b.3</p><section></section><text>stong pa yin pa'i phyir gzhan gzung yang skyon med do/ /yang rgyu ci'i phyir de ltar phyogs kyi chos rnams dgur phye zhe na/ rang bzhin 'bras bu bsgrub don du/ /gtan tshigs gnyis gnyis bzlog pa gnyis/ /rtsod phyir khyad par spyi dag ste/ /lhag ma ldog pa'i sgrub byed yin/ / </text></item>
<item><p>203b.4</p><section></section><text>rang bzhin dang 'bras bu dag kho na bdag nyid 'brel ba'i phyir go bar byed pa dang / bzlog na phyin ci log tu byed pa yin no zhes bstan pa'i phyir/ mi rtag ste byas pa'i phyir dang / brtsal ma thag tu byung ba'i phyir ro zhes bya ba'i gtan tshigs gnyis dang / rtag ste byas pa'i phyir dang brtsal </text></item>
<item><p>203b.5</p><section></section><text>ma thag tu 'byung ba'i phyir ro zhes 'gal ba gnyis bstan to/ /rang bzhin las gzhan ni mthun pa'i phyogs thams cad la yod pa mi srid de/ rgyu ni 'bras bu la 'khrul pa'i phyir ro/ /de'i phyir 'bras bu ni mthun pa'i phyogs la rnam pa gnyis su 'jug pa yin no/ /mi rtag pa yin </text></item>
<item><p>203b.6</p><section></section><text>tsam gyis ni thams cad 'bras bu brtsal ma thag tu 'byung ba can gyi shes pa rtsom pa ma yin te/ des na de ni mthun pa'i phyogs la rnam pa gnyis su gnas so/ /brtsal ma thag tu 'byung ba'i shes pa sgra mi rtag pa'i 'bras bu yin no/ /zhes bya ba 'di ji ltar rtogs she na/ sngar</text></item>
<item><p>203b.7</p><section></section><text>yod pa'i shes pa ni nges par brtsal ma thag tu 'byung bar rigs pa ma yin pa'i phyir te/ sgrib byed dang dbang po dang sgra dag la rtsol ba nye bar sbyor ba med pa'i phyir ro/ /de la dmigs pa'i sgrib pa ni srid pa ma yin no/ /'ga' zhig yod du chug kyang de'i bdag nyid nyams par ma</text></item>
<item><p>204a.1</p><section></section><text>byas par nus pa bzlog par mi rung ba'i phyir ro/ /de la khyad par skye ba med par ni cung zad byed pa zhes bya ba ma yin no/ /cung zad mi byed pa yang ji ltar gang gi sgrib par byed pa'am gzhan yin/ gang gis sgrib par byed par 'dod pa rtsig pa la sogs pas bum pa la sogs</text></item>
<item><p>204a.2</p><section></section><text>pa dag la khyad par ci zhig bskyed pa'am nyams par byas she na/ de dag khyad par cung zad byed par ni mi smra'i/ 'on kyang bum pa'i skad cig thams cad ni thams cad kyi dbang po'i shes pa'i rgyu ma yin no/ /phan tshun lhan cig tu gyur pa'i yul dang dbang po</text></item>
<item><p>204a.3</p><section></section><text>dang snang ba dag phan tshun khyad par can gyi skad cig gzhan skyed par byed pa'i phyir rnam par shes pa'i rgyu yin te/ phan gdags par bya ba ma yin pa ltos par mi rung ba'i phyir ro/ /de lta ma yin te nus pa'i rang bzhin rtag tu skyed pa'am mi skyed par 'gyur ro/ de dag kyang thogs</text></item>
<item><p>204a.4</p><section></section><text>pa byed pa gzhan gyis bar du ma chod na phan tshun phan 'dogs pa yin te/ bar du ma chod pa'i yul rung ba de dag gi lhan cig byed pa yin pa'i phyir ro/ /bar chad yod na rgyu med pas nus pa'i skad cig gzhan mi skye ba'i phyir yul de'i rnam par shes pa mi skye ba'i phyir ram/ bar chod</text></item>
<item><p>204a.5</p><section></section><text>zhugs na sngar skyes pa'i nus pa 'gags pa'i phyir dang / rgyu med pas skye bar 'dod pa gzhan yang ma skyes pa'i phyir na rgyu ma tshang bas shes pa mi skye ba'i phyir rtsig pa la sogs pa sgrib par brjod kyi/ rung ba'i gegs byed pa'i phyir ni ma yin te/ de ni rang gi ngo bo las mi 'pho</text></item>
<item><p>204a.6</p><section></section><text>ba'i phyir ro/ /yang na dngos po skad cig ma rnams ni phan tshun 'dogs pa srid pa yang yin te/ rgyu dang rkyen gyi nus pa ni thams cad mkhyen pa ma yin pas bsam gyis mi khyab pa'i phyir ro/ /des na gal te dbang po dang yul gyi bar na gnas pa'i sgrib pas de gnyis la rnam</text></item>
<item><p>204a.7</p><section></section><text>par shes pa bskyed pa dang mi mthun pa'i khyad par ches cher byed pa yang yin te/ sgrib pa'i bye brag gi sgra la sogs pa gsal ba dang mi gsal bar thos pa'i phyir ro/ /de lta ma yin na gang la yang cung zad kyang mi byed pa ni yod kyang med pa dang mtshungs pa'i phyir / 'di'i 'di zhes</text></item>
<item><p>204b.1</p><section></section><text>nye bar bsdu ba ni rnam par rtog pas sprul pa nyid du 'gyur gyi/ dngos po la brten pa ni ma yin no/ /sgro btags pa'i rjes su byed pa can gyi don byed pa yang yod pa ma yin no/ /mer nye bar btags pas ni bram ze'i khye'u mtshed pa sgrub par byed par mi 'gyur ro/ / </text></item>
<item><p>204b.2</p><section></section><text>de'i phyir rtog pa de yod kyang des dngos po 'gyur ba ma yin gyi rang gi ngo bo ji lta ba bzhin gnas pa nyid do/ /des na sgrib pa yod kyang dbang po la sogs pa shes pa bskyed par 'gyur na de ltar yang ma yin no/ /de'i phyir des khyad par byas par rtogs pa yin no/ /de ltar sgra rtag pa</text></item>
<item><p>204b.3</p><section></section><text>rnams ni 'ga' zhig yod na khyad par nyams pa'am skye ba ma yin no/ /des na gal te de dag skyed pa'i rang bzhin yin na thams cad la thams cad kyi tshe rang gi yul can shes pa thams cad skyed pa'am/ de lta ma yin na nam yang gang la yang 'ga' yang ma yin no zhes bya ba</text></item>
<item><p>204b.4</p><section></section><text>'di ni gcig tu nges pa yin no/ /'di snyam du sgrib pas rtag tu sgra thams cad ma thos pa ni ma yin gyi/ 'on kyang de dag rtogs pa la dbang po la phan 'dogs pa'am gzhan yang rung lhan cig byed pa so sor nges pa cung zad yod pa yin la/ de res 'ga' 'ga' zhig la 'gyur</text></item>
<item><p>204b.5</p><section></section><text>pa'i phyir/ 'di dag gi res 'ga' 'ga' zhig tu thos pa ni des byas pa yin no snyam na / kho bo cag rgyu rnams kyi lhan cig byed pa spong ba ni ma yin te/ 'on kyang rgyu rnams ni de'i gnas skabs kyi phan 'dogs pa'i don la ltos pa nyid de/ de las khyad par thob pa dag 'bras</text></item>
<item><p>204b.6</p><section></section><text>bu la nye bar sbyor ba'i phyir ro/ /de bzhin du gal te sgra yang 'ga' zhig la ltos nas 'bras bu byed na ni byed la rag ste/ sngar gyi rang bzhin la nges pa zhes bya ba de ltar ni mi 'gyur ro/ /de ni nyams pa'i phyir te / ltos par bya ba'i rtsol ba'am/ rtsol ba'i legs par byas</text></item>
<item><p>204b.7</p><section></section><text>pa'i dbang po'am / gzhan las rang bzhin gzhan thob pa'i phyir ro/ /phan 'dogs pa ma yin pa ni ltos par bya ba ma yin no zhes bya ba dang / de'i phan pa don gzhan nyid yin na de'i zhes 'brel pa med pa la sogs pa yang bshad zin to/ /de shes bya ma yin par yang 'gyur</text></item>
<item><p>205a.1</p><section></section><text>te/ phan pa nyid las shes pa skye ba'i phyir ro/ /de'i phyir sgra 'di ni dbang po'am phrad pa'am bdag gam gzhan yang rung ste rang gi shes pa bskyed pa la shes pa bskyed pa'i rkyen 'ga' zhig la ltos pa ni ma yin te/ thams cad de la cung zad kyang mi byed pa'i phyir</text></item>
<item><p>205a.2</p><section></section><text>ro/ /'dis ni dbang po dang sgra la nye bar sbyor ba'i phyir rtsol ba dang 'bras bu dang bcas pa yang bsal ba yin no/ /dbang po la phan btags pas kyang sgra'i lhan cig byed par 'gyur na ltos pa med pa'i phyir de yang bsal ba yin no/ /de'i phyir dmigs par bya ba'i rang bzhin de</text></item>
<item><p>205a.3</p><section></section><text>rang gi rang bzhin las ma 'phos pa'i phyir rtag tu dmigs par 'gyur ro/ /gal te 'ga' zhig la nus pa 'thob pa'am nyams par mi 'gyur ba de lta na de rtag par 'gyur ba yin te/ shes pa skyed pa'i nus pa de las don gzhan ma yin pa'i phyir ro/ /don gzhan yin na</text></item>
<item><p>205a.4</p><section></section><text>yang skyon du 'gyur ba'i phyir ro/ /'di rtsol ba ma brtsams pa dang chad pa na ni nam yang ma dmigs te/ des na de'i bdag nyid la 'di cung zad byed par rtogs pa yin te/ byed pa po'i chos mthong ba'i phyir ro/ /de'i phyir brtsal ma thag tu 'byung ba'i shes pa rgyu mi rtag pa'i</text></item>
<item><p>205a.5</p><section></section><text>rang bzhin can gyi 'bras bur 'grub bo/ /sngar yod pa yi shes pa ni/ /brtsal ma thag 'byung nges min te/ /sgrib byed dbang po sgra la de / /rnam kun nyer sbyor med phyir ro/ /ltos pa med pa res 'ga'i tshe/ /'bras bu mi byed 'gal ba'i phyir/ /shes pa 'di 'dra res 'ga'</text></item>
<item><p>205a.6</p><section></section><text>ba'i/ /'bras bur grub pas de rtags yin/ /zhes bya ba ni bsdu ba'i tshigs su bcad pa dag go/ /dper brjod pa 'di nyid kyis gtan tshigs kyi mtshan nyid kyi yul bstan pa yin yang 'bras bu'i dper brjod pa las rang bzhin logs shig tu byas pa ni thams cad de'i bdag</text></item>
<item><p>205a.7</p><section></section><text>nyid du rtogs par mi 'gyur bar byas pa'i phyir ro/ /don bshad kyang rjes su dpag par gtan tshigs brjod pa'i dbang du bya ba ni bye brag tu rtogs par bya ba'i phyir ro/ /des na 'dir dbye ba tsam zhig bshad de/ mtshan nyid ni 'di nyid yin no/ /'bras bu'i gtan tshigs kyi dper</text></item>
<item><p>205b.1</p><section></section><text>brjod pa 'dis ni phyogs gcig la brtan pa'i rang bzhin yang bshad par rig par bya'o/ /de nyid kyis ni dper brjod pa 'dra bar gsungs te/ brtsal ma thag tu byung ba'i gsal ba dang skye ba dag la de ltar brjod pa'i phyir ro/ /yod pa gang med mi 'byung ba'am/ /rang</text></item>
<item><p>205b.2</p><section></section><text>bdag rnam dbyer med can gang / /des ni de dang 'khrul mi 'gyur/ /zhes bya'i don du de rab phye/ /ldan pa can sogs gang dag la/ /de 'dra'i 'brel ba yod min pa/ /de dag 'khrul pa srid pa'i phyir/ /gtan tshigs min zhes bshad pa yin/ /'brel ba yod pa</text></item>
<item><p>205b.3</p><section></section><text>yin na yang / /de nyid rtogs pa'i sgrub byed yin/ /nges pa med na mi 'byung yin/ /nges pa med na sgrub byed min/ /zhes bya ba ni bar skabs kyi tshigs su bcad pa dag go/ /gal te ji skad bshad pa'i mtshan nyid can gyi mi dmigs pa 'ga' zhig kyang gtan tshigs</text></item>
<item><p>205b.4</p><section></section><text>gsum pa ma yin nam de ci'i phyir dper ma brjod ce na/ de yang rang bzhin gyis gtan tshigs kyi khongs su 'dus pa'i phyir dper brjod pa kho na ste/ 'di ltar/ dmigs rung med pa dag la ni/ /mi dmigs pa las gzhan med nyid/ /des na de yod pa las de'i/ /rgyu</text></item>
<item><p>205b.5</p><section></section><text>mtshan can gyi sgra shes bsgrub / /bltar rung ba'i rang bzhin med pa ni mi dmigs pa las gzhan ma yin la/ de grub pas ni de'i rgyu mtshan can med pa'i shes pa dang sgra bsgrub par bya ba yin no zhes bya ba 'di ni bshad zin to/ /rgyu mtshan yod kyang rgyu mtshan can yod par nges pa</text></item>
<item><p>205b.6</p><section></section><text>med pa'i phyir/ de ltar rtogs par ji ltar 'gyur zhe na/ bltar rung ma mthong la med ces/ /bya ba'i tha snyad 'di grub pas/ /de 'bras yin yang de las ni/ /blo sgra the tshom med par 'gyur/ /gang gis nges pa med par 'gyur ba tha snyad la gdod gzhug par bya ba ni</text></item>
<item><p>205b.7</p><section></section><text>ma yin no / /'on kyang bltar rung ba'i dngos po ma mthong ba la med do zhes bya bar grub zin pa nyid do/ /nye bar brjod pa med par grub pa dag la tha snyad de rtogs kyang rnam pa ji zhig ltar yul yod na yang yul can mi brtan par byed do/ /med pa'i tha snyad la gang du yang rgyu mtshan</text></item>
<item><p>206a.1</p><section></section><text>gzhan ni 'ga' yang yod pa ma yin no/ /de yang 'dis sngar lan cig ma yin par spyad zin pa'i phyir ro / /'di dag gi 'brel pa bsgrub par bya ba ni ma yin no/ /de'i phyir bltar rung ba ma mthong bar grub na de'i rgyu mtshan can med pa'i shes pa dang sgra dag gi</text></item>
<item><p>206a.2</p><section></section><text>rung ba de nyid la yang the tshom med pa nyid de/ lkog shal la sogs pa grub na ba lang gi tha snyad bzhin no/ /yul yod na yang rmongs pas 'dir/ /gzhan dag rjes su mi brjod pa/ /grub pa dang ni chos mthun pas/ /brda bstan byed pa 'ba' zhig go/ /ji ltar mthong dang ma mthong</text></item>
<item><p>206a.3</p><section></section><text>las/ /rgyu dang 'bras nyid sgrub pa bzhin/ /de gnyis la ni 'bras sogs sgra/ /tha snyad don du bkod pa yin/ /rgyu las 'bras bu rab bsgrub pa/ /'di ni rang bzhin nang 'dus phyir/ /gtan tshigs rab dbye bshad pa las/ /tha dad par ni dper ma brjod/ /ces bya ba</text></item>
<item><p>206a.4</p><section></section><text>ni bar skabs kyi tshigs su bcad pa dag go /mi dmigs pa las ni khyad par byed pa'i rang bzhin med pa'i tha snyad du rung ba nyid bsgrub bo/ /khyab pa yang gzhan du tha snyad de tsam las grub pa ste khyad par med pa'i phyir ro/ /mi dmigs pa'i bdag nyid du gyur pa'i med pa grub pas med pa'i</text></item>
<item><p>206a.5</p><section></section><text>tha snyad du bsgrub pa yin no zhes bshad zin to/ /mi dmigs pa de nyid ji lta bu grub cing med de 'ga' zhig gi rgyud yang ji ltar 'gyur zhe na/ nyes pa de ni med de 'di ltar/ gcig dmigs nyams su myong ba las/ /'di ni dmigs so zhes bya'am / /mi dmigs so zhes</text></item>
<item><p>206a.6</p><section></section><text>rtog can gyi/ /blo ni skye bar 'gyur ba yin/ /gang las med pa'i tha snyad du 'gyur ba dngos po rnams kyi rang gi yul can gyi shes pa med pa tsam gyis ni 'di mi dmigs so zhes bya ba de ltar 'gyur ba ma yin no/ /'o na ci zhe na/ rang las khyad par can gyi shes pa yod pa las te/ </text></item>
<item><p>206a.7</p><section></section><text>'ga' zhig tu thams cad ma rtogs na dngos po med par mi rtogs pa'i phyir ro/ /de'i phyir 'ga' zhig mngon sum du gyur na de'i tshad ma'i stobs kyis 'di ni dmigs so zhe'am/ gzhan dmigs so zhes bya ba'i rnam par rtog pa gnyis 'byung bar 'gyur ro/ /gang gi phyir don gyi</text></item>
<item><p>206b.1</p><section></section><text>khyad par rtogs pa ni myong ba'i khyad par las yin la/ myong ba'i khyad par rtogs pa ni rnam pa de lta bu'i bdag nyid nyams su myong ba las yin no/ /des na rang nyid grub pa'i khyad par ni don gyi don khyad par du byed pa yin no/ /de lta ma yin na ni myong ba'i khyad par yang myong ba</text></item>
<item><p>206b.2</p><section></section><text>gzhan gyi khyad par las yin / de'i yang gzhan las yin pa'i phyir/ thug pa med par 'gyur bas khyad par 'ga' yang 'grub par mi 'gyur ro/ /don ni rang gi yod pa dang khyad par dag gi de bsgrub pa ma yin no/ /'o na ci zhe na/ rang gi shes pa'i yod pa dang khyad par dag</text></item>
<item><p>206b.3</p><section></section><text>gis te/ des na rang dbang du grub pa ma yin no/ /de bzhin du myong ba na myong ba gzhan gyi yod pa dang khyad par dag las de grub pa ma yin te/ thams cad mi rtogs par thal bar 'gyur ba'i phyir ro/ /de'i phyir/ rang bzhin khyad par can myong las/ /gzhan gsal ba ni</text></item>
<item><p>206b.4</p><section></section><text>gzhan ma yin/ /de phyir de mi dmigs pa yang / /de las khyad par can dmigs nyid/ /des na mi dmigs pa 'di ni/ /mngon sum nyid kyis grub pa yin/ /gang gi phyir ma 'brel pa nyams su myong ba rnam pa gcig tu so sor nges pa las gzhan gsal ba ni gzhan ma</text></item>
<item><p>206b.5</p><section></section><text>yin no/ /de nyid ni nges pa yin pa'i phyir de nyid yod do/ /zhes nges par byed pa shugs kyis gzhan nam gzhan myong ba med do zhes nges par byed do/ /de'i phyir gcig tu nges pa dmigs pa ni gzhan mi dmigs pa dang de med pa'i tha snyad 'grub pa'i rgyu yin la/ de yang rang rig</text></item>
<item><p>206b.6</p><section></section><text>pa'i mngon sum gyis grub pa yin no/ /gal te rang las khyad par can gyi shes pa med kyang med pa'i blor 'gyur ba ma yin nam/ dper na mun khung du lag pa byug pa bzhin no zhe na ma yin te/ der yang de ltar byug pa'i lag pa'i nang gi reg pa'i khyad par dmigs pa las</text></item>
<item><p>206b.7</p><section></section><text>gzhan med par rtogs pa'i phyir ro/ /nang gi reg pa'i khyad par dmigs pa gang las rtsol ba yod dam med kyang bla ste/ nga'i lag pa byugs so zhes bya bar 'gyur ba de nyid las med par rtogs pa yin te/ de med na med par mi rtogs pa'i phyir ro/ /gal te dmigs pa'i</text></item>
<item><p>207a.1</p><section></section><text>rkyen rnams yod pa na dmigs su rung ba ma dmigs pas med par 'grub bo/ /de'i phyir gnyid log pa la sogs pa'i gnas skabs su 'ga' zhig med par rtogs par mi 'gyur te/ de na dbang po nus pa ma nyams pa la sogs pa dmigs pa'i rkyen nyid med</text></item>
<item><p>207a.2</p><section></section><text>pa'i phyir ro/ /des na khyad par can gyi dmigs pa med pa'i phyir na der 'ga' yang med par rtogs pa ni ma yin no/ /'o na ci zhe na/ de 'dra ba'i mi dmigs pa nyid med pa'i phyir ro zhe na/ 'dir yang dmigs pa'i rgyu yod pa na/ zhes bya bas dbang po la sogs pa de</text></item>
<item><p>207a.3</p><section></section><text>dag shes pa la nus pa nyams pa med pas dmigs pa'i 'jug pa bstan par byed pa yin te/ gang gi tshe de dag gi 'bras bu 'jug pa de'i tshe de dag nus pa nyams par 'gyur ba'i phyir ro/ /de yang dmigs pa nyid yin no/ /dmigs su rung ba ma dmigs pas kyang khyad</text></item>
<item><p>207a.4</p><section></section><text>par can dmigs pa de nyid kyi rnam pa gcig tu nges pa yin te/ de'i phyir khyad par can dmigs pa de nyid gzhan mi dmigs pa yin no/ /gzhan du don med pa nyid ni/ /mi dmigs pa las rtogs par 'gyur/ /gzhan gyis dmigs pa med pa nyid/ /yin pa'i phyir</text></item>
<item><p>207a.5</p><section></section><text>na thug med 'gyur/ /de lta ma yin te/ gal te rang gi yul can gyi shes pa med pas dngos po med par 'grub na de med par yang mi dmigs pa gzhan gyis bsgrub dgos pa'i phyir thug pa med par 'gyur bas dngos po med pa mi rtogs pa nyid du 'gyur ro/ /myong ba med pa ni</text></item>
<item><p>207a.6</p><section></section><text>rang nyid 'grub pa ma yin te/ de dang khyad par med pas yul la yang thal bar 'gyur ba'i phyir ro/ /myong ba ni bdag nyid kyi khyad par la sgrub par byed pa gzhan med pa yin gyi/ med pa ni de lta ma yin no/ /gal te gang las skyon 'dir 'gyur ba rang gi yul can gyi</text></item>
<item><p>207a.7</p><section></section><text>shes pa med pas dngos po med pa grub pa yin la/ rang las khyad par can gyi shes pa yod pa las kyang ma yin no/ /'o na ci zhe na/ bum pa dmigs pa med pa zhes bya ba dngos po med pa la dmigs pa gang yin pa de nyid las yin la de yang tshad ma rang rgyud pa yin no</text></item>
<item><p>207b.1</p><section></section><text>zhe na/ de lta na 'o na dngos po med pa rtogs pa de gang las 'gyur te dngos po med pa 'ga'i yang rgyu ma yin no/ /nus pa med pa'i phyir te/ /nus pa ni dngos po'i mtshan nyid yin pa'i phyir dang / de nyams pa med pas de de las skye ba rtag tu 'byung bar thal ba'i phyir ro/ / </text></item>
<item><p>207b.2</p><section></section><text>ltos pa med pa'i phyir te/ ltos pa ni khyad par thob pa'i mtshan nyid yin pa'i phyir dang / de yang dngos po'i mtshan nyid yin pa'i phyir dngos po med par mi 'gyur ro/ /dngos po med pa zhes bya ba yang dngos po bkag pa yin te/ des na dngos po med pa las skye'o zhes bya bas</text></item>
<item><p>207b.3</p><section></section><text>ni dngos po las mi skye'o zhes rgyu bkag pa byas par 'gyur ro/ /de lta ma yin na ni dngos po med pa zhes dngos po nyid 'ga' zhig ming gzhan gyis brjod par 'gyur ro/ /de'i phyir rtogs pa de ni srid pa ma yin no/ /mthong ba'i de ma thag pa yang rang rgyud par mi 'gyur ro/ /de'i</text></item>
<item><p>207b.4</p><section></section><text>stobs las skyes pa yin na ni de nyid de la nub pa yin pa'i phyir de nyid tshad mar 'gyur ro/ /de'i rnam pa nges pa'i shugs kyis gzhan spong ba'i phyir te rnam pa gzhan dang 'dres na de med pa'i phyir ro/ /de'i phyir tshad ma gzhan gyi stobs las skyes pa dbang po dang rtags la mi brten</text></item>
<item><p>207b.5</p><section></section><text>pa'i mi dmigs pa'i rnam par rtog pa 'di ni tshad ma ma yin no/ /gang gi de ma thag par sgrub pa dang / dgag pa rnam par rtog par 'gyur ba de ltar skyes pa de ni mthong ba nyid yin no/ /dper na sngon po mthong ba ni 'di ni sngon po yin gyi ser po ni ma yin no zhes bya ba lta bu'o/ /de'i</text></item>
<item><p>207b.6</p><section></section><text>phyir de dag ni tshad ma ma yin no/ /mi snang nges pa mi rung phyir/ /gzhan du gzhag pa 'gog 'gyur dper/ /sems can gzhan la rtags med kyi/ /rnam rtog la sogs mi 'grub bzhin/ /'bras bu nges med can de dag /ldog pa sgrub par nus ma yin/ /nges pa</text></item>
<item><p>207b.7</p><section></section><text>bsgrub phyir gtan tshigs la/ /dang po dbang du byas pa yin/ /zhes bya ba ni bar skabs kyi tshigs su bcad pa dag go /rang gi sbyor ba dag la de'i/ /rang gi ngo bo sbyor ba'am/ /don la gnod byed ngo bo ste/ /yod na yod las med phyir ram/ /gang gi tshe med par nges</text></item>
<item><p>208a.1</p><section></section><text>pa'i 'bras bu can ldog pa bsgrub pa'i mi dmigs pa de rang nyid med pa bsgrub pa'i phyir rab tu sbyor ba de'i tshe rang gi ngo bos sbyor te/ dper na 'di na du ba med de ma dmigs pa'i phyir ro/ /'di na shing sha pa med de shing med pa'i phyir ro/ /'di na du ba med de me</text></item>
<item><p>208a.2</p><section></section><text>med pa'i phyir ro zhes bya ba lta bu'am/ yang na dgag par bya ba'i don la gnod par byed pa'i ngo bo nye bar bkod pa'i sgo nas rab tu sbyor te/ dper na 'di na grang ba'i reg pa med de/ me yod pa'i phyir ro zhes bya ba lta bu ste/ sngar dper brjod pa bzhin no/ /'gal ba de</text></item>
<item><p>208a.3</p><section></section><text>yang ji ltar rtogs she na/ 'ga' zhig tu rgyu ma tshang ba med par 'byung ba las gzhan yod na med pa'i phyir 'gal bar rtogs te/ dper na grang ba dang dro ba'i reg pa bzhin no/ /phan tshun tha dad grub phyir te/ /brtan dngos dang ni 'jig pa bzhin/ /yang na phan</text></item>
<item><p>208a.4</p><section></section><text>tshun spangs te gnas pa'i mtshan nyid kyis 'gal ba yin te/ rtag pa dang mi rtag pa bzhin no/ /tshad mas gnod pa'i phyir yang ste/ /ltos bcas dang ni nges dngos bzhin/ /yang na gal te de nyid la tshad mas gnod par byed pa yin na de'i rtags dang 'gal bar 'gyur te/ </text></item>
<item><p>208a.5</p><section></section><text>dper na ltos pa dang nges pa'i dngos po bzhin no/ /tshad ma yang de'i rgyu smra ba rnams kyi skye ba dang ldan par khas blangs pa dag ni 'jig par nges pa med do / /de'i ngo bor 'gyur ba gzhan la ltos par khas blangs pa'i phyir ro/ /gang zhig gang ngo bor 'gyur ba gzhan la ltos par </text></item>
<item><p>208a.6</p><section></section><text>khas blangs pa de ni de'i ngo bor nges par 'gyur ba ma yin te/ dper na gos la tshon bzhin no/ /de'i rgyu rnams kyang der nges pa'i phyir skyon med do zhe na ma yin te/ de dag tshang ba dang gegs med par ma nges pa'i phyir / de yod na rang gi rgyu'i tshogs pa la rag las pa de la mngon du</text></item>
<item><p>208a.7</p><section></section><text>phyogs pa gzhan dag kyang yod par 'gyur ba ni ma yin te/ rag ma las pa'i phyir ro/ /de'i chos ma yin na yang de nyid las de skad cig ma nyid du 'dod par 'gyur ro/ /de nyid du khyad par med pa'i phyir sngar med pa ni phyis kyang med par thal ba'i phyir ro/ /de'am de'i rgyu mi</text></item>
<item><p>208b.1</p><section></section><text>rtag pa nyid kyi rgyu nges par byed pa'i rang bzhin yin na de'i ngo bo'am de skyed par byed par ci ste mi 'dod/ brgyud pas ci zhig bya ste/ mthar de'i rang gi ngo bo nyid de'i ngo bor nus pa'i phyir ro/ /'dis ni res 'ga' ba'i ngo bo nyid ltos pa med pa dang 'gal ba yang bshad pa yin no/ / </text></item>
<item><p>208b.2</p><section></section><text>gal te 'gal ba de lta bu dag kyang phan tshun spangs te gnas pa'i mtshan nyid kho nas 'gal ba yin te/ nges pa med pas nges pa la gnod pa'i phyir ro/ /tshad mas ni 'gal zla sgrub par byed pa yin la/ gnod pa ni de nyid kyis yin te/ de'i phyir tshad mas gnod pas 'gal</text></item>
<item><p>208b.3</p><section></section><text>ba ni ma yin no zhe na bden te/ 'gal bas khyab pa'i rang bzhin gyis kyang don du 'gal ba yin pa'i phyir/ de nye bar bkod pas mi dmigs pa'i sbyor bar 'gyur ro zhes bstan pa'i phyir de skad brjod de / dper na dper brjod ma thag pa'i sbyor ba de nyid bzhin no/ /ci ste gtso</text></item>
<item><p>208b.4</p><section></section><text>bo la sogs pa de dag ni yod pa ma yin te/ mi dmigs pa'i phyir ro zhes bya ba de la ji ltar med pa'i tha snyad bsgrub pa'am yod pa'i tha snyad bkag par 'gyur/ ji ltar mi 'gyur zhe na/ don de dgag pa la chos can brjod pa'i tshig sbyar ba med pa'i phyir te/ de ma bkag pa'i</text></item>
<item><p>208b.5</p><section></section><text>phyir yul med pa'i bkag pa mi rung ba'i phyir ro zhe na/ skyon 'di ni med de/ 'di ltar/ thog med bag chags las byung ba'i/ /rnam par rtog pas yongs bsgrub pa / /yod med gnyi ga la brten pa/ /sgra don chos ni rnam pa gsum/ /de dngos nyer len can</text></item>
<item><p>208b.6</p><section></section><text>min par/ /sgrub la de ni de lta bur / /mi dmigs gtan tshigs de nyid ni/ /med pa ma yin sgra sbyor phyir/ /sgra 'di dag rang gi mtshan nyid kyi yul can ni ma yin te/ thog ma med pa'i dus can gyi bag chags las byung ba'i rnam par rtog pa la snang ba'i don nyid du</text></item>
<item><p>208b.7</p><section></section><text>bdag gir byed do/ /de ni 'chad pa po dang nyan pa po'i rnam par rtog pa bstan pa yin te/ ji ltar snang ba'i dngos po bstan par 'dod pas sbyor ba'i phyir dang / de'i rnam pa can gyi rnam par rtog pa bskyed pa'i phyir ro/ /nye bar len pa dang 'bras bu'i shes pa la snang ba ma yin</text></item>
<item><p>209a.1</p><section></section><text>pa'i rang bzhin ni de'i yul nyid du nges par nus pa ma yin no/ /rnam par rtog pa de ni yod pa dang med pa dang gnyi ga'i shes pas bskyed pa'i bag chags las byung ba'i phyir de la snang ba'i rnam par zhen pa'i dbang gis dngos po dang dngos po med pa dang gnyi</text></item>
<item><p>209a.2</p><section></section><text>ga'i chos zhes brjod do/ /de'i phyir chos can de la gnas pa rnams kyi gtso bo'i sgra las snang ba'i don 'di dngos po'i nye bar len pa can yin nam/ 'on te ma yin zhes yod pa dang med pa nyid du sems par byed do/ /de dngos po'i nye bar len pa can ma yin par sgrub pa la so so</text></item>
<item><p>209a.3</p><section></section><text>rang gis rig pa yin pa'i phyir spang bar 'os pa ma yin pa'i don de ni chos can yin no/ /don de ni rang gi mtshan nyid yin no zhes ni brjod par mi nus te/ ma thob pa dang 'gags pa'i don dag la yang de mi ldog pa'i phyir dang / dngos po la phyin ci log gi rnam par mngon par</text></item>
<item><p>209a.4</p><section></section><text>zhen pa mu stegs byed gzhan gyi shes pa la yang snang ba'i phyir ro/ /gcig tu don dam la 'jug na/ /lta ba'i bye brag gzhan dag gi/ /don rnams la ni sgra rnams dag /rgyu med can 'jug mi 'gyur zhing / /'das dang ma skyes pa la yang / /tshig 'ga' zhig kyang</text></item>
<item><p>209a.5</p><section></section><text>brdzun pa yi/ /don can nyid du mi 'gyur phyir/ /'di dag blo don yul can 'dod/ /ces bya ba ni bsdu ba'i tshigs su bcad pa dag go/ /de la ji ltar 'dod pa'i rang bzhin gyi nye bar len pa can ma yin par bsgrub par bya ba la de ltar mi dmigs pa'i chos yod pa'i phyir</text></item>
<item><p>209a.6</p><section></section><text>sgrub par byed pa'i chos ma grub pa ma yin no/ /'dir sgra'i rnam par rtog pa la snang ba'i don de nyid la bsnyen pa yang ma yin te/ de blo la bzhag pa'i don du sgra sbyar ba'i phyir dang / de med na de mi rung ba'i phyir ro/ /gzhan yang / sgra don bsnyon pa med rnams kyis/ /yod</text></item>
<item><p>209a.7</p><section></section><text>med phyogs kyi bye brag gis/ /dngos po nyid ni dpyad bya ste/ /de la 'bras 'byung rag las phyir/ /sgra'i don ni yod dam med kyang rung skyes bu'i don cung zad nyams pa'am 'grub pa ma yin te/ ji ltar mngon par zhen pa bzhin de kho na nyid ma yin pa'i phyir dang / de kho</text></item>
<item><p>209b.1</p><section></section><text>na nyid ji lta ba bzhin 'dod pa med pa'i phyir ro/ /de'i phyir thams cad kyi tshe 'di yod pa dang med par spyod pa 'jug pa na rnam par rtog pa'i snang ba spangs te gang la skyes bu'i don 'di 'brel pa dngos po nyid la gnas par byed de/ ji ltar grang ba sel ba la sogs pa la</text></item>
<item><p>209b.2</p><section></section><text>me bzhin no/ /de la sgra'i don ni nus pa ma yin te/ de nyams su myong bar gyur kyang de med pa'i phyir ro/ /de'i phyir don bya ba don du gnyer ba 'di de mi nus pa la ched du gnyer bar rigs pa ma yin te/ 'dod pa dang ldan pa dag ma ning gzugs bzang ba dang ngan pa</text></item>
<item><p>209b.3</p><section></section><text>brtags pa la lhur gnyer ba ni ma yin no/ /gang yang de skad du brtags pa'i chos mi dmigs pa zhes bshad pa'i don ci yin zhe na/ rtog pa'i shes pa'i yul nyid kyis sgra'i don nyid brtags pa yin la/ dngos po la brten par mi dmigs pa nyid ni de'i chos yin</text></item>
<item><p>209b.4</p><section></section><text>no zhes dgongs pa ni 'di yin no/ /rang bzhin mi dmigs pa rang bzhin gyi gtan tshigs kyi nang du 'dus pa yin no zhes bya ba 'di ni gnas pa yin te/ de'i phyir de ni dper brjod pa nyid kyi dper brjod pa yin no/ /de yang 'jigs pa la byas pa dang yod pa nyid bzhin du</text></item>
<item><p>209b.5</p><section></section><text>khyad par gyi bye brag la ltos pa'am 'ba' zhig bstan par bya ba yin no zhes brjod zin to/ /de la/ gal te gtan tshigs yod rang bzhin/ /yod pa ji ltar bsgrub bya min/ /bye brag rjes 'gro med pa ni/ /gtan tshigs bsgrub bya dag 'gal nyid/ /gal te yod pa'i</text></item>
<item><p>209b.6</p><section></section><text>mi rtag pa nyid dam gzhan la gtan tshigs yin na bsgrub par bya bar yang ci ste mi 'dod/ de de ltar bsgrub par bya ba yin na khyad par can du 'gyur na/ khyad par ni bsgrub par nus pa ma yin te/ rjes su 'gro ba med pa'i phyir ro/ /zhes grags te/ ji skad du tshad ma'i yul mi</text></item>
<item><p>209b.7</p><section></section><text>shes pa'i phyir ro zhes bshad pa yin no/ /khyad par de bsgrub par bya ba nyid du 'gal bar ni ma zad do/ /'o na ci zhe na/ gtan tshigs su yang skyon mtshungs pa'i phyir ro/ /gtan tshigs rjes su 'gro ba med pa ni grub pa'i yan lag ma yin te/ de las the tshom za</text></item>
<item><p>210a.1</p><section></section><text>ba'i phyir ro zhe na skyon 'di med de/ 'di ltar/ dngos po'i khyad par tsam zhig ni/ spyi yi chos can la bsgrubs na/ don 'ga' zhig kyang 'grub mi 'gyur/ de 'dra ba ni bkag pa med/ thams cad du yod pa bsgrubs na khyad par bsgrub par</text></item>
<item><p>210a.2</p><section></section><text>'gyur ba ni ma yin no/ chos 'ga' zhig yod do zhes dngos po tsam gyi khyad par ma bstan par 'ga' zhig yod pa tsam la 'gal ba med pa'i phyir/ 'dir re zhig yod pa'i sgrub byed 'gog pa ni ma yin gyi/ 'on kyang de ltar 'ga' zhig</text></item>
<item><p>210a.3</p><section></section><text>yod do zhes 'di'i khyad par 'gal ba yang ma reg par smra bas rang gi don ci zhig rgyas par 'gyur/ de'i phyir khyad par gyis zin pa nyid 'dis bsgrub par bya ba yin no/ /khyad par gyis zin bsgrub bya 'dir/ /gtan tshigs rjes 'gro med par 'gyur/ /des na</text></item>
<item><p>210a.4</p><section></section><text>yod pa bsgrub bya na/ /khyad par bsgrub byar 'gyur ba yin/ /chos can gtso bo'i mtshan nyid de gcig pu dang rtag pa dang bde ba la sogs pa'i bdag nyid dam gzhan yang rung ste/ de'i rang gi ngo bo nyid rnam pa ji ltar yang rung bas khyad par du gyur pa bsgrub par 'gyur</text></item>
<item><p>210a.5</p><section></section><text>na de ni [(]da [,]de [) ltar rjes su 'gro ba med do/ /gang yang yod pa tsam rjes su 'gro ba grub pas ni cung zad kyang byar med do/ /gal te de bzhin du me la sogs pa yang thal bar 'gyur ba ma yin nam/ de la yang me yod pa la ni rtsod pa 'ga' yang med de/ mngon par 'dod pa'i khyad</text></item>
<item><p>210a.6</p><section></section><text>par can gyi gzhi'i khyad par dang ldan pa ni rjes su 'gro ba med pa'i phyir mi 'grub bo zhe na/ gzhi des de khyad par du byed pa ni ma yin te/ mi ldan pa rnam par gcod pas khyad par du byas pa'i phyir ro/ /zhes bshad zin to/ /de'i phyir der ni de dang mi ldan pa rnam par</text></item>
<item><p>210a.7</p><section></section><text>gcad pas spyi nyid bsgrub par bya ba yin no/ /de bzhin du 'dir yang 'ga' zhig la yod pa bsgrub pa ni ma yin te/ gtso bo la sogs pa'i sgras brjod par bya ba'i don nyid 'ga' yang med pa'i phyir/ de ni khyad par med pa kho na yin no/ /ji ltar med de de yang shes</text></item>
<item><p>210b.1</p><section></section><text>bya dang gzhal bya dang brjod bya nyid du grub pa kho na yin no zhe na/ ci da ni shes bya yod do zhes te de bsgrub par 'gyur ram/ de lta na yang ci zhig 'grub par 'gyur/ gal te blos bskyed pa rnam par rtog pa la snang ba ni sgra'i don yin la/ de ni rang gi mtshan nyid</text></item>
<item><p>210b.2</p><section></section><text>kyi nye bar len pa can nyid du bsgrub par bya ba yin no zhe na/ bsgrub par bya ba yin du zad mod/ 'on kyang gtso bo la sogs pa'i mtshan nyid kyi khyad par gyi rten ma yin pas na de yang sgra'i don tsam du rnam par gnas pa yin no/ /de lta yin dang snga ma bzhin du brjod par</text></item>
<item><p>210b.3</p><section></section><text>bya ba 'ga' zhig yod do zhes bsgrub par bya bar 'gyur ro/ /sgra'i don rang nyid ni yon tan gyi khyad par 'ga' zhig la brten pa ma yin te/ nye bar len pa'i chos de dag la 'dogs pa yin no / /de'i phyir nye bar len pa ma grub pa dag la mi srid do/ /des na 'di dag ni</text></item>
<item><p>210b.4</p><section></section><text>khyad par med pa yin pas de dag la don gyi nye bar len pa can nyid sgrub pa ni don yod pa tsam nyid bsgrub pa yin / khyad par sgrub pa ni ma yin pa'i phyir don med do/ /gzhan du ni me'i spyi de nyid der ma grub pa'i phyir bsgrub par bya ba yin no/ /gal te der yang de dang mi ldan pa ma yin pa'i</text></item>
<item><p>210b.5</p><section></section><text>spyi dang rjes su 'gro ba ma grub pa nyid ma yin nam zhe na/ de lta bus ni 'ga' yang rjes su 'gro ba byed pa med do/ /gzhan la sgrub par byed pas ni gang na du ba yod pa de na me yod do zhes du ba me med na mi 'byung bar bstan par bya ba yin la/ de ltar me tsam gyis khyab pa grub pa de ni</text></item>
<item><p>210b.6</p><section></section><text>gang du rang nyid snang ba de nyid du me'i blo skyed par byed do/ /de la bsgrub par bya ba bstan pas ni ci yang mi dgos te/ de la mthong ba dang 'brel ba bstan pa tsam gyis 'dod pa 'grub pa'i phyir ro/ /de la ma bstan na yang ji ltar de'i khyad par can gyi rjes su 'gro ba yin/ de'i phyir 'di</text></item>
<item><p>210b.7</p><section></section><text>me med na mi 'byung bar grub pa'i shugs nyid kyi me phyogs de dang mi ldan pa rnam par gcod pa'i phyir de de ltar bsgrub bya yin par brjod do/ /'di'i khyab pa ni de ltar nye bar bkod pa sngon du 'gro ba can ma yin te/ bsgrub bya brjod pa 'di la yan lag ma yin pa'i phyir ro/ /de sngon</text></item>
<item><p>211a.1</p><section></section><text>du 'gro ba can yin na yang dam bca' ba sgrub par byed pa las sus zlog par byed/ de skad du yang / rtags ni chos dang mi 'khrul bar/ /gzhan du bstan par bya ba ste/ /de la rab grub de ldan par/ /chos can rtogs par 'gyur ba yin/ / </text></item>
<item><p>211a.2</p><section></section><text>zhes bshad do/ /de'i phyir me la sogs pa bsgrub pa bzhin du yod pa bsgrub pa yang kha na ma tho ba med pa ni ma yin no/ /de yi khyad par gzung med par / /dngos po tsam zhig sgrub byed la/ /de tsam khyab byed bsgrub bya yi/ /rjes su 'gro ba nyams pa med/ /rang bzhin</text></item>
<item><p>211a.3</p><section></section><text>gyi khyab par yongs su ma gzung bar dngos po tsam khyab pa bsgrub par bya ba'i chos la yod pa sgrub par byed pa nyid la ni rjes su 'gro ba nyams pa med do/ /de la gdon mi za bar yongs su gzung bar bya ba ni ma yin te/ yod pa tsam la brten na yang sgrub par byed pa'i nus pa</text></item>
<item><p>211a.4</p><section></section><text>yod pa'i phyir ro/ /bsgrub par bya ba nyid ni ma yin te/ 'bras bu med pa'i phyir ro/ /gzhan yang / ma grub pa la yod chos med/ /gnyi ga la brten 'khrul pa dang / /med pa'i chos ni 'gal 'gyur na/ /yod de ji ltar bsgrub bya yin/ /yod pa bsgrub par bya</text></item>
<item><p>211a.5</p><section></section><text>ba la de'i gtan tshigs thams cad skyon gyi rigs gsum las mi 'da' ste/ ma grub pa dang / 'khrul pa dang / 'gal ba'o/ /de la gal te dngos po'i chos gtan tshigs su 'dod pa de de ji ltar dang dngos por mi 'dod de/ 'ga' zhig la ltos nas rang gi ngo bo nyid chos shes can</text></item>
<item><p>211a.6</p><section></section><text>las tha dad pa lta bur bstan pa yin no/ /chos dang chos can brjod pa'i sgra dag gis brjod par bya ba la ni khyad par 'ga' yang yod pa ma yin no zhes 'di ni tshad ma rnam 'grel du bstan zin to/ /ci ste gnyi ga'i chos brjod do zhe na yang ma yin pa ma yin pas na dngos po la mi</text></item>
<item><p>211a.7</p><section></section><text>brten pa'i ldog pa tsam ni med pa la yang mi 'gal ba'i phyir te/ dper na lus can ma yin pa zhes bya ba'i lus med pa nyid ni nye bar brjod pa med pa la yang 'gyur ba bzhin no/ /nye bar brjod pa med pa ni med pa'i phyir dgag pa'i yul ma yin no zhe na/ ci da ni de sgrub pa'i</text></item>
<item><p>211b.1</p><section></section><text>yul yin nam/ de yang ma yin no zhe na/ da ni ji ltar dgag pa'i yul ma yin te/ dgag pa ni sgrub pa log pa'i rang bzhin yin pa'i phyir ro/ /gal te dgag pa ni yongs su chad pa kho na la gnas par 'dod pa de'i phyir nye bar brjod pa med pa la ni lus can nyid ma</text></item>
<item><p>211b.2</p><section></section><text>yin pa la sogs pa ma yin no zhe na/ kye ma brda las byung ba 'dod pa tsam gyi rjes su byed pa'i don nges par 'dod pa'i nyon mongs pa 'di ni dka' bas 'tsho ste/ de'i brang brdungs shing cho nges btab kyang 'jig rten mi ldog pa'i phyir ro/ /brda ji lta ba bzhin rtogs pa'i</text></item>
<item><p>211b.3</p><section></section><text>phyir dang / sgra sbyar ba'i dgongs pa yang de tsam du zad pa'i phyir ro/ /'dod pa dang khyad par med pa'i phyir gnyi gar yang mi rtogs par thal bar 'gyur ba'i phyir ro/ /de las rtogs pa yang brda la brten pa'i phyir yin la/ de ni gzhan du yang mtshungs pa'i phyir ro/ / </text></item>
<item><p>211b.4</p><section></section><text>des na de rnam par bcad pa tsam de ni gnyi ga la yang yod/ srid pas mi mthun pa'i phyogs la 'jug pa srid pa'i dgos pa rnam par chad pas thob pa'i go bar byed pa nyid bdag gir byed par ji ltar 'gyur/ shes bya nyid la sogs pa'i chos rnam par bcad pa'i rang bzhin ma</text></item>
<item><p>211b.5</p><section></section><text>yin pa dag kyang ci zhig ltar dngos po med pa dag la yang blos rnam par 'jog pa'i phyir thun mong ma yin pas de dag kyang 'dis bshad pa yin no/ /de rang gi tshig gis gnyi ga'i chos su smras pas 'di yod pa las gzhan la yang 'jug pa dang / yod pa la yang mi 'khrul</text></item>
<item><p>211b.6</p><section></section><text>pa'i phyir ji ltar bsnyon pa ma yin/ 'khrul pa ni mi mthun pa'i phyogs la 'jug pas yin te/ des na phyogs dang mthun pa'i phyogs gang yang rung ba la sogs pa dag ni mi mthun pa'i phyogs la mi 'jug pa'i phyir gnyi ga'i chos yin yang skyon med do/ /phyogs nyid ni</text></item>
<item><p>211b.7</p><section></section><text>'khrul pa'i yul ma yin no zhe na/ 'dir gang zhig mi mthun pa'i phyogs su gtogs/ bsgrub par bya ba med pa'o/ /'o na da ji ltar gtan tshigs mi mthun pa'i phyogs la mi 'jug pa gnyi ga'i chos su 'gyur / gtan tshigs kyi mi 'khrul pa phyogs dang mthun pa'i</text></item>
<item><p>212a.1</p><section></section><text>phyogs kyi rnam par dbye ba la ltos pa ni ma yin te/ dngos por gnas pa yin pa'i phyir ro/ /phyogs ma gtogs pa'i byas pa mi rtag pa yin no zhes gtan tshigs kyi med na mi 'byung ba rnam par gzhag pas bstan par bya ba ni ma yin gyi/ 'o na ci zhe na/ </text></item>
<item><p>212a.2</p><section></section><text>byas pa thams cad mi rtag pa yin no zhes dngos po'i stobs kyis 'ongs pa'i khyab pa nyid tshad mas bstan par bya ba yin no/ /de ltar grub na chos de'i go bar byed par 'gyur gyi gzhan du ni ma yin no/ /gang zhig skyes bus bsgrub par 'dod pa de phyogs yin pas na gang</text></item>
<item><p>212a.3</p><section></section><text>'khrul pa'i yul du mthong ba de nyid nges phyogs su byed par 'gyur te/ skyes bu'i 'jug pa ni dngos po gzhan gyi dbang ma yin pa'i phyir ro/ /rjes su dpag pa'i yul la ni mngon sum la sogs pas gnod pa yod pa ma yin te/ tshad ma la tshad ma gzhan gyis gnod na</text></item>
<item><p>212a.4</p><section></section><text>de tshad ma ma yin par thal ba'i phyir ro/ /mtshan nyid dang ldan pa la gnod na de'i mtshan nyid sun phyung bar 'gyur ro/ /zhes bshad zin to/ /gnod pa med pa yang mtshan nyid yin na de'i mtshan nyid mi nges pa can nyid yin la/ de lta na yang go bar byed pa ma yin pa'i phyir</text></item>
<item><p>212a.5</p><section></section><text>gang gi don du mi 'khrul / bsam pa gang zhig gang gis sgrub par byed pa yin/ de'i phyir dngos po la gang zhig gang gis khyab pa'am ma khyab pa de'i go bar bya ba'am go bar byed pa ma yin pa'i phyir skyes bu'i 'dod pas dngos po'i chos rnam par gnas pa ma yin no/ /gang gi</text></item>
<item><p>212a.6</p><section></section><text>tshe 'di phyogs su byed pa de'i tshe mi 'khrul la gzhan gyi tshe des 'khrul pa'i phyir shin tu rnam par dag pa'i tshad ma yin no/ /dngos po tsam khyab pa'i don rnam par bcad pa med pa'i chos yod pa la gtan tshigs su brjod na ni de'i gtan tshigs 'gal bar 'gyur te/ rnam par</text></item>
<item><p>212a.7</p><section></section><text>bcad pa de ni dngos po 'ga' la yang mi srid pa'i phyir dang / dngos po med pa mtha' dag la yod pa'i phyir ro/ /de'i phyir chos rnam pa 'di gsum ka yang yod pa bsgrub pa la gtan tshigs kyi mtshan nyid bsten pa ma yin la rnam pa gzhan yang mi srid do/ /des na yod na </text></item>
<item><p>212b.1</p><section></section><text>bsgrub par bya ba ma yin no/ /de tsam khyab pa'i dngos po'i chos la 'di sgrub par byed pa nyid yin pa la ni yod par grub pa'i chos can la spyi ma grub pa ma yin la/ gal te rnam pa ji zhig ltar bsgrub par bya ba'i chos des khyab pa des na 'gal ba dang ma nges pa yang ma</text></item>
<item><p>212b.2</p><section></section><text>yin pa'i phyir thal ba der mi 'gyur ro/ /de ltar rang bzhin gyi mtshan nyid rnam pa 'di gnyis ni gtan tshigs yin la/ de nyid rang gi khyab par byed pa las bzlog pa bsgrub par bya ba la 'gal ba yin no zhes bstan pa'i phyir phyogs kyi chos rnam pa bzhi bshad do/ /khyad</text></item>
<item><p>212b.3</p><section></section><text>par dad sbyin ma nges pa dag kyang nges par smra ba bsal ba'i ba'i phyir gnyis te/ de yang gtan tshigs ltar snang ba'i skabs su bab pa na bshad par bya'o/ /gtan tshigs kyis ldog pa gtsor bsgrub pa'i phyir phyogs kyi chos rnam pa gsum bshad do/ /'di ltar rjes su 'gro</text></item>
<item><p>212b.4</p><section></section><text>ba'i sgo nas ni gtan tshigs go bar byed pa ma yin te/ mi rtag pa nyid las rtsol ba las byung ba ma yin pa nyid mi rtogs pa'i phyir ro/ /'di las ni rtogs par mi 'gyur te ldog pa med pas rjes su 'gro ba 'ba' zhig yin pa'i phyir ro zhe na/ 'o na reg par bya ba ma yin pa'i phyir</text></item>
<item><p>212b.5</p><section></section><text>rtag go zhes bya ba 'di la 'gyur ro/ /ma yin te de la yang rjes su 'gro ba gtso bo ma yin pa'i phyir ro zhe na/ mthun pa'i phyogs la khyab pa'i phyir dang / mi mthun pa'i phyogs 'ga' la med pa'i phyir na 'dir rjes su 'gro ba stobs dang ldan zhing ldog pa stobs chung ba yin te/ </text></item>
<item><p>212b.6</p><section></section><text>dper na brtsal ma thag tu 'byung ba yin te/ mi rtag pa'i phyir ro zhes bya ba lta bu'o/ /mi mthun pa'i phyogs mtha' dag las ma log pa'i phyir mi 'gyur ro zhe na/ de lta na 'o na ni gang bas bde ni mi rtag pa nyid do zhes rtag pa rnam par bcad pas go bar byed pa yin par 'dod</text></item>
<item><p>212b.7</p><section></section><text>par 'gyur te/ de lta ma yin na mi mthun pa'i phyogs mtha' dag las ldog par bstan par mi nus pa'i phyir ro/ /des na 'di yod pa tsam dang mnyam pa dang gtso che bas rtogs pa ma yin no/ /rjes su 'gro ba gtso bo ma yin yang bzlog pas khyab na yod pa yin te dper na sgra mi rtag</text></item>
<item><p>213a.1</p><section></section><text>ste/ rtsol ba las byung ba'i phyir ro zhes bya ba lta bu'o/ /de'i phyir gang rtsol ba las byung ba de ni mi rtag pa nyid do zhes de ltar rtag pa rnam par bcad pa nyid kyis gtan tshigs go bar byed pa yin te/ sgra dang sa phyogs la sogs par rtogs pa dang</text></item>
<item><p>213a.2</p><section></section><text>me med la sogs pa rnam par bcad pas ldog pa rtogs na ngag 'di'i nus pa yongs su rdzogs pa'i phyir ro/ /de dag las tha dad pa tsam ni go bar bya ba ma yin te/ 'on kyang 'di la 'di nyid yin gyi gzhan ni ma yin no zhes spyi de nyid mi mthun pa dang ma 'dres par go bar bya</text></item>
<item><p>213a.3</p><section></section><text>ba yin no zhe na/ gal te de dag gdon mi za bar gzhan dang ma 'dres par go bar bya ba yin na de tsam gyis 'bras bu yongs su rdzogs pa'i phyir de dag gi gzhan dang ma 'dres pa de nyid go bar bya bar 'gyur mod/ bar gyi spyis ci zhig bya zhes ldog pa bsgrubs pas ston par byed</text></item>
<item><p>213a.4</p><section></section><text>do/ /'o na rgyu nus pas 'bras bu skye bar rjes su dpog par byed pa gang yin pa de ji ltar gtan tshigs rnam pa gsum gyi nang du 'du zhe na/ nus pa'i rgyu yis 'bras skye bar/ /rjes su dpog pa gang yin pa/ /don gzhan la ni mi ltos phyir/ /de ni rang bzhin yin par brjod/ / </text></item>
<item><p>213a.5</p><section></section><text>'di yang ji ltar nye ba las gzhan la mi ltos pas ni ngo bo de tsam dang 'brel pa'i rang bzhin yin no/ /de la ni rgyu tshogs pa rnams kyi 'bras bu bskyed par rung ba nyid 'ga' zhig rjes su dpog la / rung ba nyid kyang tshogs pa tsam dang rjes su 'brel ba yin pas na rang bzhin du gyur</text></item>
<item><p>213a.6</p><section></section><text>pa kho na yin no/ /yang ci'i phyir rgyu tshogs pa las 'bras bu kho na rjes su dpog par mi byed ce na/ gang gi phyir rgyu'i rdzas tshogs pa dag kho nas rang gi 'bras bu skyed par byed pa ni ma yin te/ 'bras bu skye ba ni tshogs pa las skye ba can gyi nus pa rnams kyi 'gyur ba la ltos pa'i</text></item>
<item><p>213a.7</p><section></section><text>phyir ro/ /bar 'dir gegs byed pa srid pa'i phyir 'bras bu rjes su dpog pa ma yin no/ /rung ba nyid ni rdzas gzhan la mi ltos pa'i phyir rjes su dpog pa la 'gal ba med do/ /rgyu tshogs pa 'di nus pa phyi ma phyi mar 'gyur bas 'bras bu skyed par nus pa yin te/ nus pa </text></item>
<item><p>213b.1</p><section></section><text>'gyur ba'i rkyen ltos par bya ba gzhan med pa'i phyir ro/ /nus pa skye ba ni rang gi rigs snga ma tsam gyi rgyu can nyid yin pa'i phyir tshogs pa'i rung ba nyid ni gzhan la mi ltos pa zhes bya'o/ /rung ba nyid kyang rgyu tshogs pa dag kho nas rjes su dpog par byed de/ ma tshogs pa</text></item>
<item><p>213b.2</p><section></section><text>la ni shin tu nus pa med pa'i phyir de las 'bras bu dpog pa ma yin no/ /mi mthun pa'i phyogs la 'jug pa ma mthong yang lhag ma dang ldan pa yin te/ dper na lus dang dbang po dang blo dag las 'dod chags la sogs pa rjes su dpog pa bzhin no/ /'dod chags</text></item>
<item><p>213b.3</p><section></section><text>la sogs pa ni bdag dang bdag gir mngon par zhen pa sngon du 'gro ba can yin te/ nga dang nga'i zhes ma mthong ba la rjes su chags pa dang khong khro ba med pa'i phyir ro/ /tshul bzhin ma yin pa yid la byed pa med par nyes pa rnams mi skye ba'i phyir ro/ /lus la sogs pa rgyu </text></item>
<item><p>213b.4</p><section></section><text>nyid yin yang 'ba' zhig pa rnams la nus pa med pas mi mthun pa'i phyogs la 'jug pa ma mthong du zin kyang rtags 'di lhag ma dang ldan pa'i 'khrul pa yin no/ /'o na rgyu dang 'bras bur ma gyur pa gzhan ro la sogs pas gzugs la sogs pa rtogs pa gang yin pa de</text></item>
<item><p>213b.5</p><section></section><text>ji ltar zhe na/ de yang / tshogs pa gcig la rag las pa'i/ /gzugs la sogs pa ros rtogs pa/ /rgyu chos rjes su dpag pa ste/ /du bas bud shing 'gyur ba bzhin/ /de yang rgyu de lta bu kho na rjes su dpog par byed do/ /ro'i rgyu ni gzugs kyi nye bar len</text></item>
<item><p>213b.6</p><section></section><text>pa'i nus pa zhugs pa'i lhan cig byed pa'i rkyen yin zhing ro skyed par byed de/ me bud shing 'gyur ba'i khyad par gyi nye bar len pa'i rgyu lhan cig byed pa'i rkyen yin zhing du ba bskyed pa bzhin no/ /'di ltar rang gi rgyu 'bras bu bskyed par bya ba la mngon du phyogs pa med na ro med pa nyid</text></item>
<item><p>213b.7</p><section></section><text>gzugs kyi nye bar len pa rnams kyi 'jug pa'i rgyu yin no/ /ro'i nye bar len pa'i rgyu 'jug pa de yang gzugs kyi nye bar len pa'i rgyu 'jug pa'i lhan cig byed pa can yin te/ de'i phyir rgyu ji lta bu las byung ba'i ros de lta bu rjes su dpog par byed pa na gzugs rjes su dpog par byed pa yin no/ /de la</text></item>
<item><p>214a.1</p><section></section><text>yang 'das pa dang dus gcig pa rnams rtogs kyi/ ma 'ongs pa rnams ni ma yin te 'khrul pa'i phyir ro/ /de'i phyir de yang 'bras bu'i rtags las skyes pa yin no/ /'dis ni grog ma mthong ba dang nya 'phar ba la sogs pa las char pa la sogs pa rjes su dpog pa </text></item>
<item><p>214a.2</p><section></section><text>yang bshad pa yin te/ de la yang char pa'i rgyu 'byung ba 'ga' zhig gi ni grog ma la sogs 'khrug pa la sogs pa'i rgyu yin no/ /gzugs las reg pa rjes su dpog pa ni 'bras bu'i rtags las skyes pa yin te/ gzugs la sogs pa ni 'byung ba la brten pa'i phyir ro/ / </text></item>
<item><p>214a.3</p><section></section><text>'o na ba lang yin pa'i phyir rwa can yin no/ /zhes bya ba gang yin pa de ji ltar zhe na/ de la yang / tshogs pa rnam par gzhag pa yi/ /rgyu ni tshogs pa can yin pas/ /de dag med na de med phyir/ /ba lang nyid las rwa can yin/ /lkog shal dang rwa la sogs pa'i</text></item>
<item><p>214a.4</p><section></section><text>tshogs pa ni ba lang yin no/ /de'i phyir tshogs pa rnam par gzhag pa 'di ni tshogs pa can gyi rgyu mtshan can yin pa'i phyir de med na mi 'byung la/ yod na rang gi rgyu mtshan nye bar ston par byed pa'i phyir ba lang nyid las rwa can la sogs pa rtogs pa ni 'bras bu'i rtags las</text></item>
<item><p>214a.5</p><section></section><text>skyes pa yin no/ /chu yi bdag nyid de 'dra ba/ /gzhi las mngon par grub pa'i phyir/ /de'i 'bras yin/ chu brtan pa mthong nas gting ma mthong yang gzhi yod par rjes su dpog par byed pa gang yin pa de yang 'bras bu'i rtags las skyes pa nyid de/ chu'i bdag nyid de</text></item>
<item><p>214a.6</p><section></section><text>'dra ba ni gzhi de las grub pa'i phyir ro/ / de las phan pa nyams su myong ba med par ni de las gnas skabs kyi khyad par thob par mi 'thad pa'i phyir ro/ /phan pa don gzhan nyid yin pa la yang bshad zin to/ /gal te de las bdag nyid kyi khyad par skyes pa'i phyir chu de ltar</text></item>
<item><p>214a.7</p><section></section><text>gnas pa ni ma yin no/ /'o na ci zhe na/ ldan pa las yin no zhe na/ ji ltar de de dag gi ldan pa yin / de dag las skyes pa'am 'phrod pa 'du ba'i phyir yin grang na/ de ji ltar gcig nyid la 'phrod pa 'du'am skye bar mi 'gyur/ de la nus pa med pa'i phyir ro zhe na/ de</text></item>
<item><p>214b.1</p><section></section><text>la so sor nus pa med pa de ni tshogs kyang de 'dra ba kho na yin pa'i phyir ldan pas de dang ldan par mi 'gyur te/ phan 'dogs par byed pa ma yin pa'i phyir ro/ /lhan cig pa ni de las gzhan pa'i phan 'dogs par byed pa las khyad par skye ba'i phyir nus pa yin no / /bskyed</text></item>
<item><p>214b.2</p><section></section><text>par bya ba dang skyed par byed pa ma yin pa rnams kyi phan pa de gang zhig yin te/ gang gi ngo bo grub zin pas bya ba ma yin pa'i phyir ro/ /gzhan gyi ngo bo byed na yang de la phan btags pa med pa'i phyir ro/ /gnyi ga ltar byed pa po ma yin pa ni cung zad mi byed pa nyid kyis</text></item>
<item><p>214b.3</p><section></section><text>phan 'dogs par byed pa ma yin pa'i phyir ro zhes mang du bshad zin to / /de'i phyir dngos po'i 'brel ba thams cad ni skyed par byed pa nyid kyi nye bar sbyor ba'i khyad par gyi dbang gis rnam par dbye bas rgyu dang 'bras bu'i dngos po las rnam par gzhag pa yin no/ /des na</text></item>
<item><p>214b.4</p><section></section><text>mkhar gzhong dang sa gzhi la sogs pa rnams kyi gzhi'i dngos po 'di yang rgya shug da nga chu la sogs pa skyed par byed pa'i nus pa nyid do/ /de'i phyir 'di dag la de'i bdag nyid kyis tha snyad la sogs pa ni bskyed par bya ba dang skyed par byed pa'i dngos po nyid kyis byas pa yin te/ </text></item>
<item><p>214b.5</p><section></section><text>ldan pa yod kyang de dag med na mi 'byung ba can yin pa'i phyir dang / brgyud pas rtog pa don med pa'i phyir ro/ /gnas par byed pa'i phyir gzhi yin gyi skyed par byed pa'i phyir ni ma yin no/ /gnas pa don gzhan dang gzhan ma yin pa nyid ni phan pas bshad pa yin no/ /ltung ba'i</text></item>
<item><p>214b.6</p><section></section><text>gegs byed pa'i phyir gnas par byed pa yin no zhe na/ gegs zhes bya ba ci zhig gnas par byed pa pos de'i ltung ba'i gegs byas pa gang yin pa de ni don gzhan ma yin pa nyid do/ /don gzhan nyid yin na ni de nyid la nye bar sbyor ba'i phyir ji ltar ltung ba'i gegs yin no/ / </text></item>
<item><p>214b.7</p><section></section><text>gegs kyi mi ltung ba la yang des gegs shes bya ba'i dngos po byas su zin kyang dngos po 'gro ba'i chos can bdag nyid du gyur pa'i khyad par nyams pa dang skyes pa med pa de go ci ste mi ltung zhes brgal zhing brtag pa mtshungs so/ /gegs las khyad par grub na de yang bdag nyid</text></item>
<item><p>215a.1</p><section></section><text>gzhan yin pa'i phyir dngos po de'i kho na yin pas ltung ba'am thug pa med par 'gyur ro/ /gzhan dag de lta bur gyur pa'i bdag nyid byas pa la ni gegs su khas mi len to/ /de'i phyir ltung ba med pa gegs yin na de ji ltar 'ga' zhig gis byed / de rnam</text></item>
<item><p>215a.2</p><section></section><text>pa 'ga' zhig ltar bya ba yin na dngos po med par mi 'thad pa'i phyir dang / snga ma bzhin du thal bar 'gyur ba'i phyir med pa zhes bya ba 'ga' zhig yod pa ni ma yin no/ /de'i phyir med pa byed do zhes bya ba 'di ni dngos po'i bya ba 'gog pa yin te/ dngos po mi byed do zhes bya ba'i</text></item>
<item><p>215a.3</p><section></section><text>don to/ /des na de ltung bar byed pa ma yin no zhes de ltar brjod par bya bar 'gyur la/ de yang 'dod pa nyid do/ /de'i ltung ba des byas pa ni ma yin te/ ltung ba'i chos can nyid yin pas rang nyid ltung ba'i phyir te/ gnam du 'phangs pa bzhin no/ /de lta yin dang de</text></item>
<item><p>215a.4</p><section></section><text>la cung zad mi byed pa de ji ltar de'i gnas par byed pa yin/ de'i phyir 'di gang gis kyang gegs byas pa med pa'i phyir nam yang gnas par mi 'gyur ro/ /de'i phyir ltung ba'i gegs zhes bya bas kyang dngos po skad cig ma rnams kyi nye bar len pa dang yul mtshungs par skye bar</text></item>
<item><p>215a.5</p><section></section><text>brjod pa yin no/ /de'i phyir chu'i de 'dra ba ni gzhi las skye bar grub bo/ /chu skyar yang gnas pa chu la brten pa'i phyir ro/ /de'i 'bras bu zhes rjes su 'jug go/ /chu skyar gyi gnas pa ni chu la brten pa yin te/ de las lus gnas pa thob pas de'i 'bras bu nyid du 'brel ba'i</text></item>
<item><p>215a.6</p><section></section><text>phyir ro / /yul la sogs pa la ltos nas chu go bar byed pa yin no/ /phyogs 'dis go bar byed pa gzhan la yang 'brel pa bsgrub par bya'o/ /de'i phyir gtan tshigs rnam pa gsum las gzhan pa'i go bar byed pa ni med de/ 'brel pa med pa'i rang bzhin ni med na mi 'byung</text></item>
<item><p>215a.7</p><section></section><text>bar nges pa med pa'i phyir ro/ /shes byed yan lag ma grub la/ /shes byed nus pa yod min phyir/ /tshul gsum ma grub the tshom za/ /rtogs pa po yi sgrub byed min/ /shes par byed pa'i gtan tshigs bdag nyid gang gis shes par byed pa yin pa de ma grub pa'am the</text></item>
<item><p>215b.1</p><section></section><text>tshom za na shes par byed pa ma yin te sgra bzhin no/ /gtan tshigs ni tshul gsum gyi don go bar byed pa yin te/ tshang bang du mthong ba'i du ba las rgya mtshor me bzhin du ma 'brel ba las mi rtogs pa'i phyir dang / thams cad las thams cad rtogs par thal bar</text></item>
<item><p>215b.2</p><section></section><text>'gyur ba'i phyir na 'brel ba med pa las kyang ma yin pa'i phyir ro/ /de'i phyir chos can dang 'brel pa dang rjes su 'gro ba dang ldog pa dang bsgrub par bya ba dang sgrub par byed pa dag la ma grub pa'am the tshom za ba'i chos ni gtan tshigs ltar snang ba yin no/ /de la/ gcig rab</text></item>
<item><p>215b.3</p><section></section><text>ma grub the tshom na/ /ma grub pa dang 'khrul pa can/ /gnyis ma grub bam the tshom na/ /'gal ba dang ni 'khrul pa can/ /tshul re re ma grub pa'am the tshom za na ma grub pa dang ma nges pa'i gtan tshigs ltar snang bar 'gyur ro/ /chos can dang 'brel pa ma grub nam</text></item>
<item><p>215b.4</p><section></section><text>grub pa yin te/ dper na sgra mi rtag ste/ mig gis gzung bya yin pa'i phyir ro/ /zhes bya ba lta bu'o/ /shing rnams ni sems pa can yin te/ shun pa thams cad bshus na 'chi ba'i phyir ro/ /zhes bya ba ni phyir rgol bas khas ma blangs te/ rnam par shes pa dang</text></item>
<item><p>215b.5</p><section></section><text>dbang po dang tshe 'gags pa 'chi ba'i mtshan nyid yin pa'i phyir ro/ /'chi ba khas len na sems pa can du ji ltar khas mi len/ 'chi ba'i sgra 'jug pa grub pa nyid do zhe na/ sgra ni 'dod pas 'jug pas de'i dbang gis dngos po rnam par gnas pa ma yin te/ ha cang thal</text></item>
<item><p>215b.6</p><section></section><text>bar 'gyur ba'i phyir ro/ /de'i phyir 'di skam sa la 'chi bar brjod pa bzhin no/ /srog chags kyi 'chi ba ni de lta bu ma yin te/ des na 'di ni shing dag la ma grub bo/ /dngos po la ltos pa med pa 'dod pas 'jug pa'i sgra tsam yod pa'i phyir dngos pos go bar bya ba'i dngos po</text></item>
<item><p>215b.7</p><section></section><text>'grub pa ni ma yin no/ /'dis ni blo dang gnas la sogs pa rnams sems pa med pa dang khyad par du 'phags pa'i blo sngon du 'gro ba can nyid la sogs par sgrub par byed pa mi rtag pa nyid dang / dbyibs kyi khyad par la sogs pa dag kyang bshad pa yin no/ /der yang sgra tsam 'ba'</text></item>
<item><p>216a.1</p><section></section><text>zhig grub kyi don ni ma yin no/ /nyams pa med pa'i bdag nyid nye bar zhi ba ni mi rtag pa nyid du gzhan dag mi 'dod do/ /gal te khyad par brjod par 'dod pa med pa'i spyi grub pa nyid ma yin nam/ de grub na khyad par rnam par rtog pa'i sgo nas ma grub par rtsod pa</text></item>
<item><p>216a.2</p><section></section><text>ni lan log pa nyid yin no zhe na/ gal te byas pa nyid la sogs pa ltar mi rtag pa'i sgra 'di gang dang 'brel ba'i dngos po cung zad gcig gnyi gas kyang spyir 'dod pa yin na lan log par 'gyur ba nyid do/ /bskal ba nyid yod pa ma yin nam zhe na/ de la ni gzhan dag mi rtag</text></item>
<item><p>216a.3</p><section></section><text>par mi brjod do/ /'o na ci zhe na/ 'jig pa la'o/ /gal te zhig pa dang bskal ba dag mi gsal ba nyid du 'dra ba'i phyir gnyi ga la yang spyi yod pa nyid ma yin nam zhe na/ ci ste mi gsal ba zhes bya ba 'di ci zhig /mi mthong ba'i bdag nyid do zhe na/ mtshan nyid 'dis </text></item>
<item><p>216a.4</p><section></section><text>gtso bo dang skyes bu la sogs pa yang mi rtag par yang thal bar 'gyur ro/ /sngar chos gzhan yin pa mi gsal ba mi rtag pa yin no zhe na/ sngar chos gzhan yang yin la nyams pa med pa'i bdag nyid kyang yin no/ /zhes legs par tha snyad byas so/ /'dis ni de'i gnas skabs</text></item>
<item><p>216a.5</p><section></section><text>ldog pa yang bshad pa yin no/ /gang zhig gnas skabs ldog pa bskal pa dang 'dra ba sgra'i don du smra ba de la yang yin la nyams pa med pa yang yin/ gnas skabs ldog gi gnas skabs can ni ma yin no zhe na/ gnas skabs zhes bya ba 'di ci zhig /chu 'dzin pa la sogs don</text></item>
<item><p>216a.6</p><section></section><text>byed pa nye bar bsgrub pa gang yin pa ste/ 'di bum pa'o zhes 'jig rten pa 'di gang la mngon sum du lhag par zhen pa 'di yin te/ de log na gzhan ma log kyang 'di thams cad med pa'i phyir ro zhe na/ de lta na ni 'o na gnas skabs de nyid bum pa yin te / de ni ji skad bshad pa'i</text></item>
<item><p>216a.7</p><section></section><text>mtshan nyid yin pa'i phyir ro/ /de yang log pa'i phyir gnas skabs can ma log par gnas pa ni brgal zhing brtag par bya ba yin no/ /yod kyang bum pa'i dngos por ni mi 'gyur te/ de'i mtshan nyid med pa'i phyir ro/ /dngos po gcig nyid gnas skabs gzhan dang 'brel pa'i</text></item>
<item><p>216b.1</p><section></section><text>phyir/ tha dad par mngon pa yin no zhe na/ gnas skabs tha dad pa de nyid dngos po tha dad pa'i mtshan nyid du ci ste mi 'dod/ de lta yin dang bde ba la sogs pa rnam pa tha dad par 'gyur bar gdon mi za'o/ /rang bzhin 'ga' zhig rjes su byed pa'i phyir/ gnas skabs tha</text></item>
<item><p>216b.2</p><section></section><text>dad kyang tha mi dad do zhe na/ 'di ni bde ba la sogs pa rnams dang skyes bu rnams la yang mtshungs pa ma yin nam/ tha dad na rim gyis mngon par gsal ba 'gal ba'i phyir gcig yin no zhe na/ de ci da ni rim ma yin par mngon par gsal bas bum pa dang zho la sogs pa</text></item>
<item><p>216b.3</p><section></section><text>du ma yin nam ci / rim gyis mngon par gsal ba la tha mi dad pas khyab pa ma grub na 'gal ba yang ci yin/ rim pa de ni de'i 'bras bu yin pas de ma grub par de mi 'grub pa'i phyir ro/ /tha dad pa med pa nyid ni cher rim pa med par thal ba yin te/ gcig gi bdag nyid</text></item>
<item><p>216b.4</p><section></section><text>bzhin no/ /'bras bu nyid kyi phyir tha mi dad pa bzhin no zhe na/ gal te 'brel pa grub na rigs pa yin na de ni rjes su 'gro ba med pa la mi 'grub pa zhes bshad par bya'o/ /ji ltar 'brel pa'i khyad par spangs kyang rgyu dag las skyes pa la byas pa'i sgra yin pa ltar gang la mi</text></item>
<item><p>216b.5</p><section></section><text>rtag pa'i sgra 'di 'jug par 'gyur ba tha dad par rtog pa med kyang zhig pa dang cig shos dag la thun mong gi chos ni rnam pa thams cad du yod pa ma yin no/ /shing dang skyes bu dag la 'chi ba'i spyi yang de bzhin te/ gal te gang zhig mthong bas srog chags gzhan las shi bar</text></item>
<item><p>216b.6</p><section></section><text>rtog pa de 'dra bar shing dag la dmigs nas de ltar 'gyur ro/ /ci ste skam pa la sogs pa nyid 'chi ba'i sgrar brjod na de la yang gang las 'grub par 'gyur ba sems pa can la sogs pa med par brtag par 'gyur ro / /de bzhin du dbyibs kyang gal te ci 'dra ba zhig blo </text></item>
<item><p>216b.7</p><section></section><text>sngon du 'gro ba can du mthong ba khang bzangs la sogs pa'i bye brag tu 'jug pa can gang zhig mthong na byed pa po ma mthong ba rnams la yang byas pa'i blor 'gyur ba de 'dra ba yin na yang gtan tshigs thams cad de ltar 'gyur ro/ /gzhan yang / dbyibs sogs ci 'dra byin rlob bo/ /yod</text></item>
<item><p>217a.1</p><section></section><text>med rjes 'jug can grub pa/ /de las rjes su dpog gang yin/ /de ni rig pa can yin no/ /dngos tha dad las rab grub pa/ /sgra tha dad las ma grub bo / /rjes dpog rigs pa ma yin te/ /skye bo'i rdzas la me bzhin no/ /de ltar min na rdza</text></item>
<item><p>217a.2</p><section></section><text>mkhan gyis/ /bum pa la sogs 'jim pa yi/ /rnam 'gyur gzhan zhig byed pa'i phyir/ /grog mkhar yang des byas grub bo / /bsgrub bya rjes 'gro phyir 'bras bu / /spyis kyang bsgrub par byas yin na/ /'brel ba can ni tha dad phyir/ /tha dad skyon brjod 'bras</text></item>
<item><p>217a.3</p><section></section><text>mtshungs 'dod/ /rigs gzhan la ni rab grub pa/ /sgra yi spyi ni mthong ba las/ /sgrub byed mi rigs dag la sogs/ /go nyid nyid na rwa can bzhin/ /brjod par 'dod pa'i gzhan dbang phyir/ /sgra rnams gang la'ang med ma yin/ /de yod pas ni don grub na/ / </text></item>
<item><p>217a.4</p><section></section><text>thams cad kyis ni thams cad 'grub/ /dngos po'i rang bzhin ma grub na/ /tshul 'di grub na ma grub kyang / /khyad par gnod byed ma yin te/ /sgra yi nam mkha' la brten bzhin/ /sgra ma grub kyang dngos po ni/ /grub na grub par 'gyur te dper/ /'ug pa pa la sangs</text></item>
<item><p>217a.5</p><section></section><text>rgyas pa / /lus sogs sgrub byed bshad pa bzhin/ /zhes bya ba ni bar skabs kyi tshigs su bcad pa dag go/ /dper na mngon par gsal bar smra ba la byas pa nyid ma grub bo/ /zhes bstan bcos la brten nas gang yang rung ba la ma grub par brjod pa gang yin pa de ni rjes</text></item>
<item><p>217a.6</p><section></section><text>su dpag pa thams cad la ma yin te/ tshad mas mthong ba la khas blangs pas ma grub par rtsod pa mi 'thad pa'i phyir dang rjes su dpag pa la bstan bcos skabs ma yin pa'i phyir ro/ /tshad ma nyid kyis gnod pa'am de'i ngo bo tshad mas ma rtogs na mngon par gsal bar smra ba ci zhig</text></item>
<item><p>217a.7</p><section></section><text>bya/ de'i phyir bstan bcos la brten pa'i rjes su dpag pa nyid la bstan bcos kyi sgo nas gang yang rung ba la ma grub par 'gyur ro/ /gzhan la ni ma shes pa'i phyir te/ des na dper brjod pa ma smras so/ /slob dpon gyis ni dper brjod pa'i phyogs tsam zhig bshad do/ / </text></item>
<item><p>217b.1</p><section></section><text>gang yang dper na sgras mi rtag ste/ sgra yin pa'i phyir ro zhes bya ba lta bu dam bca' ba'i don gyi phyogs gcig ma grub pa yin par brjod pa de yang bsgrub par bya ba dang sgrub par byed pa dag ni tha dad pa yin pa'i phyir ro/ /bsgrub par bya ba'i chos can rang nyid bsgrub pa la sgrub par byed pa</text></item>
<item><p>217b.2</p><section></section><text>nyid du ma grub pa'i phyir gtan tshigs kyi ngo bor ma grub par brjod do/ /de nyid de'i sgrub par byed pa ni ma yin te/ de'i ngo bo tsam dang rjes su 'brel ba yin na yang de bstan pa don med pa'i phyir ro/ /de la khyad par gzhan bsten pa ni med do/ /de sgra nyid kyis de ltar</text></item>
<item><p>217b.3</p><section></section><text>'gyur na phyogs bstan pa nyid na de ltar 'grub par 'gyur te/ phyis kyang rang nyid kho nas de ltar 'gyur ba'i phyir ro / /de'i phyir de rang nyid kyi gtan tshigs su ma grub bo/ /sgra ci ltar ma grub ce na sgra grub ste de bdag nyid kyi gtan tshigs kyi rang bzhin du ma grub pa'i phyir ma</text></item>
<item><p>217b.4</p><section></section><text>grub par brjod do/ /sgra de ni phyogs su byas pa gang zhig gtan tshigs su 'gyur ba'i sgra gzhan yang yod pa ma yin no/ /de nyid gtan tshigs yin na yang bstan par mi bya'o zhes brjod zin to/ /rtag tu de'i ngo bo grub pa'i phyir rtsod pa med par yang 'gyur ro/ /rjes su 'gro ba</text></item>
<item><p>217b.5</p><section></section><text>ma mthong ba'i phyir mi 'grub po zhe na de da ci chos can gzhan la rjes su 'gro'am / sgron ma la sogs pa ni rang gi ngo bor rung ba nyid kyis bdag nyid kyi rnam par shes pa bskyed na de ltar gsal bas rang gi bdag nyid gsal bar byed pas zhes brjod do/ /rtags dang rtags can ni de</text></item>
<item><p>217b.6</p><section></section><text>ltar ma yin te/ de'i dngos po la tha dad pa brten pa'i phyir ro/ /rtags rang nyid rnam par shes pa'i yul du gyur pas ni rtags can rtog par byed pa yin no/ /chos can gyi rang gi sgrub par byed pa yin na ni thal ba 'dir 'gyur ro/ /dngos po thams cad la chos dang chos can gyi</text></item>
<item><p>217b.7</p><section></section><text>dbye ba ma grub pa'i phyir skyon 'di thams cad la mtshungs so zhe na/ 'di la dngos po rnams kyi ldog pa la brten pa'i tha snyad tha dad pa'i bsgrub par bya ba dang sgrub par byed pa tha dad de bshad zin to/ /don dam pa rnam par dpyad na ni de lta bur gyur pa ma grub pa'i phyir/ kun rdzob pa'i don</text></item>
<item><p>218a.1</p><section></section><text>rnams la de nyid dang gzhan nyid 'gog pa yin no/ /rjes su dpag pa dang rjes su dpag par bya ba'i tha snyad ni shes pa la grub pa'i tha dad pa la brten nas 'jog pa yin no/ /bdag nyid ji lta'i tha dad kyi/ /mthar thug shes la tha dad par/ /chos</text></item>
<item><p>218a.2</p><section></section><text>dang chos can snang gyur pa/ /de ni tha snyad rten yin no/ /'di ni tha snyad kyis gzhag pa/ /tha dad blo dang 'brel med can/ /bsgrub bya de nyid sgrub byed du/ /gzhag pa des na ma grub bstan/ /zhes bya ba ni bsdu ba'i tshigs su bcad pa dag go /de'i phyir chos can ni gtan</text></item>
<item><p>218a.3</p><section></section><text>tshigs su gnyi ga la ma grub bo/ /'dis ni chos kyang bshad pa yin no/ /de yang gal te de nyid las grub na/ de ni snga ma kho nar bstan pa'i phyir snga ma bzhin du thal bar 'gyur bar brjod do/ /rjes su 'gro ba ma grub par brjod pa yang 'brel pa med do/ /de nyid bdag nyid la</text></item>
<item><p>218a.4</p><section></section><text>rjes su 'gro ba med pa'i phyir ro/ /'o na gang gi tshe mi mthun pa'i phyogs las gzhan pa gtan tshigs su brjod pa de'i tshe ji ltar zhe na/ de la yang bsgrub par bya ba med pa ni mi mthun pa'i phyogs yin pas de las gzhan pa ni bsgrub bya nyid yin pa'i phyir ma grub bo/ /gal te</text></item>
<item><p>218a.5</p><section></section><text>phyogs la sogs pa rnams phan tshun tha dad pa'i phyir mi mthun pa'i phyogs ma yin pa nyid phyogs la yod pa kho na ma yin zhe na/ phyogs gang zhig yin la mi mthun pa'i phyogs kyang gang zhig bsgrub par 'dod pa de ni phyogs yin la de med pa ni mi mthun pa'i phyogs so/ /'o na ni de</text></item>
<item><p>218a.6</p><section></section><text>'dod pas gzhag pa'i mtshan nyid yin pas dngos po'i dbang gi rnam par gnas pa'i mi mthun pa'i phyogs sel ba ji ltar 'gyur/ de lta na ni gtan tshigs 'ga' yang ma nges par mi 'gyur ro/ /mi mthun pa'i phyogs kyang 'dod pas byas pa'i phyir ro zhes mang du bshad zin to/ / </text></item>
<item><p>218a.7</p><section></section><text>gal te bsgrub par bya ba ma yin pa ni mthun pa'i phyogs yin la de las gzhan pa yang chos can la grub na gang gi don du gtan tshigs brjod pa ma grub pa ci zhig yod/ bsgrub par bya ba ma grub tsam gyis ni thams cad du ma yin no/ /'o na ci zhe na/ de med par gnyi ga la nges pa</text></item>
<item><p>218b.1</p><section></section><text>yin no/ /ma nges pa'i chos can la ni mi mthun pa'i phyogs ma yin pa nyid grub bo zhe na/ de lta na bsgrub par bya ba'i chos la the tshom za ba yang mi mthun pa'i phyogs ma yin par 'gyur te/ des na mi mthun pa'i phyogs ma yin pa nyid bsgrub par bya ba med pa las ldog par ma nges</text></item>
<item><p>218b.2</p><section></section><text>pa'i rang bzhin 'di ji ltar sgrub par byed par 'gyur te/ de'i mtshan nyid ma nges pa'i phyir ro/ /de nyid kyi nges par byed do zhe na ji ltar ma nges pa la nges par 'gyur / mi mthun pa'i phyogs la yin pa'i sgra ni ldog pa ma nges par brjod pa'i phyir/ ji ltar de nyid kyis bsgrub bya med pa</text></item>
<item><p>218b.3</p><section></section><text>la ldog par nges gang gi phyir 'di 'dir the tshom za ba'i phyir 'di na med do/ /zhes bya ba yang legs par brjod pa yin no/ /de'i phyir chos rnams kyi 'jug pa dang ldog par phyogs rnam par gzhag pa la mi ltos pa de dag ni phan tshun spangs te gnas pa'i mtshan nyid yin pas</text></item>
<item><p>218b.4</p><section></section><text>phung po ldog par byed pa ma yin no/ /de dag las gcig ldog pa ni gzhan 'jug pa yin pa'i phyir ji ltar mi rtag pa med pa la ldog mi rtag par bsgrub par bya ba'i chos can la grub/ de ci da ni phyogs kyang mi mthun pa'i phyogs su 'gyur ram zhe na rnam grangs kyis ni 'gyur ba yang</text></item>
<item><p>218b.5</p><section></section><text>yin no/ /mtshan nyid kyi dbye ba ni brjod zin pa nyid do/ /mi mthun pa'i phyogs su the tshom mi za na ni bsgrub bya med pa rnam par gcad pa'i don du gtan tshigs brjod pa ma yin no/ /gang las skyon 'dir 'gyur ba gtan tshigs kyis 'brel ba ston pa'i dus na phyogs la sogs</text></item>
<item><p>218b.6</p><section></section><text>pa'i rnam par gzhag pa yod pa ma yin no/ /'di 'ba' zhig nyid 'ga' zhig yod pa dang med pa dag tu 'jug pa dang ldog pa dag tu bstan na rang nyid yod pa dang shugs kyis de de lta bur sgrub par byed do/ /de'i phyir de'i shugs kyi yul rjes thogs pa de ni phyogs zhes brjod do/ / </text></item>
<item><p>218b.7</p><section></section><text>des na de'i mtshan nyid kyi sgo nas 'ongs pa'i chos ni ston par byed pa'i dus na med pa'i phyir yan lag ma yin no/ /'o na de las bzlog pa gzhan las rnam par grol ba'i phyir zhes bya ba gang yin pa de 'di yin no/ /de la ni skyon 'di med de / gzhan smos pa'i phyir ro/ /de</text></item>
<item><p>219a.1</p><section></section><text>las bzlog pa dang bral ba 'ba' zhig ni bsgrub par bya ba'i chos su 'gyur gyi med pa 'ba' zhig dang bral ba ni ma yin no/ /des na bsgrub par bya ba dang sgrub par byed pa dag khyad par yod do zhe na/ 'di la yang khyad par nye bar gzung ba ni 'dod pa nyid la</text></item>
<item><p>219a.2</p><section></section><text>gnod par byed do/ /de med par khas len na ni gzhan smos par nus pa ma yin te / dper na ma tha ra'i bu las gzhan pa'i bram ze la zan byin cig ces bya ba lta bu'o/ /ma tha ra'i bu bram ze ma yin na ni bram ze la zan byin cig ces bya ba nyid brjod par 'gyur ro/ /med pa</text></item>
<item><p>219a.3</p><section></section><text>ces bya ba 'di ni pha rol po'i bsam pa yin te/ de'i bsam pa'i dbang gis de skad brjod do/ /des na med pa gzhan dang bral bar khyod kyis khas blangs pa'i phyir ro zhes bya ba'i don to/ /zhe na/ de la yang don dam par med pa la phan tshun rnam par dbye ba ci zhig yod/ gcig gi</text></item>
<item><p>219a.4</p><section></section><text>rang bzhin gzhan la ma mthong bas 'di la tha dad pa yin no zhes blos rtogs pa yin na dngos po med pa de dag la yod yod na yang med par mi 'gyur te de ni yod pa'i mtshan nyid yin pa'i phyir ro/ /rnam par rtog pas bkod pa 'di dag bdag nyid med pa yin yang smra ba po dag</text></item>
<item><p>219a.5</p><section></section><text>brjod pa gzhan dang gzhan gyi rnam par dbye ba dang ldan pa lta bur ston par byed pa 'ba' zhig tu zad do/ /des byas pa'i rnam par dbye ba ni dngos po rnam par 'jog pa'i rten ma yin te/ ha cang thal bar 'gyur ba'i phyir ro zhes bshad zin to/ /gcig la gcig tha</text></item>
<item><p>219a.6</p><section></section><text>dad pa yod pa dang rjes su 'brel par ston pa 'dis ni thams cad med pa 'jig par 'gyur ro/ /de lta na yang med pa gzhan dang bral ba'i phyir zhes bya ba 'di ma grub pa nyid dam 'khrul par 'gyur ro/ /ci ste yang de'i mngon par 'dod pa 'ga' zhig la tha dad pa yin na</text></item>
<item><p>219a.7</p><section></section><text>de ltar 'gyur na'o na ni de las tha dad pa yin pa'i phyir de nyid 'dod pa las yin te/ yang 'dod pa gzhan du 'gyur na gzhan la yang de lta bu yin par 'dod pa'i phyir ro/ /de'i phyir 'dir 'dod pa nyid la nus pa rnam par gnas pa'i phyir de nyid 'dod pa'i dngos po'i rang</text></item>
<item><p>219b.1</p><section></section><text>bzhin gyi sgrub byed du brjod par 'gyur ro/ /de'i phyir 'di dag gi phan tshun dben pas ci zhig bya ste/ de nyid gtan tshigs su brjod par 'gyur ro/ /de la dngos po dang 'brel ba brjod par bya ste/ de lta ma yin na mi 'grub pa'i phyir ro/ /'dis ni bdag dang</text></item>
<item><p>219b.2</p><section></section><text>gzhan gyis khas blangs pa la sogs pa dang / skyes bus rnam par gzhag pa la brten pa'i gtan tshigs thams cad brjod pa yin te/ dper na mi mthun pa'i phyogs yin pa'i phyir ro/ /spyi de'i phyogs gcig yin pa'i phyir ro zhes bya ba la sogs pa lta bu'o/ /phyogs</text></item>
<item><p>219b.3</p><section></section><text>de'i 'dis sbyor ba thams cad la brjod pa yongs su 'gyur bas byas pa'i 'khrul pa spangs te/ don rnam par gnas pa'i tshul gyi rjes su 'brang bar bya'o/ /rtsol ba las byung ba'i sgra ni mi rtag ste/ rtsol ba las byung ba'i phyir ro zhes bya ba 'di ltar dam bcas pa'i don gyi</text></item>
<item><p>219b.4</p><section></section><text>phyogs gcig ma yin zhe na/ ldog pa las tha dad pa brten pa'i phyir blo tha mi dad pa'i yul tha snyad kyis nye bar gzhag pa'i bsgrub par bya ba'i chos can de nyid sgrub par byed pa yin na dam bcas pa'i don gyis phyogs gcig nyid yin par brjod do/ /khyad par bsgrub par bya</text></item>
<item><p>219b.5</p><section></section><text>ba'i chos can du byas te gtan tshigs su brjod pa la ni chos tha dad pa'i phyir rtags dang rtags can mi 'gal lo/ /khyad par spyi chos tha dad phyir/ /rtags dang rtags can yin par 'dod/ /dper na rtsol ba las byung sgra/ /rtsol byung nyid phyir mi rtag bzhin/ /phyogs yan</text></item>
<item><p>219b.6</p><section></section><text>lag na'ang gnod med phyir/ /chos can tha dad ma grub min/ /dper na gong bu rwa can bzhin / /rwa can nyid phyir rta min bzhin/ /yang na des mtshon nas ldog phyir/ /bsgrub bya'i dus su yan lag min/ /de phyir khyad par dam bca' yi/ /don min chos tha</text></item>
<item><p>219b.7</p><section></section><text>dad phyir ro/ /zhes bya ba ni bar skabs kyi tshigs su bcad pa'o / /de bzhin du rang nyid dam de'i gzhi las the tshom za na gtan tshigs ma grub pa yin te/ dper na me bsgrub pa la rlangs pa la sogs pa'i dngos por the tshom za ba'i 'byung ba 'dus pa lta bu dang / yang dper na ri sul 'di na </text></item>
<item><p>220a.1</p><section></section><text>rma bya'i sgra grag pa'i phyir ro zhes bya ba la de grag pa'i yul can mi rtog pa lta bu'o/ /chos can ma grub na yang ste/ /dper na bdag ni khyab pa yin te/ /bde ba la sogs pa'i yon tan thams cad dmigs pa'i phyir ro/ /zhes bya ba lta bu'o/ /de ltar </text></item>
<item><p>220a.2</p><section></section><text>gtan tshigs kyi tshul gcig phyogs kyi chos nyid ma grub pa'am the tshom za na ma grub pa'i gtan tshigs ltar snang ba yin no/ /de bzhin du gcig ma grub pa'am the tshom za na ma nges pa yin no/ /gcig po gang zhe na ldog pa'o/ /ma grub pa ni dper na phyogs chos kyi rab</text></item>
<item><p>220a.3</p><section></section><text>tu dbye bar bstan pa thun mong gi ma nges pa rnam pa bzhi lta bu'o/ /de bzhin du the tshom za ba ni dper na brjod par 'dod pa'i skyes bu 'ga' zhig thams cad mkhyen pa ma yin nam / 'dod chags la sogs pa dang ldan pa yin te smra ba la sogs pa'i phyir ro zhes bya ba lta bu'o/ / </text></item>
<item><p>220a.4</p><section></section><text>'dir ldog pa la the tshom za ba yin te/ thams cad mkhyen pa smra ba ma dmigs so zhes bya ba mi dmigs pa'i rnam pa 'di lta bu ni yul bltar mi rung ba'i bdag nyid kyis the tshom gyi rgyu yin pa'i phyir ro zhes bshad zin to/ /gal te smra ba'ang yin la thams cad mkhyen pa </text></item>
<item><p>220a.5</p><section></section><text>yang 'gyur mod/ 'di la 'gal ba ci zhig yod/ gal te 'dir blo dang mi gzhan pa khyed kyis ma dmigs pa'i don spang na 'o na pha'i tha snyad kyi rgyu mtshan ldog par thal ba'i phyir khyod nyams par 'gyur ro/ /smra ba dang thams cad mkhyen pa gnyis la 'gal ba rnam pa</text></item>
<item><p>220a.6</p><section></section><text>gnyi ga gang yang med pa'i phyir ro/ /ma mthong du zin kyang thams cad mkhyen pa gang yin pa de smra ba ma yin no zhes bya ba'i ldog pa ni mi 'grub ste the tshom za ba'i phyir ro/ /gnod par byed pa yod na ni gzhan med par nges par byed do/ /mtshan nyid mi 'gal ba dbang po las</text></item>
<item><p>220a.7</p><section></section><text>'das pa'i rnam pa ni shes par sla ba ma yin te/ de'i phyir smra ba thams cad thams cad mkhyen pa ma yin no zhes khyab pa ma grub bo/ /smra ba po thams cad kyi chos nyid dang yongs su bcad par yang mi nus pa'i phyir ro/ /de lta na ni thams cad mkhyen par 'gyur bas</text></item>
<item><p>220b.1</p><section></section><text>dgag pa ma yin no/ /bdag nyid la rang gis rig pa des gzhan la yongs su bcad do zhe na/ gal te de ltar bdag la mthong ba gzhan la bsgrubs na ha cang thal bar 'gyur ba ma yin nam/ mthong ba dang 'gal ba ni mi bsgrub bo zhe na/ rigs pa mtshungs na ci ste</text></item>
<item><p>220b.2</p><section></section><text>mi sgrub/ /yang na de rigs pa ma yin te / mtshan nyid dang ldan pa la gnod pa srid pa'i phyir ro/ /mthong ba tsam gyis ni ma yin no/ /'o na ci zhe na ldog pa las kyang yin te/ de med pa'i phyir gzhan mi bsgrub bo zhe na/ zhugs pa dang der the tshom za ba dag gis med</text></item>
<item><p>220b.3</p><section></section><text>par ma grub pa'i phyir sgrub pa ma yin no/ /de dag ni bdag nyid bltar rung ba nyid kyis 'gal bar dmigs pa'i phyir bsgrub par bya ba ma yin gyi/ gang gi mi mthun pa'i phyogs bsal nas gcig tu nges par byed pa bltar mi rung ba rnams ni rang gi mi mthun pa'i phyogs dag</text></item>
<item><p>220b.4</p><section></section><text>dang yang 'gal bar yang mi 'gyur ro/ /bdag nyid nang gi chos gzhan gyis rig par bya ba ma yin no/ / 'ga' zhig dang ldan par rigs pas thams cad du de nye bar bsgrubs pas tha snyad byed pa'i bum pa 'di/ bud med dang dmangs rigs rnams dang thun mong ba'i khyad par yang mi</text></item>
<item><p>220b.5</p><section></section><text>rtogs pa ni rig pa ngal pa'i 'bras bu yongs su rdzogs pa grub bo/ /de'i phyir bdag la mthong ba tsam gyis ni nye bar 'grub pa ma yin te/ de tsam gyis khyab pa ma grub pa'i phyir ro/ /de'i phyir ldog pa la the tshom za ba yin no/ /sngar bshad pa'i mi dmigs pa'i mtshan nyid</text></item>
<item><p>220b.6</p><section></section><text>las kyang 'di 'dra ba'i spyod pa rnams the tshom gyi rgyu yin par rtogs par bya'o/ /rjes su dpag pa'i mtshan nyid kyi 'dod chags dang ldan pa yang don gzhan yin pa'i phyir/ tshig las mi rtogs pa rtogs par bya ste/ 'brel ba med pa'i phyir ro/ /'dod chags med</text></item>
<item><p>220b.7</p><section></section><text>na tshig med do zhes ldog pa nges pa ni med do/ /g.yo ba dang tshig la sogs pa ni 'dod chags la sogs pa nyid kyi 'bras bu ma yin te/ brjod par 'dod pa spyi'i rgyu can yin pa'i phyir ro/ /de 'dod chags yin no zhe na/ 'dod pa'i phyir skyon med do/ /rtag pa dang bde ba dang</text></item>
<item><p>221a.1</p><section></section><text>bdag dang bdag gir lta bas 'phangs pa zag pa dang bcas pa'i chos kyi yul can yang dag pa ma yin pa'i yon tan la mngon par dga' ba ni 'dod chags zhes brjod do/ /dga' ba de'i yul can mi mthun pa la des byas pa'i sems kyis 'khrug</text></item>
<item><p>221a.2</p><section></section><text>pa ni zhe sdang ngo / /gnyi ga'i sngon du 'gro ba can gyi rten phyin ci log de nyid ni gti mug go/ /snying rje la sogs de lta bu ni ma yin te/ gzhan du srid pa'i phyir ro zhes rnam 'grel bshad zin to/ /de la ji ltar 'dod chags dang bcas pa smra ba ltar zhes 'dod chags dang</text></item>
<item><p>221a.3</p><section></section><text>bral ba yang smra bas tshig tsam las ni mi rtogs so/ /khyad par las kyang ma yin te/ bsam pa rtogs par dka' ba'i phyir tha snyad 'chol bas thams cad 'khrul pa'i phyir ro/ /dogs pa med pa'i phyir mi smra'o zhe na ma yin te/ gzhan gyi don yin pa'i phyir ro/ /'dod</text></item>
<item><p>221a.4</p><section></section><text>chags dang bral ba'i phyir mi 'thad do zhe na ma yin te/ snying rjes kyang 'jug pa'i phyir ro/ /de nyid 'dod chags yin no zhe na/ ming du 'dod pa mi dgag go/ /rang bzhin ni tha mi dad do / /mi sdug pa la mngon par dga' ba nyid mtshams 'brel bar byed pa'i phyir ro/ /de nyid kyi</text></item>
<item><p>221a.5</p><section></section><text>phyir phyin ci ma log pa las byung ba de ni skyon med do/ /snying rje ni bdag tu 'dzin pa med kyang sdug bsngal gyi khyad par mthong ba tsam gyi goms pa'i stobs las skye ba yin te/ 'di ltar mdo las/ byams pa la sogs pa ni sems can la dmigs pa la sogs pa bstan</text></item>
<item><p>221a.6</p><section></section><text>to/ /de dag kyang rigs mthun pa goms pa las 'jug pa can yin no/ /'dod chags la sogs pa ni de lta ma yin te/ phyin ci log med na med pa'i phyir ro/ /snying rje can gyi rtsom pa 'bras bu med pa yang phyin ci log las yin no zhe na ma yin te/ gzhan gyi don</text></item>
<item><p>221a.7</p><section></section><text>nyid 'bras bu nyid du 'dod pa'i phyir te 'bras bu'i mtshan nyid ni de yin pa'i phyir ro/ /smra ba po bdag nyid la 'dod chags la sogs pa mthong bas gzhan la de rjes su dpog na ha cang thal bar 'gyur ba bshad zin to/ /'khrul pa'i phyir gzhan rjes su mi dpog na</text></item>
<item><p>221b.1</p><section></section><text>'di la mi 'khrul lo zhes bya ba'i nges pa ci zhig yod/ ma mthong ba la ni brjod zin to/ /tshu rol mthong ba 'di ltar rung ba'i bdag nyid ni lhan cig tu 'gyur ba'am de lta ma yin par mthong gi gcig tu nges par lkog tu gyur pa'i don ni med par nges pa ma yin no/ /de'i</text></item>
<item><p>221b.2</p><section></section><text>phyir tshig gis ni byed pa'i yon tan dang rjes su dpog par byed do/ /'dir yang bdag las mthong bas rjes su dpog pa ma yin pa zhes bya ba'i thal ba 'di mtshungs so zhe na ma yin te/ de dag 'dir rjes su 'gro ba dang ldog pa dag las rgyu dang 'bras bu'i dngos po</text></item>
<item><p>221b.3</p><section></section><text>nyid du grub pas gzhan la rjes su dpog pa'i phyir ro/ /mi sdug pa la mngon par dga' ba dang / phyin ci log dang tshig ni de ltar de grub pa ma yin te/ bdag nyid la gzhan du mthong ba'i phyir ro/ /'dod chags skyes par rung ba nyid dang bral ba la tshig ma</text></item>
<item><p>221b.4</p><section></section><text>mthong ba'i phyir de rjes su dpog na ldog pa ma grub pa'i phyir rgyu dang 'bras bu nyid du ma grub bo/ /sems pa med pa ldog pa'i yul yin no zhe na/ rnam pa 'di lta bu'i ldog pas ni rgyu'i nus pa mi grub bo/ /de las gzhan pa'i nus pa dag yod pa na 'bras bu mi skye</text></item>
<item><p>221b.5</p><section></section><text>bas rgyu gzhan rjes su dpog par byed do/ /rnam pa de lta bu'i ldog pa ni sems pa med pa dag la mi srid de/ de dag la ni sems pa dang byed pa'i yon tan la sogs pa nus pa mthong ba'i rgyu nyid med pa'i phyir the tshom za'o/ /'dod chags kyis phan mi 'dogs</text></item>
<item><p>221b.6</p><section></section><text>na ji ltar de'i nus pas phan 'dogs par 'gyur te/ rang gi ngo bo'i yon tan nus pa la nye bar btags pa'i phyir ro/ /gang la des mi nus pa de la nus pas nus pa ma yin no/ /de med na de mi 'byung ba'i 'bras bu kho nas rgyu rjes su dpog par byed de der 'brel</text></item>
<item><p>221b.7</p><section></section><text>pa'i phyir ro/ /gzhan ni mi mthun pa'i phyogs la ma mthong yang ma yin no/ /thams cad gzigs pa'i gzigs pa log pas ni thams cad na med pa go bar byed do/ /la la na de ltar mthong ba rnams kyang yul dang dus dang 'du bya ba'i khyad par las</text></item>
<item><p>222a.1</p><section></section><text>gzhan du snang ba'i phyir te/ dper na skyu ru ra'i shing dag 'o mas bcus na 'bras bu mngar po chags la phal cher ni de ltar mi snang ba lta bu'o/ /des na 'di skad du bdag lta bu'i smra ba po ni 'dod chags can yin no zhes brjod par rigs pa yin</text></item>
<item><p>222a.2</p><section></section><text>te/ 'dod chags skye ba'i rkyen gyi khyad par bdag tu lta ba dang / tshul bzhin ma yin pa'i yid la byed pa dang ldan pa'i phyir ro/ /de'i tshe yang smra ba po dper brjod pa ni med do/ /de'i phyir 'di yang mi mthun pa'i phyogs la yod pa'i phyir tshul gnyis ma grub pa</text></item>
<item><p>222a.3</p><section></section><text>yin te/ phyin ci log tu grub pa yin no zhes bya ba'i don to/ /des na 'di dag phyin ci log tu sgrub par byed pa'i phyir 'gal ba yin no/ /'dod pa la gnod par byed pa 'gal ba gsum pa yang yod pa ma yin nam/ dper na mig la sogs pa ni gzhan gyi don</text></item>
<item><p>222a.4</p><section></section><text>yin te/ 'dus pa yin pa'i phyir mal cha dang stan la sogs pa'i yan lag bzhin no zhes bya ba lta bu'o/ /de ni 'dod pa 'dus pa ma yin pa gzhan gyi don byed pa phyin ci log tu bsgrub pa'i phyir 'gal ba yin no/ /de ci'i phyir ma smos she na/ bsgrub par bya ba nyid du khyad</text></item>
<item><p>222a.5</p><section></section><text>par med pa'i phyir ro/ /de dag las 'di bsgrub par bya ba'i chos phyin ci log tu bsgrub pa nyid du ni bye brag yod pa ma yin no/ /'dod pa dang smras pa dag bsgrub par bya ba nyid du ni khyad par 'ga' yang med do zhes bshad zin to/ /khyad par yod na ni 'gal ba bzhin du</text></item>
<item><p>222a.6</p><section></section><text>'dod pa bsgrub pa'i phyir gtan tshigs su brjod par 'gyur ro/ /gcig nyid kyi tshig gis bsgrub par bya ba nyid du khyad par med par bstan to/ /de nyid kyi phyir de phyin ci log tu bsgrub pa yang gcig nyid do/ /de'i tha dad pa ni sbyor ba'i bye brag las te la lar ni</text></item>
<item><p>222a.7</p><section></section><text>brjod pa dang shugs dag gis/ la lar ni brjod par 'dod pas chos dang chos can gyi khyad par du nye bar gzhag pas yin la / 'gal ba bzhin du gtan tshigs kyang ci ste tha mi dad ce na/ rnam par 'byed pa la su 'gog /don gyis 'phangs pa'i 'dod pa ma</text></item>
<item><p>222b.1</p><section></section><text>brjod pa pha rol po'i 'dod pa yin pa'i phyir de'i bsam pa'i dbang gis 'dod pa la gnod par byed pa zhes brjod kyi/ mtshan nyid tha dad pa'i phyir ni ma yin no/ /de nyid kyi phyir logs shig tu bstan par bya ba ma yin par bshad do/ /gal te 'dus pa rnams 'dus pa</text></item>
<item><p>222b.2</p><section></section><text>ma yin par gzhan la phan 'dogs par nges pa med pa'i phyir 'gal ba ma yin nam/ 'dus pa gzhan la phan 'dogs par byed pa yin no zhes bya ba 'di la nges pa ci zhig yod/ gal te yang 'bras bu 'ga' zhig la mngon du phyogs pa'i don rnams tshogs</text></item>
<item><p>222b.3</p><section></section><text>pa 'dus pa yin pa de lta na yang gags byed pa logs pa srid pa'i phyir/ rgyu rnams gdon mi za bar 'bras bu dang ldan pa ma yin pas 'khrul pa nyid do/ /thogs pa med pa'i phan 'dogs pa'i mig la sogs pa gzhan la phan 'dogs pa yin no zhe</text></item>
<item><p>222b.4</p><section></section><text>na/ de la yang 'dus pa gzhan la phan 'dogs pa nyid do zhes 'brel ba nges pa ci zhig yod ce na/ de dag las nye bar sbyor ba rnams rang bzhin du ma'i phan pa sgrub par byed pa 'di yin gyi/ dus gcig tu du ma'i rang bzhin ma yin no/ /phan pa</text></item>
<item><p>222b.5</p><section></section><text>don gzhan nyid yin na de'i phan pa ma yin pa zhes bya ba la sogs pa yang bshad zin to/ /gnyi ga ma yin pa'i byed pa ni don med pa yin pa'i phyir/ de'i don du sgrub par byed pa 'gal ba yin no/ /de'i phyir mig la sogs pa phan 'dogs pa ni khyad par</text></item>
<item><p>222b.6</p><section></section><text>skyed pa nyid kyi phan 'dogs pa yin no/ /de bas na de rang bzhin gcig tu mi 'gyur ba'i phyir 'gal ba yin no/ /ngang gi sgras ni gnyis las gcig ma grub na gzhan la the tshom za na 'khrul pa can yin no/ /zhes bstan pa'i phyir te/ dper</text></item>
<item><p>222b.7</p><section></section><text>na 'dod chags dang bral ba'am/ thams cad mkhyen pa yin te/ smra ba'i phyir ro zhes bya ba lta bu'o/ /'di la ldog pa ma grub pa la rjes su 'gro ba la ni the tshom za ba yin te/ thams cad mkhyen pa 'dod chags dang bral ba dag bskal pa'i</text></item>
<item><p>223a.1</p><section></section><text>phyir de la tshig la sogs pa yod pa'am med pa nyid du the tshom za'o/ /the tshom za na 'khrul pa can gnyis zhes snyegs so/ /gang la rjes su 'gro ba dang ldog pa la the tshom za ba ste/ dper na gson pa'i dus na bdag dang bcas pa yin te/ </text></item>
<item><p>223a.2</p><section></section><text>srog la sogs pa dang ldan pa'i phyir ro zhes bya ba lta bu'o/ /gang la srog la sogs pa gnas par 'gyur ba bdag dang bcas pa dang / bdag med pa las phung po bzhin ni med de bdag rnam par gnas pa dang / rnam par gcod pa dag gis thams</text></item>
<item><p>223a.3</p><section></section><text>cad bsdus pa'i phyir ro/ /'di gnyis las gcig la rnam par gnas pa nges pa med de de'i bdag nyid las ma grub pa'i phyir ro/ /de bas na gson po'i lus dang 'brel ba can gyi srog la sogs pa ni gnyis kyi bdag nyid las phyi rol du gyur pa med pa'i</text></item>
<item><p>223a.4</p><section></section><text>phyir de dag las ldog pa ma yin no/ /de la rjes su 'gro ba dang ldog pa dag las the tshom za ba'i phyir ma nges pa yin te/ de las bsgrub par bya ba dang cig shos dag tu nges pa med pa'i phyir ro/ /mi rtogs pa yang ma yin te/ 'ga' zhig dang</text></item>
<item><p>223a.5</p><section></section><text>'brel ba'i phyir ro/ /ma 'brel ba las ni dpyod pa mi skye ste/ dper na sgra la mig gis gzung bya bzhin no/ /'brel ba las ni 'di ci zhig dang 'brel zhes ci zhig dpyod/ dper na ma 'brel bar mi rung ba'i phyir/ 'brel ba yongs su shes</text></item>
<item><p>223a.6</p><section></section><text>pa med par mngal chags pa las skyes bu'i khyad par dang 'brel par the tshom za ba de bzhin du 'dir yang thams cad nang du 'dus par mi rung ba'i phyir the tshom za'o/ /mi rtogs pa gnyi gar rtogs pa dang the tshom med pa'i rang bzhin de ni gnyis las phyi rol du</text></item>
<item><p>223a.7</p><section></section><text>'gyur ba yod na 'gyur gyi/ nang du 'dus na ji ltar mi rtogs par 'gyur/ de lta ni kho na mig gis gzung ba nyid las kyang 'gyur ro zhe na ma yin te/ ma 'brel pa'i phyir ro zhes bshad zin to/ /de'i phyir thun mong ma yin pa ni the tshom gyi rgyu yin no/ /srog</text></item>
<item><p>223b.1</p><section></section><text>la sogs pa ni khyad par du yin te/ bdag bskal pas 'jug pa dang ldog pa mi 'grub pa'i phyir srog la sogs pa yang de la 'jug pa dang ldog pa ma grub pa'i phyir ro/ /don gzhan 'bras bu ma yin pa las mi 'grub pa'i yang phyir ro/ /srog la sogs</text></item>
<item><p>223b.2</p><section></section><text>pa dang bdag ni rgyu dang 'bras bu'i dngos por mi 'grub ste/ de ni dmigs pa dang mi dmigs pa la brten pa'i phyir ro/ /'brel ba med pa yod na yod pa yang ma yin pa'i phyir the tshom za'o/ /gzhan dag srog la sogs pa ni bdag go bar byed pa nyid</text></item>
<item><p>223b.3</p><section></section><text>yin te/ de'i ldog pa ni gcig tu nges pa'i phyir ro/ /srog la sogs pa ni mi mthun pa'i phyogs kho na ldog pa yin gyi/ mthun pa'i phyogs las ni ma yin te/ med pa las ldog par mi rung ba'i phyir ro/ /de bas na rjes su 'gro ba gcig tu nges pa ltar</text></item>
<item><p>223b.4</p><section></section><text>ldog pa gcig tu nges pa yang go bar byed do / /mnyan bya nyid ni de lta ma yin te/ gnyi ga las ldog pa'i phyir ro zhe'o / /ldog pa'i rnam pa de lta bu'i smra ba des ni med na mi 'byung ba nyid brjod par 'gyur ro/ /'di ltar bdag med pa nyid la med pa nyid do zhes</text></item>
<item><p>223b.5</p><section></section><text>don gyis bdag la gnas pa gzhan dang ma 'brel bar bstan par 'gyur ro/ /de nyid kyis ni rjes su 'gro ba grub pa'i phyir ldog pa can zhes brjod pa can yang ma yin no/ /med na mi 'byung ba yang 'brel ba yin na yang de'i bdag nyid dang de las byung ba las gzhan med</text></item>
<item><p>223b.6</p><section></section><text>do zhes bshad zin to/ /de dag kyang mthong ba med par mi 'grub pa'i phyir srog la sogs pa med na mi 'byung ba ma yin no/ /de nyid kyis gang las ldog pa can zhes brjod pa yang bdag ma logs kyang 'brel bar ldog pa yang ma yin no/ /de bas na khyad par ni ldog</text></item>
<item><p>223b.7</p><section></section><text>pa med pa dang rjes su 'gro ba med pa yin no/ /ma mthong ba tsam la brten nas slob dpon gyis mnyan par bya ba nyid ldog pa can du bshad do/ /de tsam gyis med par rtogs pa ni ma yin no zhes bshad zin to/ /de lta ma yin na the tshom gyi rgyu nyid du mi 'gyur te/ gang zhig</text></item>
<item><p>224a.1</p><section></section><text>gang la mi srid pa de dmigs pas de la the tshom za bar ni mi rigs so/ /srog la sogs pa med pas bdag med pa la khyab pa'i phyir bdag log na srog la sogs pa ldog par 'gyur ro zhe na ma yin te ma 'brel ba med pas nye bar mi sbyor ba med pa</text></item>
<item><p>224a.2</p><section></section><text>la khyab pa ma grub pa'i phyir ro/ /gal te srog la sogs pa de'i bdag nyid dam / de las byung ba bdag dang 'brel ba yin na/ de dag de log na ldog par 'gyur bas de'i tshe srog la sogs pa med pas bdag med pa las khyab par 'gyur ro/ /de med na med</text></item>
<item><p>224a.3</p><section></section><text>par grub pas khyab pa grub pa'i phyir de yang mi 'grub ste/ bzlog pa la 'brel ba med pa'i phyir ro/ /de dag gi 'brel ba ni dmigs pa dang mi dmigs pa dag las shes pa yin na de dag ni shin tu lkog tu gyur pa la mi 'grub bo/ /srog la sogs pa med pas</text></item>
<item><p>224a.4</p><section></section><text>khyab pa'i bdag med pa yang gang yin/ bum pa la sogs pa'o zhe na/ gzhan du mthong ba med pas bum pa la sogs pa la med do zhes gang las yin/ des na ldog pa shes pa med pa'i ldog pas khyab pa yang mi 'grub bo/ /srog la sogs pa yang mthong ba</text></item>
<item><p>224a.5</p><section></section><text>nyid las la lar yod pa dang med par rtogs pa yin no/ /bdag ni de lta ma yin pa'i phyir de yod pa dang med par mi rtogs so/ /gang yang gal te gson po'i lus bdag dang bcas pa ma yin na srog la sogs pa dang mi ldan par thal bar 'gyur te bdag med pa'i phyir</text></item>
<item><p>224a.6</p><section></section><text>bum pa la sogs pa bzhin no zhes brjod pa de yang rgyu dang 'bras bu'i dngos po med par mi 'grub bo/ /rgyu dang 'bras bu ma yin pa bkag pa ni go bar byed pa ma yin no zhes mi dmigs par bshad zin to/ /rgyu yi dngos po de yang bdag mthong ba med</text></item>
<item><p>224a.7</p><section></section><text>pa'i phyir mi 'grub po zhes lan cig ma yin par bshad zin to/ /mthong yang ldog pa ma 'grub pa'i phyir mi 'grub bo/ /bum pa la sogs pa ldog pa'i yul yin no zhe na/ rnam pa de lta bu'i ldog pa las ni rgyu yi nus pa mi 'grub kyi nus pa</text></item>
<item><p>224b.1</p><section></section><text>gzhan dag yod kyang 'bras bu mi skye bas rgyu gzhan yod par rtogs par byed do/ /zhes lan cig ma yin par bshad zin to/ /srog la sogs par rgyu blo la sogs pa yang bum pa la sogs par mi srid do/ /de bas na bdag ldog pa ni nus par</text></item>
<item><p>224b.2</p><section></section><text>the tshom za ba yin no/ /blo la sogs pa de dag kyang bdag med pa la mi 'gyur ro zhe na ma yin te/ de la gzhan nyid kyi nus pa mthong ba'i phyir ro/ /re zhig mig la sogs pa'i rgyu blo la sogs pa bdag nyid ji lta ba'i dbang po dang yul dang / nus pa nyams pa med</text></item>
<item><p>224b.3</p><section></section><text>pa'i bdag nyid snga ma yang yin te/ yul gzhan la yengs sam 'khrug pa la sogs par gyur na rnam par shes pa phyi ma mi skye ba dang / 'chol ba la sogs pa mthong ba'i phyir ro/ /yid kyi rnam par shes pa'i rgyu ni nus pa nyams pa med pa'i rnam par shes pa</text></item>
<item><p>224b.4</p><section></section><text>snga ma yin no/ /dbang po la sogs pa'i nye bar len pa'i rgyu yang skal ba mnyam pa'i gnas skabs kyi khyad par snga ma snga ma yin la blo ni rkyen yin no/ /de ltar 'di'i bdag nyid 'grub pa ni de tsam dang rjes su 'gro ba ldog pa la brten pa yin pa'i phyir de nyid rgyu</text></item>
<item><p>224b.5</p><section></section><text>yin pa'i phyir gzhan rtag na thug pa med par 'gyur ro/ /gang zhig yod na gang 'gyur nyid/ /de las gzhan pa de yi rgyur/ /rtogs pa yin na thams cad la/ /rgyu rnams thug pa med par 'gyur/ /zhes bya ba ni bsdu ba'i tshigs su bcad pa'o/ /srog la</text></item>
<item><p>224b.6</p><section></section><text>sogs pa mnyan bya nyid dang 'khrul par yang mtshungs so/ /ma yin te de ni ldog pa 'khrul pa'i phyir ro zhe na ji ltar 'khrul/ de ni mi mthun pa'i phyogs ma yin pa kho na las ldog pa ma yin pa'i phyir ro zhe na/ des ni 'di mthun pa'i phyogs la 'jug pa med</text></item>
<item><p>224b.7</p><section></section><text>par brjod pa ma yin nam/ de ni gzhan la yang mtshungs pa'i phyir/ ji ltar srog la sogs pa dang mi mtshungs/ mthun pa'i phyogs ma yin pa nyid la med do zhes bya bas 'di mthun pa'i phyogs la yod par brjod pa yin te/ dgag pa gnyis kyi rnal ma go ba'i phyir ro/ / </text></item>
<item><p>225a.1</p><section></section><text>de lta ma yin na rnam par gcad par bya ba ma yin pa'i phyir nges par gzung ba'i 'bras bu cir 'gyur / gcig la nges par gzung ba med na ni/ ldog pa mi 'khrul pa'i phyir ro/ /de nyid kyi phyir mthun pa'i phyogs nyid la yod pa dang mthun pa'i phyogs ma yin pa</text></item>
<item><p>225a.2</p><section></section><text>nyid la med pa zhes don go bas dpe gnyis las gang yang rung ba gnyi ga bstan par brjod do/ /de'i phyir ldog pa mi 'khrul pa 'di 'dra ba ni rjes su 'gro ba med par mi 'grub bo/ /grub na ni nan gyis rjes su 'gro ba 'gug par byed do/ / de dgag pa bkag pa'i ngo bo ni sgrub pa'i</text></item>
<item><p>225a.3</p><section></section><text>rang bzhin yin pa'i phyir ro/ /mthun pa'i phyogs med pa las ldog pa'i phyir mthun pa'i phyogs ma yin pa nyid la med pa yin no zhe na/ med ces ldog pa de nyid med pa las ldog pa ji ltar 'dod/ med pa bkag pa dngos po ni med pa yang yod la dngos po bkag pa ni mi srid</text></item>
<item><p>225a.4</p><section></section><text>do zhes bya ba ni lha rnams dga' ba shes rab 'khrul pa med pa yin te/ yul de la dgag pa mi 'dod pa dang yod pa ma yin pa dang dngos po med pa zhes bya ba de lta bu la sogs pa tha snyad byed pa gang yin pa'o/ /don 'di ni med pa la med ces bya ba de'i nang du bsal zin pa des na 'dir mi</text></item>
<item><p>225a.5</p><section></section><text>spro'o/ /yod pa'i sgrub byed 'jug pa'i phyir bdag med pa ni ma yin gyi the tshom du 'gyur ro/ /gzhan gyi de ltar khas blangs pa'i phyir ro zhe na/ khas blangs pa tshad ma ma yin pa las de ltar 'byung ba yang ma yin te/ ha cang thal bar 'gyur ba'i phyir ro/ /khas blangs pa'i</text></item>
<item><p>225a.6</p><section></section><text>stobs kyis mthun pa'i phyogs dang mi mthun pa'i phyogs rnam par gzhag nas tshad ma 'jug par ni mi rigs te/ de lta na ni bdag lung gis grub par 'gyur gyi/ rjes su dpag pas grub pa ni ma yin no/ /de'i phyir bdag the tshom za bas mthun pa'i phyogs med pa las ldog pa med</text></item>
<item><p>225a.7</p><section></section><text>kyang srog la sogs pa ldog par the tshom za bar 'gyur ro/ /de nyid kyi phyir mi mthun pa'i phyogs kyang ldog pa the tshom za ste/ gcig la nges par grub na gzhan la ldog par 'grub pa'i phyir ro/ /de lta ma yin na mthong ba 'ga' zhig la med par grub kyang ma mthong ba rnams la the</text></item>
<item><p>225b.1</p><section></section><text>tshom du 'gyur ro/ /'di ltar gsal ba'i bye brag mtha' dag la khyab pa ma yin pa'i don yang de'i rigs pa can 'ga' zhig la srid pa mthong ste/ /dper na sra ba la mtshon gyis mi chod pa bzhin no/ /'gal ba mthong ba med pa'i phyir yang the tshom nyid do/ / </text></item>
<item><p>225b.2</p><section></section><text>bdag med pa dang srog la sogs pa bshad zin pa'i mtshan nyid kyi 'gal ba ma grub pa'i phyir bdag med pa las ldog par the tshom za'o/ /srog la sogs pa de'i 'bras bu'am bdag nyid kyis bdag la nges pa yin na bdag med pa dang lhan cig 'gal bar 'gyur na de ni</text></item>
<item><p>225b.3</p><section></section><text>ma grub po zhes bshad zin to/ /srog la sogs pa bdag med pa las ldog pa dang / de yod pa bdag med par ldog tu chug pa de lta na yang bdag med pa med pas gson po'i lus bdag dang bcas par mi 'grub po/ /gang gis na bdag med pa med pas bdag</text></item>
<item><p>225b.4</p><section></section><text>yod par 'gyur bas 'di ldog pa med pa dngos por 'dod pa ni ma yin te/ dper na ldog pa med kyang mthun pa'i phyogs la srog la sogs pa mi 'dod pa bzhin no/ /gal te gtan tshigs mthun phyogs las/ /ldog med de phyir rjes 'gro can/ /gal te</text></item>
<item><p>225b.5</p><section></section><text>ldog med rjes 'gro min/ /bdag med ma yin bdag bcas min/ /zhes bya ba ni bsdu ba'i tshigs su bcad pa'o/ /gal te srog la sogs pa yod pas bdag med pas ldog pa'i phyir bdag rtogs pa ni ma yin no/ /'o na ci zhe na/ srog la sogs pa ni</text></item>
<item><p>225b.6</p><section></section><text>bsgrub pa'i sgo kho na nas bdag rtogs par byed pa yin no zhe na/ de ni bdag med pa las ldog pa la 'bras bu ci yod/ de de la mi srid pas rang yod na de med par sgrub par byed pa'i phyir de las ldog pa can du brjod pa yin te/ de lta ma yin na bdag med pa las ldog pa </text></item>
<item><p>225b.7</p><section></section><text>bdag 'grub pa la ci phan/ yang na bdag nyid nges par ma grub pa'i srog la sogs pas bdag ji ltar sgrub ces brjod par bya'o/ /de lta na ni ha cang thal bar 'gyur ro/ /de bas na srog la sogs pa ni thun mong ma yin pa'i ma nges pa nyid do/ /gzhal bya nyid thun</text></item>
<item><p>226a.1</p><section></section><text>mong ba yang 'dus ma byas la skur pa'i med pa la rjes su 'gro ba mi rung ba'i phyir rjes su 'gro ba 'khrul pa med pa mthun pa'i phyogs nyid la yod pa yin pas rjes su 'gro ba dang ldan pa nyid kyis gtan tshigs su smra'o/ /de la yang ji ltar mi</text></item>
<item><p>226a.2</p><section></section><text>mthun pa'i phyogs las ldog pa med pa'am/ ji ltar mthun pa'i phyogs nyid la yod pa yin/ gal te mi mthun pa'i phyogs la yod pa nyid rnam par bcad pa ma yin na nges par gzung ba 'di'i 'bras bu ci yin/ rnam par gcod na yang ji ltar mi ldog ste/ </text></item>
<item><p>226a.3</p><section></section><text>ldog pa ni yod pa rnam par bcad pa las gzhan ma yin pa'i phyir ro/ /rjes su 'gro ba yang ma yin la ldog pa yang ma yin no zhes bya ba 'di ni 'gal ba yang yin te/ med do zhes rjes su 'gro ba dgag pa gang yin pa de nyid ldog pa yin pa'i phyir ro/ /de ni</text></item>
<item><p>226a.4</p><section></section><text>med pa las ldog pa mi rung ba'i phyir zhes bya ba 'di nyid yang 'ongs pa yin pas ji ltar med pa la rjes su 'gro ba dgag ces 'dir yang de nyid brjod par bya ba yin no/ /dngos po'i rang bzhin 'phen pa'i dgag pa med pa la mi srid kyang ma yin par dgag pa gcig pu</text></item>
<item><p>226a.5</p><section></section><text>ni dgag pa'i yul ma yin no/ /'o na ci zhe na/ med par dgag pa yang yin la de ni med pa la'ang mi 'gal lo/ /gzhi la sogs pa'i don can dgag pa'i yul ston pa'i rnam par dbye ba rnams dang mi ldan pa'i phyir de yang mi srid do zhe na/ 'di la len </text></item>
<item><p>226a.6</p><section></section><text>btab zin to/ /de'i phyir rjes su 'gro ba can zhes bya ba'i gtan tshigs ni 'ga' yang med do/ /gzhal bya nyid ni mi mthun pa'i phyogs la rjes su 'gro ba dang ldan pa yang ma yin te/ dngos po dang dngos po med pa dang gnyi ga la brten pa'i chos rnam pa</text></item>
<item><p>226a.7</p><section></section><text>gsum zhes bshad zin to/ /med pa la ni chos 'ga' yang med do zhe na/ chos dang bral ba de nyid de'i chos ma yin na/ dngos po'i rang bzhin nyid ni chos ma yin te/ med du zin kyang rnam pa 'ga' zhig gis de'i tha snyad du byed pa yin no/ /de lta ma</text></item>
<item><p>226b.1</p><section></section><text>yin na ni de la tha snyad med pa nyid du 'gyur ro/ /don dam par ni yod pa la yang chos dang chos can gyi dngos po 'ga' yang yod pa ma yin te/ 'brel pa 'di dag ni blos bkod pa 'ba' zhig tu zad do zhes rnam 'grel du bshad zin to/ /'brel pa</text></item>
<item><p>226b.2</p><section></section><text>blos byas pa ni med pa la yang gang gis bzlog /de dang de ma yin pa'i brda can rnams kyis yod pa dang med pa dang gnyi ga ma yin pa'i rnam par gnas pa sgrub par byed pa ma nges pas gcig tu nges par 'dzin par yang mi 'gyur ro/ /de'i phyir med</text></item>
<item><p>226b.3</p><section></section><text>pa nges par byed pa des de ji ltar yang rung ste/ gzhal byar brjod par bya ba yin no/ /dngos po'i yul can nyid ni tshad ma ma yin te/ tshad ma'i mtshan nyid ni mi slu ba yin pa'i phyir ro/ /de ni gal te rang gi yul la gnod pa med na yod pa dang</text></item>
<item><p>226b.4</p><section></section><text>med pa de'i ngo bor 'jog pa yin no/ /de bas na 'di la tshad ma'i mtshan nyid yod pas med pa gzhal bya yin no/ /gal te thams cad rnam pa 'ga' zhig ltar yod pa'i phyir 'ga' yang dngos po med pa ma yin no zhe na/ de dag gis ji ltar med</text></item>
<item><p>226b.5</p><section></section><text>pa'i rnam pa de dngos po med pa yin no/ /ri bong dang rwa dag yod pa'i phyir ri bong gi rwa med par smra ba la bzhad gad byed pa de ni bdag nyid la bzhad gad byed pa yin no/ /ri bong gi yan lag tu gyur pa'i rwa med do zhes brjod pa la ri bong dang rwa yang</text></item>
<item><p>226b.6</p><section></section><text>yod do zhes bya ba'i lan gyi skabs ci zhig yod/ gang gis gnod par 'gyur ba de rwa tsam la bsnyon pa ni ma yin no/ /'o na ci zhe na/ ri bong dang 'brel ba can no/ /gal te de lta na 'brel pa med ces brjod par bya ba'i rwa ni ma yin no zhe na/ </text></item>
<item><p>226b.7</p><section></section><text>ci rwa can rnams kyis rwa la 'brel ba tsam khyad par yod kyi rdzas kyi rang bzhin ma yin nam/ rang bzhin yang tha dad de 'bras bu so so la rgyu'i rang bzhin tha dad pa'i phyir ro/ /de'i phyir 'brel ba med ces brjod par bya'o zhes bya ba'i klan ka 'di</text></item>
<item><p>227a.1</p><section></section><text>ga la yod/ gal te rwa can rnams kyi rwa rang bzhin tha dad pa de bzhin du ri bong gi rwa rang bzhin tha dad pa ni med do zhe na/ kho bo yang de nyid smra'o/ /yang na med pa'i phyir dgag par bya ba'i 'brel ba gang yin pa de nyid</text></item>
<item><p>227a.2</p><section></section><text>dngos po med pa yin no/ /'brel ba can yod pa la 'brel ba med do zhes bya ba'i tshig gi tshul yang brtags pa yin no/ /khas blangs pa'i 'brel ba can gyi rdzas kyang med do zhe na/ 'dod pa bsgrubs te/ gal te 'di nyid dang por brjod na nyon</text></item>
<item><p>227a.3</p><section></section><text>mongs par mi bya ba zhig go/ /'gal ba mi 'khrul ba can yang the tshom gyi rgyur bshad na de 'dir ma bshad de rjes su dpag pa'i yul mi srid pa'i phyir ro/ /ji skad bshad pa'i mtshan nyid can rang bzhin dang 'bras bu dag gam/ mi dmigs pa</text></item>
<item><p>227a.4</p><section></section><text>la ni 'gal ba mi 'khrul ba can mi srid la/ mi 'khrul ba can gzhan ni med do/ /de'i phyir dngos po ma mthong ba'i stobs kyis zhugs pa lung la brten pa'i rjes su dpag pa la brten te de'i don dpyod pa na 'gal ba mi 'khrul ba can bsgrub pa'i skyon du bshad</text></item>
<item><p>227a.5</p><section></section><text>de/ bstan bcos byed pa rnams ni 'khrul bas don rnams la rang bzhin log par ston pa srid pa'i phyir ro/ /dngos po ji ltar gnas pa bzhin du 'dug pa bdag dang 'bras bu dang mi dmigs pa rnams la mi srid do/ /'di la dper brjod pa ni spyi ni</text></item>
<item><p>227a.6</p><section></section><text>thams cad na yod pa yin te/ yul thams cad na gnas pa rang dang 'brel pa can dag dang cig car mngon par 'brel ba'i phyir nam mkha' bzhin no zhes bya ba 'di dang 'brel pa can gyi rang bzhin tsam dang rjes su 'brel ba de'i yul na 'dug pa'i rang bzhin nyid</text></item>
<item><p>227a.7</p><section></section><text>do/ /gang zhig gang na med pa de ni de'i yul can bdag nyid khyab par byed pa ma yin no/ /gal te gzugs la sogs pa nam mkha' la med kyang de'i yul can gyi bum pa la sogs pa khyab par byed pa ma yin nam zhe na/ ldan pa dang 'du ba dag las</text></item>
<item><p>227b.1</p><section></section><text>yul dang yul can gyi dngos po gang yin pa de ni re zhig gzhag ste/ rnam par chad pa dang rnam par ma chad par snang ba'i rnam par shes pa bskyed par rung ba'i mtshan nyid 'jig rten pa'i yul la brten nas brjod do/ /so so ba dang so so ba ma yin par</text></item>
<item><p>227b.2</p><section></section><text>grub pa dag la ni ldan pa dang 'du ba'i 'brel ba dag go zhes bya ba ni bstan bcos kyi yang rnam par gzhag pa yin no/ /de'i phyir rang yod pa tsam dang 'brel ba can de'i yul la gnas pa bsgrub par bya ba la/ de dang 'brel ba nyid 'di ni gtan tshigs</text></item>
<item><p>227b.3</p><section></section><text>yin no/ /gal te rang gi rten la khyab par smra bas kyang de'i yul la gnas par 'dod pa nyid ma yin nam/ de'i phyir mi 'dod pa ci yod ce na/ bya ba med pa gcig dang 'brel pa can sngon de na med pa na / yul gzhan du snga na med pa ni gsal ba</text></item>
<item><p>227b.4</p><section></section><text>skyes pa na de dang 'brel bar mi rung ba de'i phyir/ yul tha dad pa dag dang cig car 'brel ba ni thams cad du khyab pa ma yin par mi 'grub bo/ /des na gcig dang 'brel ba gcig gi yul gzhan du ma song bar de'i yul can ma yin pa snga ma ni med pa dag</text></item>
<item><p>227b.5</p><section></section><text>dang mngon par 'brel ba ni de'i bar khyab pa med na med pa yin te/ bum pa la sogs pa dag dang nyi ma la sogs pa bzhin no/ /sbyor ba gnyis pa yang spyi ni thams cad du song ba ma yin te/ dmigs pa'i mtshan nyid du gyur pa las gsal ba'i</text></item>
<item><p>227b.6</p><section></section><text>bar dag tu ma dmigs pa'i phyir ro/ /dmigs pa'i mtshan nyid du gyur pa ni mngon par gsal ba ste/ tha dad pa med pa'i phyir gcig la gsal bas thams cad gsal ba'i phyir/ mi gsal ba'i rang bzhin dang bral ba'o/ /mchod pa</text></item>
<item><p>227b.7</p><section></section><text>dang / thag ring por gnas pa ma yin pa dang / bltar rung ba'i bdag nyid dang / rang gi rten dang dbang po 'brel ba dang / rten dang 'du ba med pa'i rang bzhin dang bral ba yang tha dad pa med pa nyid kyi phyir ro/ /yul mtshungs pa'i rten dbang</text></item>
<item><p>228a.1</p><section></section><text>po dang sbyor ba la ltos pa yin na ni rten dang yul mtshungs pa dang / mtshungs pa ma yin pa'i rang bzhin ni tha dad med par 'gal lo/ /bltar rung ba dang mi rung ba'i bdag nyid la sogs pa'i 'gal ba yang brjod par bya'o/ / </text></item>
<item><p>228a.2</p><section></section><text>de bas na mi dmigs pa 'di dang rang bzhin ni phan tshun 'gal ba'i don bsgrubs pas gcig la the tshom skyed par byed do/ /bstan bcos byed pas ni gnyis po dag gi 'gal ba'i chos med na mi 'byung ba ma mthong bas/ de dag mi 'gal bar</text></item>
<item><p>228a.3</p><section></section><text>mthong nas bshad pa'i phyir/ 'gal ba mi 'khrul ba can srid pa yin no/ /dngos po dang rjes su 'brel ba'i rjes su dpag pa la ni ji ltar 'gal ba dag gcig la mi srid pa de bzhin du/ des khyab pa dag kyang yin pa'i phyir/ de dag gcig la</text></item>
<item><p>228a.4</p><section></section><text>yod pa ma yin te/ des na de la 'gal ba mi 'khrul pa can mi srid do/ /de bas na 'di ni khas blangs pa'i stobs kyis 'jug pa yin no/ /slob dpon gyis ni phyogs tsam bstan pa'i phyir/ dper brjod pa 'di gsungs te/ sgra mi rtag ste</text></item>
<item><p>228a.5</p><section></section><text>byas pa'i phyir ro/ /rtag ste mnyan bya yin pa'i phyir ro/ /zhes bya ba'o / /'di la ni tshad ma can ma yin pa gsum khas blang bar bya ba yin te/ sgra'i spyi nyid tha dad pa dang / dbang pos rtogs par bya ba dang / rtag pa ste de la tshad ma 'di</text></item>
<item><p>228a.6</p><section></section><text>la 'jug pa yin no/ /de bas na 'di ni dngos po'i stobs kyis 'ongs pa'i byas pa nyid kyi gegs byed pa ma yin no/ /byas pa nyid kyi skabs su ni lung nye bar dgod pa ma yin te/ lung la brten pa med pa nyid kyi phyir ro/ /gang na mnyan bya de</text></item>
<item><p>228a.7</p><section></section><text>ni rtag pa yin no/ /zhes bsgrub bya dang 'brel ba mi 'khrul pa yang ma grub bo/ /gtan tshigs mtshan nyid gsum yin phyir/ /dpe ni logs shig brjod bya min/ /gtan tshigs kyi mtshan nyid ni gsum bshad pa de tsam gyis don rtogs pas</text></item>
<item><p>228b.1</p><section></section><text>dpe zhes bya ba sgrub pa'i yan lag gzhan ni yod pa ma yin no/ /des na 'di'i mtshan nyid logs shig tu ma bshad de/ des don go ba'i phyir ro/ /gtan tshigs ni mthun pa'i phyogs la yod pa dang / mi mthun pa'i phyogs las ldog</text></item>
<item><p>228b.2</p><section></section><text>pa'i tshul du bye brag med par bshad la/ yang bye brag tu ni 'bras bu dang / rang bzhin dag skye ba dang / de tsam gyis rjes su 'brel bar bshad do/ /de yang ston par byed pas gang na du ba yod pa de ni me yod la/ me med na ni gang</text></item>
<item><p>228b.3</p><section></section><text>na yang du ba yod pa ma yin te/ dper na tshang bang dang gzhan pa dag bzhin no/ /gang byas pa de ni mi rtag pa nyid la mi rtog pa nyid med na ni byas pa mi srid de/ dper na bum pa dang nam mkha' bzhin no/ /zhes bstan par bya ba yin no/ / </text></item>
<item><p>228b.4</p><section></section><text>de lta ma yin na ni mthun pa'i phyogs dang mi mthun pa'i phyogs dag la yod pa dang med pa ji skad bshad pa'i rnam pa dag gam/ de'i 'bras bu nyid du nges pa dang / rang gi ngo bo'i khyab pa bstan par mi nus so/ /don 'di bstan na yang dpe bstan pa nyid</text></item>
<item><p>228b.5</p><section></section><text>du 'gyur ba yin te/ de'i tshul ni de tsam du zad pa'i phyir ro/ /'dis ni dpe'i nyes pa rnams kyang bsal ba yin te/ dper na sgra rtag ste/ lus can ma yin pa'i phyir las bzhin dang / rdul phra rab bzhin dang / bum pa bzhin no/ / </text></item>
<item><p>228b.6</p><section></section><text>zhes bya ba ni bsgrub par bya ba la sogs pas stong pa yin no/ /'dod chags la sogs pa dang ldan pa'i yin te/ smra ba'i phyir lam po che'i mi bzhin no/ /zhes bya ba la sogs pa ni the tshom za ba yin no/ /rjes su 'gro ba med pa dang / rjes su</text></item>
<item><p>228b.7</p><section></section><text>'gro ba rab tu ma bstan pa ni dper na/ gang smra ba de ni 'dod chags la sogs pa dang ldan pa ste/ 'dod pa'i mi bzhin no/ /zhes bya ba dang / sgra mi rtag ste byas pa'i phyir/ /bum pa bzhin no zhes bya ba lta bu'o/ /de bzhin du rjes su 'gro ba</text></item>
<item><p>229a.1</p><section></section><text>phyin ci log ni gang mi rtag pa de ni byas pa ste/ bum pa bzhin no/ /zhes bya ba lta bu ste/ chos mthun pas yin no/ /chos mi mthun pas kyang rdul phra rab bzhin dang / las bzhin dang / nam mkha' bzhin</text></item>
<item><p>229a.2</p><section></section><text>no zhes bya ba ni bsgrub par bya ba la sogs pa ldog pa med pa'o/ /de bzhin du ldog pa la the tshom za ba dang / ldog pa rab tu ma bstan pa la sogs pa yang brjod par bya'o/ /'di dag gis ni gtan tshigs kyi spyi'i mtshan nyid dam/ bye brag</text></item>
<item><p>229a.3</p><section></section><text>gi mtshan nyid bstan par mi nus te/ de'i phyir don gyi go bas 'di dag gsal bar rig par bya'o/ /gal te gtan tshigs kyi tshul la ma rig par rang rgyud nyid du dpe sgrub par byed pa'i yan lag yin na ni de'i tshe/ de'i tshul la ma reg na'ang / /ma 'brel</text></item>
<item><p>229a.4</p><section></section><text>phyir na don med 'gyur/ /gal te dpes gtan tshigs kyi mi 'khrul pa nyid ston pa ma yin na bsgrub bya grub pa la de nye bar mkho ba ci zhig yod de/ 'brel ba med pa'i phyir ro/ /gang gis na nye bar 'jal ba las sgrub byed du 'gyur ba don 'ga' zhig dang rnam pa</text></item>
<item><p>229a.5</p><section></section><text>'gas 'dra ba tsam gyis ni/ bdag nyid gzhan du nges pa ma yin no/ /'ga' zhig dang rnam pa 'gas mi mtshungs pa'i don ni med de/ des na de'i bdag nyid yin na thams cad kyi bdag nyid du 'gyur na de ltar ni mi rigs so/ /de'i phyir des khyab pa'i</text></item>
<item><p>229a.6</p><section></section><text>chos dang ldan pa nyid la dngos po dang / de dang ldan par 'gyur ba'i phyir/ 'di'i khyab pa des bstan par bya ba yin no/ /des na 'di rang rgyud pa ma yin no/ /de dang ma 'brel ba'i phyir/ don med pa ni de nyid kyis don yongs su rdzogs pa'i</text></item>
<item><p>229a.7</p><section></section><text>phyir ro/ /ma tshang sogs brjod sun 'byin yin/ /ma tshang nyid la sogs pa sgrub par byed pa'i nyes pa sngar bshad pa gang yin pa de dag brjod pa ni sun 'byin pa ste/ des pha rol po'i 'dod pa'i don grub pa'i gegs byed pa'i phyir ro/ /gal</text></item>
<item><p>229b.1</p><section></section><text>te skyon ma brjod kyang don nyid nus pa med pas 'grub par mi 'gyur ba ma yin nam zhe na/ de ni de ltar yin mod kyi/ /'on kyang don rnams kyi grub pa dang ma grub pa bsgrub pa dang / sun 'byin pa dag gis byed pa ni ma yin te/ de dag ni thams cad</text></item>
<item><p>229b.2</p><section></section><text>du de'i rang bzhin nyid yin pa'i phyir ro/ /'o na ci zhe na/ skyes bu'i nus pa bsgrub pa yin no/ /de ni tshig med par mi 'grub pa'i phyir/ de lta bu nyid du gyur pa de rnam par 'jog pa na/ de'i byed pa por brjod do/ /gal te nyes pa brjod pa na</text></item>
<item><p>229b.3</p><section></section><text>yang ma tshang ba med pa la sogs pa'i tshig gis yang lan [(]bteb [,]btab[)] pa de ni 'dod pa'i gegs ma yin pas/ sun 'byin par mi 'gyur ro zhe na/ ma yin te/ de ni sgrub par byed pa gzhan yin pa'i phyir ro/ /gal te ngag ma rdzogs pa nyid kyis phyogs snga</text></item>
<item><p>229b.4</p><section></section><text>ma smras pa ltos pa dang bcas pa yin na/ sun 'byin pa'i skabs ma yin no/ /rdzogs pa na de la skyon rjod par byed pa ni sgrub par byed pa de sun 'byin par byed pa nyid do/ /der snang ba ni ltag chod do/ /sun 'byin par snang ba ni ltag chod do/ / </text></item>
<item><p>229b.5</p><section></section><text>log pa'i lan la mtha' med phyir/ /de dag 'dir ni spro bya min/ /lan log pa ni ltag chod yin la/ de dag ni mtha' med de/ tshul bzhin ma yin pa'i rnam par rtog pa rnams gnas pa med pa'i phyir ro/ /dper na bdag med do zhes bya ba ni/ dam</text></item>
<item><p>229b.6</p><section></section><text>bcas pa dang 'gal ba zhes bya ba dam bca' ba'i skyon yin te/ don la skur pa 'debs pa na sgra sbyor mi srid pa'i phyir/ sbyor bas ni don nye bar 'jog pa yin la/ skur pa yang yin pa'i phyir dam bcas pa'i tshig dag 'gal bas/ dam bca' ba'i skyon yin no zhes</text></item>
<item><p>229b.7</p><section></section><text>brjod pa dang / dper na rtsol ba las byung ba'i sgra ni mi rtag ste/ rtsol ba las byung ba'i phyir/ zhes bya ba ni dam bca'i don gyi phyogs gcig yin te/ chos can gyi khyad par nyid du nye bar bkod pa'i phyir ro/ /zhes zer ba lta bu'o/ /de lta bu la</text></item>
<item><p>230a.1</p><section></section><text>la sogs pa rnams ni/ ji skad brjod pa'i mtshan nyid kyi ltag chod kyi nang du 'du ba ma yin no/ /sun 'byin pa yang ma yin te/ sgra'i don la mi bsnyon par rang gi mtshan nyid 'gog pa'i phyir dang / bsgrub bya'i chos can las phyi rol du gyur pa yin</text></item>
<item><p>230a.2</p><section></section><text>pa'i phyir ro/ /zhes bshad zin to/ /gal te de dag kyang cha 'gas 'di dag nyid kyi nang du 'du'o zhe na/ 'di dag kyang phan tshun de ltar thal bar 'gyur ro/ /de'i phyir spyi'i mtshan nyid gcig nyid cung zad brjod par bya ba yin te/ khyad par yin na</text></item>
<item><p>230a.3</p><section></section><text>nang du mi 'du ba'i phyir ro/ /spyi'i mtshan nyid de ni sun 'byin par snang ba ni ltag chod do/ /zhes brjod zin pa nyid do/ /de ni sgrub pa dang sun 'byin pa'i mtshan nyid shes pa nyid las 'gyur te/ yul ma yin pa la mi 'jug pa'i phyir dang / rtogs pa'i</text></item>
<item><p>230a.4</p><section></section><text>gegs ma yin pa dang / gegs kyi mtshan nyid dang mi ldan pa'i phyir/ lan ltar snang ba bde blag tu shes so/ /rab tu dbye ba ni bstan par mi nus pa'i phyir ma bstan to/ /don yod lugs gzigs mdo don 'di rigs shes/ /lung yang dor nas ngas</text></item>
<item><p>230a.5</p><section></section><text>bshad nges par ni/ /rnam dag thugs de'i dgongs pa'ang 'di nyid de/ /mi gsal blo can skye bos rtogs ma yin/ /gzhan gyi don gyi rjes su dpag pa ste/ le'u gsum pa'o// //tshad ma rnam par nges pa zhes bya ba/ yul lho phyogs</text></item>
<item><p>230a.6</p><section></section><text>kyi rgyud du byung ba/ gzhung lugs ngan pa thams cad ches shin tu 'khrul par 'jug pa/ snyan pa'i grags pas sa'i steng ma lus par khyab pa/ 'gran zla med pa'i mkhas pa chen po/ dpal chos kyi grags pas mdzad pa rdzogs so// // </text></item>
<item><p>230a.7</p><section></section><text>rgya gar gyi kha che'i paN+Di ta gzhan la phan pa bzang po la sogs pa dang / lo tsA ba blo ldan shes rab kyis/ kha che'i grong khyer dpe med du bsgyur ba'o/ / </text></item>
<item><p>231a.1</p><section></section><text>#/ /rgya gar skad du/ n+yA ya bin du na nA ma pra ka ra Na/ bod skad du/ rigs pa'i thigs pa zhes bya ba'i rab tu byed pa/ 'jam dpal gzhon nur gyur pa la phyag 'tshal lo/ /yang dag pa'i shes pa ni/ skyes bu'i don thams cad 'grub pa'i sngon du</text></item>
<item><p>231a.2</p><section></section><text>'gro ba can yin pas na de bstan to/ /yang dag pa'i shes pa ni rnam pa gnyis te/ mngon sum dang rjes su dpag pa'o/ /de la mngon sum ni rtog pa dang bral zhing ma 'khrul pa'o/ /rtog pa ni/ shes pa la brjod pa dang 'drer rung ba snang ba ste de dang bral ba'o/ /rab rib dang / </text></item>
<item><p>231a.3</p><section></section><text>myur du bskor ba dang / grur zhugs pa dang / 'khrug pa la sogs pas 'khrul pa ma skyes pa'i shes pa ni mngon sum mo/ /de ni rnam pa bzhi ste/dbang po'i shes pa dang / rang gi yul gyi de ma thag pa yul lhan cig byed pa can/ dbang po'i shes pa mtshungs pa de ma thag pa'i rkyen gyis</text></item>
<item><p>231a.4</p><section></section><text>bskyed pa'i yid kyi rnam par shes pa dang / sems dang sems las byung ba thams cad kyi rang rig pa dang / yang dag pa'i don bsgom pa'i rab kyi mtha' las byung ba rnal 'byor pa'i shes pa'o/ /de'i yul ni rang gi mtshan nyid de/ don gang nye ba dang mi nye ba dag las shes pa la snang ba tha dad</text></item>
<item><p>231a.5</p><section></section><text>pa de ni rang gi mtshan nyid do/ /de nyid don dam par yod pa ste dngos po'i mtshan nyid ni don byed mtshan nyid kho na yin pa'i phyir ro/ /gzhan ni spyi'i mtshan nyid de/ de ni rjes su dpag pa'i yul yin no/ /mngon sum gyi shes pa de nyid tshad ma'i 'bras bu ste/ don rtogs pa'i ngo bo kho na</text></item>
<item><p>231a.6</p><section></section><text>yin pa'i phyir ro/ /don dang 'dra ba nyid de'i tshad ma ste/ de'i dbang gis don rtogs pa 'grub pa'i phyir ro/ /rigs pa'i thigs pa zhes bya ba'i rab tu byed pa las/ mngon sum gyi le'u ste dang po'o// //rjes su dpag pa ni rnam pa gnyis te/ rang gi don dang gzhan gyi</text></item>
<item><p>231a.7</p><section></section><text>don no/ /de la rang gi don gyi rjes su dpag par bya ba la tshul gsum pa'i rtags las shes pa gang yin pa'o/ /'dir yang tshad ma'i 'bras bu rnam par gzhag pa ni mngon sum dang 'dra'o/ /tshul gsum pa nyid kyi rtags ni rjes su dpag par bya ba la yod pa nyid dang / </text></item>
<item><p>232a.1</p><section></section><text>mthun pa'i phyogs nyid la yod pa dang / mi mthun pa'i phyogs la med pa nyid du nges pa'o/ /rjes su dpag par bya ba ni 'dir shes par 'dod pa'i bye brag dang ldan pa'i chos can no/ /mthun pa'i phyogs ni bsgrub par bya ba'i chos kyi spyi dang don mthun pa'o/ /mi mthun</text></item>
<item><p>232a.2</p><section></section><text>pa'i phyogs ni mthun pa'i phyogs ma yin pa ste / de las gzhan pa dang / de dang 'gal ba dang / de med pa'o/ /tshul gsum po dag ni rtags gsum kho na dang ldan pa ste/ mi dmigs pa dang / rang bzhin dang / 'bras bu'o/ /de la mi dmigs pa ni dper na phyogs kyi bye brag</text></item>
<item><p>232a.3</p><section></section><text>'ga' zhig na bum pa med de/ dmigs pa'i rig byar gyur pa las mi dmigs pa'i phyir ro zhes bya ba lta bu'o/ /dmigs pa'i rig byar gyur pa ni dmigs pa'i rkyen gzhan tshang ba nyid dang rang bzhin khyad par can te/ rang bzhin gang yod la dmigs pa'i rkyen gzhan dag kyang yod na</text></item>
<item><p>232a.4</p><section></section><text>mngon sum kho nar 'gyur ba'o/ /rang bzhin ni rang yod pa tsam du gyur pa/ bsgrub par bya ba'i chos kyi gtan tshigs te/ dper na shing sha pa yin pa'i phyir/ 'di ni shing ngo zhes bya ba lta bu'o/ /'bras bu ni dper na du ba yod pa'i phyir/ de na me yod do zhes bya ba lta bu'o/ / </text></item>
<item><p>232a.5</p><section></section><text>'di la gnyis ni dngos po sgrub pa'o/ /gcig ni dgag pa'i gtan tshigs so/ /rang bzhin 'brel ba yod na/ don gyis don go bar byed de/ de dang ma 'brel na der mi 'khrul bar nges pa med pa'i phyir ro/ /bsgrub par bya ba'i don la rtags 'brel ba de yang / dngos su</text></item>
<item><p>232a.6</p><section></section><text>na bsgrub par bya ba'i don gyi rang bzhin yin pa'i phyir dang / bsgrub par bya ba'i don las 'byung ba'i phyir te / de'i rang bzhin ma yin pa dang / de las byung ba ma yin pa ni de dang 'brel ba med pa'i rang bzhin yin pa'i phyir ro/ /de'i bdag nyid dang de las byung ba de gnyis kyang / rang bzhin</text></item>
<item><p>232a.7</p><section></section><text>dang 'bras bu kho na yin te/ de gnyis kho nas dngos po grub bo/ /dgag pa sgrub kyang mi dmigs pa ji skad smos pa kho na las 'gyur te/ dngos po yod na ni de mi srid pa'i phyir ro/ /gzhan du ni yul dang / dus dang / rang bzhin gyis bskal pa'i don dmigs pa'i rig byar ma</text></item>
<item><p>232b.1</p><section></section><text>gyur pa rnams la/ rang gi mngon sum log kyang dngos po med par nges pa med pa'i phyir ro/ /mi rmongs par dran pa'i 'du byed sgrub pa po'i mngon sum 'das pa dang / da ltar kyi log na dngos po med pa'i tha snyad 'jug ste/ de nyid kyi dngos po med par nges pa'i phyir ro/ /de ni sbyor ba'i</text></item>
<item><p>232b.2</p><section></section><text>bye brag gis rnam pa bcu gcig ste/ rang bzhin mi dmigs pa ni dper na 'di na du ba med de dmigs pa'i rig byar gyur pa las mi dmigs pa'i phyir ro/ /zhes bya ba lta bu'o/ /'bras bu mi dmigs pa ni/ dper na 'di na du ba'i rgyu nus pa thogs pa med pa dag med de/ du ba med pa'i</text></item>
<item><p>232b.3</p><section></section><text>phyir ro zhes bya ba lta bu'o/ /khyab par byed pa mi dmigs pa ni/ dper na 'di na shing med pa'i phyir shing sha pa med do/ /zhes bya ba lta bu'o/ /rang bzhin 'gal ba dmigs pa ni dper na 'di na me yod pa'i phyir grang ba'i reg pa med do zhes pa lta bu'o/ /'gal ba'i 'bras bu</text></item>
<item><p>232b.4</p><section></section><text>dmigs pa ni dper na 'di na du ba yod pa'i phyir/ grang ba'i reg pa med do zhes bya ba lta bu'o/ /'gal ba khyab pa dmigs pa ni dper na dngos po byung ba yang 'jig par nges par 'gyur ba med de/ rgyu gzhan la ltos pa'i phyir ro zhes bya ba lta bu'o/ /'bras bu 'gal ba dmigs</text></item>
<item><p>232b.5</p><section></section><text>pa ni dper na 'di na me yod pa'i phyir grang ba'i rgyu'i nus pa thogs pa med pa dag med do zhes bya ba lta bu'o/ /khyab par byed pa 'gal ba dmigs pa ni dper na 'di na me yod pa'i phyir ba mo'i reg pa med do zhes bya ba lta bu'o/ /rgyu mi dmigs pa ni dper na 'di na me med pa'i phyir du</text></item>
<item><p>232b.6</p><section></section><text>ba med do zhes bya ba lta bu'o/ /rgyu 'gal ba dmigs pa ni dper na 'di na spu long zhes bya ba la sogs pa'i bye brag med de/ gdung bar byed pa'i bye brag nye ba nyid kyi phyir ro zhes bya ba lta bu'o/ /rgyu 'gal ba'i 'bras bu dmigs pa ni dper na phyogs 'di na du ba yod pa'i phyir/ spu long</text></item>
<item><p>232b.7</p><section></section><text>zhes byed pa la sogs pa'i bye brag dang ldan pa'i mi dang ldan pa ma yin no zhes bya ba lta bu'o/ /don gzhan yod pa dang dgag pa dag gis sbyor ba tha dad kyang / brgyud pa'i sgo nas 'bras bu mi dmigs pa la sogs pa mi dmigs pa'i sbyor ba bcu po de dag thams cad ni rang bzhin mi</text></item>
<item><p>233a.1</p><section></section><text>dmigs pa'i nang du bsdu bar 'gyur ro/ /sbyor ba mthong ba goms pa las bdag nyid kyang de bzhin du rnam par gcod pa rtogs par 'gyur bas/ bdag gi don gyi rjes su dpag pa la yang bye brag bstan to/ /med pa'i tha snyad sgrub pa'i mi dmigs pa de dag</text></item>
<item><p>233a.2</p><section></section><text>thams cad la yang rang bzhin 'gal ba la sogs pa dmigs pa dang / rgyu la sogs pa mi dmigs pas/ dgag pa bshad pa gang yin pa de dag ni dmigs pa'i rig byar gyur pa kho na dag las dmigs pa dang / mi dmigs par yang rig par bya'o/ /gzhan dag la</text></item>
<item><p>233a.3</p><section></section><text>ni 'gal ba dang / /rgyu dang 'bras bu yod pa dang / med pa mi 'grub pa'i phyir ro/ /bskal pa'i yul mi dmigs pa'i mngon sum dang rjes su dpag pa'i mtshan nyid ni the tshom gyi rgyu yin te/ tshad ma log kyang don med par mi 'grub pa'i phyir ro/ /rigs pa'i thig pa zhes bya</text></item>
<item><p>233a.4</p><section></section><text>ba'i rab tu byed pa las/ bdag gi don rjes su dpag pa'i le'u ste gnyis pa'o// //gzhan gyi don gyi rjes su dpag pa ni tshul gsum pa'i rtags brjod pa ste/ rgyu la 'bras bu btags pa'i phyir ro/ /sbyor ba'i bye brag gis de ni rnam pa gnyis te/ chos mthun pa nyid</text></item>
<item><p>233a.5</p><section></section><text>can dang / chos mi mthun pa nyid can no/ /sbyor ba'i bye brag ma gtogs par 'di gnyis don du ni bye brag ci yang med do/ /de la chos mthun pa nyid can ni dmigs pa'i rig byar gyur pa gang ma dmigs pa de ni med pa'i tha snyad kyi yul du grub ste/ dper na ri bong gi rwa la sogs pa</text></item>
<item><p>233a.6</p><section></section><text>gzhan 'ga' zhig mthong ba bzhin te/ phyogs kyi bye brag gang na dmigs pa'i rig byar gyur pa bum pa mi dmigs so zhes bya ba lta bu'o/ /de bzhin du rang bzhin gyi gtan tshigs kyi sbyor ba ni gang yod pa de thams cad ni mi rtag ste/ dper na bum pa la sogs pa lta bu'o zhes bya ba ni rang</text></item>
<item><p>233a.7</p><section></section><text>bzhin dag pa'i sbyor ba'o/ /gang skye ba dang ldan pa de ni mi rtag pa'o zhes bya ba ni rang bzhin du gyur pa'i chos kyi bye brag gis rang bzhin gyi sbyor ba'o/ /gang byas pa de ni mi rtag pa'o zhes bya ba de ni khyad par gyi bye brag gis te/ rang gi ngo bo 'grub par bya ba'i phyir gzhan gyi byed pa la ltos pa'i</text></item>
<item><p>233b.1</p><section></section><text>ngo bo ni byas pa'o zhes bya'o/ /brtsal ma thag tu byung ba dang / rkyen gyi bye brag gis tha dad pa can nyid la sogs pa la yang de bzhin du blta bar bya'o/ /yod pa'am skye ba dang ldan pa'am byas pa zhes bya ba'i sgra ni phyogs kyi chos nye bar ston pa'o/ /sgrub pa'i chos de dag thams cad</text></item>
<item><p>233b.2</p><section></section><text>ni rang gi ngo bo sgrub pa ci lta bu dag gis sgrub pa'i chos tsam dang bsgrub par bya ba'i chos rjes su 'brel par grub pa kho nar khong du chud par bya ste/ dngos su na de nyid de'i rang bzhin yin pa'i phyir dang / rang bzhin yang gtan tshigs yin pa'i phyir te/ de grub la de ma grub na ni de'i rang</text></item>
<item><p>233b.3</p><section></section><text>bzhin nyid med pa'i phyir dang / 'khrul pa yang srid pa'i phyir ro/ /'bras bu'i gtan tshigs kyi sbyor ba ni gang na du ba yod pa de na me yod de/ dper na tshang bang la sogs pa bzhin te/ 'di na yang du ba yod do zhes bya ba lta bu'o/ /'dir yang rgyu dang 'bras bu'i dngos por grub pa kho na</text></item>
<item><p>233b.4</p><section></section><text>la rgyu bsgrub par bya ba la 'bras bu'i gtan tshigs su brjod par bya'o/ /chos mi mthun pa nyid can gyi sbyor ba ni gang yod la dmigs pa'i rig byar gyur pa de ni dmigs pa kho nar 'gyur te/ dper na sngon po la sogs pa'i bye brag lta bu yin na 'di na ni dmigs pa'i rig byar gyur pa</text></item>
<item><p>233b.5</p><section></section><text>bum pa de ltar mi dmigs so zhes bya ba ni mi dmigs pa'i sbyor ba'o/ /mi rtag pa nyid med na yod pa'am skye ba dang ldan pa'am byas pa med pa nyid yin na/ sgra ni yod pa'am skye ba dang ldan pa'am/ byas pa'o/ /zhes bya ba ni rang bzhin gyis sbyor ba'o/ /me med na du ba mi 'byung ba nyid</text></item>
<item><p>233b.6</p><section></section><text>la/ 'di na ni du ba yod do zhes bya ba ni 'bras bu'i gtan tshigs kyi sbyor ba'o/ /don gyis na chos mthun pas kyang sbyor ba la chos mi mthun pa nyid rtogs te/ de med na ni bsgrub par bya ba gtan tshigs kyi rjes su 'gro ba med pa'i phyir ro/ /de bzhin du chos mi mthun pas kyang rjes su</text></item>
<item><p>233b.7</p><section></section><text>'gro ba rtogs te/ de med na ni bsgrub par bya ba med na gtan tshigs med par mi 'grub pa'i phyir ro/ /rang bzhin 'brel ba med na ni cig log pas gzhan nges par ldog pa ma yin no/ /de yang thams cad kyi rnam pa gnyis te/ de'i bdag nyid dang de las byung ba zhes smos pa</text></item>
<item><p>234a.1</p><section></section><text>yin no/ /des na ldog pa brjod pas 'brel ba bstan par bya'o/ /de lta bas na ldog pa'i tshig gis ni 'brel ba bsdus pa kho na yin la/ 'brel ba bstan pa gang yin pa de yang rjes su 'gro ba zhes bya ste/ de lta bas na rjes su 'gro ba'i sgo yang rung ldog pa'i sgo yang</text></item>
<item><p>234a.2</p><section></section><text>rung ste/ tshig gcig brjod pas kyang / mthun pa'i phyogs dang mi mthun pa'i phyogs la rtags yod pa dang med pa bstan par 'gyur bas de ltar na tshig gnyis kyis sbyor ba bstan par nges pa med do/ /mi dmigs pa la yang gang yod la dmigs pa'i rig byar gyur pa de ni/ dmigs</text></item>
<item><p>234a.3</p><section></section><text>pa kho nar 'gyur ro zhes bstan par mi dmigs na/ de lta bu med do zhes bya bar rtogs pa'i phyir rjes su 'gro ba grub bo/ /sbyor ba 'di gnyi ga la yang phyogs bstan par nges pa med de/ 'dir chos mthun pa nyid can gyi sbyor ba la yang dmigs pa'i rig byar gyur pa gang dmigs pa de ni</text></item>
<item><p>234a.4</p><section></section><text>med pa'i tha snyad kyi yul yin la/ 'di na yang dmigs pa'i rig byar gyur pa bum pa mi dmigs so zhes bstan par shugs kyis 'di na bum pa med do zhes bya bar 'gyur ro/ /de bzhin du chos mi mthun pa nyid can gyi sbyor ba la yang yod pa'i tha snyad kyi yul gang yod la/ dmigs</text></item>
<item><p>234a.5</p><section></section><text>pa'i rig byar gyur pa de ni dmigs pa kho nar 'gyur na/ 'di na de 'dra ba'i bum pa de ni mi dmigs so zhes bstan pas shugs nyid kyis 'dir yod pa'i tha snyad kyi yul med do zhes bya bar 'gyur ro/ /phyogs ji lta bu zhig bstan par bya zhe na/ rang gi ngo bo kho na dang / bdag nyid dang / </text></item>
<item><p>234a.6</p><section></section><text>'dod pa dang / ma bstsal bar bstan par bya ba ni phyogs so zhes bstan par bya ba yin te/ rang gi ngo bo zhes bya ba ni bsgrub par bya ba kho nar 'dod pa'o/ /rang gi ngo bo kho na zhes bya ba ni bsgrub par bya ba kho na 'dod pa yin gyi sgrub pa nyid yin yang rung ba ma yin te/ dper na sgra mi rtag</text></item>
<item><p>234a.7</p><section></section><text>pa nyid du bsgrub par bya ba la gtan tshigs mig gis gzung ba nyid ni sgra la ma grub pa'i phyir bsgrub par bya ba yin na/ 'dir ni sgrub pa kho nar brjod pa'i phyir bsgrub par bya ba nyid kho nar ni mi 'dod do/ /bdag nyid ces bya ba ni de'i tshe rgol bas bsgrub pa smras pa gang yin pa'o/ / </text></item>
<item><p>234b.1</p><section></section><text>des na gal te bstan bcos 'ga' zhig la brten te sgrub pa smras na yang / bstan bcos de byed pas chos can de la chos mang zhig khas len du zin kyang de'i tshe rgol ba des chos gang sgrub par 'dod pa de nyid bsgrub par bya ba yin gyi/ cig shos na ma yin no zhes bstan par 'gyur ro/ /'dod</text></item>
<item><p>234b.2</p><section></section><text>pa zhes bya ba don gang la rtsod pas sgrub pa bkod pa de sgrub par 'dod pa'o/ /de ni tshig tu ma smras kyang bsgrub par bya ba yin te/ de ni rtsod pa'i gzhi yin pa'i phyir ro/ /dper na 'dus pa yin pa'i phyir/ mig la sogs pa ni gzhan gyi don byed de/ mal cha dang stan la sogs pa'i yan lag</text></item>
<item><p>234b.3</p><section></section><text>bzhin no zhes bya ba lta bu'o/ /'dir bdag gi don zhes ma brjod kyang bdag gi don nyid du bsgrub par bya ba yin te/ des na smras pa tsam kho na ni bsgrub par bya ba ma yin no zhes bstan par 'gyur ro/ /ma bsal ba zhes bya ba ni mtshan nyid de dag dang ldan du zin kyang sgrub par 'dod pa'i</text></item>
<item><p>234b.4</p><section></section><text>don gang zhig la mngon sum dang / rjes su dpag pa dang / grags pa dang / rang gi tshig rnams kyis bsal ba gang yin pa de ni phyogs ma yin no zhes bstan pa'i phyir te/ de la mngon sum gyis bsal ba ni/ dper na sgra ni mnyan du mi rung ngo zhes bya ba lta bu'o/ /rjes su dpag pas</text></item>
<item><p>234b.5</p><section></section><text>bsal ba ni dper na bum pa ni rtag pa'o zhes bya ba lta bu'o/ /grags pas bsal ba ni/ dper na ri bong can ni zla ba ma yin no zhes bya ba lta bu'o/ /rang gi tshig gis bsal ba ni/ dper na rjes su dpag pa ni tshad ma ma yin no zhes bya ba lta bu ste / phyogs ltar snang ba bzhi bsal ba</text></item>
<item><p>234b.6</p><section></section><text>yin no/ /de ltar na grub pa dang ma grub kyang sgrub pa nyid du 'dod pa dang / de'i tshe rgol ba bdag nyid kyis sgrub par mi 'dod pa dang / smras pa tsam dang bsal ba las bzlog pa ni bsgrub par bya ba yin no/ /de nyid kyi ngo bo dang / rgol ba'i 'dod pa dang / ma bsal ba ni phyogs</text></item>
<item><p>234b.7</p><section></section><text>yin te/ de ltar na phyogs kyi mtshan nyid kha na ma tho ba med par bstan pa yin no/ /gzhan gyi don gyi rjes su dpag pa ni tshul gsum pa'i rtags brjod pa ste zhes smras pa de las / tshul gsum las gcig ma smras na yang sgrub pa ltar snang ba yin no/ /smras kyang go bar bya ba</text></item>
<item><p>235a.1</p><section></section><text>dang go bar byed pa gnyis las ma grub pa'am/ the tshom za na yang ngo / chos can dang 'brel ba'i tshul gcig ma grub pa'am / the tshom za na ma grub pa'i gtan tshigs ltar snang ba yin te/ dper na sgra mi rtag pa'o zhes sgrub pa la/ mig gis gzung ba nyid ni</text></item>
<item><p>235a.2</p><section></section><text>gnyi ga la ma grub pa lta bu'o/ /shing rnams la sems yod par sgrub pa la/ shun pa thams cad bshus nas 'chi ba ni phyir rgol ba la ma grub ste/ de ni rnam par shes pa dang / dbang po dang / tshe 'gags pa'i mtshan nyid la 'chi ba yin par khas len pa'i phyir ro/ /de yang shing</text></item>
<item><p>235a.3</p><section></section><text>dag la mi srid pa'i phyir ro/ /bde ba la sogs pa sems pa med par sgrub pa la skye ba can nam/ mi rtag pa nyid ni grangs can rgol ba bdag nyid la ma grub pa'o/ /de bzhin du bdag nyid dang de'i gzhi la the tshom za na yang ma grub pa yin te/ dper na me bsgrub par bya ba la</text></item>
<item><p>235a.4</p><section></section><text>rlangs pa la sogs pa'i dngos por the tshom za ba'i 'byung ba 'dus pa lta bu dang / dper na rma bya'i sgra grag pa'i phyir ri sul 'di na rma bya yod do zhes bya ba la/ de grag pa'i yul mi rtogs pa lta bu'o/ /chos can ma grub na yang ma grub pa yin te/ dper na bdag thams cad na gnas par sgrub pa</text></item>
<item><p>235a.5</p><section></section><text>la thams cad na dmigs pa'i yon tan nyid lta bu'o/ /de bzhin du mi mthun pa'i phyogs la med pa'i tshul gcig ma grub na yang ma nges pa'i gtan tshigs ltar snang ba yin te/ dper na sgra rtag pa nyid la sogs pa'i chos su sgrub pa la/ gzhal bya nyid la sogs pa'i chos ni</text></item>
<item><p>235a.6</p><section></section><text>mthun pa'i phyogs dang mi mthun pa'i phyogs thams cad la'am/ phyogs gcig la yod pa lta bu'o/ /de bzhin du tshul de nyid la the tshom za na yang ma nges pa kho na ste/ dper na brjod par 'dod pa'i mi la la zhig thams cad mkhyen pa ma yin pa'am/ 'dod chags la</text></item>
<item><p>235a.7</p><section></section><text>sogs pa dang ldan pa sgrub pa la smra ba la sogs pa'i chos lta bu ste / mi mthun pa'i phyogs las ldog pa la the tshom za ba yin no/ /thams cad mkhyen pa la smra ba ma dmigs so zhes bya ba'i mi dmigs pa'i rnam pa de lta bu ni yul ltar mi snang ba nyid kyis the tshom gyi rgyu yin</text></item>
<item><p>235b.1</p><section></section><text>pa'i phyir ro/ /de bas na thams cad mkhyen pa ma yin pa las ldog pa la smra ba la sogs pa ldog pa ni the tshom du 'gyur ba yin te/ smra ba nyid dang / thams cad mkhyen pa nyid gnyis la 'gal ba med pa'i phyir ro/ /ma mthong du zin kyang thams cad mkhyen pa gang yin pa de smra ba ma </text></item>
<item><p>235b.2</p><section></section><text>yin no zhes bya ba'i ldog pa ni mi 'grub ste/ the tshom za ba'i phyir ro/ /dngos po rnams kyi 'gal ba ni rnam pa gnyis te/ rgyu ma tshang ba med par 'byung ba la gzhan yod na med pa'i phyir 'gal ba ste/ grang ba dang tsha ba'i reg pa lta bu'o/ /gcig gis gcig spangs te gnas pa'i</text></item>
<item><p>235b.3</p><section></section><text>mtshan nyid kho na ste yod pa dang med pa lta bu'o/ /'gal ba rnam pa de gnyi ga yang smra ba nyid dang thams cad mkhyen pa nyid la mi srid pa'i phyir mi 'gal ba yod pa'i phyir dmigs kyang med par rtogs pa ma yin no/ /'dod chags la sogs pa dang tshigs la sogs pa yang rgyu dang 'bras</text></item>
<item><p>235b.4</p><section></section><text>bu'i dngos por ma grub pa'i phyir/ don gzhan rgyu ma yin pa log pas tshig la sogs pa ldog pa ni ma yin te/ de ltar tshig la sogs pa ldog pa la the tshom za ba dang ldan pa'i ma nges pa yin no/ /tshul gnyis kyi phyin ci log tu grub pa ni 'gal ba yin no/ /gnyis po gang zhe na/ mthun</text></item>
<item><p>235b.5</p><section></section><text>pa'i phyogs la yod pa dang / mi mthun pa'i phyogs la med pa'o/ /byas pa nyid dang brtsal ma thag tu 'byung ba nyid ni rtag pa nyid sgrub pa la 'gal ba'i gtan tshigs ltar snang ba yin te / 'di gnyis kyi mthun pa'i phyogs la med pa dang / mi mthun pa'i phyogs la yod pas phyin ci</text></item>
<item><p>235b.6</p><section></section><text>log tu grub pa yin la/ de gnyis ni bsgrub par bya ba phyin ci log tu sgrub pa'i phyir 'gal ba dag yin no/ /'dod pa la gnod pa byed pa'i phyir 'gal ba gsum pa yang ba ma yin nam/ dper na 'dus pa yin pa'i phyir mig la sogs pa ni gzhan gyi don byed pa nyid de mal</text></item>
<item><p>235b.7</p><section></section><text>cha dang stan la sogs pa'i yan lag bzhin no zhes pa lta bu'o/ /de ni 'dus pa ma yin pa gzhan gyi don byed par 'dod de/ phyin ci log tu sgrub pa'i phyir 'gal ba'o/ /de ci'i phyir ma smras she na/ 'di gnyis kho na'i nang du 'dus pa'i phyir / de ni bsgrub par bya ba log par</text></item>
<item><p>236a.1</p><section></section><text>bsgrubs pas 'di gnyis dang tha dad pa ma yin no/ /'dod pa dang smras pa gnyis la bsgrub par bya ba nyid du ni bye brag ci yang med do/ /tshul gnyis las gcig ni ma grub la/ cig shos la ni the tshom za ba yang ma nges pa yin te / dper na smra ba'i phyir 'dod chags dang</text></item>
<item><p>236a.2</p><section></section><text>bral ba'am/ thams cad mkhyen pa yin no zhes bya ba lta bu ste / 'di la ldog pa ni ma grub la/ rjes su 'gro ba la ni the tshom za ba yin te/ thams cad mkhyen pa dang 'dod chags dang bral ba ni bskal pa yin pa'i phyir/ de la tshig la sogs pa yod dam med par the tshom za ba'i</text></item>
<item><p>236a.3</p><section></section><text>phyir ro/ /tshul de nyid la the tshom za na ma nges pa yin te/ dper na srog la sogs pa dang ldan pa'i phyir/ gson po'i lus ni bdag dang bcas pa yin no zhes bya ba lta bu ste / bdag dang bcas pa dang bdag med pa las gang la srog la sogs pa gnas par 'gyur ba'i phung po</text></item>
<item><p>236a.4</p><section></section><text>gzhan ni med de/ bdag gnas pa dang rnam par gcod pa dag gis thams cad bsdus pa'i phyir ro/ /'di gnyis las gcig la gnas par yang nges pa med de/ bdag dang bcas pa'am bdag med par sgrub pa la srog la sogs pa ma grub pa'i phyir ro / /de bas</text></item>
<item><p>236a.5</p><section></section><text>na gson po'i lus dang 'brel ba can gyi srog la sogs pa ni bdag dang bcas pa dang bdag med pa thams cad las ldog pa nyid du ma grub pa'i phyir de gnyis dang ma bral ba'o/ /bdag gcig la yang ma grub pa'i phyir de la rjes su 'gro ba med do/ /bdag dang bcas pa dang bdag</text></item>
<item><p>236a.6</p><section></section><text>med pa de'i rjes su 'gro ba dang / ldog pa gnyis med par nges pa med de/ rjes su 'gro ba dang ldog pa gnyis ni phan tshun gcod pa'i ngo bo kho na yin pa'i phyir ro/ /gcig med par nges pa ni cig shos yod par gdon mi za ba'i phyir ro/ /de nyid kyi phyir rjes su 'gro ba dang ldog pa</text></item>
<item><p>236a.7</p><section></section><text>gnyis la the tshom za ba'i ma nges pa yin te/ bsgrub par bya ba dang cig shos la nges pa med pa'i phyir ro/ /de ltar na tshul gsum po de dag las tshul re re yang gnyis gnyis la ma grub pa'am/ the tshom za ba yin te/ ci rigs par gtan tshigs ltar snang ba gsum po ma</text></item>
<item><p>236b.1</p><section></section><text>grub pa dang 'gal ba dang / ma nges pa dag yin no/ /'gal ba mi 'khrul pa can yang the tshom gyi rgyur bshad na/ de 'dir ma smos te/ rjes su dpag pa'i yul la mi srid pa'i phyir ro/ /'bras bu'am rang bzhin nam mi dmigs pa'i mtshan nyid smos pa la 'gal ba mi 'khrul</text></item>
<item><p>236b.2</p><section></section><text>pa can mi srid la/ mi 'khrul pa can gzhan ni med do/ /de lta bas na dngos po ma mthong ba'i stobs kyis zhugs pa yin pas na lung la brten pa'i rjes su dpag pa la brten te/ de'i don dpyad pa dag la 'gal ba mi 'khrul pa can ni sgrub pa'i skyon du bshad do/ /bstan bcos byed</text></item>
<item><p>236b.3</p><section></section><text>pa rnams ni don rnams la 'khrul pas rang bzhin log par ston pa srid pa'i phyir ro/ /dngos po ci lta ba bzhin du gnas par 'dug pa bdag dang 'bras bu dang mi dmigs pa dag la mi srid pa'i phyir ro/ /'dir dpe ni gang zhig yul thams cad na gnas pa rang dang 'brel ba can</text></item>
<item><p>236b.4</p><section></section><text>dag dang / gcig pur mngon par 'brel ba de ni thams cad la gnas pa yin te/ dper na nam mkha' la sogs pa bzhin no/ /spyi yang yul thams cad pa rang dang 'brel ba can dag dang cig car du mngon par 'brel to/ /de dang 'brel ba can gyi rang bzhin tsam gyi rjes</text></item>
<item><p>236b.5</p><section></section><text>su 'jug pa'i rang bzhin can de'i yul na 'dug pa'i rang bzhin nyid yin no/ /gang na gang med pa de ni de'i yul bdag nyid khyab par byed pa ma yin no zhes bya ba ni rang bzhin gyi gtan tshigs kyi sbyor ba yin no/ /sbyor ba gnyis pa yang dmigs pa'i rig byar gyur pa gang zhig gang na mi</text></item>
<item><p>236b.6</p><section></section><text>dmigs pa de ni de na med de/ dper na 'ga' zhig na bum pa med do zhes bya ba lta bu yin la gsal ba'i bar rnams la yang dmigs pa'i rig byar gyur pa spyi mi dmigs so zhes bya ba'o / /mi dmigs pa 'di dang rang bzhin de ni phan tshun 'gal ba'i don du bsgrubs pa yin pas gcig</text></item>
<item><p>236b.7</p><section></section><text>la the tshom skyed par byed do/ /gtan tshigs kyi mtshan nyid gsum smos pa de tsam gyis don rtogs pas dpe zhes bya ba sgrub pa'i yan lag ni logs shig tu ci yang med do/ /des na de'i mtshan nyid logs shig tu ma brjod de don go ba'i phyir ro / /gtan tshigs ni mthun pa'i phyogs</text></item>
<item><p>237a.1</p><section></section><text>nyid la yod pa dang / mi mthun pa'i phyogs thams cad las ldog pa'i tshul du bye brag med par bshad pa la/ yang bye brag tu ni 'bras bu dang rang bzhin gnyis kyi skye ba dang de tsam gyi rjes su 'jug pa yin par bstan pa shes par bya bar bshad de/ de yang ston par</text></item>
<item><p>237a.2</p><section></section><text>byed pas gang na du ba yod pa de na me yod la/ me med na du ba yang med de/ dper na tshang bang dang gzhan pa lta bu'o/ /gang na byas pa nyid yod pa de na mi rtag pa nyid yod la/ mi rtag pa nyid med na byas pa yang mi srid de/ dper na bum pa dang nam mkha' dag lta bu'o zhes bshad par</text></item>
<item><p>237a.3</p><section></section><text>bya'o/ /gzhan du na mthun pa'i phyogs dang mi mthun pa'i phyogs dag la yod pa dang med pa ji skad smos pa'i rnam pa dag bstan par mi nus so/ /'bras bu'i rtags ni de'i 'bras bu nyid du nges pa'am rang bzhin gyi rtags ni rang bzhin gyis khyab pa yin la/ de'i tshul ni de tsam</text></item>
<item><p>237a.4</p><section></section><text>du zad pa'i phyir ro/ /'dis ni dpe'i nyes pa rnams kyang bsal ba yin te/ dper na sgra ni rtag pa yin te lus can ma yin pa'i phyir/ las dang rdul phra rab dang / bum pa bzhin no zhes bya ba ni/ bsgrub par bya ba dang / sgrub par byed pa'i chos dag gnyis</text></item>
<item><p>237a.5</p><section></section><text>ka med pa yin no/ /de bzhin du bsgrub par bya ba'i chos la the tshom za ba la sogs pa yang / dper na smra ba'i phyir na/ 'dod chags la sogs pa dang ldan pa yin te/ lam po che'i mi bzhin no zhes bya ba dang / mi 'di ni 'dod chags la sogs pa dang ldan pa'i phyir/ 'chi</text></item>
<item><p>237a.6</p><section></section><text>ba'i chos can yin te lam po che'i mi bzhin no zhes bya ba dang / 'dod chags la sogs pa dang ldan pa'i phyir thams cad mkhyen pa ma yin te / lam po che'i mi bzhin no/ /zhes bya ba lta bu'o/ /rjes su 'gro ba med pa dang / rjes su 'gro ba rab tu ma bstan pa ni dper na</text></item>
<item><p>237a.7</p><section></section><text>gang smra ba de ni 'dod chags la sogs pa dang ldan pa ste/ 'dod pa'i mi bzhin no zhes bya ba dang / byas pa'i phyir sgra ni mi rtag pa ste/ bum pa bzhin no zhes bya ba lta bu'o/ /de bzhin du rjes su 'gro ba phyin ci log ni gang mi rtag pa de ni byas pa'o zhes bya ba lta bu ste / chos</text></item>
<item><p>237b.1</p><section></section><text>mthun pas yin no/ /chos mi mthun pas kyang rdul phra rab dang las dang nam mkha' bzhin no zhes bya ba ni/ bsgrub par bya ba la sogs pa las mi ldog pa can dag yin no/ /de bzhin du bsgrub par bya ba las/ ldog pa la the tshom za ba la sogs pa ni/ dper na ser skya la</text></item>
<item><p>237b.2</p><section></section><text>sogs pa ni thams cad mkhyen pa'am yid ches pa ma yin te/ thams cad mkhyen pa dang 'dod chags dang bral ba'i rtags su gyur pa tshad ma phul du phyin pa bstan pa med pa nyid kyi phyir ro zhes bya ba lta bu'o/ /'dir chos mi mthun pa'i dpe ni gang zhig thams cad mkhyen</text></item>
<item><p>237b.3</p><section></section><text>pa'am/ 'dod chags dang bral ba yin pa des ni skar ma'i shes pa la sogs pa bstan te/ dper na khyu mchog dang sdong ris la sogs pa lta bu'o / /chos mi mthun pa'i dpe las bsgrub par bya ba'i chos thams cad mkhyen pa nyid ma yin pa dang / yid ches pa ma</text></item>
<item><p>237b.4</p><section></section><text>yin pa gnyis ldog pa la the tshom za ba yin no/ /sgrub pa las ldog pa la the tshom za ba ni/ dper na gsum rig pa'i bram zes ni mi 'ga' zhig gi brjod par 'dod pa'i tshig gzung bar mi bya ste/ 'dod chags la sogs pa dang ldan pa'i phyir ro zhes bya ba lta bu'o/ /'dir chos</text></item>
<item><p>237b.5</p><section></section><text>mi mthun pa'i dpe ni tshig gzung bar bya ba gang dag yin pa de ni 'dod chags la sogs pa dang mi ldan pa ste/ dper na go ta ma la sogs pa chos kyi bstan bcos rnams byed pa lta bu ste/ go ta ma la sogs pa las sgrub pa'i chos 'dod chags la sogs pa dang ldan pa ldog pa</text></item>
<item><p>237b.6</p><section></section><text>la the tshom za ba yin no/ /gnyis ka las ldog pa la the tshom za ba ni/ dper na ser skya la sogs pa ni yongs su 'dzin pa dang kun tu 'dzin pa dang ldan pa'i phyir 'dod chags dang bral ba ma yin no zhes bya ba lta bu'o/ /'dir chos mi mthun pa'i dpe ni/ gang zhig 'dod</text></item>
<item><p>237b.7</p><section></section><text>chags dang bral ba de la ni/yongs su 'dzin pa dang / kun du 'dzin pa med de/ dper na khyu mchog la sogs pa lta bu ste/ bsgrub par bya ba dang sgrub pa'i chos 'dod chags dang bral ba nyid dang / yongs su 'dzin pa dang kun du 'dzin pa khyu mchog la sogs pa las ldog</text></item>
<item><p>238a.1</p><section></section><text>pa la the tshom za ba yin no/ /ldog pa med pa ni dper na smra ba'i phyir 'dod chags dang bral ba ma yin no zhes bya ba lta bu'o/ /gang la 'dod chags dang ma bral ba nyid med pa de ni smra ba ma yin te/ dper na rdo'i dum bu bzhin no zhes bya ba lta bu ste / gal te rdo'i</text></item>
<item><p>238a.2</p><section></section><text>dum bu las gnyi ga ldog pa yod mod kyi/ 'on kyang 'dod chags dang bral ba thams cad smra ba ma yin no zhes bya bar khyab par ldog pa ma grub pa'i phyir ldog pa med pa yin no/ /ldog pa rab tu ma bstan pa ni/ chos mi mthun pa dper na sgra ni byas pa'i mi rtag pa ste/ dper</text></item>
<item><p>238a.3</p><section></section><text>na nam mkha' bzhin no zhes bya ba lta bu'o/ /ldog pa phyin ci log ni/ dper na gang ma byas pa de ni rtag pa yin no zhes bya ba lta bu'o/ /dpe ltar snang ba de dag gis ni gtan tshigs kyi spyi'i mtshan nyid mthun pa'i phyogs nyid la yod pa dang / mi mthun pa'i phyogs thams</text></item>
<item><p>238a.4</p><section></section><text>cad la med pa nyid dam/ bye brag gi mtshan nyid bstan par mi nus te/ de'i phyir don gyi dbang gis de dag bsal bar rig par bya'o/ /ma tshang ba nyid la sogs pa smras pa ni/ sun 'byin pa dag yin no/ /sngar sgrub pa'i rkyen ma tshang ba la sogs pa smos pa gang yin pa de</text></item>
<item><p>238a.5</p><section></section><text>dag brjod pa ni sun 'byin pa yin te/ des pha rol po 'dod pa'i don 'grub pa la gegs byed pa'i phyir ro/ /sun 'byin pa ltar snang ba dag ni ltag chod rnams te/ yang dag pa ma yin pa'i skyon brjod pa dag ni ltag chod rnams yin no/ /gzhan gyi don gyi rjes su dpag</text></item>
<item><p>238a.6</p><section></section><text>pa'i le'u ste gsum pa'o// //rigs pa'i thigs pa zhes bya ba'i rab tu byed pa rdzogs so// //paN+Di ta gzhan la phan pa bzang po la sogs pa dang / bod kyi lo tsA ba blo ldan shes rab kyis bsgyur cing zhus te gtan la phab pa'o// </text></item>
<item><p>238a.7</p><section></section><text>#/ /rgya gar skad du/ he tu bin du nA ma pra ka ra Na/ bod skad du/ gtan tshigs kyi thigs pa zhes bya ba'i rab tu byed pa/ 'jam dpal gzhon nur gyur pa la phyag 'tshal lo/ /don lkog tu gyur pa sgrub pa'i rten ni/ rjes su dpag pa nyid yin pas/ de bye brag tu rtogs par</text></item>
<item><p>238b.1</p><section></section><text>bya ba'i phyir/ mdor bsdus nas 'di brtsam mo/ /phyogs chos de'i chas khyab pa ni / /gtan tshigs de ni rnam gsum nyid/ /med na mi 'byung nges phyir ro/ /gtan tshigs ltar snang de las gzhan/ /phyogs ni chos can te/ yan lag la spyi nye bar brtags pa'i phyir ro/ / </text></item>
<item><p>238b.2</p><section></section><text>gal te dgos pa med pa'i phyir nye bar gdags par mi bya'o zhe na/ ma yin te nye bar gdags pa ni chos can gyi chos thams cad dgag pa'i phyir te/ de ltar na mig gis gzung bar bya ba yin pa'i phyir ro zhes bya ba la sogs pa yongs su spangs pa yin no/ /gal te chos ni gzhan</text></item>
<item><p>238b.3</p><section></section><text>la brten pa yin pas kyang / rten chos can 'grub la/ chos can smos pas kyang nye ba yin pa'i phyir/ bsgrub par bya ba'i chos can yin par 'grub bo zhe na/ dpe'i chos can yang nye ba yin pa'i phyir ro/ /de'i chos khyab pas dpe'i chos can la yod par grub pa'i</text></item>
<item><p>238b.4</p><section></section><text>phyir/ chos can gyi chos smos pas ni/ bsgrub par bya ba'i chos can yongs su bsdus so/ /grub kyang nges par bya ba'i phyir yang smos su dogs par 'gyur te/ mthun pa la yod pa kho nas ldog pa la de med par grub mod kyi/ bsgrub par bya ba med pa la med pa zhes smos pa bzhin</text></item>
<item><p>238b.5</p><section></section><text>du/ de'i chos khyab pa smos pas/ dpe'i chos can la yang yod par grub mod kyi/ de nyid la yod par nges par bya ba'i phyir/ chos can smos su dogs par 'gyur ro/ /de bas na shugs kyis don go yang nye bar brtags pa tsam yi ge mnyam pas sgrub dka' ba yang yongs</text></item>
<item><p>238b.6</p><section></section><text>su spangs pa yin no/ /gal te phyogs kyi chos nyid yin na/ de'i khyad par la ltos pa gzhan du mi 'jug go zhe na/ ma yin te ma 'brel pa rnam par bcad pas bye brag tu byas pa'i phyir dper na nag pa gzhu thogs so zhes bya ba lta bu yin gyi/ dper na srid sgrub gzhu thogs pa lta bu'o/ / </text></item>
<item><p>238b.7</p><section></section><text>zhes gzhan dang 'brel pa rnam par bcad pas ni ma yin no/ /de'i cha ni de'i chos so/ /khyab pa ni de la khyab par byed pa yod pa kho na'am/ yang na de kho na la khyab par bya ba yod pa'o/ /'dis rjes su 'gro ba'am/ ldog pa dang phyogs kyi chos rang gi tshad ma ji lta ba dag gis nges par bshad</text></item>
<item><p>239a.1</p><section></section><text>pa yin te/ gtan tshigs thams cad la bsgrub par bya ba'i chos med na/ khyab pa mi 'grub pa'i phyir ram/ yang na khyab par byed pa log na ldog pa med pa'i phyir ro/ /rjes su 'gro ba dang / ldog pa nges pa dag gis ni/ de'i chos khyab pa nges pa yin no/ /de la</text></item>
<item><p>239a.2</p><section></section><text>bsgrub par bya ba'i chos can la/ phyogs kyi chos mngon sum mam/ rjes su dpag pa'i sgo nas rab tu grub pa ni nges pa ste/ dper na phyogs na du ba'am/ sgra la byas pa nyid lta bu'o/ /du ba dang bcas pa'i phyogs don gzhan gyis dben pa'i ngo bo can thun mong ma yin pa'i bdag</text></item>
<item><p>239a.3</p><section></section><text>nyid du mngon sum gyis mthong ba la/ ji ltar mthong ba tha dad pa'i yul can dran pa rtags shes pa skye'o/ /de la dang po yul thun mong ma yin pa mthong ba gang yin pa de kho na tshad ma yin no/ /de de ltar mthong nas mngon sum gyi stobs kyis de gang dang gang gis thun mong ma yin pa de'i</text></item>
<item><p>239a.4</p><section></section><text>thun mong ma yin pa nyid de las tha dad pa mngon par brjod pa de ma yin pa las log pa'i yul can gyi dran pa skyes pa ni/ ji ltar yongs su mthong ba'i rnam pa 'dzin pa'i phyir tshad ma ma yin te/ sngar thun mong ma yin pa mthong nas/ thun mong ma yin pa'o zhes mngon par brjod</text></item>
<item><p>239a.5</p><section></section><text>pas ni/ sngon ma rtogs pa'i don rtogs pa med pa'i phyir ro / /don byed pa sgrub pa mthong zin pa'i phyir/ rnam par rtog pas ni rjes su dpag pa ni de sgrub pa'i rang gi ngo bo ma mthong ba yang rtogs pa med pa'i phyir ro/ /don byed pa don du gnyer ba rtogs pa dang ldan pa thams</text></item>
<item><p>239a.6</p><section></section><text>cad ni tshad ma'am/ tshad ma ma yin pa tshol na/ spyi ni don byed cung zad kyang mi nus te/ rang gi mtshan nyid rtogs pa'i 'og tu de'i mthu las skyes pa rnam par rtog pa can gyi rnam par shes pa'i gzung ba yin pas/ dper na sngon po mthong nas sngon po'o snyam pa'i rnam par</text></item>
<item><p>239a.7</p><section></section><text>shes pa la snang ba bzhin te/ sngon po'i rang gi mtshan nyid de nyid de lta bus bsgrub par bya ba/ don bya ba byed pa yin la/ de yang de'i bdag nyid du mngon sum gyis mthong ba kho na yin no/ /de'i rang gi mtshan nyid gzung ba'i 'og tu 'byung ba sngon por rnam par rtog pa'i yul</text></item>
<item><p>239b.1</p><section></section><text>gyis ni/ sngon po don gyis bsgrub par bya ba'i don bya ba sgrub par mi byed de/ de lta bas na don ma rtogs pa'i yul can tshad ma yin zhes bya ba yang rang gi mtshan nyid ma rtogs pa zhes khyad par du bya'o/ /rang gi mtshan nyid rtogs nas de'i mthu las skyes pa can rnam par rtog pa de dang</text></item>
<item><p>239b.2</p><section></section><text>mthun par byed pa ni bya ba'i sgo nas de'i yul can yin pa'i phyir dran pa kho na yin gyi/ tshad ma ni ma yin te/ dngos po'i ngo bo ma rtogs pa med pa'i phyir ro/ /tshad ma rnam par gzhag pa ni dngos po la brten pa can nyid yin pa'i phyir ro/ /de'i don du 'jug pa ni don byed par rung ba'i</text></item>
<item><p>239b.3</p><section></section><text>yul can yin pa'i phyir ro/ /dngos po ni don byed par rung ba'i mtshan nyid can yin pa'i phyir ro/ /rnam par rtog pa de las kyang de la lhag par chags pas/ dngos po kho na la 'jug pa'i phyir ro/ /zhugs nas mngon dang rnam par rtog pa grub pa dang bde ba mi dad pa'i phyir ro/ / </text></item>
<item><p>239b.4</p><section></section><text>gal te mngon sum snga ma dang phyi ma rnams su 'ga' zhig la nye bar sbyor ba tha mi dad pa'i phyir ro / /tshad ma nyid ma yin par thal bar 'gyur ro zhe na/ ma yin te skad cig ma'i bye brag gis bsgrub par bya ba'i don du 'dod pa la grub pa dang / bde ba tha dad pa'i phyir ro/ /'bras bu thun mong ba</text></item>
<item><p>239b.5</p><section></section><text>la ni de dag gi mthu tha dad pa med do/ /me tsam gyi bsgrub par bya ba'i don la du ba gzhan dang gzhan gyis gzhal ba'i me nye ba bzhin no/ /'dis ni chos dang chos can dang rtags la sogs pa'i rnam par rtog pa tshad ma'i rjes la 'byung ba tshad ma nyid du bsal ba yin no/ /rjes su 'gro ba</text></item>
<item><p>239b.6</p><section></section><text>nges pa yang rang bzhin gyi gtan tshigs kyi ni bsgrub par bya ba'i chos dngos su na de'i ngo bo can nyid yin pas/ sgrub pa'i chos kyi ngo bo tsam dang rjes su 'brel par grub pa yin no/ /de ni bsgrub par bya ba las bzlog pa la gtan tshigs kyi gnod pa can gyi tshad ma 'jug pa yin te/ </text></item>
<item><p>239b.7</p><section></section><text>dper na gang yod pa de ni skad cig ma kho na yin no/ /skad cig ma nyid ma yin na don byed pa dang 'gal ba'i phyir de'i mtshan nyid dngos po nyid nyams par 'gyur ba lta bu'o/ /'bras bu'i gtan tshigs kyi rgyu dang 'bras bu'i ngo bo grub pa yin te/ 'di lta ste 'di dmigs na dmigs pa'i</text></item>
<item><p>240a.1</p><section></section><text>rig byar gyur pa sngon po mi dmigs pa 'di dmigs pa yin no/ /rgyu gzhan dag yod kyang 'di med na med pa'i phyir/ de yod na ni yod med na ni med pas/ rgyu dang 'bras bu'i ngo bo ni mngon sum dang mi dmigs pa'i grub pa can yin te/ de grub pa'o/ /de ltar na rgyu</text></item>
<item><p>240a.2</p><section></section><text>dang 'bras bu'i ngo bo ni don tha dad pa kho nar 'gyur la/ gang na du ba yod pa de na gdon mi za bar me yod de / me yod na yod pa kho na de'i 'bras bu nyid du ba yin pa'i phyir ro/ /mi dmigs pa'i rjes su 'gro ba nges pa yang med pa'i tha snyad dmigs pa'i rig byar gyur pa mi dmigs pa tsam</text></item>
<item><p>240a.3</p><section></section><text>'jug pa'i sgrub pa can yin te/ rgyu mtshan gzhan med par mthong ba'i phyir ro/ /ldog pa nges pa yang 'bras bu dang rang bzhin gyi gtan tshigs dag gis ni rgyu dang 'bras bu dang khyab par bya ba dang / khyab par byed pa'i ngo bo grub na yul bltar rung ba rgyu dang khyab par byed pa dag mi dmigs</text></item>
<item><p>240a.4</p><section></section><text>pas/ bsgrub par bya ba med na gtan tshigs 'grub pa'o / /yul bstan pa can med par nye bar ston pa la/ de lta ma yin na dmigs pa'i rig byar ma gyur pa gang du yang med par mi 'grub pa'i phyir ro/ /yul ma bstan pa can ni bsgrub par bya ba med na med par ston pa yin te / </text></item>
<item><p>240a.5</p><section></section><text>'brel pa tsam grub na 'grub pas de las ni ldog pa bsgrub par bya ba la mi dmigs pa yul ltar rung ba ltos pa ma yin no/ /mi dmigs pa'i ldog pa nges pa ni dmigs pa'i rig byar gyur pa mi dmigs pa med pa nye bar ston pa'o/ /mtshan nyid de lta bu can de ni rnam pa gsum/ </text></item>
<item><p>240a.6</p><section></section><text>gtan tshigs ni rnam pa gsum kho na ste/ rang bzhin dang 'bras bu dang / mi dmigs pa yin te/ dper na 'ga' zhig mi rtag pa bsgrub par bya ba la yod pa lta bu dang / me dang ldan pa'i phyogs la du ba lta bu dang / med pa la dmigs pa'i rig byar gyur pa mi dmigs pa zhes bya ba</text></item>
<item><p>240a.7</p><section></section><text>lta bu'o/ /rnam pa gsum po 'di kho nar/ med na mi 'byung nges phyir ro/ /phyogs kyi chos kyi khyab pa ji skad du/ bshad pa ni med na mi 'byung ba yin te/ de ni gtan tshigs rnam pa gsum las med pas 'di nyid du nges pa zhes bya'o/ /de la sgrub pa'i chos kyi ngo bo tsam dang ldan</text></item>
<item><p>240b.1</p><section></section><text>pa can ni bsgrub par bya ba'i chos kyi rang bzhin gyi gtan tshigs yin no/ /phan tshun ldog pa'i bye brag gis chos tha dad pa yin yang / dngos su na gtan tshigs ni rtags can gyi rang bzhin kho na yin no/ /rang bzhin la rjes su 'gro ba 'khrul pa med pa las mtshan nyid la</text></item>
<item><p>240b.2</p><section></section><text>gzhan gyi lugs la ltos nas/ de tsam dang ldan pa can gyis khyad par du byas so/ /gzhan dag ni don gzhan gyi rgyu mtshan can de'i ngo bo tsam dang ldan pa ma yin pa'i chos kyang rang bzhin du 'dod pas/ khyad par gyis de lta bu rang bzhin ma yin pa nyid </text></item>
<item><p>240b.3</p><section></section><text>dang / bsgrub par bya ba de la gtan tshigs 'khrul par bstan te / dper na 'jig pa rgyu dang ldan pa la byas pa lta bu'o/ /de'i sbyor ba ni rnam pa gnyis te/ chos mthun pa nyid can dang / chos mi mthun pa can gnyis kyis so/ /dper na</text></item>
<item><p>240b.4</p><section></section><text>gang yod pa de thams cad ni skad cig ma ste/ dper na bum pa la sogs pa lta bu'o/ /sgra yang yod pa yin pas zhes bya ba dang / de bzhin du skad cig ma nyid med na yod pa yang med pa yin na/ sgra ni yod pas zhes bya ba lta bu ste/ rjes su 'gro ba'am / ldog pas</text></item>
<item><p>240b.5</p><section></section><text>thams cad nye bar bsdus nas/ khyab pa rab tu ston pa'i mtshan nyid can gyis chos mthun pa can dang / chos mi mthun pa can gyi sbyor ba dag yin no/ /'dir ni shugs kho nas dam bcas pa'i don rtogs pa'i phyir dam bcas pa'i sbyor ba mi bya'o/ /gal te gzhal bya'i</text></item>
<item><p>240b.6</p><section></section><text>don rab tu ma bstan na/ de ci ltar rtogs she na/ bdag nyid kyis rtogs pa la gzhal bya nye bar ston par byed pa su zhig yod de/ phyogs na yod pa'i du ba nye bar dmigs pas de la mes khyab pa dran na/ de'i mthu kho nas 'di na me yod do snyam du shes so/ /de na 'di la</text></item>
<item><p>240b.7</p><section></section><text>'ga' yang 'di na me yod do zhes ston par yang mi byed la/ bdag nyid kyis kyang cung zad kyang mi rtogs te/ tshad ma ma rtogs par de ltar rtogs pa'i rgyu mtshan med pa'i phyir ro/ /rtogs na ni rtags don med pa nyid du 'gyur ro/ /bdag nyid kyis bab col du 'di na me yod do snyam du</text></item>
<item><p>241a.1</p><section></section><text>gzhal bya rnam par bzhag nas/ phyis de rab tu sgrub pa'i yan lag gi rjes su 'brang ngo snyam na/ rtogs pa'i rim pa 'di ni ci zhig yin/ de gzhan gyis brjod na yang dgos pa med pa'i phyir cha chung ngo / /gal te dgos pa yul bstan pa</text></item>
<item><p>241a.2</p><section></section><text>yin no zhe na/ re zhig bstan pa de nyid kyis ci zhig phan/ gal te gzhan du na rtogs par mi 'gyur na ni/ thams cad legs par 'gyur ro/ /de lta bas na 'dis bdag nyid kyis rtogs pa na/ yul nye bar 'god pa 'ga' yang med par rtogs la/ kho bo don du</text></item>
<item><p>241a.3</p><section></section><text>gnyer ba mthong nas/ dus ston gyi bram ze bzhin du/ gsal bar rngan pa sgugs par byed pa yin no/ /kho bos brjod kyang bdag nyid grub zin pa'i rtags kho na'i rjes su 'brangs na rtogs par 'gyur bas gnas skabs 'di gnyis la khyad par ci zhig yod/ dam</text></item>
<item><p>241a.4</p><section></section><text>bca' ba smos pa med par yang phyogs kyi chos dang 'brel pa smos pa tsam gyis rtogs pa yang mthong ba'i phyir de dgos pa ci zhig yod/ rang la nges pa bzhin du gzhan dag la nges pa bskyed par 'dod pa'i phyir sgrub pa zhes bya'o/ /de la 'di dag nyid kyis gzhal bya nye</text></item>
<item><p>241a.5</p><section></section><text>bar bstan pa med par yang rtogs la/ gzhan khong du chud par byed pa na/ don gyi rim pa sngon ma byung ba ma bstan to zhes bya ba 'di la rgyu ci zhig yod/ de lta bas na gzhan du na yang rtogs pa skye ba'i phyir/ gzhal bya smos pa ni cung zad kyang mi dgos so/ /'dis</text></item>
<item><p>241a.6</p><section></section><text>ni nye bar gtod pa dang / mjug sdud pa la sogs pa yang spangs pa yin te/ sbyor ba 'di tsam kho nas rtogs par btub pa'i phyir ro/ /re zhig kha bya'i chags pa yongs su bor la mig tshums te/ ci 'di tsam gyis rtogs par btub bam/ 'on te mi btub ces</text></item>
<item><p>241a.7</p><section></section><text>soms shig /btub pa ltar na ni spros pa'i phreng bas ci zhig bya/ sgrub pa'i tshig la sbyor ba 'di tsam kho na zhig sbyar bar bya'o/ /'di la yang phyogs kyi chos dang 'brel pa smos pa dag gi rim pa nges pa ni 'ga' yang med de ji ltar yang rtogs par byed pa'i phyir ro/ / </text></item>
<item><p>241b.1</p><section></section><text>'brel pa smos pa la yang sbyor ba 'ba' zhig tha dad par zad de/ gnyi ga ltar yang chos tha dad kyang de'i ngo bo kho na ston pa'i phyir ro/ /de'i rang bzhin ma yin pa yod na gzhan yod par nges pa med de/ byas pa nyid yod na brtsal nas 'byung ba'i chos nyid bzhin no/ /de'i rang</text></item>
<item><p>241b.2</p><section></section><text>bzhin ma yin pa log na yang 'bras bu ma yin pa de ldog pa med de/ dper na chos 'di gnyis kho na bzlog pa bzhin no/ /de lta bas na rjes su 'gro ba dang ldog pa dag las mtshan nyid ji lta ba gcig rab tu sbyar bas kyang gnyis pa 'phen pas sgrub pa'i tshig gcig la gnyi</text></item>
<item><p>241b.3</p><section></section><text>ga sbyor bar mi 'dod de/ don med pa'i phyir ro/ /de'i rang bzhin yin pa nyid kyis rjes su 'gro ba grub na/ de med na med pa 'grub pa'i phyir la/ de med na med pa grub na de'i rjes su 'gro ba grub pa'i phyir ro/ /ldog pa sbyor ba ni/ ji ltar na de med pa kho na la med pa yin par ston par 'gyur ba ste/ gzhan la yang</text></item>
<item><p>241b.4</p><section></section><text>ma yin la 'gal ba la yang ma yin no zhes nges par bstan pa'i don du yang nges pa ma yin te/ gzhan dang 'gal ba dag kyang mi mthun pa'i phyogs yin pa'i phyir ro/ /gang gis na rjes su 'gro ba dang ldog pa dag tu 'gyur ba yod pa gdon mi za bar 'jig pa'i rang bzhin yin na </text></item>
<item><p>241b.5</p><section></section><text>zhes bya ba 'di ji ltar khong du chud ce na/ 'jig pa'i rgyu mi rung ba'i phyir ro/ /dngos po rnams ni rang gi ngo bo kho nas 'jig pa yin gyi grub pa rnams gzhan las 'jig pa 'byung ba 'di ni med de/ de la nus pa med pa'i phyir ro/ /'jig pa'i rgyus dngos po'i rang gi ngo bo kho na byed pa</text></item>
<item><p>241b.6</p><section></section><text>ni ma yin te/ de grub zin pa'i phyir ro/ /ngo bo nyid gzhan zhig byed na yang dngos po de'i so na 'dug pa la cung zad kyang mi byed pas/ de bzhin du dmigs pa la sogs par thal bar 'gyur ro/ /ngo bo nyid gzhan ni 'di'i sgrib pa yin te/ de'i so na 'dug na de la sgrib par yang</text></item>
<item><p>241b.7</p><section></section><text>mi rung ba'i phyir ro/ /'jig pa'i rgyus dngos po med par byed par yang ma yin te/ med pa'i tshul du khas len na tha dad pa dang / tha dad pa ma yin par rnam par rtog pa las ma 'das pa'i phyir ro/ /dngos po dgag pa'i ngo bo nyid gcig yin na ni/ dngos po mi byed ces bya bar</text></item>
<item><p>242a.1</p><section></section><text>'gyur ro/ /de lta na byed pa po ma yin pa ni rgyu nyid ma yin pas 'jig pa'i rgyu 'ga' yang med do/ /don med pa'i yang phyir te/ gal te dngos po rang gi ngo bos 'jig pa yin na/ de la 'jig pa'i rgyu cung zad kyang mi dgos te/ de'i ngo bo nyid yin pa kho nas bdag</text></item>
<item><p>242a.2</p><section></section><text>nyid 'jig pa'i phyir ro/ /gang zhig gang gi ngo bo nyid yin pa de ni rang gi rgyu kho na las skye ba na de lta bur 'gyur gyi/ de ngo bor bya ba la rgyu gzhan la ni mi ltos te/ gsal ba dang / gsher ba dang / dro ba dang / sra ba la sogs pa'i rdzas dang 'dra'o/ /gsal ba la sogs pa de dag gi</text></item>
<item><p>242a.3</p><section></section><text>bdag nyid du byung ba rnams ni yang gsal ba las ngo bor bya ba'i phyir/ rgyu gzhan la mi ltos te/ de'i bdag nyid la de'i bdag nyid med na bdag nyid med par thal bar 'gyur ro/ /de dang 'dra bar gal te mi gnas pa'i chos can zhig yin na ni/ ngo bo nyid kyis grub pa yang</text></item>
<item><p>242a.4</p><section></section><text>de'i bdag nyid du bya ba'i phyir rgyu gzhan la mi ltos so/ /gal te sa bon la sogs pa bzhin du ma nges pa yin no snyam ste/ 'di snyam du sa bon la sogs pa myu gu la sogs pa bskyed pa'i rang bzhin yang / chu la sogs pa rgyu gzhan la ltos pa'i phyir 'ba' zhig gis ni </text></item>
<item><p>242a.5</p><section></section><text>skyed par mi byed do/ /dngos po 'jig pa yang de dang 'dra bar 'gyur ro snyam du sems na ma yin te/ de'i ngo bo nyid skye ba'i phyir la/ skyed par byed pa ma yin pa yang de'i ngo bo nyid ma yin pa'i phyir ro/ /de nyid kyi phyir gnas skabs de gnyis po tha dad par nges te/ dngos po</text></item>
<item><p>242a.6</p><section></section><text>rnams kyi ngo bo nyid gzhan du 'gyur ba nyid med pas/ de'i ngo bo nyid ni phyis bzhin du sngon po yang skyed par thal bar 'gyur ba'i phyir ro/ /de lta bas na gnas skabs kyi bye brag tha ma gang yin pa de nyid myu gu la sogs pa skyed pa'i ngo bo nyid yin no/ /sngon gyi gnas skabs na</text></item>
<item><p>242a.7</p><section></section><text>yod pa'i bye brag rnams ni rgyu'i rgyud nyid yin pas ma nges pa nyid yin no/ /de lta bas na dngos po skad cig ma rnams la gzhan dang gzhan skye bas gcig pa nyid med pa'i phyir ro/ /gal te tha ma dag nus pa yin na ci'i phyir skyed par mi byed ce na/ skyed par byed pa kho na'o/ / </text></item>
<item><p>242b.1</p><section></section><text>'di la gzhan du 'gyur ba med de ngo bo nyid bzlog pa med pa'i phyir ro/ /gal te lhan cig byed pa de dag thams cad nus pa'i ngo bo nyid yin pa la/ gzhan gyi nye bar sbyor ba ci zhig dgos she na/ dngos po rnams la ni gang gis na 'di gcig pus kyang nus na bdag gis ci</text></item>
<item><p>242b.2</p><section></section><text>zhig bya zhes gzhan dag ldog par 'gyur ba rtog pa sngon du gtong zhing byed pa can dag ni 'ga' yang med pa kho na ste/ sems pa med par byed pa can rang gi rgyu yongs su gyur pas 'du ba'i chos can dag yin la/ de'i rang bzhin las de lta bur 'gyur ba la klan ka btsal bar</text></item>
<item><p>242b.3</p><section></section><text>'os pa ma yin no/ /gal te nus pa dag ci'i phyir gzhan dang gzhan skyed par mi byed ce na/ ma yin te de kho na la nus pa'i phyir ro/ /gcig pu de nyid bskyed par bya bar nus kyi/ gzhan la ni ma yin pas/ gzhan dang gzhan skyed pa ma yin no/ /gal te mig la sogs pa</text></item>
<item><p>242b.4</p><section></section><text>lhan cig byed pa ngo bo nyid tha dad pa dag las 'bras bu gcig skye na rgyu'i bye brag las 'bras bu'i bye brag tu mi 'gyur ro zhe na/ ma yin te bdag nyid ji lta ba'i ngo bo nyid kyi bye brag gis de'i khyad par la nye bar sbyor ba'i phyir/ de'i nye bar sbyor bas bya ba'i khyad par 'chol ba med pa'i phyir</text></item>
<item><p>242b.5</p><section></section><text>ro/ /dper na 'ji ba'i gong bu dang / rdza mkhan dang skud pa la sogs pa dag las bum par 'gyur ba la/ 'ji ba'i gong bu las ni 'ji ba'i ngo bo nyid ma yin pa shing la sogs pa las gzhan pa'i ngo bo nyid/ rdza mkhan las ni 'ji ba'i bdag nyid yin pa de nyid dbyibs kyi bye brag gi bdag</text></item>
<item><p>242b.6</p><section></section><text>nyid kyis de las gzhan pa dag las tha dad pa/ skud pa las ni 'ji ba dang dbyibs kyi bye brag gi bdag nyid can de nyid 'khor lo la sogs pa las rnam par phye ba'i ngo bo nyid du 'gyur ba lta bu ste / de ltar na rdza mkhan las ni 'ji ba'i ngo bo nyid ma yin la/ 'ji ba las kyang dbyibs kyi</text></item>
<item><p>242b.7</p><section></section><text>bye brag ma yin no/ /de gnyis kyi nus pa'i bye brag gi yul tha dad kyang des bskyed pa'i khyad par gyi bye brag gi 'bras bu'i ngo bo nyid ni tha dad pa ma yin te/ 'ji ba dang dbyibs dag phan tshun gyi bdag nyid can ma yin pa nyid kyis / de gnyis dbyibs dang 'ji ba'i ngo bo dag tu mi snang bar</text></item>
<item><p>243a.1</p><section></section><text>thal bar 'gyur ba'i phyir ro/ /gal te yon tan dbyibs ni rdzas las gzhan pa kho na yin te/ des na rdza mkhan dang / 'ji ba'i nye bar sbyor ba'i yul ngo bo nyid tha dad pa yin no zhe na 'di las bshad zin to/ /gzhan yang 'ji ba la dbyibs tha dad pa zhig yin na/ </text></item>
<item><p>243a.2</p><section></section><text>rdza mkhan gyis ci'i phyir logs shig tu mi byed/ gal te yon tan ni rdzas kyis gzhan gyi dbang yin pas logs shig tu mi byed do/ /gal te rang bzhin gyi rdzas de dbyibs de'i rten gyi bdag nyid can yin pa'am/ dbyibs de de la rag las pa'i bdag nyid can zhig yin na/ rdza</text></item>
<item><p>243a.3</p><section></section><text>mkhan la ltos ci dgos she na ma yin te/ de las phan tshun 'brel du rung ba nyid thob pa'i phyir ro/ /de lta ma yin te dngos po'i chos nyid rung ba kho nas/ sngon yang 'ji ba'i gong bu dbyibs kyi khyad par dang 'brel du rung ba nyid gcig yin na ni dbyibs kyi khyab pa dang 'brel pa'i khyad</text></item>
<item><p>243a.4</p><section></section><text>par du thal bar 'gyur ro/ /de lta yin na ni 'o na rdzas 'ji ba'i rung ba de rdza mkhan las 'gyur bas 'di gnyis ngo bo nyid tha dad pa yang ma yin no/ /tha dad pa yin na ni/ snga ma bzhin du thal bar 'gyur ba'i phyir ro/ /re zhig ngo bo nyid gcig pa nyid la yang rkyen du mas khyad par du bya ba</text></item>
<item><p>243a.5</p><section></section><text>'ga' yod pas/ 'ji ba dang dbyibs dag ngo bo nyid gcig tu bsgrub par mi 'dod do / /des na dngos su 'bras bu ngo bo nyid gcig pa nyid yin yang / lhan cig byed pa'i rkyen dag nye bar sbyor ba'i yul gcig pa can ma yin na/ ji ltar 'dir rgyu tha dad pa'i nye bar sbyor ba'i yul gcig pa</text></item>
<item><p>243a.6</p><section></section><text>can ma yin no/ /ji ltar 'dir rgyu tha dad pa'i nye bar sbyor ba'i yul tha dad pa'i phyir 'bras bu gcig pa ma yin pa de bzhin du/ mig la sogs pa la mig gi rnam par shes pa skye ba la yang rig par bya ste/ 'di ltar mtshungs pa de ma thag pa'i rkyen las ni mig gi rnam par shes</text></item>
<item><p>243a.7</p><section></section><text>pa dmigs pa'i bdag nyid yin la dmigs pa'i bdag nyid mig gi dbang po las ni gzugs 'dzin du rung ba nyid du so sor nges pa yin/ yul las ni de dang 'dra ba'i ngo bo can nyid ces bya ba yin no / /dngos su 'bras bu tha dad pa'i ngo bo nyid ma yin yang / rgyu'i ngo bo nyid tha</text></item>
<item><p>243b.1</p><section></section><text>dad pa dag las khyad par tha dad pa kho na dag tu 'gyur bas/ rgyu tha dad pa yin yang des bya ba'i khyad par tha mi dad pa yin no/ /rgyu'i nus pa tha dad pa de dag kho na skad cig pa yin pa'i phyir/ bdag nyid ji lta ba bzhin so so'i khyad par can gyi 'bras bu skyed par nus pa chod pa med pa nyid du nye</text></item>
<item><p>243b.2</p><section></section><text>bar gnas pa ni tshogs pa'i 'bras bu'i ngo bo nyid gnas pa'i gzhi dag yin zhes bya ste/ 'di ltar de ni de mtha' dag las dmigs pa'i bdag nyid dang / gzugs 'dzin par so sor nges pa dang / yul dang ngo bo can zhes bya ba so so'i khyad par can gyi ngo bo nyid gcig skyes so/ /gal</text></item>
<item><p>243b.3</p><section></section><text>te nus pa 'gog pa med pa 'bras bu mjug thogs pa skad cig pa khyad par du bogs dbyung du med pa dag gi rkyen rnams la/ phan tshun lhan cig byed pa'i don gcig pa'i don ci zhig yin zhe na/ lhan cig byed pa ni thams cad du bogs 'byin pa skyed pa 'ba' zhig kyang ma yin no/ /'o na ci</text></item>
<item><p>243b.4</p><section></section><text>zhe na/ mang po dag don gcig byed pa gang yin pa yin te/ dper na tshogs tha ma lta bu'o/ /'di nyid dngos su lhan cig byed pa rnams kyi lhan cig byed pa yin te/ tha ma de nyid rgyu yin pa'i phyir ro/ /skad cig ma de la ngo bo nyid gcig la dbye ba med pas khyad par du bya bar mi nus pa'i phyir</text></item>
<item><p>243b.5</p><section></section><text>te/ khyad par 'byung ba'i mtshan nyid ni/ ngo bo nyid gzhan 'byung ba'i phyir ro/ /ngo bo nyid gzhan 'byung na ni tha mar mi 'gyur te/ de'i phyir mngon sum gyi rgyur mi 'gyur ro/ /de lta bas na lhan cig byed pa rnams las rgyu'i khyad par 'byung ba ma yin no/ /gang dag la sngon dang phyis dang tha dad pa'i</text></item>
<item><p>243b.6</p><section></section><text>ngo bo med pa/ gang gi mjug thogs su 'bras bu 'byung ba'i rkyen tha ma ngo bo nyid kyis nus par skad cig pa de dag lhan cig skye ste/ de la bya ba gcig pa kho na lhan cig byed pa nyid yin no/ /gal te nus pa de dag ga las byung zhe na/ rang gi rgyu dag las so/ /gal te de dag gis 'di rkyen gzhan</text></item>
<item><p>243b.7</p><section></section><text>dang nye ba med pa kho nar ci ste mi skyed de res 'ga' gzhan du yang 'gyur ro/ /de'i phyir la lar gcig pus kyang skye bar 'gyur ro zhe na / 'du byed rgyu du ma gzhan dang gzhan gyi rkyen dang ldan pas/ skad cig ma re re la nus pa tha dad pa can dag 'ga' zhig gis mtshungs pas ngo bo 'dra bar shes mod kyi/ de</text></item>
<item><p>244a.1</p><section></section><text>la 'di dag gi ngo bo nyid tha dad pa kho na yin te/ des na 'ga' zhig kho na 'ga' zhig gi rgyu yin no/ /de la gzugs dang dbang po la sogs pa'i tshogs yul chod pa med pa la sogs pa dang ldan pa can gang yin pa de ni/ rnam par shes pa skyed par nus pa'i rgyu yin no/ / </text></item>
<item><p>244a.2</p><section></section><text>de dag phan tshun nye bar 'gro ba la sogs pa'i rten rkyen gyi khyad par gang yin pa de ni de'i rgyu skyed par nus pa yin no/ /de dag kyang sngon yang med/ phyis kyang med/ so so na yang med pas nus kyang sngon dang phyis kyang so so na yod pa las 'byung ba'i nyes pa dag gis mi gos so/ /de dag na 'di</text></item>
<item><p>244a.3</p><section></section><text>dag phan tshun nye bar 'gro ba la sogs pa'i rgyu gang yin pa de nus pa'i rgyu yin pas/ de la nam yang gzhan du 'gyur ba med do/ /tshul 'dis thams cad la rgyu dang 'bras bu'i ngo bo so sor nges pa khong du chud par bya'o/ /dngos po'i nus pa skad cig ma re re la ngo bo nyid kyi bye brag gzhan dang gzhan</text></item>
<item><p>244a.4</p><section></section><text>gyi rjes su 'gro ba can dag la yin gyi dngos po bstan pa gcig pu'i ngo bo nyid can dag la ni ma yin te/ ngo bo nyid gzhan du 'gyur ba med pas nus pa dang mi nus pa'i ngo bo nyid dag la byed pa dang mi byed pa mi rung ba'i phyir ro/ /gal te lhan cig byed kyi 'ga' zhig ni ma yin no zhe na/ ci 'ba' zhig</text></item>
<item><p>244a.5</p><section></section><text>gis 'bras bu bskyed par nus sam/ mi nus so/ /ci'i phyir mi bskyed/ mi bskyed na ji ltar nus/ gal te tha ga pa la sogs pa ras yug la sogs pa bya bar nus mod kyi/ thams cad du ni mi byed do zhe na/ brtse ba'i ngang tshul can blun po rnams dga' ba skyid de bar bskyed pa ni byas shing byas</text></item>
<item><p>244a.6</p><section></section><text>pa la yang dang yang byed du gzhug ste/ 'di ltar 'di ni sa bon la sogs pa nye bar 'god par dpyad zin to/ /de lta bas na ngo bo nyid gzhan du 'gyur ba med pa'i phyir ro/ /de'i chos can gyi ngo bo nyid de lta bu ni tha ma'i gnas skabs bzhin du bzlog tu mi rung ngo / /tha ma'i gnas skabs</text></item>
<item><p>244a.7</p><section></section><text>na sngon nus pa med pa las nus pa skye na/ nus pa de'i ngo bo nyid yin na ni/ sngon med pa skye ba kho na yin no/ /de'i ngo bo nyid ma yin na ni byed pa po ma yin pa nyid de/ nus pa zhes bya ba'i dngos po las 'bras bu skye ba'i phyir ro/ /gzhan yang re zhig de nyid lhan cig byed pa mtha'</text></item>
<item><p>244b.1</p><section></section><text>dag dang ldan pa 'bras bu ji ste skyed/ bskyed pa mthong ste/ des na bskyed do zhes smra'o/ /mthu chen po can gyi mthong ba dngos po de'i ngo bo nyid ma yin pa dag kyang / rang gi ngo bo tsam gyis bya ba sna tshogs pa rnams la sbyor ba ni nus pa chen po can yin no/ /brgya zhig la 'ga' zhig ji zhig</text></item>
<item><p>244b.2</p><section></section><text>ltar 'dir khyod kyi mthong ba'i lam las 'das na/ kye ma mi skyed pa'i chos can yin te/ rgyu med pa can du 'gyur bas bsam pa 'di ni sems la gdung ngo / /kho bo ni de'i ngo bo nyid ma yin pa las bdag gis mthong bas 'bras bu bskyed do zhes mi zer ro/ /'o na ci zhe na de dag ni ngo bo nyid</text></item>
<item><p>244b.3</p><section></section><text>kyis de skyed pa'i chos can yin la/ de dag mthong na 'di dag ni skyed pa po yin no zhes bya bar shes par zad do/ /'di yang yod par bden na de dag 'bras bu bskyed pa'i chos kyi ngo bo nyid yin pa des na/ rkyen mtha' dag dang ldan pa rnams ma bskyed par btang snyoms su 'khod do</text></item>
<item><p>244b.4</p><section></section><text>zhes bya ba ni ma yin no/ /ci de dag gi mi sdod par bskyed pa'i chos can gyi ngo bo nyid de/ tha ma'i gnas skabs de kho na'i tshe 'byung ngam/ 'on te sngon yang yod de ma nyams ma byung ba brtan pa gcig pu'i ngo bo nyid can rnams la ngo bo nyid 'ga' med pa 'gal ba'i phyir ro/ / </text></item>
<item><p>244b.5</p><section></section><text>de ni ci de ma yang yin mo gsham yang yin nam/ mi sdod par skyed pa'i chos kyi ngo bo nyid kyang yin la/ mi skyed pa yang yin no zhes smras pa 'di'i don ci yin/ gal te de'i ngo bo ni lhan cig pa yin gyi/ 'ba' zhig ni ma yin no zhe na/ 'o na ni 'ba' zhig kyang gzhan la</text></item>
<item><p>244b.6</p><section></section><text>lhan cig pa yang gzhan yin te/ dngos po tha dad pa'i mtshan nyid ni/ ngo bo nyid tha dad pa yin pa'i phyir ro/ /lhan cig pa nyid yin yang gzhan gyi ngo bos byed pa po ni ma yin la/ 'di'i rang gi ngo bo ni sngon yang de kho nar zad na/ ji ltar res 'ga' skyed pa dang 'bral/ gang gi </text></item>
<item><p>244b.7</p><section></section><text>dngos po skad cig pa yin pa de'i ltar na yang ji ste 'ba' zhig gis mi skyed/ gal te yin na ni skyed pa kho na'o/ /ma yin na skad cig ma yin pa'i phyir ro/ /ji lta bu zhig bskyed pa ni bshad zin te/ skad cig ma 'byung ba can de ji ltar gzhan du 'gyur/ gang zhig 'gyur ba de ni de nyid</text></item>
<item><p>245a.1</p><section></section><text>ma yin pas thal ba 'dir mi 'gyur te/ byed pa po dang / byed pa po ma yin pa dag gi ngo bo nyid dang de'i rgyu dag 'gal ba'i phyir ro/ /gang zhig de'i ngo bo nyid de ni mi sdod par skye ba'i chos can kho na yin pas/ de ni lhan cig pa nyid la mi ltos so/ /'bras bu ni rkyen</text></item>
<item><p>245a.2</p><section></section><text>gzhan la ltos pas/ lhan cig pa kho na las spyi'i 'ba' zhig las ni ma yin no snyam du sems na/ de ltar na yang ci ltar de 'ba' zhig gis kyang skyed pa kho na yin la 'bras bu yang de las mi skye zhes bya ste/ gnas skabs de ni 'gal lo/ /gal te 'ba' zhig gis skyed pa kho na ni ma</text></item>
<item><p>245a.3</p><section></section><text>yin no zhe na/ da ni ji ltar na mi 'dod par skyed pa'i ngo bo nyid yin te/ 'di skad du skyed pa kho na'o zhes yongs su bstan pa ma yin nam/ 'di 'ba' zhig kyang nus pa yin na / 'bras bu gzhan la ltos na yang ji ltar btang snyoms su 'jog ste/ gzhan la mi 'chol bar 'di gsal bar skyed par</text></item>
<item><p>245a.4</p><section></section><text>'gyur ro/ /de lta na 'dis bdag nyid kyi nus pa bstan pa yin no/ /'bras bu gzhan la ltos so zhes bya ba ni de 'ba' zhig las mi skye bar smra ba yin la/ de 'ba' zhig kyang nus pa'i ngo bo nyid yin no zhes bya ba ni/ de las skye bar smras pa yin na/ 'di dag gcig la ji ltar 'gyur te/ de lta bas</text></item>
<item><p>245a.5</p><section></section><text>na phrag dog gi zug rngus gnad du brgyab pa can 'di 'chal zhing 'khang bar zad pas/ btang snyoms su dor bar 'os so/ /de lta bas na gcig skyed pa'i mtshan nyid kyi lhan cig byed pa nyid ni/ dngos po skad cig pa rnams kho na'i yin gyi skad cig pa ma yin pa so so na yod pa srid pa can rnams kyi ni/ </text></item>
<item><p>245a.6</p><section></section><text>ma yin te/ so sor skyed par srid pas lhan cig byed pa nyid du nges pa mi rung ba'i phyir ro/ /gang du rgyun gyis phan 'dogs pas dngos po rnams rkyen nyid du ston pa dper na 'bras thug po che dang sa bon la sogs pa las 'bras chan dang myu gu la sogs pa 'byung ba las / me dang chu dang sa la</text></item>
<item><p>245a.7</p><section></section><text>sogs pa lta bu de la ni/ rgyu la brten nas khyad par 'byung ba la/ rkyen rnams kyi lhan cig byed par bshad kyi/ rdzas la brten nas ni ma yin te/ rdzas skad cig pa la khyad par 'byung ba med pa'i phyir ro/ /'bras thug po che la sogs pa me la sogs pa la rim gyis ngo bo nyid khyad par gyur pa mi 'byung</text></item>
<item><p>245b.1</p><section></section><text>na/ 'bras chan la sogs pa 'grub pa'am/ snang ba nas mun khang du zhugs pa'i dbang po la rang gis phan 'dogs pa dag las rgyun gyi khyad par mi 'byung na don rtogs pa skye ba med do/ /thogs pa med par skyed pa'i dbang po la sogs pa la ni/ phan tshun las khyad par 'byung ba med de/ der</text></item>
<item><p>245b.2</p><section></section><text>ni phan tshun nye bar 'gro ba la sogs pa'i rten bdag nyid ji lta ba'i rkyen rnams kyis rung ba'i yul la sogs par gnas pa can skyes pa de dag lhan cig ngo bo nyid grub pas/ shes pa'i rkyen nyid du shes pas don gcig byed pa kho na lhan cig byed pa nyid yin no/ /gang du khyad par bskyed pas lhan cig</text></item>
<item><p>245b.3</p><section></section><text>byed pa rnams rkyen nyid pa der ni/ rgyu'i rgyun rkyen la ltos pa yin pas/ de las ngo bo nyid gzhan thob bo zhes bya'o/ /de la rgyu dang rkyen rnams kyi skad cig ma snga ma rang gi ngang gis log na/ de dag kho na las skad cig ma khyad par can 'byung ba'i phyir/ rim gyis khyad par du gyur pa dang ldan pa rgyu'i</text></item>
<item><p>245b.4</p><section></section><text>tshogs tha ma las 'bras bu'i bar du 'byung ngo / /lhan cig byed pa las yang dag par byung ba'i rgyu las 'bras bu skye na ni/ khyad par nyid du 'byung bar mi rung ngo / /khyad par can ma yin pa las khyad par skye na ni/ 'bras bu yang 'gyur te/ lhan cig byed pa khyad par phan tshun 'byung ba</text></item>
<item><p>245b.5</p><section></section><text>la mi ltos pas kyang 'bras bu skyed par 'gyur ro/ /des na skad cig pa ma yin pa lhan cig byed pa la mi ltos pa rnams kyang rgyu nyid du 'gyur la/ ltos par bya ba rnams las ngo bo nyid khyad par du gyur pa 'byung ba ni med do/ /'on te khyad par 'byung na yang lhan cig byed pas byas pa'i khyad par kho na nye</text></item>
<item><p>245b.6</p><section></section><text>bar gnas par 'gyur te/ de lta na/ thug pa med par 'gyur ro/ /lhan cig byed pa rnams ni gang gis na 'di dag phan tshun byas pa'i khyad par dang rtag tu rjes su 'brel bar 'gyur ba phan tshun nas 'bras bu skye ba dang / mthun pa'i khyad par skyed par rung bar rtag tu gnas pa can yang ma yin</text></item>
<item><p>245b.7</p><section></section><text>te/ de yod pa dang med pa dag gi 'bras bu gsal ba dang / bral ba mthong ba'i phyir ro/ /des na khyad par dang po ni lhan cig byed pa dag gis phan ma btags pa yin par mi 'thad do zhe na / kho bo ni yang dang yang du smra ba la skyo ba 'ga' yang med de/ gal te de lta na yang 'jig rten</text></item>
<item><p>246a.1</p><section></section><text>gyis rigs pa go bar 'gyur ba ltar na da dung yang smra bar bya'o/ /lhan cig byed pa rnams ni gang gis na de med pa'i phyir/ khyad par skyed pa la lhan cig byed pa dag tu mi 'gyur ba khyad par skyed pa kho nas lhan cig skyed pa nyid yin pa yang ma yin no/ /'o na ci zhe na don gcig</text></item>
<item><p>246a.2</p><section></section><text>byed pas kyang yin no/ /gal te phan tshun nas khyad par med pa rnams la de yang med do/ /'on te yod na ni so so la yang 'gyur ro/ /de lta na ni khyad par de las 'byung ba can gyi 'bras bu yang 'ba' zhig las 'byung bar 'gyur ro zhe na/ skad cig re re la rkyen gzhan dang gzhan dag gis ji ltar</text></item>
<item><p>246a.3</p><section></section><text>dngos po'i rgyun la khyad par skye ba dang / yul rung ba can nyid la sogs pa'i gnas skabs kyi bye brag pa dag 'bras bu skyed pa dang / de dag kyang gang las skye ba dang / so sor nus kyang ji ltar 'ba' zhig gis mi skyed de/ byed pa po'i khyad par so so na yod pa med pa'i phyir dang / 'bras bu rnam pa gnyis</text></item>
<item><p>246a.4</p><section></section><text>po lhan cig byed pas skyed pa'i khyad par brgyud pa las byung ba'i chos can dang / gzhan te myu gu la sogs pa lta bu dang / mi sdod par skyed pa'i dbang po'i rnam par shes pa lta bu ste/ 'bras bu dang / rgyu'i ngo bo nyid tha dad pa'i phyir ro zhes bya ba thams cad bshad zin to/ /de la lhan cig byed pa</text></item>
<item><p>246a.5</p><section></section><text>dag las rgyun gyis phan 'dogs pa la ltos pa'i 'bras bu'i rgyu skye ba la lhan cig byed pa'i khyad par dang po ni lhan cig byed pas khyab pa'i khyad par las skye ba can ma yin te/ 'bras bu mjug thogs can lta bu'o/ /de phan chad kyi khyad par gang yin pa de dag ni de las skye ba can yin te/ de dang</text></item>
<item><p>246a.6</p><section></section><text>de dag ni de'i rang bzhin can yin pa'i phyir/ thug pa med pa ma yin no/ / gal te khyad par dang po'i rgyu bzhin du skad cig pa ma yin pa'i dngos po khyad par du gyur pa ma bskyed pas kyang 'bras bu bskyed par 'gyur ro zhe na/ bskyed la ni rag ste/ gal te 'di'i ngo bo nyid de mi sdod par skyed par byed pa'i</text></item>
<item><p>246a.7</p><section></section><text>chos can zhig yin na ni/ so so na yod pa srid pas 'ba' zhig gis kyang de ltar 'gyur ro zhes bshad zin to/ /de'i ngo bo nyid ma yin na ni de'i tshe yang skyed par byed pa ma yin pa nyid do/ /de lta bas na skad cig pa ma yin pa'i rgyu dag las/ don gcig byed pas 'ga' yang lhan</text></item>
<item><p>246b.1</p><section></section><text>cig byed pa nyid du nges pa med do/ /rgyun gyis phan 'dogs pas kyang ma yin pas/ de'i lhan cig byed pa 'ga' yang med de/ de'i phyir 'ba' zhig gis kyang bskyed par 'gyur ro/ /dngos po'i rgyun tshogs pa la gnas pa can ni/ phal cher lhan cig byed pa'i rkyen gyi khyad par bskyed pas</text></item>
<item><p>246b.2</p><section></section><text>rang gi 'bras bu skyed pa mthong ste/ sa bon la sogs pa bzhin no/ /rgyu rtag par smra ba'i ltar na rkyen la ltos pa yin na ni/ skyed par byed pa'i ngo bo nyid gzhan zhig 'byung ngo zhes bya bar gsal ba yin te/ 'bras bu la ltos pa zhes bya'o/ /skyed par byed pa'i ngo bo nyid sngon yang yod na ni/ </text></item>
<item><p>246b.3</p><section></section><text>mi bskyed pa mi rung ngo / /de lta bas na gang gi bdag nyid gang yin pa de ni/ yod pa tsam gyis de lta bur 'gyur gyi/ gyur nas yang de'i dngos por bya ba'i phyir gzhan gyis mngon par 'du bya ba la ltos pa ni ma yin no/ /dngos po ngo bo nyid kyis mi gnas pa'i chos can la ni/ 'jig pa'i rgyu</text></item>
<item><p>246b.4</p><section></section><text>dag cung zad kyang mi dgos so/ /dngos po gnas pa'i chos can la yang sus kyang ngo bo nyid gzhan du bya bar mi nus pa'i phyir/ 'jig pa'i rgyu dag gis ci zhig bya/ 'on te gzhan nyid du 'gyur na ni de'i ngo bo nyid kho nar mi 'gyur bas brtag pa snga mar zad de de la yang bshad zin to/ /pha rol las</text></item>
<item><p>246b.5</p><section></section><text>gzhan du 'gyur ba gang yin pa de ni/ gzhan gyi ngo bo nyid yin la/ gang zhig gzhan yin pa de ji ltar de'i yin te/ dngos po tha dad pa ni ngo bo nyid tha dad pa'i mtshan nyid yin pa'i phyir ro/ /de lta na dngos po snga ma 'pho ba med pa'i chos la gnas pas des gzhan du 'gyur ba med do/ /'dis</text></item>
<item><p>246b.6</p><section></section><text>ni zangs la sogs pa'i sra ba la sogs pa me la sogs pa las snyi ba la sogs pa'i ngo bo nyid gzhan du 'gyur ba bsal ba yin te/ de la yang snga ma rang gi ngang gis 'jig pa can yin pa'i phyir zhig na/ me la sogs pa dang / nye bar len pa las snyi ba la sogs pa'i ngo bo nyid gzhan kho</text></item>
<item><p>246b.7</p><section></section><text>na zhig 'byung ba yin no/ /de ni rang gis gnas pa'i chos can kho na yin te/ 'jig pa'i rgyu mi srid na gnas pa'i phyir ro/ /de ni gzhan gyis 'jig la 'jig pa zhes bya ba ngo bo nyid gzhan yang med de / dngos po 'pho ba kho na 'jig pa yin no zhe na / lan 'di ni rnam par brtag pa gnyis</text></item>
<item><p>247a.1</p><section></section><text>las mi 'da'o/ /ci dngos po ngo bo nyid kyis brtag pa zhig gam mi rtag pa zhig ces brtag par bya ba la/ sngar rtag par gyur nas phyis mi rtag par 'gyur ro zhes smra na ni/ rtag par 'dod pa snga ma thams cad du rtag pa dang mi rtag pa'i ngo bo nyid tha dad pa can gyi dngos po</text></item>
<item><p>247a.2</p><section></section><text>gnyis dang / rang gis 'jig pa dang / mi 'jig par rab tu smra ba yin te/ de ltar na snga ma la 'jig pa'i rgyu nus pa med do/ /sngar rtag par gyur nas phyis mi rtag par 'gyur ba ni ma yin no/ /'o na ci zhe na/ phyis kyang rtag pa kho na yin te/ ngo bo nyid gcig pa'i phyir ro/ /'o na dngos</text></item>
<item><p>247a.3</p><section></section><text>po de ngo bo nyid kyis 'jig pa dang ma 'brel na 'jig pa zhes bya ba ji lta bu yin te/ de'i ngo bo nyid dang 'jig pa dag ni phan tshun gyi ngo bo can ma yin pa nyid kyi phyir ro/ /de lta bas na 'di la 'jig pa yod pa dang / 'di 'jig pa'i ngo bo nyid du 'gyur dgos te/ de lta na yang 'jig pa'i</text></item>
<item><p>247a.4</p><section></section><text>rgyu don med do zhes bshad zin to/ /des na dngos po'i ngo bo nyid kyis 'jig pa yin yang rung / mi 'jig pa yin yang rung ste/ 'jig pa'i rgyu dgos pa med do/ /de lta bas na dngos po 'jig pa la ltos pa med pas de'i ngo bor nges pa yin no/ /yod pa gang yin pa de ni 'jig pa yin</text></item>
<item><p>247a.5</p><section></section><text>la/ 'jig pa log na yod pa ldog pas rjes su 'gro ba dang ldog pa grub pa'o/ /gal te ngo bo nyid kyis 'jig pa nyid yin na yang / la la de'i ngo bo nyid ma yin par yang 'gyur te/ thams cad kyi ngo bo nyid thams cad yin pa ni med pas rjes su 'gro ba dang / ldog pa ma grub po zhe na/ ma yin te/ </text></item>
<item><p>247a.6</p><section></section><text>skad cig pa nyid ma yin na dngos po med pa nyid du thal bar 'gyur ba'i phyir ro/ /dngos po'i mtshan nyid ni nus pa yin no/ /nus pa thams cad bral ba ni dngos po med pa'i mtshan nyid yin no/ /skad cig pa ma yin pa ni 'ga' yang gang du nus pa med de rim dang cig car dag gis don byed par </text></item>
<item><p>247a.7</p><section></section><text>'gal ba'i phyir ro/ /de lta bas na gang yod pa de ni skad cig pa kho na yin pas khyab pa grub bo/ /don gzhan shes par bya ba la 'bras bu gtan tshigs yin te 'khrul pa med pa'i phyir ro/ /gal te rgyu dang 'bras bu'i dngos po rtags shes par byed pa nyid yin na/ rnam pa thams cad du shes par bya</text></item>
<item><p>247b.1</p><section></section><text>ba dang / shes par byed pa'i dngos po yin te/ rnam pa thams cad du bskyed par bya ba dang / skyed par byed pa'i dngos po yin pa'i phyir ro zhe na/ ma yin te de med par 'byung ba ni de las 'byung ba nges pa med pa'i phyir ro/ /de lta bas na rgyu'i ngo bo nyid ji snyed gcig med par 'bras bu mi 'byung ba de dag rgyu yin te/ </text></item>
<item><p>247b.2</p><section></section><text>de'i 'bras bu nyid du nges pa'i phyir ro / /gang dag de dag med na mi 'byung ba'i chos de dag nyid kyis so/ /gal te cha shas kyis bskyed par bya ba dang / skyed par byed pa nyid du thal bar 'gyur ro zhe na/ ma yin te des bskyed par bya ba'i khyad par dang / rtags kyi khyad par gyi bye brag can gyi spyi rnams 'dzin na/ </text></item>
<item><p>247b.3</p><section></section><text>'dod pa'i phyir ro/ /khyad par can ma yin pa'i spyi'i brjod par 'dod na/ 'khrul ba'i phyir mi 'dod do/ /gal te 'ga' zhig res 'ga' zhig las 'byung yang de dang 'dra ba thams cad de las skye'o zhes bya ba go ga las/ de lta na rjes su 'gro ba dang / ldog pa ni ma yin no zhe na/ ma yin te/ de las 'byung ba</text></item>
<item><p>247b.4</p><section></section><text>can ma yin pa de ni/ lan 'ga' yang de las mi 'byung ba'i phyir te/ phan tshun ltos pas bskyed par bya ba dang / skyed par byed pa'i ngo bo nyid kyi mtshan nyid can gyi 'bras bu dag yin no/ /de la gal te du ba me la sogs pa'i tshogs pa las gzhan pa las kyang 'byung bar 'gyur na/ de ni des</text></item>
<item><p>247b.5</p><section></section><text>bskyed par bya ba'i ngo bo nyid ma yin pas/ lan 'ga' yang 'byung bar mi 'gyur te/ don gzhan bzhin no/ /tshogs pas kyang de skyed par mi 'gyur te/ de skyed pa'i ngo bo nyid ma yin pa'i phyir tshogs pa gzhan bzhin no/ / du ba ni de dang de ma yin pas bskyed par bya ba'i ngo bo nyid du yang rigs</text></item>
<item><p>247b.6</p><section></section><text>pa ma yin te/ ngo bo nyid gcig pa'i phyir ro/ /du ba dang du ba ma yin pa bskyed pa'i ngo bo nyid las 'byung na ni/ du ba dang du ba ma yin pa'i ngo bo nyid du 'gyur te/ 'bras bu'i ngo bo nyid rnams ni rgyu'i ngo bo nyid kyis byas pa'i phyir ro/ /rgyu la mi ltos na yang rgyu med pa nyid du thal bar 'gyur ba'i phyir</text></item>
<item><p>247b.7</p><section></section><text>ro/ /de lta bas na du bskyed par byed pa gang yin pa de ni/ me la sogs pa'i tshogs pa'i khyad par yin la me la sogs pa'i tshogs pa'i khyad par gyis bskyed pa gang yin pa de ni du ba yin te/ de ltar na rgyu dang 'bras bu dag gi ngo bo nyid nges pa'i phyir rigs mi mthun pa las byung ba ma yin no/ /de lta</text></item>
<item><p>248a.1</p><section></section><text>bas na 'bras bus rgyu 'khrul pa med do/ /des rgyu dang 'bras bu'i dngos po grub na 'bras bu la rgyus khyab par grub pa yin no/ /rigs mi mthun pa las kyang cung zad 'byung ba mthong ste/ dper na ba lang gi lci ba la sogs pa las sha lU ka la sogs pa lta bu ma yin nam zhe na/ </text></item>
<item><p>248a.2</p><section></section><text>rigs mi mthun pa las 'byung ba ni ma yin te / de lta bu kho na de 'dra ba'i dang po'i rgyu mtshan yin pas/ rgyu tha dad pa ma yin no/ /rgyun gyis 'byung na ni/ 'dam bu las 'byung ngo / /yang na ba lang gi lci ba dang / cig shos skye ba can dag gzugs tha mi dad kyang ngo bo tha dad pa yod do/ /dngos po</text></item>
<item><p>248a.3</p><section></section><text>rnams kyi rnam pa mtshungs pa kho na ni de nyid kyi rgyu ma yin te/ rnam pa tha dad pa ma yin pa rnams kyang kha cig khyad par gzhan gyi sgo nas rigs tha dad pa mthong ba'i phyir ro/ /de lta ma yin te/ tshogs pa mtshan nyid mi 'dra ba las kyang mtshan nyid mi 'dra ba ma yin pa 'byung na ni/ rgyu'i tha dad pa</text></item>
<item><p>248a.4</p><section></section><text>dang tha dad pa ma yin pa dag las 'bras bu'i tha dad pa dang / tha dad pa ma yin pa dag ma yin pas/ thams cad kyi tha dad pa dang / tha dad pa ma yin pa dag rgyu med par 'gyur te/ 'di ltar tha dad pa las tha dad pa ma yin pa las kyang tha dad pa ma yin no/ /de ma gtogs pa'i dngos po'i ngo bo nyid</text></item>
<item><p>248a.5</p><section></section><text>kyang 'ga' yang med pas/ dngos po rnams rgyu med pa can ma yin pa'i phyir rtag tu yod pa'am/ med pa zhig tu 'gyur te/ ltos par bya ba med pa'i phyir ro/ /dngos po rnams ni ltos pa'i phyir res 'ga' ba yin no/ /bsgrub par bya ba dag la sgrub pa nye bar sbyor ba rnam par gnas pa dang ldan par</text></item>
<item><p>248a.6</p><section></section><text>yang mi 'gyur te/ rgyu'i nus pa so sor nges na 'ga' zhig 'ga' sgrub par byed par gzung gi gzhan ni ma yin no/ /de kho na de la nus pa'i phyir la / gzhan ni mi nus pa'i phyir te/ de gnyis ni bskyed pa dang cig shos kyi ngo bo nyid kyis tha dad pa'i phyir ro/ /de bskyed pa'i ngo bo nyid dang mtshan nyid mi</text></item>
<item><p>248a.7</p><section></section><text>'dra ba las kyang de 'byung na ni de bskyed par nus na nges pa med pas ci yang rung ste/ gang yang rung ba las 'byung bar 'gyur ro/ /de bskyed nus par mtshungs na ni de nyid yin pas 'bras bu rgyu 'khrul pa ma mthong ngo / /dmigs pa'i rig byar gyur pa mi dmigs pa ni / dngos po med</text></item>
<item><p>248b.1</p><section></section><text>par tha snyad gdags pa'i gtan tshigs yin no/ /de la dmigs pa dmigs par byed pa'i chos nyid yin na ni/ de'i shes pa dmigs pa yin no/ /brjod par 'dod pa'i dmigs pa las gzhan yin pa'i phyir/ de las gzhan pa'i dmigs pa ni mi dmigs pa yin te/ ma yin par</text></item>
<item><p>248b.2</p><section></section><text>'jug pas bzar mi rung ba dang reg tu mi rung ba bzhin no/ /dmigs par bya ba'i chos nyid yin na ni/ dmigs pa yul gyi ngo bo nyid rang gi yul can gyi shes pa skyed par rung ba nyid kyi mtshan nyid can yin te/ rung ba nyid ni dngos po'i ngo bo yin pa'i phyir ro/ /de las gzhan pa'i dmigs par rung</text></item>
<item><p>248b.3</p><section></section><text>ba kho na nyid mi dmigs pa ste/ snga ma bzhin no/ /rung ba nyid du khyad par med pa'i phyir / gang du gang zhig dmigs na/ gang zhig nges par dmigs par 'gyur ba de ni de dang 'brel pa yin te/ shes pa gcig dang 'brel pa'i phyir ro/ /de gnyis yod na ngo bo gcig nges par gtogs pa ma yin</text></item>
<item><p>248b.4</p><section></section><text>te/ mi srid pa'i phyir ro/ /de lta bas na 'dir gzhan nyid ni rung ba nyid kyi ngo bo khyad par med pa can shes pa dang 'brel pa can dag phan tshun ltos pa kho na yin par 'dod do/ /de 'ba' zhig de la ltos nas gzhan yin pas/ de'i ngo bo nyid de shes par byed pa'am/ shes par bya ba'i chos kyi mtshan</text></item>
<item><p>248b.5</p><section></section><text>nyid ni mi dmigs pa yin te/ de ni zla bo dngos po med pa'am/ dngos po med par tha snyad gdags par sgrub pa yin no / /ji ltar na gzhan yod pa de med pa yin/ gang gis na dngos po med pa'i ngo bo'i mi dmigs pas dngos po med par tha snyad gdags pa sgrub par byed ce na/ 'dir ci ltar ma yin</text></item>
<item><p>248b.6</p><section></section><text>par 'jug pa la ltos pa'i sgo nas dngos po med pa dang mi dmigs pa dag mi dmigs pa yin par bshad zin te / de sgrub par ma grub pa'i phyir ro/ /dngos po med par tha snyad gdags pa mi 'grub par thal bar 'gyur ba'i phyir ro/ /'brel pa med pa'i ngo bo de yod par grub pa nyid gzhan med par grub pa yin pas/ </text></item>
<item><p>248b.7</p><section></section><text>gzhan yod pa yang de med pa ma yin no zhes tha snyad gdags so/ /gzhan yod pa'i mtshan nyid kyi dngos po med par rang gi tshad mas 'grub pa'am/ de grub pas de med par grub pa de dngos po med par tha snyad gdags pa sgrub par byed pa la khyad par 'ga' yang med na gang gis na mi dmigs pas dngos po med</text></item>
<item><p>249a.1</p><section></section><text>par tha snyad gdags par 'grub pa 'gal bar 'gyur/ gzhan yod pa de nyid dang de'i yul can gyi shes pa dngos po med pa'i sgrub pa ci ste ma yin/ ci'i phyir gzhan yod par grub pa nyid de med par grub pa yin zhes bya zhe na/ so sor ma grub pa'i phyir dang / 'brel pa med pa'i phyir te/ re zhig</text></item>
<item><p>249a.2</p><section></section><text>gzhan yod pa ni sgrub pa ma yin no/ /gang zhig grub pa na gang mi 'grub pa ni de'i rtags yin te/ me dang du ba lta bu yin no/ /gzhan yod par grub pa nyid kyis/ de med par grub ste de las gzhan pa dang 'brel pa med pa'i ngo bo can de'i de nyid rnam par 'jog par byed pa'i tshad ma kho nas gzhan rnam par bcad</text></item>
<item><p>249a.3</p><section></section><text>pa 'grub pa'i phyir ro/ /'brel pa med pa'i phyir dang / de de'i rtags yin na de dang der 'brel pa 'ga' zhig tu 'gyur te/ dper na byas pa nyid dang / mi rtag pa nyid dag don gcig la 'du ba lta bu'am/ du ba dang rtags can don gcig la 'du ba'am/ rten dang brten pa'i dngos po'am bskyed par bya</text></item>
<item><p>249a.4</p><section></section><text>ba dang / skyed par byed pa'i dngos po lta bu zhig yin grang na/ dngos po yod pa dang / med pa dag la ni gang gis na 'di'i bsgrub par 'gyur ba'i 'brel pa de lta bu 'ga' yang med do/ /gal te yul dang yul can gyi dngos po yod de/ sgra dang don 'brel pa bzhin no zhe na/ sgra dang don dag ni de ston na sbyor</text></item>
<item><p>249a.5</p><section></section><text>bas de dang lhan cig gi rgyu dang 'bras bu'i mtshan nyid dam med na mi 'byung ba'i mtshan nyid kyi 'brel bar 'gyur na/ rnam pa 'di yang 'di la med pas ji ltar yul dang yul can gyi dngos po yin/ de gnyis bsgrub par bya ba dang / sgrub pa'i dngos por grub na ni/ de'i sgo nas yul dang yul can</text></item>
<item><p>249a.6</p><section></section><text>gyi dngos por 'gyur na/ de nyid ni 'brel pa med na mi 'grub bo/ /de ma grub na yul dang yul can gyi dngos po yang ma yin no/ /de lta ma yin na 'di gcig la gcig brten pa yin par 'gyur ro/ /gzhan yod pa las med pa grub na spyi bsgrub par bya ba ma yin par 'gyur ro/ /de lta na ni de</text></item>
<item><p>249a.7</p><section></section><text>las gzhan pa yod pa'i phyir bum pa med do zhes bya ba las bum pa thams cad na thams cad du med par 'gyur ro/ /gal te ma yin te phyogs la sogs pa chos can med par sgrub par byed pa'i phyir ro snyam ste/ 'di snyam du phyogs la sogs pa chos can khyad par du gyur pa'i med pa sgrub par byed</text></item>
<item><p>249b.1</p><section></section><text>kyi/ 'ba' zhig ni ma yin no/ /des na spyi mi sgrub pa yang ma yin la/ yod pa dang phyogs la sogs pa chos can du 'brel pa'i phyir rtags dang rtags can 'brel pa med pa yang ma yin no snyam du sems na ma yin te/ phyogs la sogs pa nyid de las gzhan pa yod pa'i phyir ro/ /phyogs gang kho na</text></item>
<item><p>249b.2</p><section></section><text>na gang zhig med do zhes bya ba de nyid de dang 'brel pa med pa'i gzhan yod pa yin te/ de mthong ba kho nas 'di bum pa med do snyam du sems na/ ji ltar de kho na rtags dang rtags can gyi dngos po yin/ 'dir gang gis na spyi ni gtan tshigs su 'gyur la khyad par ni chos can du 'gyur zhes bya ba spyi</text></item>
<item><p>249b.3</p><section></section><text>dang khyad par gyi dngos po rnam par brtag pa yang mi srid de/ de'i khyad par rtogs pa kho nas de med par rtogs pa'i phyir la/ de la rjes su 'gro ba yang med pa'i phyir ro/ /dam bcas pa'i phyogs gcig yin pa'i phyir yang rtags nyid ma yin no/ / gang na phyogs tsam yod pa de na bum pa med pa</text></item>
<item><p>249b.4</p><section></section><text>yang ma yin no/ /gal te phyogs 'ba' zhig yin pa de lta bu ni med pa kho na yin no zhe na/ de 'ba' zhig ces bya ba bum pa dang bral ba zhes bya ba ma yin nam/ 'dir rtags su gyur pa de yang phyogs rtogs pa kho nar grub pa yin na/ de de gang gi rtags yin/ rjes su 'gro ba smos pa yang</text></item>
<item><p>249b.5</p><section></section><text>don med pa yin no/ /de lta bas na gzhan yod pa ni dngos po med pa'i sgrub pa ma yin no/ /gal te 'gal ba'i 'brel pa yod de de'i phyir gzhan yod pa las dngos po med pa 'grub bo zhe na/ gang zhig gang dang 'gal/ gzhan yod pa dang zla bor ro/ /ci gang gis na rtags dang rtags can 'gal ba'i </text></item>
<item><p>249b.6</p><section></section><text>'brel par 'gyur ba zla bo gzhal bar 'dod dam/ dngos po med pa ni zla bo bum pa yod pa dang 'gal ba med de/ lhan cig gnas pa'i phyir ro/ /gzhal bya de la rtags dang rtags can dag ji ltar 'gal/ de bas na 'brel pa med do/ /'di la yang spyi bsgrub par bya ba nyid ma yin pa de'i so na 'dug</text></item>
<item><p>249b.7</p><section></section><text>go /de med pa dang / gzhan yod pa dag 'brel pa med na/ gzhan yod par rtogs kyang de rtogs par mi 'gyur ba yin nam zhe na/ 'brel pa gang las kyang gzhan yod pa de med pa'i shes par byed pa yin par mi 'dod kyi / 'on kyang gzhan yod pa nyid de med pa yin te/ ji skad sngar bshad pa yin</text></item>
<item><p>250a.1</p><section></section><text>no/ /gzhan dang 'brel pa med pa'i ngo bo 'ba' zhig pa bdag nyid gcig pu rnam par gnas pa de/ de'i bdag nyid du yongs su gcod pa nyid gzhan rnam par gcod pa yin pa'i phyir/ 'ba' zhig nyid gzhan dang bral ba yin pas/ de las gzhan pa yod pa nyid de med</text></item>
<item><p>250a.2</p><section></section><text>pa yin la/ de las gzhan pa rtogs pa nyid de med par rtogs pa zhes bya'o/ /de lta ma yin te yongs su bcad pas de las gzhan pa rnams mi gcod na/ de yongs su bcad pa nyid du mi 'gyur te/ de dang de ma yin pa'i ngo bo dag rnam par ma phye ba'i phyir ro/ /la lar 'ga' zhig mthong nas thob pa dang / </text></item>
<item><p>250a.3</p><section></section><text>yongs su spang bar bya ba'i don gyi tha snyad gang yin pa der mi 'gyur te/ me mthong yang gang gis na chu don du gnyer ba 'jug par 'gyur ba me 'ba' zhig kho na ni ma yin no/ /gal te mi dmigs pas chu med par rtogs par 'gyur ro zhe na/ mi dmigs pa zhes bya ba 'di ci yin/ gal te chu dmigs pa</text></item>
<item><p>250a.4</p><section></section><text>med pa yin no zhe na ni/ med pa de ji ltar 'ga' zhig rtogs pa'am/ rtogs pa'i rgyu yin / de yang ji ltar rtogs/ de'am de las gzhan pa yang rung 'ga' yang ma rtogs par yang yin na ni/ gnyid log pa dang myos pa dang brgyal ba dang / chod pa dang / rgyab kyis phyogs pa la sogs pa'i gnas</text></item>
<item><p>250a.5</p><section></section><text>skabs dag tu yang ci ste/ dngos po med pa ma rtogs/ gzhan yang tshad ma rnam par gtan la dbab par dpyad zin to/ /de lta bas na 'dis mi mthong yang 'di ni me yin gyi/ chu ma yin no zhes bya bar mi shes pas/ 'dug par yang mi bya/ 'gro bar yang mi bya ba'i phyir/ brgal </text></item>
<item><p>250a.6</p><section></section><text>dka' ba'i skabs su chud par gyur to/ /gal te gcig mthong ba de kho nas gzhan med par rtogs par 'gyur ro zhe na/ ji ltar gcig mthong bas gzhan med do zhes bya bar rtogs par 'gyur / gal te 'ba' zhig mthong ba'i phyir ro zhe na/ 'di nyid kho bos bshad pa na/ ci ste khyod 'di</text></item>
<item><p>250a.7</p><section></section><text>la ma rangs pa ltar ston/ de lta bas na 'gram ma mthong ba'i bya bzhin du ring du song yang phyir 'ong dgos pas/ gting mi tshugs pa can gyi phyogs sgrub pas ni chog go /gal te de ltar gcig yongs su bcad pa kho nas gzhan rnam par bcad pa 'grub na/ de na khyad par med par</text></item>
<item><p>250b.1</p><section></section><text>gzhan thams cad med par 'grub par 'gyur bas/ dmigs pa'i rig byar gyur pa rung bar mtshungs par gnas pa kho na mi dmigs pa dngos po med pa'i sgrub pa yin no zhes bya ba'i khyad par yang brjod mi dgos te/ der dmigs pa'i rig byar ma grub pa rnams kyang rnam par bcad pa'i phyir ro/ /de'i</text></item>
<item><p>250b.2</p><section></section><text>bdag nyid gcig yongs su bcad pas de las gzhan pa'i bdag nyid rnam par bcad pa yin te/ de'i bdag nyid du nges par snang ba shes pa'i phyir ro/ /de'i bdag nyid ni de las gzhan pa'i bdag nyid ma yin no/ /gzhan gyi bdag nyid rnam par ma bcad na/ 'jug pa dang ldog pa dag med</text></item>
<item><p>250b.3</p><section></section><text>pas thal ba snga mar 'gyur ro/ /yul dang dus dang ngo bo nyid dang gnas skabs su nges pa de blos de'i bdag nyid du dmigs pa na 'di'i de kho na nyid med pa rnam par gcod do/ /gal te gzhan gyi dngos po rnam par bcad par gyur na/ de ltar na gdong de des yongs su bcad pa dang / de kho</text></item>
<item><p>250b.4</p><section></section><text>na nyid kyang de de kho na'i yin gyi gzhan gyi ma yin no zhes bya ba yin te/ gzhan du gyur pa rnam par gcod pa nyid de yongs su gcod pa yin no/ /de bas na tshad ma gcig 'jug pa ni dngos po thams cad phung po gnyis su rnam par 'jog par byed de/ de ni rjes su 'gro ba dang ldog pa'i blo'i rgyu </text></item>
<item><p>250b.5</p><section></section><text>nyid kho nas 'bras bu dang bcas pa nyid yin pa'i phyir ro/ /de las ma gtogs pa ma lus pa rnam par bcad pas khyab pa sgrub pa kho nas rnam pa gzhan med par grub bo/ /de de las gzhan pa nyid kyis ma khyab par / des don de rnam par ma bcad pa'i phyir yang dngos po yongs su ma bcad</text></item>
<item><p>250b.6</p><section></section><text>par thal bar 'gyur ro/ /de lta bas na/ tshad ma'i byed pa ni 'ga' zhig la tshad ma 'jug pa de ni/ yongs su gcod cing de las gzhan pa ni rnam par gcod la/ rnam pa gsum pa gzhan ni med par sgrub par byed pa zhes bya ba 'di yin no/ /'di ltar 'ga' zhig la tshad mar</text></item>
<item><p>250b.7</p><section></section><text>'jug pa ni/ de las gzhan pa las rnam par gcod de/ de nyid yongs su gcod pa dang de las gzhan pa nyid de las rnam par gcod pa dang de las yongs su mi gcod pa'i phyir ro/ /de'i phyir tshad ma de nyid rnam pa gzhan med par sgrub par byed de/ de snang na mi snang ba thams cad ni de</text></item>
<item><p>251a.1</p><section></section><text>las gzhan pa nyid du rnam par 'jog pa'i phyir la/ de las gzhan pa ma yin pa nyid ni de nyid du rnam par 'jog pa'i phyir ro/ /'dis ni rim dang rim ma yin pa la sogs pa phan tshun rnam par gcod pa'i ngo bo can dag kyang rnam par bcad pa yin no/ /de lta bas na de</text></item>
<item><p>251a.2</p><section></section><text>ltar gcig dmigs pas de'i de las gzhan pa'i bdag nyid rnam par gcod pa yin gyi/ de'i yul dang dus dag tu gzhan yod pa thams cad rnam par gcod pa ni ma yin no/ /de lta bas na de'i bdag nyid ma yin par yang 'gyur la/ de'i yul dang dus dag tu'ang 'gyur te/ ro dang gzugs</text></item>
<item><p>251a.3</p><section></section><text>la sogs pa bzhin no/ /de lta bas na ji skad bshad pa'i mi dmigs pa kho na las res 'ga' la la zhig tu 'ga' zhig dngos po med par 'grub bo/ /gzhan yod pa'i yul can gyi dmigs pa yang de med pa'i sgrub par byed par 'dod pa kho na yin gyi rtags nyid du ni ma yin te/ der yang dngos po</text></item>
<item><p>251a.4</p><section></section><text>med pa logs shig tu sgrub par byed pa nyid yin la/ 'brel pa med par mtshungs pa'i phyir ro/ /rtags 'byung ba'i dus su kho na na de med par 'grub pa'i phyir te/ gzhan yod pa rtogs nas 'dod de rtogs pa'i rjes su 'gro ba dang ldog pa dag rab tu bsgrubs nas de med par rtogs pa ma yin no/ /'o na</text></item>
<item><p>251a.5</p><section></section><text>ci zhe na/ de las gzhan pa rtogs pa kho na ni de med pa rtogs te/ mthong ma thag tu chod pa med par 'di ni yod do/ /'di ni med do zhes bya bar shes pa'i phyir ro/ /de ni gang zhig gang gis rjes su 'gro ba dang ldog pa de'i rtags yin pa'i dpe ma grub pa'i phyir ro/ /'di skad du/ gang na gzhan</text></item>
<item><p>251a.6</p><section></section><text>yod pa'i dmigs pa yod pa de na de med do zhes bstan par ni mi nus te/ dmigs pa gcig pu de ni gang na yang med pa'i phyir ro/ /spyir rab tu bstan pa'i dpe la yang tshad ma gzhan med pa'i phyir de las gzhan pa yod pa dmigs pa de nyid bsgrub par bya ba'i chos kyi sgrub par byed pa yin pas/ </text></item>
<item><p>251a.7</p><section></section><text>dpe thug pa med pa nyid kyi phyir rtogs pa ma yin no/ /de lta bas na rtags gang las kyang dngos po med pa mi 'grub bo/ /mngon sum gyi mtshan nyid kyi mi dmigs pas grub pa gzhan yod pa de ni rtogs pa la dngos po med par tha snyad gdags pa sgrub par byed pa yin pas zhar la 'ongs pas chog</text></item>
<item><p>251b.1</p><section></section><text>go /mi dmigs pa de ni rnam pa gsum ste/ rgyu dang 'bras bu'i dngos po grub la / dngos po med par grub pa'i rgyu mi dmigs pa dang / khyad par bya ba dang / khyad par byed pa grub la/ dngos po med par grub pa'i khyad par byed pa'i mi dmigs pa dang / rang bzhin mi dmigs pa'o/ /de</text></item>
<item><p>251b.2</p><section></section><text>la rgyu dang khyab par byed pa dag gi ngo bo nyid dngos po med par tha snyad gdags pa 'grub pa yang gzhan yod pa grub pa kho na las yin no/ /de ltar grub pa de ni 'bras bu dang / khyab par bya ba dag dngos po med pa'am/ dngos po med par tha snyad gdags pa grub par byed pa yin no/ /rang bzhin</text></item>
<item><p>251b.3</p><section></section><text>mi dmigs pa la ni mi dmigs pa rtags su gyur pas tha snyad gdags pa kho na sgrub par byed pa yin no/ /gal te rgyu dang khyab par byed pa de las gzhan yod par grub pa'i ngo bo mi dmigs pas grub pa dag /gzhan dngos po med pa'am dngos po med par tha snyad gdags pa sgrub par</text></item>
<item><p>251b.4</p><section></section><text>byed la / de yang mi dmigs pa'i rig byar gyur pa de gnyis kho na'i med par tha snyad gdags pa'i sgrub par byed pa yin na/ de gnyis ji ltar lkog tu sbyor ba yin/ rtags ma nges pa'i phyir tshad ma nyid kyis ni/ sbyor ba ma yin pa kho na'i rgyu dang khyab par byed pa 'brel pa grub pa dag</text></item>
<item><p>251b.5</p><section></section><text>gal te med na gzhan gdon mi za bar med par nges so zhes bstan par bya ba'i phyir 'di dag sbyor ba 'ba' zhig tu zad do/ /de lta bas na phyogs kyi chos 'di rjes su 'gro ba dang / ldog pa dang ldan pa yin pas/ de'i chas khyab pa mtshan nyid gsum pa'i gtan tshigs rnam pa gsum kho na shes</text></item>
<item><p>251b.6</p><section></section><text>par byed pa yin te/ rang gi bsgrub par bya ba'i chos la 'khrul pa med pa'i phyir ro/ /gzhan dag ni gtan tshigs mtshan nyid drug pa'o zhes zer te/ gsum po de dag dang / gnod par ma byas pa'i yul can nyid dang / grangs gcig pa brjod par 'dod pa can nyid dang / shes</text></item>
<item><p>251b.7</p><section></section><text>pa nyid ces bya ba yin no/ /de la re zhig gnod par ma byas pa'i yul can nyid ni mtshan nyid tha dad pa nyid ma yin te/ gnod pa dang med na mi 'byung ba dag 'gal ba'i phyir ro/ /med na mi 'byung ba ni bsgrub par bya ba'i chos yod pa kho na gtan tshigs yod pa yin no/ / ji ltar chos can la</text></item>
<item><p>252a.1</p><section></section><text>de lta bu'i mtshan nyid kyi gtan tshigs kyang yod par 'gyur la/ 'di la bsgrub par bya ba'i chos kyang med par 'gyur/ mngon sum dang / rjes su dpag pa bsgrub par bya ba'i chos la gnod par zhugs pa dag ni/ de chos can de las zlog par byed la/ de yod pa kho nas</text></item>
<item><p>252a.2</p><section></section><text>gtan tshigs yod pa ni/ de chos can de la 'jug par byed pas/ kye ma dngos po rnams rab tu nyam nga bar gyur to/ /gal te gzhan la gtan tshigs bsgrub par bya ba'i chos med na ni mi 'byung ba yin gyi/ chos can kho na la ni ma yin no zhe na/ de ci ste nyon mongs 'di ma ning bcibs</text></item>
<item><p>252a.3</p><section></section><text>nas bu tshol bar byed dam/ gang zhig chos can la bsgrub par bya ba med kyang yod pa de nye bar bstan nas/ chos can de bsgrub par bya ba'i chos dang ldan pa zhes ji skad du bya/ gal te de nyid kyi phyir gnod pa med pa smos te/ 'di snyam du gang gi phyir/ kho nar gtan tshigs</text></item>
<item><p>252a.4</p><section></section><text>gzhan du yang yod par 'gyur ba de kho na'i phyir tshad ma dag gis gnod par ma byas pa'i chos dang ldan pa'i chos can zhes bya'o snyam du sems na/ de dag gnod pa med pa kho nas bsgrub par bya ba grub pa'i phyir gtan tshigs la nus pa ci zhig yod/ bsgrub par bya ba med pas gnod par byed pa'i</text></item>
<item><p>252a.5</p><section></section><text>tshad ma 'jug par nges pa zhig yin na ni gnod pa med na bsgrub par bya ba 'grub pas gtan tshigs don med do/ /gnod pa yod na yang sgrub pa nus pa med pa'i phyir ro/ /ma nges pa zhig yin na ni/ gnod par byed pa'i tshad ma yang med par 'gyur la/ bsgrub par bya ba med pa yang srid pas gnod</text></item>
<item><p>252a.6</p><section></section><text>pa med pa la nus pa med pa yin no/ /gnod pa med pa ni gnod pa med pa yin no/ /'o na ci zhe na/ gnod pa mi dmigs pa yin te/ de yang la lar gnod pa srid kyang skyes bu la yod par 'gyur bas/ de ni gtan tshigs sbyor ba'i yul yin no/ /gtan tshigs gnod pa dmigs pa la'ang</text></item>
<item><p>252a.7</p><section></section><text>'jigs kyi/ gnod pa la mi 'jigs sam ci na gang gis na gnod pa tshod yod par byas te mi dmigs pa la'ang sbyor bar 'dod/ gtan tshigs de ni don dam par gnod pa yod dam med kyang rung ste/ mi ltos par gnod pa mi dmigs pa la sbyar bar bya ba'am/ ci'i phyir sbyar bar bya / bsgrub par</text></item>
<item><p>252b.1</p><section></section><text>bya ba bsgrub par bya ba'i phyir ro/ /des la lar gnod pa yin bzhin du yang bsgrub par bya ba sgrub par byed dam ci gang gis na 'di med par nges par bya ba la 'bad par yang mi byed la/ gtan tshigs kyang sbyor/ de lta na yang gnod par byas pa'i yul can nyid/ gtan tshigs kyi mtshan nyid ma</text></item>
<item><p>252b.2</p><section></section><text>yin te/ gnod pa yod bzhin du yang 'dis nus pa'i phyir ro/ /de lta na yang the tshom can la khas ma blangs na/ 'jug pa mi rung ba'i phyir/ ji ltar mi dmigs pa la gnod pa yod pa srid na yang khas blangs nas/ sbyor ba de bzhin du/ gnod pa mi dmigs pa la yang sbyor bar 'gyur ro/ / </text></item>
<item><p>252b.3</p><section></section><text>khas len na khyad par med pa'i phyir ro/ /gal te gnod pa yod na mi nus so zhe na/ gal te de lta na sbyar kyang mi nus par 'gyur du 'ong bas / gnod pa mi srid par gtan la ma bab par sbyor bar 'os pa ma yin no/ /gal te gnod pa mi dmigs na/ nus so snyam na/ dmigs pas gnod pa la </text></item>
<item><p>252b.4</p><section></section><text>khyab bam ci na/ gang gis na 'di ltar gtan tshigs gnod pa srid pas byas pa'i nus pa med par mi 'gyur ba de log na/ gnod pa ldog /de lta na yang gnod pa mi dmigs pa kho na las bsgrub par bya ba 'grub pa'i phyir/ gtan tshigs don med pa yin te/ mi dmigs na gnod pa mi</text></item>
<item><p>252b.5</p><section></section><text>srid pa'i phyir ro/ /dmigs pa log kyang gnod pa mi ldog na ni/ gtan tshigs nus pa med pa de'i so na 'dug pas sbyor ba ma yin no/ /de lta bas na chos can la rang gis bsgrub par bya ba yod pa dang / med pa dag las gzhan du yang yod pa ni cung zad kyang sgrub par mi byed 'jig par yang mi</text></item>
<item><p>252b.6</p><section></section><text>byed pas/ de nye bar bkod pa ni nus pa ma yin no/ /de lta bas na gnod pa dang med na mi 'byung ba dag ni lhan cig yod pa ma yin te/ des na gnod pa med pa'i ngo bo gzhan ma yin no/ /de de las khyad par gzhan nam mtshan nyid gcig tu smos par 'os par 'gyur na/ gang zhig</text></item>
<item><p>252b.7</p><section></section><text>yod bzhin du yang gang zhig gzhan du 'gyur ba ste/ dper na phyogs kyi chos nyid dang mthun pa'i phyogs la yod pa zhes bya ba lta bu zhig yin grang na/ med na mi 'byung ba yod bzhin du gnod pa srid pa 'di ni med pas bsgrub par bya ba dang / bzlog pa med na mi 'byung ba gtan tshigs</text></item>
<item><p>253a.1</p><section></section><text>dang 'gal ba dag gi yul la gnod pa mi srid pa'i phyir/ de med pa ni/ logs shig tu 'di gnyis kyi mtshan nyid nyid du brjod par bya'o/ /de lta bas na gtan tshigs sbyor ba la dam bcas pa'i nyes pa rnams mi srid do/ /dam bcas pa 'ba' zhig sbyor ba yang med pas</text></item>
<item><p>253a.2</p><section></section><text>dam bcas pa'i nyes pa brjod par mi bya'o/ /'dis ni grangs gcig brjod par 'dod pa can yang bsal ba yin no/ /ci lta bu gcig ni rang gis bsgrub par bya ba yod pa kho nas yod pa'i phyir/ der 'khrul pa med pa can yin no/ /de nyid la de las gzhan pa de gnod par</text></item>
<item><p>253a.3</p><section></section><text>byed pa kho na yang yod pa'i phyir de dang 'gal bas 'dir gnod pa dang mtshungs so/ /gzhan yang ci dngos su gtan tshigs kyi zla bo mi srid pa de yang dag pa'i shes pa'am/ bzlog pa'i rgyu yin nam/ 'on te gtan tshigs kyi zla bo rab tu ma bstan pa zhig yin / cir 'gyur/ gal te</text></item>
<item><p>253a.4</p><section></section><text>gtan tshigs kyi zla bo ma bstan pa zhig yin no zhe na ni/ nges par bya bar mi nus pa'i phyir/ 'di mtshan nyid ma yin no/ /gtan tshigs med pa yang ma yin te/ sgrub par byed pa'i chos ma nges pa'i bdag nyid ni/ de'i mtshan nyid ma yin te/ phyogs kyi chos the tshom can bzhin no/ / </text></item>
<item><p>253a.5</p><section></section><text>the tshom can gyi mtshan nyid ni/ gtan tshigs kyang ma yin pas/ 'ga' yang gtan tshigs su mi 'gyur te/ mtshan nyid mtshungs pa la zla bo srid pa mthong na/ zla bo ma mthong ba la yang dogs pa skyed par byed de khyad par med pa'i phyir ro/ /khyad par yod na ni gtan tshigs</text></item>
<item><p>253a.6</p><section></section><text>kyi mtshan nyid yin te/ des gnyen po gcig tu bsal ba'i gtan tshigs kyis rang gi bsgrub par bya ba nges par byed pas de'i mtshan nyid can ma yin pa gtan tshigs su mi 'gyur ro/ /de lta na grangs gcig brjod par 'dod pa can don med pa yin no/ /'di'i phyir 'gal bar 'khrul pa</text></item>
<item><p>253a.7</p><section></section><text>med pa'i mtshan nyid nyams par 'gyur te / rang gi mtshan nyid dang ldan pa'i gtan tshigs dag chos can gcig la 'gal bar 'du na 'gal ba 'khrul pa med pa zhes bya'o/ /gang zhig rtogs nas zla bo srid dam mi srid pa dag blta bar bya ba khyad par de'i ngo bo yang mi ston tam/ de lta bas na khyad</text></item>
<item><p>253b.1</p><section></section><text>par med pa kho na yin pas / thams cad du dogs par 'gyur ro/ /zla bo'i gtan tshigs mthong ba'i gtan tshigs kyang / dang por cig shos dang / khyad par cung zad kyang mi dmigs so/ /zla bo'i gtan tshigs srid pa rnams kyi yang de thams cad du mi dmigs pa ni ma yin no/ /shes</text></item>
<item><p>253b.2</p><section></section><text>rab phul du byung ba dang ldan pas brtags na mthong ste/ des na srid pa dang mi srid pa dag ma nges pas mtshan nyid ma nges pa'i phyir / 'ga' yang gtan tshigs su 'gyur ro/ /'on te zla bo'i gtan tshigs rab tu ma bstan pa zhig yin te/ ji skad du 'o na ni gang gi tshe sgra nyid rtag par khas</text></item>
<item><p>253b.3</p><section></section><text>len pa de'i tshe 'di'i gtan tshigs kho nar 'gyur ro/ / gal te 'di la mi rtag pa nyid kyi gtan tshigs byas pa nyid la sogs pa 'ga' zhig kyang bstan par ma gyur na'o zhes bshad pa lta bu'o zhe na/ 'di ni bsgrags su yang mi rung la/ bcab tu yang mi rung bas mi bzad pa'i skabs su chud pa</text></item>
<item><p>253b.4</p><section></section><text>yin na/ ji lta zhig tu brgal bar nus/ gtan tshigs 'dis je dngos po rnams kyang rang gis bsgrub par bya ba'i de nyid kyi rang bzhin du byas shing / de'i tshad ma can gyi skyes bu rnams kyang / mngon par mtho ba dang / nges par legs pa dag la yang dag par sbyar nas/ yang phyir khyod kyis</text></item>
<item><p>253b.5</p><section></section><text>skyes bus gtan tshigs gzhan bstan pas sgrub par byed pa'i nus pa med par byas te/ dngos po de dag dang / skyes bu de dag kyang de'i dngos po dang phun sum tshogs pa las nyams par byas nas/ rgyal po rgyal srid shor ba ltar dka' thub kyi nags tshal du 'gro bas 'dir ji skad smra bar bya/ sgrub</text></item>
<item><p>253b.6</p><section></section><text>pa nyid skyes bu'i spobs pas byas pa yang yin te/ de ni dngos su smra ba'am/ sgrub pa ma yin pa ci zhig yod/ gtan tshigs kyi ngo bo nyid kyis chos de yod pa can zhig yin na ni/ ji ltar gzhan du byed par 'gyur te/ dngos po rnams kyi ngo bo nyid gzhan du 'gyur ba dang / ngo bo nyid 'gal</text></item>
<item><p>253b.7</p><section></section><text>ba gnyis kyang med pa'i phyir ro/ /chos de'i yod pa can ma yin pa zhig yin na yang gzhan du yang ji ltar 'ga' zhig gis sgrub pa yin/ de lta bas na ngo bo nyid kyis rang gis bsgrub par bya ba med na mi 'byung bar bshad pa'i mtshan nyid can 'bras bu dang rang bzhin dag gi de'i mtshan nyid la zla</text></item>
<item><p>254a.1</p><section></section><text>bo'i gtan tshigs mi srid pa'i phyir ro / /grangs gcig brjod par 'dod pa can ni mtshan nyid ma yin te/ rnam par gcad par bya ba med pa'i phyir ro/ /shes pa nyid ni rtags kyi chos ma yin na ji ltar rtags kyi mtshan nyid du 'gyur / rtags ngo bo ji lta bu zhig las</text></item>
<item><p>254a.2</p><section></section><text>don rtogs par bya zhes bsam par bya ba la/ rtogs par byed pa la slu bar mi byed pa'i ngo bo la bya ste/ gang zhig mthong nas 'dis sgrub pa dang / sgrub pa ma yin pa dag rnam par phye nas/ de la 'dod pa'i don nye bar 'jog par byed pa la yid ches nas 'jug par 'gyur ba yin no/ /de</text></item>
<item><p>254a.3</p><section></section><text>la 'di'i bdag gi ngo bo gang yin pa de ni mtshan nyid yin gyi gzhan gyi ngo bo ni ma yin no/ /rtogs pa skye ba la nye bar sbyor ba tsam gyis de'i mtshan nyid yin na ni/ ha cang thal bar 'gyur ro/ /de lta na ni gzhal bya dang skyes bu la sogs pa yang de'i mtshan nyid du 'gyur te/ de dag med par ni</text></item>
<item><p>254a.4</p><section></section><text>rtags can la shes pa mi skye'o/ /'o na ni nges pa smos par mi bya'o zhe na/ mi bya ba ma yin te/ de ni gzhan gyi don du yin pa'i phyir ro/ /mthong ba dang ma mthong ba dag gis gtan tshigs shes par byed pa yin par 'dod pa dag gis gtan tshigs nus par mi 'gyur ba kho na ste/ mthong</text></item>
<item><p>254a.5</p><section></section><text>ba dang / ma mthong ba dag yod bzhin du yang shes par byed pa nyid ma yin pa mthong ba'i phyir ro/ /des na yod pa dang med pa dag gis shes par byed pa yin no zhes shes par bya ba'i phyir nges pa smos so/ /des na gzhan gyi ngo bo ni mtshan nyid ma yin te/ des rtags kyi ngo bo'i khyad </text></item>
<item><p>254a.6</p><section></section><text>par mi ston pa'i phyir ro/ /yod pa dang med pa de dag ni de'i ngo bo sgrub pa 'jug pas khong du chud par bya ste/ thabs gzhan med pa'i phyir ro/ /des na yod pa dang / med pa smos pa tsam gyis kyang de bsgrub pa'i tshad ma 'phen mod kyi/ 'di gnyis gsal bar bya ba'i phyir/ mtshan nyid la </text></item>
<item><p>254a.7</p><section></section><text>las nges pa zhes bya ba'i sgra rab tu sbyor ba yin no/ /de lta ma yin na shes bya yod par rnam par gzhag pa ni shes pa yod pa'i rgyu rkyen yin pa'i phyir/ de gnyis nyid yod par rab tu mi 'grub pas thams cad la yod par rnam par gzhag pa nyid de sgrub pa dang ldan pa'i tshad ma 'dren pa yin no/ / </text></item>
<item><p>254b.1</p><section></section><text>bstan bcos byed pa ni gzhan gyi don yin pa'i yang phyir te/ tshul gsum pa'i rtags yod pa ni/ don 'doms par byed pa yin no zhes bya ba la/ gang dag tshul de mi shes pa de dag ni/ des mi 'jug pas gzhan shes par byed pa yin pa'i phyir shes pa grub mod kyi/ 'on kyang kha cig</text></item>
<item><p>254b.2</p><section></section><text>yod pa dang / med pa de dag kho na mthong ba dang / ma mthong ba tsam gyis rnam par 'jog par byed pas/ de dgag pa'i phyir nges pa'i sgra smos so/ /yod pa dang med pa dag yod kyang rjes su 'gro ba dang / ldog pa dag yod pa la the tshom za ba'i phyir/ yod par rab tu 'grub pa ni tshad</text></item>
<item><p>254b.3</p><section></section><text>ma gang las 'di gnyis nges pa de la rag lus pa yin no zhes shes par bya ba'i phyir/ kho bos smos par byas pa yin no/ /gang gi phyir yod pa dang med pa smos pa tsam gyis de sgrub pa'i tshad ma 'phen par 'grub pa de'i phyir yang shes pa ni mtshan nyid tha dad par gyur pa ma yin te/ </text></item>
<item><p>254b.4</p><section></section><text>de nyid kyi don rtogs pa'i phyir/ phyogs kyi chos nyid las nye bar gtod pa'i don bzhin no/ /'o na ni rjes su 'gro ba dang ldog pa dag kyang so so nyid ma yin te/ gcig sbyar bas gnyi ga rtogs pa'i phyir ro zhe na ma yin te/ mthun pa'i phyogs dang mi mthun pa'i phyogs dag la gtan tshigs</text></item>
<item><p>254b.5</p><section></section><text>yod pa dang / med pa dag ni phan tshun ltos nas tshig gcig gis gnyi ga go bar byed do zhes bya'i/ gnyis pa dang don gcig pa ni ma yin no/ /de kho na la yod pa dang med pa la med pa zhes bya ba'i tshig phan tshun 'phen pa ma yin nam zhe na/ nges pa ston pa gcig kyang 'phen pa gnyis pa med na</text></item>
<item><p>254b.6</p><section></section><text>med pa'i phyir tshig 'dis ni shugs kyis gnyi ga 'phen par byed kyi/ yod pa dang med pa 'ba' zhig 'phen par byed pa ni ma yin no/ /nges pa dang ldan pa dag ni 'ba' zhig pa dag ma yin te/ nges pa ni gnyi ga'i ngo bo yin pa'i phyir ro/ /de lta bas na gang gis na yod pa'am/ med pa gnyis pa</text></item>
<item><p>254b.7</p><section></section><text>'phen par 'gyur ba de la yod pa nyid ces bya ba yang yod pa 'ba' zhig la mi bya la/ cig shos kyis kyang med pa 'ba' zhig ma yin no/ /shes pa ni de ltar gzhan shes par byed pa'i mtshan nyid gsum pa las tha dad pa ma yin pas/ mtshan nyid gzhan ma yin no/ /de lta bas na gtan tshigs</text></item>
<item><p>255a.1</p><section></section><text>ni mtshan nyid drug pa ma yin no/ /gtan tshigs kyi thigs pa slob dpon chos kyi grags pas mdzad pa rdzogs so // //rgya gar gyi mkhan po pradz+nyA war ma dang zhu chen gyi lo tsA ba dge slong dpal brtsegs rak+Shi tas bsgyur cing zhus te gtan la phab pa// // </text></item>
<item><p>255a.2</p><section></section><text>#/ /rgya gar skad du/ saM ban+d+ha pa rIk+Sha pra ka ra Na/ bod skad du/ 'brel pa brtag pa'i rab tu byed pa/ 'jam dpal gzhon nur gyur pa la phyag 'tshal lo/ /gzhan dbang kho nar 'brel pa ni/ /grub na gzhan dbang ci zhig yod/ /de phyir dngos po thams cad kyi/ /'brel pa</text></item>
<item><p>255a.3</p><section></section><text>yang dag nyid du med/ / ngo bo 'dres pa 'brel yin du/ /gnyis nyid yin na ji ltar 'gyur/ /de phyir rang bzhin tha dad pa/ /'brel pa yang dag nyid du med/ /gzhan ltos pa ni 'brel par yang / /med na de ni ji ltar ltos / /yod na'ang kun la rag ma las/ /dngos po ji ltar ltos pa yin/ /gnyis</text></item>
<item><p>255a.4</p><section></section><text>ni 'brel pa gcig pu yis/ /ci ste 'brel na de dang gnyis/ /'brel pa gang yin thug pa med/ /de bzhin 'brel med shes par bya/ /dngos po de gnyis de las gzhan/ /de dag thams cad bdag nyid gnas/ /de bas rang dngos ma 'dres la/ /de dag rtogs pas 'dres par byed/ / </text></item>
<item><p>255a.5</p><section></section><text>dngos po tha dad rtogs bya'i phyir/ /de yi rjes su 'brang ba yis/ /bya dang byed pa po yi tshig /smra ba po dag 'god par byed/ /rgyu dang 'bras bu'i 'brel pa yang / /de gnyis lhan cig mi gnas pas/ /gnyis la gnas pa ji ltar grub/ /gnyis la mi gnas ji ltar 'brel/ /rim</text></item>
<item><p>255a.6</p><section></section><text>las dngos po gcig la gnas/ /gzhan la re ba med pa yin/ /de med par yang yod pa'i phyir/ /gcig la gnas pa 'brel pa med/ /gzhan du 'di ni 'dug pa na / /ci ste de ni gcig la ltos/ /ltos pa phan pa byed par 'gyur/ /med na ji ltar phan par byed/ /ci ste don gcig</text></item>
<item><p>255a.7</p><section></section><text>'brel pa'i phyir/ /de gnyis rgyu 'bras nyid yin na/ /gnyis nyid la sogs 'brel pa'i phyir/ /g.yas g.yon rwa yang de nyid 'thob/ /'ga' zhig gnyis gnas 'brel pa yin/ /de mtshan de las gzhan du min/ /yod dang med pa'i bye brag can/ /sbyor ba ci ste rgyu 'bras</text></item>
<item><p>255b.1</p><section></section><text>na/ /sbyor ba'i bye brag can de nyid/ /'dir ni rgyu 'bras ci phyir min/ /tha dad ces bya'i sgra 'di ni/ /smra byed la brten ma yin nam/ /gang zhig mthong na ma mthong mthong / /de ma mthong na ma mthong ba/ /'bras bu yin pa nyid du ni/ /ston pa'i skye bo med par shes/ /mthong dang ma mthong</text></item>
<item><p>255b.2</p><section></section><text>ma gtogs par/ /'bras bu'i blo ni mi srid phyir/ /'di la 'bras bu la sogs sgra/ /tha snyad sla ba'i phyir bkod do/ /de yod yod phyir de 'bras rtogs/ /gang yang rjes su smra ba yi/ /brda yi yul du de brjod de/ /lkog shal la sogs glang rtogs bzhin/ /yod 'gyur</text></item>
<item><p>255b.3</p><section></section><text>yod na de yod cing / /yod pa nyid na'ang yod 'gyur ba/ /ngon sum mi dmigs pa dag las/ /rgyu 'bras kho nar rab tu grub/ /re zhig de tsam yang dag don/ /rgyu dang 'bras bu'i spyod yul rnams/ /rnam par rtog pas ston pa ni/ /don log pa yi don bzhin ston/ / </text></item>
<item><p>255b.4</p><section></section><text>tha dad yin na ci zhig 'brel/ /tha dad min na rgyu 'bras gang / /gzhan zhig yod na ma 'brel gnyis/ /de gnyis 'brel pa ji ltar byed/ /sbyor dang 'du ba la sogs pa/ /thams cad des kyang dpyad pa yin/ /phan tshun phan pa mi byed phyir/ /de 'dra ba la 'brel pa med/ / </text></item>
<item><p>255b.5</p><section></section><text>'du ba can ni 'ga' zhig gis/ /'bras bu skyed par byed na yang / /de tshe 'du ba can 'di med/ /shin tu thal phyir de gnyis min/ /de gnyis dang ni 'du ba dang / /gzhan yang phan pa mi byed par/ /ci ste 'brel na mtha' dag kyang / /phan tshun 'brel pa can du 'gyur/ / </text></item>
<item><p>255b.6</p><section></section><text>la sogs sbyor ba can grub phyir/ /sbyor ba skyed kyang des de gnyis/ /sbyor ba can du mi 'dod de/ /gnas par byed pa'ang rab tu brjod/ /sbyor ba la sogs pa yi gnas/ /rung ba'i dngos po de 'gyur na/ /rung ba'i dngos po rtag na ni/ /de dang bral bar 'gal phyir ro/ /de</text></item>
<item><p>255b.7</p><section></section><text>bas bral dang ldan pa dang / /'gro sogs rung ba brjod pa na/ /ngo bo 'di la nges par brjod/ /'gro sogs gzhan rtags ci zhig bya/ /de dag rnams la yod na yang / /'di'i zhes 'brel pa mi 'grub phyir/ /skad cig so sor skye ba yi/ /dngos po tha dad 'di yin rigs/ / </text></item>
<item><p>256a.1</p><section></section><text>'brel pa brtag pa'i rab tu byed pa/ slob dpon mkhas pa chen po chos kyi grags pas mdzad pa rdzogs so// //rgya gar gyi mkhan po dz+nyA na gar+b+ha dang / lo tsA ba ban+de nam mkhas bsgyur / /slad kyi paN+Di ta rab 'byor zhi ba dang / lo tsA ba ting nge 'dzin</text></item>
<item><p>256a.2</p><section></section><text>bzang pos bcos shing gtan la phab pa //[ ]@##/ /rgya gar skad du/ saM ban+d+ha pa rI k+Shabr-it+ti / bod skad du/ 'brel pa brtag pa'i 'grel pa/ 'jam pa'i dbyangs la phyag 'tshal lo/ /'brel pa dngos por gyur pa bsal bar 'dod nas/ </text></item>
<item><p>256a.3</p><section></section><text>gzhan dbang kho nar zhes bya ba la sogs pa smras so/ /gzhan dbang ni gzhan la rag las pa ste/ de 'brel pa yin na/ 'brel pa can grub pa'am ma grub pa gcig gi yin/ ma grub pa ni med pa'i ngo bo yin pa'i phyir 'brel pa dngos por yod pa ma yin no/ /'brel pa can grub na gzhan</text></item>
<item><p>256a.4</p><section></section><text>dbang ci zhig yod med pa nyid de de bas na 'brel pa med pa nyid do/ /grub tu zin kyang cung zad ma grub pa nyid do zhe na/ de grub par bya ba'i ched du gzhan gyi dbang kho nar yang mi 'gyur te/ grub pa dang ma grub pa las gyur pa'i nyes pa'i rnam par rtog pa las mi 'da' ba'i phyir ro/ /dngos po gcig</text></item>
<item><p>256a.5</p><section></section><text>la grub pa dang ma grub pa'i ngo bo gnyi ga med do/ /gang gi phyir de ltar grub pa'am cig shos kyi gzhan gyi dbang kho na med pa de bas dngos po thams cad kyi 'brel pa yang dag pa nyid du dngos po med/ dngos po med pa'i phyir rnam par rtog pa bkod pa ni mi dgag go/ /ngo bo 'dres pa 'brel yin gyi</text></item>
<item><p>256a.6</p><section></section><text>gzhan dbang kho na ma yin no zhe na/ de ni mi rung ste/ gnyis nyid yin te 'brel pa can gnyis kyi ngo bo yin na/ ngo bo 'dres pa rang gi ngo bo gcig pa'i mtshan nyid der yang ji ltar 'gyur te mi 'gyur ba nyid do/ /gcig pu gyur na yang 'brel pa can gnyis med pa'i phyir 'brel pa gang zhig</text></item>
<item><p>256a.7</p><section></section><text>yin te/ 'di ni gnyis las gnas pa'i phyir ro/ /'on te 'di snyam du 'dres pa ni ngo bo gcig tu 'gyur ba ma yin te/ 'o na ci zhe na bar chad med pa yin no zhe na/ yin du zad mod ci zhig dgag ste/ bar chad med pa pa ni bar chad med pa tsam du zad pas 'brel pa dngos por gyur pa</text></item>
<item><p>256b.1</p><section></section><text>yod par mi 'gyur ro/ /ci ste bar chad med par 'brel pa yin na/ bar dang bcas pa na yang 'brel par ci ste mi 'dod de/ gnyis kar yang 'brel pa can gnyis rang gi ngo bo la gnas par bye brag med pa'i phyir ro/ /phrad pa la sogs pa yang bar chad med pa'i don du 'dus pa kho</text></item>
<item><p>256b.2</p><section></section><text>na yin par brjod par ma byed cig /gang gi phyir de ltar ngo bo 'dres pa'i mtshan nyid kyang 'brel pa ma yin pa de'i phyir yang rang bzhin tha dad de/ dngos po thams cad kyi rang gi ngo bo tha dad pa la rtog pas sgro btags pa ma gtogs par/ 'brel pa yang dag pa nyid du med pa'o/ /'on</text></item>
<item><p>256b.3</p><section></section><text>te gzhan la ltos pa 'brel pa yin gyi ngo bo 'dres pa ma yin no zhe na/ 'dir yang gzhan la ltos pa na ltos pas 'brel pa can du 'gyur te/ ltos nas yod pa zhig ltos sam/ med pa zhig ltos/ ji ste med na de ni ji ltar ltos/ rang gi ngo bo ma grub pa'i dngos po la</text></item>
<item><p>256b.4</p><section></section><text>ltos pa'i chos med pas gang zhig gi gang gi 'brel pa yin/ yod na yang kun la rag ma las te/ rang gi ngo bo thams cad skyes pa ltos pa med pa'i dngos po ltos pa gang gis na/ 'brel par 'gyur bar ji ltar ltos pa yin/ lhag ma rnams ni gzhan gyi dbang bzhin</text></item>
<item><p>256b.5</p><section></section><text>du brjod par bya'o/ /nyes pa 'dir mi 'gyur bar bya ba'i phyir gnyis te/ 'brel pa can gnyis ni 'brel pa gcig pus yon tan du brjod pa'i sbyor ba don tha dad pa gcig pu'am/ tha dad pa med pa'i chos sam/ brjod du med pa'i dngos por gyur pa dang 'brel pa</text></item>
<item><p>256b.6</p><section></section><text>rgyus ci ste 'brel par 'dod na de'i tshe 'brel pa don tha dad pa ma yin pa'i phyogs la ni 'brel pa can gnyis btags pa kho nar 'gyur bas 'brel pa gang yang med do/ /de lta na yang 'brel pa las 'brel pa can gzhan ma yin pas gcig tu gyur pa'i yang phyir ro/ /brjod du</text></item>
<item><p>256b.7</p><section></section><text>med pa'i dngos por gyur pa yang rigs pa'i tshul gyis na don tha dad pa tha dad ma yin pa'i rnam par rtog pa las mi 'da' ba'i phyir ro/ /don tha dad pa ma yin pa'i phyogs la ni 'brel pa dang 'brel pa can gyi gang yang med do/ /tha dad pa'am cig shos kyi 'brel pa yod du chug kyang / </text></item>
<item><p>257a.1</p><section></section><text>'on kyang de dang gnyis 'brel pa gang yin/ gcig pa de dang 'brel pa can gnyis su 'brel pa gang yin te med pa nyid do/ /ji skad du smos pa'i skyon yod pa'i phyir ji ltar 'brel pa can gnyis 'brel pa med pa de bzhin du/ de dang yang 'brel pa can gnyis 'brel</text></item>
<item><p>257a.2</p><section></section><text>pa med do/ /gzhan du na 'brel pa can gnyis nyi tshe 'brel pa yang ci zhig zhe sdang du yod/ gzhan yang ci ste 'brel pa'i don gcig dang 'brel pa'i phyir 'brel par 'dod na/ de'i tshe 'brel pa dang 'brel pa can gnyis la yang 'brel pa zhig 'dod par bya dgos te/ de lta bur</text></item>
<item><p>257a.3</p><section></section><text>'brel pa khas len pa'i phyir ro/ /de la yang 'brel pa'i don gcig pu zhig yod pas thug pa'am med par 'gyur ro/ /de ste 'ga' zhig tu 'brel pa gcig pu'i don ma grub ste/ 'brel pa med na ni thams cad du/ de bzhin 'brel med shes par bya/ /thug pa med par 'gyur bas</text></item>
<item><p>257a.4</p><section></section><text>na 'brel pa'i blo ni dngos po'i rjes su zhugs pa ma yin no/ /kha cig tu 'brel pa gcig pu'i don med par yang 'brel pa rtogs na ni/ 'brel pa can dang po gnyis la yang don gcig pu dang 'brel pa'i phyir 'brel par mi 'gyur ro/ /nyi tshe zhig 'brel pa yin yang nyes pa smras zin</text></item>
<item><p>257a.5</p><section></section><text>to/ /des ni bar chad med pa la sogs pa'i chos tha dad par rtogs pa'i lan kyang btab zin to/ /gang gi phyir de ltar 'brel par rnam par rtog pa rung ba ma yin pa de bas na 'brel pa can du mngon par 'dod pa'i dngos po de gnyis dang / de las gzhan pa 'brel pa zhes bya ba ji skad du</text></item>
<item><p>257a.6</p><section></section><text>smos pa/ de dag thams cad bdag nyid gnas/ /rang gi ngo bo la gnas pa yin no/ /de bas na de'i phyir bdag nyid kyi rang dngos ma 'brel pas te 'brel pa med pa'o/ /'o na ji ltar rag las pa'i ngo bo de dang des 'brel pa yin par brjod ce na/ 'brel pa yang dag pa ni 'ga' yang med kyi/ </text></item>
<item><p>257a.7</p><section></section><text>dngos po de dag 'dres pa med kyang rtogs pas 'dres par byed/ gzhan la rag las pa'i ngo bo lta bur mtshan ma 'ga' zhig ston pa skye'o/ /dngos po tha dad rtogs bya'i phyir/ /dngos po tha dad pa ni gzhan gsal ba'o/ /de khong du chud par bya ba'i phyir/ rtog pa de'i rjes su 'brang ba'i</text></item>
<item><p>257b.1</p><section></section><text>skyes bus/ bya ba byed pa po yi tshig /smra ba po dag 'god par byed/ /'di ni byed pa po brjod pa'o zhes tshig 'god par byed kyi/ bya ba dang byed pa'i 'brel pa dngos su ni yod pa ma yin no/ /'o na rgyu dang 'bras bu'i dngos po 'brel pa 'grub bo zhe na mi rung ste/ 'di ltar rgyu dang 'bras bu'i</text></item>
<item><p>257b.2</p><section></section><text>dngos po'i 'brel pa yang ji lta bu zhig ce na/ gnyis la gnas par ji ltar 'grub/ /mi 'grub pa nyid do/ /ci'i phyir zhe na/ rgyu dang 'bras bu de gnyis lhan cig mi gnas pa'i phyir te/ 'di lta ste/ gang gi tshe rgyu yod pa de'i tshe 'bras bu med do/ /'bras bu yod pa de'i tshe rgyu med de rgyu</text></item>
<item><p>257b.3</p><section></section><text>dang 'bras bu gnyis dus gcig tu mi 'thad pa'i phyir ro/ /skad cig ma ma yin pa'ang dngos po med pa'i phyir rgyu dang 'bras bu'i dngos po lhan cig tu gnas pa ma yin pa nyid pas/ skad cig ma ma yin par smra bas brjod pa yang rigs pa ma yin pa'i phyir gang gis na gnyis la 'brel pa</text></item>
<item><p>257b.4</p><section></section><text>gnas par 'grub par 'gyur ba'i 'brel pa can gnyis dngos su lhan cig tu gnas pa med do/ /dngos po gnyis la mi gnas na yang ji ltar 'brel pa ma yin pa nyid do/ /blos sbrel te 'brel na ni/ rnam par rtog pas bskyed par 'gyur ro/ /rgyu'am 'bras bu la rim gyis 'brel pa gnas</text></item>
<item><p>257b.5</p><section></section><text>so zhe na/ de yang mi rigs te/ 'di ltar rim las kyang dngos po gcig las rgyu'am 'bras bu gcig la 'brel pa zhes bya ba gnas na/ gzhan la re ba med de/ rgyu gnas pa na 'bras bu la ltos pa med do/ /'bras bu gnas pa na rgyu la ltos pa med pas gnyis la rim gyis 'dug</text></item>
<item><p>257b.6</p><section></section><text>na ni 'brel par mi rung ste/ de med par yang yod pa'i phyir/ rgyu dang 'bras bu gnyis phan tshun med par 'brel pa zhes bya ba'i don yod pa'i gtan tshigs kyis na/ gcig la gnas pa can/ rgyu dang 'bras bu la rim gyis gnas pa 'di dang gang la re ba med pa de dang 'brel pa</text></item>
<item><p>257b.7</p><section></section><text>med do/ /nyes pa 'dir mi 'gyur bar bya ba'i phyir gzhan du rgyu'am 'bras bu la rim gyis 'brel pa 'di 'dug pa na/ ji ste rgyu dang 'bras bu de gnyis las rgyu'am 'bras bu gcig la ltos pas re ba dang bcas pa nyid kyis gnyis la gnas pa kho nar 'dod do zhe na/ des na yang ltos pa</text></item>
<item><p>258a.1</p><section></section><text>des phan pa byed par 'gyur ro/ /ci'i phyir zhe na/ 'di ltar ltos pa phan pa byed par 'gyur te/ gzhan du ma yin no/ /ltos pa na phan pa byed pa yin mod ce na/ de med na ji ltar phan pa byed/ rgyu'i tshe na 'bras bu zhes bya ba'i don med do/ /'bras</text></item>
<item><p>258a.2</p><section></section><text>bu'i tshe na yang rgyu zhes bya ba'i don med de / mthu med pas phan pa byed pa ma yin no/ /gzhan yang / ci ste don gcig 'brel pa'i phyir/ /zhes bya ba'i gtan tshigs kyis rgyu dang 'bras bu mngon par 'dod pa de gnyis rgyu dang 'bras bu nyid yin par 'dod na de'i tshe grangs</text></item>
<item><p>258a.3</p><section></section><text>su brjod pa/ gnyis nyid la sogs 'brel pa'i phyir/ /de zhes bya ba'i gtan tshigs kyis ba lang gi rwa g.yas g.yon rwa yang rgyu dang 'bras bu kho na 'thob ste/ de ltar mi 'dod na ni/ de las gzhan yang 'gyur re skan/ sogs pa smos pa ni/ pha rol po nyid dang / </text></item>
<item><p>258a.4</p><section></section><text>tshu rol nyid dang / rwa la sogs pa dang 'brel pa'i phyir zhes bsdu'o/ /gang yang rung ba gcig dang 'brel pa'i phyir ma 'brel pa ni ma yin no/ /'o na ci zhe na/ 'brel pa'i mtshan nyid dang ngo zhe na/ de mi rung ste/ dngos po'i don 'ga' zhig gnyis la gnas pa ni</text></item>
<item><p>258a.5</p><section></section><text>'brel pa yin gyi / don gnyis dang mngon par 'brel pa can de las gzhan du 'brel pa de'i mtshan nyid mi 'thad na/ gang gis na grangs la sogs pa las de'i khyad par rnam par gzhag par bya/ gang zhig yod na yod par 'gyur la med na med par 'gyur te/ yod</text></item>
<item><p>258a.6</p><section></section><text>par gyur pa dang med par gyur pa de gnyis kyi don yod pa dang med pa gang yin pa de'i bye brag can khyad par can gyi sbyor ba gang yin pa de ni 'brel pa zhes bya ste/ yod pa dang med pa'i bye brag can gyi sbyor ba 'di ci ste rgyu 'bras kho na yin gyi thams cad ma yin no zhe na/ de'i tshe sbyor</text></item>
<item><p>258a.7</p><section></section><text>ba'i bye brag can gang yin pa yod pa dang med pa de nyid/ 'dir ni rgyu 'bras ci'i phyir min te/ gang gis na yod pa ma yin zhing / don med pa'i 'brel pa rtogs par byed/ tha dad ces bya ba ni 'di snyam du yod na yod pa la med na med pa yin no zhes bya ba 'di ni brjod par</text></item>
<item><p>258b.1</p><section></section><text>bya ba mang po yin no/ / don gcig rjod par byed pa rgyu dang 'bras bu kho na zhes brjod pa'i yul du de mi rigs pas yod pa dang med pa ni rgyu dang 'bras bu kho nar mi 'dod do zhe na/ sgra zhes 'di ni smra bar byed pa'i skyes bu la brten pa ma yin nam zhes bya ba ni sgra gang yin pa 'di ni smra bar byed</text></item>
<item><p>258b.2</p><section></section><text>pa la brten pa'i phyir/ ji ltar sbyar ba de de bzhin smra ba yin te/ du ma la yang sgra gcig yod pas lan du mi rung ba nyid do/ /de bas na yod pa dang med pa de nyid rgyu dang 'bras bur rigs te/ ji ltar rgyur mngon par 'dod pa 'ba' zhig mthong na/ rig bya'i mtshan nyid du grub pa 'bras</text></item>
<item><p>258b.3</p><section></section><text>bu zhes bya ba mthong ba na/ gang mthong na mthong ba yin no/ /de ma mthong na 'bras bur mngon par 'dod pa ma mthong ba ni/ 'bras bu yin pa nyid du shes te/ 'di las 'di 'byung ngo zhes rtogs pa'o/ /ston pa'i skye bo yang med pa ni 'di las 'di 'byung ngo zhes bya ba 'di ni 'chad pa</text></item>
<item><p>258b.4</p><section></section><text>med par ro/ /brda sprad nas shes so zhes bya ba tshig tsam du zad de / 'di ltar brda sprad du zin kyang yod pa dang med pa dag las gzhan du ni rtogs par mi 'gyur te/ de bas na gang rtogs na gang khong du chud pa de ni de'i don te/ 'di lta ste snam bu dkar po khong du chud pas dkar po kho</text></item>
<item><p>258b.5</p><section></section><text>na rtogs pa bzhin du/ yod pa dang med pa khong du chud pa na/ rgyu dang 'bras bu kho na rtogs pas na/ yod pa dang med pa ni rgyu dang 'bras bu khong du chud pa las don gzhan ma yin no/ /'di snyam du yod pa dang med pa ni sgrub par byed pa yin/ rgyu dang 'bras bu nyid ni sgrub par byed pa yin pas</text></item>
<item><p>258b.6</p><section></section><text>gzhan no zhe na/ gzhan yin na yang de'i ngo bo ci'i phyir mi bstan/ 'on te skyed par byed pa dang / bskyed par bya ba'i ngo bo yin no zhe na/ gang de skad du smra ba de ming gi rnam grangs kyi sgo nas don tha dad par 'gyur ram ci/ 'di ltar skyed par byed pa dang / bskyed par bya ba'i ngo bo dang / </text></item>
<item><p>258b.7</p><section></section><text>skye ba dang bskyed pa'i ngo bo dang / rgyu dang 'bras bu'i ngo bo zhes bya ba la sogs pa rnam grangs su gtogs pa yin no/ /de bas na mthong ba dang ma mthong ba yul can gyis yul bstan pa'i phyir/ yod pa dang med pa ma gtogs par 'bras bu'i blo ni mi srid pa'i gtan tshigs kyi phyir</text></item>
<item><p>259a.1</p><section></section><text>ro/ /yod pa dang med pa gnyis 'di la 'bras bu la sogs sgra yang tshig so so'i phreng ba 'di snyed 'jig rten pa rnams ma brjod kyang rung snyam nas/ tha snyad sla ba'i phyir bkod do/ /rjes su 'gro ba dang ldog pa las rgyu dang 'bras bu gzhan ma yin yang ji ltar yod pa</text></item>
<item><p>259a.2</p><section></section><text>dang med pa gnyis kyis bsgrub par bya zhe na/ de yod na yod pa'i rtags kyis de'i 'bras bu rtogs te/ gang yod na yod pa de ni 'bras bu rtogs so/ /rgyu 'di'i 'bras bu 'di'o zhes gang yang rjes su smra ba'i brda'i yul du brjod de de yod na yod pa nyid kyis gang yang 'di skad du</text></item>
<item><p>259a.3</p><section></section><text>rjes su smra ba'i rgyu dang 'bras bu'i tha snyad kyi yul du de bstan gyi don tha dad pa ni med do/ /ci 'dra zhe na/ lkog shal la sogs glang rtogs bzhin te/ ji ltar 'di ni ba lang yin te/ lkog shal la sogs pa dang ldan pa'i phyir ro zhes bya ba 'dis ba lang gi tha snyad kyi yul du bstan to/ / </text></item>
<item><p>259a.4</p><section></section><text>ji ste yod pa dang med pa gnyis nyid rgyu dang 'bras bu yin na/ rgyu nyid 'ba' zhig gam 'bras bu 'ba' zhig kyang yod pa dang med pa la ltos shing gnyi gar rtogs par 'gyur ro/ /gzhan du na yod pa tsam rgyu dang 'bras bu ji ltar yin/ yod pa dang med pa yang rgyu'am 'bras bu ni/ </text></item>
<item><p>259a.5</p><section></section><text>yod pa dang med pa gnyi gar rtogs pa ma yin gyi/ rgyu dang 'bras bu kho na yin na ni rung ngo zhe na/ de mi rung ste/ gnyi gar rtogs su zin kyang / phyi ma yod pa dang med pa'i bye brag gis rgyu snga ma yod pa dang med pa yin la/ snga ma yod pa dang med pa'i bye brag gis 'bras</text></item>
<item><p>259a.6</p><section></section><text>bu phyi ma yod pa dang med pa yin te/ 'di ltar yod gyur yod de/ yod par 'gyur ba'i chos can/ yod na de yod pa ni rgyur mngon par 'dod pa yod pa nyid do zhes 'dir yang nges par gzung bar bya'o/ /'dis ni bzlog pa'ang don</text></item>
<item><p>259a.7</p><section></section><text>gyis 'dren to/ /rgyur mngon par 'dod pa yod nyid na'ang yod par 'gyur ba ni/ 'bras bur mngon par 'dod pa'i 'bras bu nyid de/ mngon sum mi dmigs pa dag las rgyu 'bras kho na rab tu grub ste/ de ltar na don yod pa dang / med pa nyid rgyu</text></item>
<item><p>259b.1</p><section></section><text>dang 'bras bu yin gyi/ gzhan ni ma yin no/ /des na re zhig de tsam yang don yin te/ re zhig de tsam nyid ni yod pa dang med pa'o/ /de dag nyid yang dag pa bden pa ste/ 'di gang gi don yin pa de dag nyid yang dag pa'o/ /don de ni gang dag rnam par rtog pa rnams kyis</text></item>
<item><p>259b.2</p><section></section><text>te/ re zhig de tsam yang dag don ni re zhig de tsam sa bon no/ /rgyu dang 'bras bu'i spyod yul rnams ston pa de yang 'brel pa'i don bzhin ston te/ ma 'brel pa'i don la yang 'brel pa yod pa de bzhin du bya'o/ /de ltar byed pas log pa'i don yin no/ /'brel</text></item>
<item><p>259b.3</p><section></section><text>pa yang dag pa ma yin pa'i don gcig de dag gis bstan tam ci/ gang gis log pa'i don yin zhe na/ de de bzhin te/ 'di ltar 'dir brtag par bya ba gnyis te/ rgyu dang 'bras bu yang dag par don tha dad pa'am/ tha dad pa ma yin pa zhig 'brel/ ji ste tha dad na/ tha dad </text></item>
<item><p>259b.4</p><section></section><text>yin na ci zhig 'brel/ ma yin pa nyid de/ rang rang gi ngo bo la gnas pa'i phyir ro/ /gal te tha dad pa ma yin na ni/ tha dad min na rgyu 'bras gang / /ma yin pa nyid de/ bskyed par bya ba ma skyes pa la byed pa'i phyir la/ tha dad pa med pa'i phyir gnyis 'brel pa ga la yod/ </text></item>
<item><p>259b.5</p><section></section><text>ci ste de nyid nyi tshe tha dad pa'am tha dad pa ma yin pa 'brel pa ma yin gyi/ 'o na ci zhe na/ 'brel pa zhes bya ba gcig dang 'brel pa'i phyir ro zhe na/ 'dir yang 'brel pa zhes bya ba gzhan zhig yod de/ yod pa ma yin na yang rgyu dang 'bras bur mngon par 'dod pa ma 'brel pa gnyis/ </text></item>
<item><p>259b.6</p><section></section><text>de gnyis 'brel par ji ltar byed pa nyid de/ 'brel pa bya ba'i ngo bo de nyid gzhan zhig yod par zad pa'i phyir/ gzhan de yod pas dngos po gang yang 'dres par gyur pa med pa'i phyir yang dag par ji ltar 'brel pa yod/ sbyor ba can dang 'du can sogs/ /zhes bya ba la sogs pa smos</text></item>
<item><p>259b.7</p><section></section><text>pas ni/ rje khol la sogs pa'o/ /bshad ma thag pa'i phyir 'brel pa 'gog pa'i gzhung des kyang thams cad dpyad pa yin te/ sbyor ba la sogs pa'i mtshan nyid kyi 'brel pa ni dngos su med do/ /re zhig 'du ba can yang 'brel pa ma yin te ji ltar yon tan dkar po snam bu la 'du ba de</text></item>
<item><p>260a.1</p><section></section><text>gnyis phan tshun phan pa mi byed de / gcig la gcig bskyed par bya ba dang skyed par byed pa'i dngos po med pa'i gtan tshigs kyi phyir/ 'du ba can gyi mtshan nyid phan gdags pa dang / phan par byed par gyur pa med pa de 'dra ba la 'brel pa med do/ /'di ltar gang zhig gang</text></item>
<item><p>260a.2</p><section></section><text>gis phan gdags par bya ba de ni de la ltos pa yin no/ /gang ltos pa de ni de dang 'brel pa yin na/ dkar po dang snam bu gnyis ni de lta bu ma yin te/ rang gi ngo bo grub pa'i phyir ro/ /gzhi dang gnas pa'i dngos po yang rgyu dang 'bras bur ma gyur pa ma yin te/ rgyu dang 'bras bu yin na ni de la</text></item>
<item><p>260a.3</p><section></section><text>yod pa'i nyes par 'gyur ro/ /dkar po dang snam bu gnyis rgyu dang 'bras bu yin na gzhi dang gnas par gyur pa'i phyir ro/ /'brel pa rtogs pa yang legs pa ma yin te/ 'di ltar de gnyis la ni 'jig rten pa'i gzhi dang gnas pa'i dngos po yang med do/ /skye ba dang skyed par byed</text></item>
<item><p>260a.4</p><section></section><text>pa'i dngos po'i mtshan nyid kyi gzhi dang / gnas pa'i dngos po yang / spyi dang de dang ldan pa phan tshun phan pa mi byed pa gnyis 'du ba'i mtshan nyid kyi 'brel par mi rung ngo / /'on te 'di skad du yan lag can gyi ngo bo 'bras bur brjod pa skyed par byed/ 'du ba can 'ga' zhig</text></item>
<item><p>260a.5</p><section></section><text>yod do/ /des na phan pa byed pa'i phyir 'brel pa med pa ni ma yin no zhe na/ de ltar 'du ba can ni 'ga' zhig gis 'bras bu skyed par byed par khas len/ de'i tshe 'du ba can 'di mi skyed pa'i dus na/ bskyed par bya ba ma skyes pas gnyis tshogs pa med pa'i phyir ro/ /'bras bu skyed </text></item>
<item><p>260a.6</p><section></section><text>pa na yang rgyu 'gags pa'i phyir ro/ /ma 'gags na yang lhan cig tu 'dug pa gnyis phan par byed pa dang / phan par bya ba'i dngos po med pa'i phyir ro/ /'du ba can 'ga' zhig yod na yang skyed par byed pa'i gtan tshigs de las min/ ci'i phyir zhe na/ shin tu thal</text></item>
<item><p>260a.7</p><section></section><text>ba'i phyir te / rdza mkhan yang bum pa skyed pa'i phyir de dang 'brel pa can du 'gyur ro/ /skyon 'dir mi 'gyur bar bya ba'i phyir 'du ba can de gnyis kyang gcig la gcig phan pa mi byed 'brel pa can de gnyis kyang 'du ba la phan pa mi byed de/ de rtag pa'i phyir ro/ /de gnyis dang 'du ba dang / </text></item>
<item><p>260b.1</p><section></section><text>gzhan yang gang phan pa mi byed par 'brel pa ci ste 'dod na/ de'i tshe mtha' dag phan tshun ma 'brel pa'i 'gro ba thams cad phan tshun 'brel pa can du 'gyur/ de lta yang ma yin na de bas na phan pa byed pa dang phan pa mi byed pa'i phyogs la 'du ba med pa la rnam pa gzhan yang mi srid do/ /'dis</text></item>
<item><p>260b.2</p><section></section><text>sbyor ba can gyi lan kyang btab bo/ /gzhan yang sbyor ba ni 'bras bu yin pa'i phyir de gnyis kyis de bskyed pas na ci ste de gnyis sbyor ba can yin na/ de'i tshe de ltar sbyor ba skyed kyang sbyor ba skyed pa'i gtan tshigs des de gnyis sbyor ba can mi 'dod/ ci'i phyir zhe na las la sogs</text></item>
<item><p>260b.3</p><section></section><text>pa'i sbyor ba can 'grub pa'i phyir te/ ci ste sbyor ba skyed pa'i phyir sbyor ba can yin na/ las kyang sbyor ba can du 'gyur te/ 'di lta ste/ 'ga' zhig gi las kyis skyes pa dang / gnyi ga'i las kyis skyes pas ni sbyor bar 'dod do/ /sogs pa smos pas ni sbyor ba yang sbyor ba can du</text></item>
<item><p>260b.4</p><section></section><text>'gyur bar bsdus te/ 'di ltar de ni sbyor ba las skyes par yang 'dod do/ /sbyor ba skyed pa'i phyir sbyor ba can ma yin gyi/ 'o na ci zhe na/ 'jog par byed do zhe na yang de mi rung ste/ gnas par byed pa'ang rab tu brjod/ /gzhag pa dang 'jog par byed pa gnyis ni bskyed par bya ba dang / skyed</text></item>
<item><p>260b.5</p><section></section><text>par byed pa yin pa'i phyir/ gnas pa gzhan med do zhes tshad ma rnam 'grel las so sor spros zin to/ /ci ste sbyor ba la sogs pa med par sbyor ba la sogs pa'i blo yod na ni bral ba'i ngo bo gang yin pa de ldan pa'i ngo bo yang yin par 'gyur/ de bzhin du ldan pa'i ngo bo gang yin pa bral ba'i ngo bo</text></item>
<item><p>260b.6</p><section></section><text>yang yin/ gnas pa gang yin pa mi gnas pa yang yin pas na/ sbyor ba la sogs pa'i blo ci ste mi 'byung / de lta yang ma yin pa de bas na sbyor ba dang bral ba na sbyor ba dang bral ba'i las ni sbyor ba la sogs pa'i blo'i rgyu mtshan yin no zhe na/ de mi rung ba ste/ dri ba mtshungs pa'i phyir ro/ /khyed kyi yang</text></item>
<item><p>260b.7</p><section></section><text>ngo bo 'dra ba yin na bral ba la sogs pa la sbyor ba la sogs pa ji ltar mi 'du/ de skyed par byed pa'i las med pa'i phyir bral ba ni sbyor ba ma yin no zhe na/ de ltar las kyang ci ste med/ de'i rgyu yang ci ste med ces bya ba'i lan gdab dka'o/ /de bas na khyed nyid kyis kyang sngar bral ba la sogs</text></item>
<item><p>261a.1</p><section></section><text>pa'i ngo bor mi rung ba'i phyir sbyor ba la sogs pa'i gnas rung ba'i dngos po de 'gyur te/ ci'i phyir zhe na/ 'di ltar sbyor ba la sogs pa dang ldan par rung ba'i dngos po rtag na ni/ de dang bral ba 'gal phyir te/ sbyor ba la sogs pa dang ldan pa ni bral bar 'gal lo zhes de skad</text></item>
<item><p>261a.2</p><section></section><text>brjod par bya dgos so/ /nged kyis kyang sbyor ba la sogs pa dang bral ba yin no zhes de skad brjod par bya'o/ /de bas na/ bral dang ldan dang grol sogs pas/ /zhes bya ba sbyor ba dang bral ba las kyi tshig gis rung ba'i tshig brjod pa na don gyi ngo bo 'di la nges par brjod/ de'i tshe don med</text></item>
<item><p>261a.3</p><section></section><text>pa'i 'gro ba la sogs pa gzhan brtags pas ci zhig bya ste cung zad kyang mi bya'o/ /sogs pa'i nang du sbyor ba dang bral ba dang gzhan dang gzhan ma yin pa la sogs pa gzung ngo / /ci'i phyir zhe na/ gang gi phyir 'gro ba la sogs pa de dag rnams la brtags te yod na yang 'di'i zhes</text></item>
<item><p>261a.4</p><section></section><text>'brel pa mi 'grub pa'i phyir te/ gzhan gyi dbang can zhes pa la sogs pas 'brel pa rnam pa thams cad du bkag pas 'di'i las dang sbyor ba dang bral ba zhes bya ba'i 'brel pa ma grub pa'i phyir de'i rgyu mtshan can gyi brjod pa ga la yod/ ji ltar gzhan du rtogs pa'i las la sogs pa na/ de</text></item>
<item><p>261a.5</p><section></section><text>gzhan dang 'brel pa ma yin te ma 'brel pa'i phyir ro/ /mngon par 'dod pa yang de bzhin no/ / gang gi phyir de ltar las la sogs pa dang 'brel pa'i phyir 'gro ba la sogs pa ma yin pa de bas na/ rgyun mi 'chad par skye ba'i gzhi rkyen gzhan dang gzhan gyis skad cig ma so sor skye ba'i dngos po</text></item>
<item><p>261a.6</p><section></section><text>rnams ni dngos po tha dad pa 'di yin par rigs te/ ldan pa dang bral ba dang 'gro ba la sogs par rigs kyi/ brten pa gcig pu'i ngo bo ni sbyor ba la sogs pa'i 'brel pa ma yin pas/ sbyor ba la sogs pa'i mtshan nyid kyi 'brel pa yang dag par gang yang med do/ /de bas na dngos</text></item>
<item><p>261a.7</p><section></section><text>po thams cad kyi rang bzhin ni 'brel pa med de zhi ba yin no/ /'brel pa brtag pa zhes bya ba'i 'grel pa/ smra ba'i seng ge slob dpon chen po chos kyi grags pas mdzad pa rdzogs so// // </text></item>
<item><p>261b.1</p><section></section><text>#/ /rgya gar skad du/ pra mA NA ba tA ra ti ka br-it+ti / bod skad du/ tshad ma rnam 'grel gyi 'grel pa/ bam po dang po/ thams cad mkhyen pa la phyag 'tshal lo/ /rtog pa'i dra ba rnam bsal zhing / /zab cing rgya che'i sku mnga' ba/ /kun tu bzang po'i</text></item>
<item><p>261b.2</p><section></section><text>'od zer dag /kun nas 'phro bar phyag 'tshal lo/ /skye bo phal cher phal la chags shing shes rab rtsal med pas na legs bshad rnams/ /don du mi gnyer kho nar ma zad phrag dog dri ma dag gis sdang bar yang / /yongs gyur des na bdag la 'di ni gzhan la phan pa</text></item>
<item><p>261b.3</p><section></section><text>yin zhes bsam pa'ang med/ /sems ni yun ring legs bshad goms pas lhur len bskyed phyir 'di la dga' ba skyes/ /don dang don ma yin pa rnam par 'byed pa ni rjes su dpag pa la brten pa yin pa'i phyir la/ de la log par rtogs pas de rnam par gzhag pa'i phyir</text></item>
<item><p>261b.4</p><section></section><text>bshad pa/ phyogs chos de'i chas khyab pa yi/ /gtan tshigs de ni rnam gsum ste/ /med na mi 'byung nges phyir ro/ /gtan tshigs ltar snang de las gzhan/ /phyogs ni chos can no/ /gal te dgos pa med pa'i phyir nye bar gdags par mi bya'o zhe na/ ma yin te/ </text></item>
<item><p>261b.5</p><section></section><text>chos can gyi chos thams cad yin pa dgag pa'i phyir te/ de'i phyogs gcig yin pa'i phyir/ de nye bar gdags su rung ba'i chos can yin par rtogs par bya ba'i phyir ro/ /de lta yin dang mig gis gzung bar bya ba yin pa'i phyir zhes bya ba la sogs pa spangs pa</text></item>
<item><p>261b.6</p><section></section><text>yin no/ /gal te chos zhes brjod pas kyang chos can yin par gzhi lta grub ste/ chos can zhes smos pa'i shugs kyis nye ba yin pa'i phyir bsgrub par bya ba'i chos can yin par grub bo zhe na/ ma yin te/ dpe'i chos can yang nye ba yin pa'i phyir ro/ /de'i chas khyab pa zhes</text></item>
<item><p>261b.7</p><section></section><text>bya bas dpe'i chos can la yod pa grub pas chos can gyi chos zhes smos pa'i phyir bsgrub par bya ba'i chos can yin par yongs su gzung ngo zhe na/ grub bzhin du bsnan pa'i phyir yang smos pa yin par yang dgos par 'gyur te/ mthun pa kho na la yod pa zhes bya ba mi mthun pa</text></item>
<item><p>262a.1</p><section></section><text>las ldog pa grub mod kyi/ bsgrub par bya ba med pa la med pa smos pa bzhin no/ /shugs kyis don go na rtogs par dka' ba yongs su spang ba'i phyir yang phyogs zhes smos pa yin no/ /gal te phyogs kyi chos nyid yin na de'i khyad par la ltos pa</text></item>
<item><p>262a.2</p><section></section><text>gzhan la mi 'jug pa'i phyir thun mong ma yin pa nyid yin no zhe na/ ma yin te/ dper na nag pa 'phong skyen no zhes bya ba lta bur mi ldan pa rnam par bcad pas khyad par du byas pa'i phyir yin gyi/ dper na srid sgrub 'phong skyen no/ /zhes bya ba lta bur gzhan dang ldan pa rnam par</text></item>
<item><p>262a.3</p><section></section><text>bcad pas ni ma yin no / /bshad par bya'o/ /de'i cha ni smra ba po'i bsam pa'i dbang gis de'i chos yin gyi/ de'i phyogs gcig ni ma yin te/ phyogs zhes bya ba'i sgra spyi la mi bya ba'i phyir ro/ /khyab pa ni de la khyab par byed pa yod pa kho na'am/ yang de kho na la khyab</text></item>
<item><p>262a.4</p><section></section><text>par bya ba yod pa yin no/ /'dis ni rjes su 'gro ba dang ldog pa nges pa dag kyang bdag nyid ji lta ba'i tshad mas bshad la/ phyogs kyi chos kyang bshad pa yin no/ /de dag ni 'bras bu dang / rang bzhin dang / mi dmigs pa'i mtshan nyid can gyi gtan tshigs gsum yin</text></item>
<item><p>262a.5</p><section></section><text>te/ dper na du ba las ni 'di na me yod do/ /shing sha pa yin pa'i phyir 'di ni shing yin no/ /phyogs kyi khyad par 'ga' zhig na bum pa med de / dmigs pa'i mtshan nyid kyir gyur pa mi dmigs pa'i phyir ro zhes bya ba lta bu yin no/ /gal te yod na dmigs par rung</text></item>
<item><p>262a.6</p><section></section><text>ba'i yod pa can kho nar 'gyur gyi/ gzhan du ni ma yin no/ /des na dmigs pa'i mtshan nyid kyir 'gyur ba'i yod pa can zhes bshad pa yin no/ /de las gnyis ni dngos po sgrub pa yin la/ gcig ni dgag pa'i gtan tshigs yin te/ rang bzhin dang 'brel pa yod pa </text></item>
<item><p>262a.7</p><section></section><text>don gyis don 'khrul pa med de/ de ni de'i bdag nyid yin pa'i phyir ro/ /gal te de'i bdag nyid yin na bsgrub par bya ba dang / sgrub pa'i bye brag med do zhe na/ ma yin te/ chos kyi bye brag kun brtags pa'i phyir ro/ /zhes bshad par bya'o/ /de skad du rjes su dpag pa dang / </text></item>
<item><p>262b.1</p><section></section><text>rjes su dpag par bya ba'i tha snyad 'di thams cad ni blo la yod pa'i chos dang chos can gyi bye brag kho nas yin no zhes bshad do/ /chos dang chos can nyid du tha dad pa blo'i rnam pas byas kyi don kyang ni ma yin te/ blo'i bye brag rang dga' ba rnams ni don gyi rten ma yin pa'i phyir ro/ / </text></item>
<item><p>262b.2</p><section></section><text>de dag gis brtags pa'i yul gyis don go na ni don mi 'thob pa kho nar 'gyur ro/ /'bras bu yang rang bzhin dang 'brel pa yin te/ de'i rang bzhin de las byung ba'i phyir ro/ /rjes su dpag par bya ba shes pa 'di gnyis ni dngos las ma skyes pa'i phyir der snang ba nyid ma yin</text></item>
<item><p>262b.3</p><section></section><text>yang / de las skyes pa'i phyir der 'khrul pa med pa dag yin te/ des na mtshan ma yin te mngon sum bzhin no/ /mngon sum gyi tshad ma nyid kyang don 'khrul pa med pa kho na yin te/ de med par 'byung ba ni der 'khrul pa'i phyir ro/ /gzhan gyi mi 'khrul pa yang de las</text></item>
<item><p>262b.4</p><section></section><text>skyes pa las gzhan ci zhig yod de/ rag ma las pa'i ngo bo rnams ni lhan cig 'byung bar nges pa med pa'i phyir ro/ /gal te de las skye ba'i phyir/ 'bras bu go bar byed pa yin na rnam pa thams cad du go bar bya ba dang go bar byed pa'i ngo bo yin te/ rnam pa thams cad du bskyed</text></item>
<item><p>262b.5</p><section></section><text>par bya ba dang skyed par byed pa yod pa'i phyir ro zhe na/ ma yin te/ de med par 'byung ba ni de las skye ba nges pa med pa'i phyir ro/ /de lta bas na/ rgyu la rang bzhin ji snyed cig /med na mi 'byung 'bras bu ni/ /de dag gi gtan tshigs yin te/ de dag gi 'bras bu nyid du nges</text></item>
<item><p>262b.6</p><section></section><text>pa'i phyir ro/ /gang dag de dag med na mi 'byung ba de dag kho nas yin no/ /gal te cha shas kyis bskyed par bya ba dang / skyed pa yin par thal bar 'gyur ro zhe na/ ma yin te/ des bskyed par bya ba'i khyad par dang / rtags kyi bye brag gi khyad par can gyi spyi rnams</text></item>
<item><p>262b.7</p><section></section><text>gzung na yin par 'dod pa'i phyir ro/ /spyi khyad par du ma byas pa brjod par 'dod na ni 'khrul pa'i phyir mi 'dod do/ /rang bzhin yod tsam dang / 'brel pa can gyi ngo bo yang gtan tshigs yin zhes bya bar sbyar te/ gtan tshigs kyi de'i bdag nyid ni de tsam dang 'brel pa</text></item>
<item><p>263a.1</p><section></section><text>can kho na'i phyir ro/ /gzhan la rag las pa'i ni ma yin te/ de yod na yod par ma gyur pa'i phyis 'byung ba ni nges pa med pa'i phyir ro/ /rgyu rnams ni 'bras bu la 'khrul pa yod pa'i phyir ro/ /tshad ma rnams ni mi 'jug pa mi dmigs pa yin te/ </text></item>
<item><p>263a.2</p><section></section><text>med la mi 'jug 'bras bu can/ yod pa'i shes pa dang / sgra dang tha snyad dgag pa'i 'bras bu can yin te/ de dag ni dmigs pa sngon du 'gro ba can yin pa'i phyir ro/ /'di ni yod pa dang med pa dgag pa dang sgrub pa'i gtan tshigs dag gi 'dra ba'i ngo bo yin te/ </text></item>
<item><p>263a.3</p><section></section><text>'di ltar dmigs pa nyid yod pa ma yin te/ dngos po rung ba'i mtshan nyid yin pa'am/ yang na de'i rten can gyi shes pa 'jug pa yin te/ de las yod pa'i shes pa dang sgra dang tha snyad 'jug pa'i phyir ro/ /mi dmigs pa ni med pa rnams kyi med pa yin no/ /gtan</text></item>
<item><p>263a.4</p><section></section><text>tshigs bye brag la ltos nas/ /la la med shes 'bras bu can/ /gtan tshigs ni mi dmigs pa'o/ /de'i bye brag ni khyad par te/ dmigs pa'i mtshan nyid kyir 'gyur ba'i yod pa can yin no/ /'dir mi dmigs pa'i rtags kyis med pa bsgrub par bya ba yin na/ dmigs</text></item>
<item><p>263a.5</p><section></section><text>pa med pa yang mi dmigs pa gzhan gyis bsgrub par bya dgos pas thug pa med par thal bar 'gyur ba'i phyir rtogs par byed pa ma yin par 'gyur ro/ /'on te dmigs pa med par yang mi dmigs par 'gyur na ni/ de bzhin du yod pa med par yang 'gyur te/ mi</text></item>
<item><p>263a.6</p><section></section><text>dmigs pa don med pa yin no/ /ci ste gzhan dmigs pas mi dmigs pa 'grub pas mi dmigs pa mngon sum gyis grub bo zhe na/ de bzhin du gzhan yod pas kyang med pa ci ste mi 'grub/ gang gi tshe med pa dag gi med pa de lta bu'i mi dmigs pa kho na yin pa de'i tshe ni yul</text></item>
<item><p>263a.7</p><section></section><text>grub tu zin kyang rmongs pas yul can shes pa dang / sgra dang tha snyad dag khong du mi chud pa yul rab tu bstan pas brda la 'jug par byed de/ dper na 'di ni ba lang yin te lkog shal la sogs pa 'dus pa'i bdag nyid yin pa'i phyir ro zhes bya ba lta bu'o/ /de lta yin dang dpe ma grub</text></item>
<item><p>263b.1</p><section></section><text>par rgol ba yang bsal ba yin no/ /yul rtogs su zin kyang yul can ma rtogs pa dag snang ba'i phyir ro/ /de ltar mi dmigs pa 'di gnyis ni rang dang bzlog pa'i rgyu med pa dang / yod pa dag gi phyir yod pa'i tha snyad dgag pa'i 'bras bu can nyid du 'dra ste/ gcig la ni</text></item>
<item><p>263b.2</p><section></section><text>the tshom yod pa'i phyir la/ gzhan la ni bzlog pa'i phyir ro/ /de la dang po ni yod pa'i tha snyad dgag par dgongs pa'i phyir tshad mar bshad kyi/ ldog pa mthong ba la sogs pa la nye bar sbyor ba ni ma yin te/ the tshom yod pa'i phyir ro/ /gnyis pa ni de la tshad ma yin te/ </text></item>
<item><p>263b.3</p><section></section><text>nges pa'i 'bras bu can yin pa'i phyir ro/ /de yang sbyor ba'i bye brag gis/ /'gal dang 'bras bu dag grub dang / /rgyu dang ngo bor bltar rung ba'i/ /bdag nyid dag ni ma grub pa'i/ /med don can mi dmigs rnam bzhi/ /dgag pa gang ji snyed pa thams cad ni mi</text></item>
<item><p>263b.4</p><section></section><text>dmigs pas yin no/ /'di ltar de ni rnam pa gnyis kyis byed de/ 'ga' zhig sgrub pas sam/ dgag pas so/ /bsgrubs na ni 'gal ba'am/ mi 'gal ba bsgrub par 'gyur te/ mi 'gal ba bsgrubs na ni lhan cig yod par 'gal ba med pa'i phyir bkag pa ma yin</text></item>
<item><p>263b.5</p><section></section><text>no/ /'gal ba yang mi dmigs pa med par 'gal ba mi rtogs te/ 'di ltar rgyu ma gtugs pa can 'byung ba gzhan yod na med pa'i 'gal bar rtogs la/ de yang mi dmigs pa las yin no/ /phan tshun dmigs pa spangs te/ dmigs pa'i mtshan nyid kyang 'gal ba yin te/ </text></item>
<item><p>263b.6</p><section></section><text>rtag pa dang mi rtag pa bzhin no/ /de la yang gcig dmigs pas gzhan mi dmigs pa kho nar brjod do/ /de lta ma yin na dmigs pa ma bkag pa can med pa mi 'grub pa'i phyir ro/ /gcig bkag pas gzhan med par grub pa la ni mi dmigs pa grub pa kho na yin te/ dgag</text></item>
<item><p>263b.7</p><section></section><text>pa ni mi dmigs pa'i ngo bo yin pa'i phyir ro/ /don gzhan dgag pa de la yang rgyu dang 'bras bu dag gam/ gnyi ga ma yin pa zhig yin te/ de la gnyis ka ma yin pa ni 'brel pa med pa'i phyir te / de med na gzhan med par 'gyur ro/ /zhes bya ba der lta ga la 'gyur/ 'bras bu</text></item>
<item><p>264a.1</p><section></section><text>mi dmigs kyang / rgyu ni gdon mi za bar de dang ldan pa ma yin pas de med par lta ga la 'gyur/ de'i phyir rgyu mi dmigs pa kho na med pa go bar byed pa yin no/ /rang bzhin mi dmigs pa ni rang med pa kho na yin te/ de la ni yul can sgrub par</text></item>
<item><p>264a.2</p><section></section><text>byed pa 'ba' zhig tu zad de / 'di la yang gang gi tshe khyab par byed pa'i chos mi dmigs pas khyab par bya ba med par ston pa de'i tshe ni med pa yang yin no/ /dgag pa'i yul can gyi mi dmigs pa 'di ni sbyor ba'i bye brag gis rnam pa bzhi yin te/ 'gal ba grub pas ni</text></item>
<item><p>264a.3</p><section></section><text>dper na 'di ni grang ba'i reg pa med de/ me yod pa'i phyir ro zhes bya ba lta bu'o/ /'dis ni khyab par byed pa 'gal ba grub pa yang bshad par rig par bya ste/ dper na 'di na ba mo'i reg pa med de/ me yod pa'i phyir ro zhes bya ba lta bu'o/ /'gal ba'i 'bras</text></item>
<item><p>264a.4</p><section></section><text>bu grub pas ni/ dper na 'di na grang ba'i rig pa med de du ba yod pa'i phyir ro zhes bya ba lta bu'o/ /rgyu ma grub pas ni dper na 'di na du ba med de med pa'i phyir zhes bya ba lta bu'o/ /rang bzhin ma grub pas ni dper na/ 'di na du ba med de mi dmigs pa'i phyir ro zhes bya ba lta</text></item>
<item><p>264a.5</p><section></section><text>bu'o/ /'dis ni khyab par byed pa'i rang bzhin ma grub pa yang bshad de/ dper na 'di na shing sha pa med de shing med pa'i phyir ro zhes bya ba lta bu'o/ /med pa sgrub pa'i mi dmigs pa 'di thams cad la yang bltar rung ba'i bdag nyid dag kho na de dag dang / 'gal ba grub</text></item>
<item><p>264a.6</p><section></section><text>pa dang ma grub par rig par bya ste/ gzhan dag la ni med pa dang 'gal ba mi 'grub pa'i phyir ro/ /gal te 'gal ba'i 'bras bu dmigs pas kyang med pa 'grub na/ de'i rgyu dmigs pas ci ste 'grub par mi 'gyur zhe na/ de dang 'gal ba'i rgyu mtshan ni/ /dmigs pa sbyor</text></item>
<item><p>264a.7</p><section></section><text>ba gang yin te/ /rgyu mtshan dag ni 'gal ba nyid/ /med na 'khrul pa can yin te/ /dper na 'di na grang ba'i reg pa med de shing yod pa'i phyir ro zhes bya ba lta bu'o/ /rgyu mtshan dag 'gal ba na ni go bar byed pa kho na yin te/ dper na 'di na ba spu langs pa la sogs pa'i</text></item>
<item><p>264b.1</p><section></section><text>khyad par med de/ me'i khyad par nye ba can nyid yin pa'i phyir ro zhes bya ba lta bu'o/ /'dis ni de'i 'bras bu las kyang de dang 'gal ba'i 'bras bu med par rtogs par bshad pa yin te/ dper na phyogs 'di na ba spu langs pa la sogs pa dang ldan pa'i skyes bu can yin te/ </text></item>
<item><p>264b.2</p><section></section><text>du ba yod pa'i phyir ro zhes bya ba lta bu'o/ /de dang 'gal ba grub pa de yang gong du rgyu ma grub pa kho nas bstan pa yin no/ /de ltar na mi dmigs pa 'di ni sbyor ba'i bye brag gis rnam pa brgyad do/ /de la 'gal ba'i 'bras bu dmigs pa bshad pa gang yin pa de la/ 'gal 'bras</text></item>
<item><p>264b.3</p><section></section><text>la yang yul dang ni/ /dus la sogs la ltos par 'dod/ /gzhan du 'khrul 'gyur mi grang ba/ /sgrub pa la ni thal ba bzhin/ /'o na rgyu tshogs pas 'bras bu skye bar rjes su dpog par byed pa gang yin pa de ji ltar gtan tshigs rnam pa gsum gyi nang du 'du zhe na/ rgyu tshogs pa</text></item>
<item><p>264b.4</p><section></section><text>yis 'bras skye bar/ /rjes su dpog pa gang yin pa/ /don gzhan la ni mi ltos phyir/ /de ni rang bzhin yin par brjod/ /'di yang ji ltar nye ba ra las gzhan la mi ltos te/ des na ngo bo'i de tsam dang 'brel pa'i rang bzhin yin no / /de la ni rgyu tshogs pa las 'bras bu</text></item>
<item><p>264b.5</p><section></section><text>skye bar srid pa rjes su dpog pa 'ba' zhig tu zad de/ tshogs pa rnams kyi 'bras bu bskyed par rung ba nyid rjes su dpog pa'i phyir ro/ /rung ba nyid kyang tshogs pa tsam dang 'brel pas rang bzhin du 'gyur ba kho na rjes su dpog pa yin no/ /yang ci'i phyir tshogs pa las 'bras bu kho</text></item>
<item><p>264b.6</p><section></section><text>na rjes su dpog par mi byed ce na/ tshogs pa'i 'bras bu nus pa na / /'gyur ba dang 'brel 'bras bu la/ /ma nges pa ni nyid yin te/ /gags byed pa dag srid phyir ro/ /rgyu'i rjes tshogs pa dag kho nas rang gi 'bras bu skyed par byed pa ni ma yin te/ 'bras bu skye ba ni tshogs</text></item>
<item><p>264b.7</p><section></section><text>pa las skye ba can gyi nus pa rnams kyi 'gyur ba la ltos pa'i phyir ro/ /bar 'dir gags byed pa srid pa'i phyir 'bras bu rjes su dpag pa ma yin no/ /rung ba nyid ni rdzas gzhan la mi ltos pa'i phyir/ rjes su dpag pa la 'gal ba med do/ /nus pa phyi ma phyi ma 'gyur bas rgyu </text></item>
<item><p>265a.1</p><section></section><text>tshogs pa 'di 'bras bu bskyed par nus pa yin te/ nus pa 'gyur ba'i rkyen gzhan la ltos par bya ba med pa'i phyir ro/ /nus pa skye ba ni rang gi rigs snga ma tsam gyi rgyu can nyid yin pa'i phyir/ tshogs pa'i rung ba nyid ni gzhan la mi ltos pa zhes</text></item>
<item><p>265a.2</p><section></section><text>bya'o/ /'o na rgyu dang 'bras bur ma gyur pa gzhan ro la sogs pas gzugs la sogs pa rtogs pa gang yin pa de ji ltar zhe na/ de yang / tshogs pa gcig la rag lus pa'i/ /gzugs la sogs pa ros rtogs pa/ /rgyu'i chos rjes su dpag pas te/ /du bas bud</text></item>
<item><p>265a.3</p><section></section><text>shing 'gyur ba bzhin/ /de la ni rgyu de lta bu kho na rjes su dpog par byed do/ /ro'i rgyu de lta bu ni gzugs kyi nye bar len pa'i rgyu nus la zhugs pa can gyi lhan cig byed pa'i rkyen yin zhing ro skyed par byed de/ me bud shing 'gyur ba'i khyad par gyi nye bar len pa'i rgyu'i lhan cig byed</text></item>
<item><p>265a.4</p><section></section><text>pa'i rkyen yin zhing du ba bskyed pa dang 'dra'o/ /'di ltar nus pa 'jug pa ste/ rang gi rgyu'i 'bras bu bskyed par bya ba la mngon du phyogs pa med par ni/ ro med de nyid gzhan gyi rgyu/ /gzugs kyi nye bar len pa'i rgyu rnams kyi 'jug pa'i rgyu yin no/ /ro'i nye bar len pa'i rgyu 'jug</text></item>
<item><p>265a.5</p><section></section><text>pa de yang gzugs kyi nye bar len pa'i rgyu 'jug pa'i lhan cig byed pa can yin te/ de'i phyir rgyu ji lta bu las byung ba'i ros de lta bu rjes su dpog par byed pa na gzugs rjes su dpog par byed pa yin no/ /de la yang / de ltar 'das dus gcig rnams rtogs kyi ma 'ongs</text></item>
<item><p>265a.6</p><section></section><text>pa rnams ni ma yin te/ 'khrul pa'i phyir ro/ /de lta bas na/ de ni 'bras bu'i rtags las skyes/ /de'i phyir go bar byed pa'i gtan tshigs gzhan ni med de rang bzhin ma 'brel pa ni med na mi 'byung bar nges pa med pa'i phyir ro/ /'dis ni grog ma 'pho ba dang / nya 'phar ba</text></item>
<item><p>265a.7</p><section></section><text>la sogs pa las char pa la sogs pa rjes su dpog pa yang bshad pa yin te/ de la yang char pa'i rgyu 'byung bar 'gyur ba kho na grog ma la sogs pa 'khrug pa la sogs pa'i rgyu yin no/ /rgyu ma tshogs pas 'bras bu ni/ /rjes su dpog pa gang yin de / /lhag ma dang ldan</text></item>
<item><p>265b.1</p><section></section><text>nus med phyir/ /lus las 'dod chags rjes dpog bzhin/ /rung ba nyid kyang rgyu tshogs pa dag kho nas rjes su dpog par byed de/ ma tshogs pa la shin tu nus pa med pa'i phyir/ dper na lus dbang po dang blo dag las 'dod chags la sogs pa rjes su dpog pa bzhin</text></item>
<item><p>265b.2</p><section></section><text>no/ /'dod chags la sogs pa ni bdag dang bdag gir zhen pa sngon du 'gro ba can yin te/ nyes pa thams cad skye ba'i sngon du 'gro ba ni tshul bzhin ma yin pa yid la byed pa yin pa'i phyir ro/ /lus la sogs pa rgyu nyid ni yin mod kyi 'ba' zhig pa rnams la ni nus pa med</text></item>
<item><p>265b.3</p><section></section><text>pas mi mthun pa'i phyogs la 'jug pa ma mthong du zin kyang rjes su dpag pa lhag ma dang ldan pa'i phyir/ the tshom za ba yin no/ /de bzhin du/ mi mthun phyogs la ma mthong ba/ /tsam gyi 'bras spyi mthong ba las/ /gtan tshigs shes pa tshad ltar snang / /tshig las</text></item>
<item><p>265b.4</p><section></section><text>chags can la sogs bzhin/ /g.yo ba dang tshig la sogs pa ni 'dod chags la sogs pa kho na'i 'bras bu ma yin te/ brjod par 'dod pa'i spyi'i rgyu can nyid yin pa'i phyir ro/ /gal te de nyid 'dod chags yin no zhe na/ 'dod pa yin pa'i phyir cung zad kyang gnod par mi 'gyur ro/ / </text></item>
<item><p>265b.5</p><section></section><text>'dod chags ni sems kyi mngon par zhen pa rtag pa dang bde ba dang bdag dang bdag gir lta bas 'phangs pa zag pa dang bcas pa'i chos kyi yul can yin par smra'o/ /snying rje la sogs pa ni de lta bu ma yin te/ gzhan du yang srid pa'i phyir ro zhes bstan par bya'o/ /ji ltar chags</text></item>
<item><p>265b.6</p><section></section><text>pa smra ba ltar 'dod chags dang bral ba yang de dang 'dra bas tshig tsam las mi rtogs so/ /khyad par las kyang ma yin te/ bsam pa ni rtogs par dka' ba'i phyir/ tha snyad 'chol bas thams cad 'khrul pa'i phyir ro/ /gal te dgos pa med pa'i phyir mi smra'o zhe na/ ma</text></item>
<item><p>265b.7</p><section></section><text>yin te/ gzhan gyi yod yin pa'i phyir ro/ /gal te 'dod chags dang bral ba'i phyir rigs pa ma yin no zhe na/ ma yin te/ snying rjes kyang 'jug pa'i phyir ro/ /ci ste de nyid 'dod chags yin no zhe na/ 'dod pa yin te/ phyin ci ma log pa las byung ba'i phyir nyes pa med do/ / </text></item>
<item><p>266a.1</p><section></section><text>snying rje ni bdag tu 'dzin pa med kyang sdug bsngal gyi khyad par mthong tsam gyis goms pa'i stobs las skye ba yin te/ 'di ltar byams pa la sogs pa ni sems can dang chos la sogs pa la dmigs pa yin par 'dod do/ /de dag kyang rigs mthun</text></item>
<item><p>266a.2</p><section></section><text>pa la goms pas 'byung ba can yin gyi/ 'dod chags la ltos pa can ni ma yin no/ /'dod chags la sogs pa ni de lta ma yin te/ phyin ci log med na med pa'i phyir ro/ /gal te snying rje can gyi rtsom pa 'bras bu med pa yang phyin ci log las yin no zhe na/ ma yin te/ </text></item>
<item><p>266a.3</p><section></section><text>gzhan gyi don kho na 'bras bu nyid du 'dod pa'i phyir ro/ /'bras bu'i mtshan nyid ni 'dod pa yin pa'i phyir ro/ /rnam pa thams cad du yang dag pa ma yin pa sgro 'dogs pa ma yin pa'i phyir nyes pa med do/ /de las gzhan pas nyes pa dang ldan pa nyid du bsgrubs na ni mi 'dod</text></item>
<item><p>266a.4</p><section></section><text>pa cung zad kyang med do/ /smra ba po bdag la 'dod chags la sogs pa mthong bas gzhan la de rjes su dpog na ni ha cang thal bar 'gyur ro/ /'khrul pa'i phyir gzhan rjes su mi dpog na ni 'di la mi 'khrul lo zhes bya ba'i nges pa ci zhig yod/ tshig gis ni byed pa'i yon tan</text></item>
<item><p>266a.5</p><section></section><text>dang brjod pas 'dod pa nyid dag rjes su dpog par byed do/ /'dod chags bskyed par rung ba nyid dang bral ba la smra ba ma mthong ba'i phyir / de rjes su dpog na yang ha cang thal bar 'gyur ro zhes bshad zin to/ /'dod chags kyis phan mi 'dogs na ni/ ji ltar de'i nus pas</text></item>
<item><p>266a.6</p><section></section><text>phan 'dogs par 'gyur/ nus pas phan 'dogs na ni/ de nyid kyis phan btags par 'gyur ba zhig na/ de ni med do zhes bshad zin to/ /de lta bas na med na mi 'byung ba'i 'bras bu kho nas rgyu rjes su dpog par byed do / /de la rag las pa yin pa'i phyir ro/ /gzhan</text></item>
<item><p>266a.7</p><section></section><text>ni mi mthun pa'i phyogs la ma mthong ba yang ma yin no/ /thams cad gzigs pa'i gzigs pa log pas ni/ thams cad na med pa go bar byed do/ /la la na de ltar mthong ba rnams kyang dus dang 'du bya ba'i khyad par las gzhan du snang ba'i phyir te/ dper na skyu ru ra'i shing dag</text></item>
<item><p>266b.1</p><section></section><text>'o mas bcus na 'bras bu mngar po chags la/ phal cher ni de ltar mi snang ba lta bu'o/ /des na 'di skad du bdag lta bu'i smra ba po ni 'dod chags can yin no zhes brjod par rigs par 'gyur te/ 'dod chags skye ba'i rkyen gyi khyad par bdag tu lta ba dang / tshul bzhin</text></item>
<item><p>266b.2</p><section></section><text>ma yin pa yid la byed pa dang ldan pa'i phyir ro/ /de'i tshe yang smra ba dpe brjod pa ni don med de / de'i phyir mi mthun pa'i phyogs la ma mthong ba ni gtan tshigs su mi rung ngo / /mi mthun phyogs la ma mthong ba/ /tsam gyis 'khrul pa med pa min/ /'khrul pa srid pa</text></item>
<item><p>266b.3</p><section></section><text>can nyid phyir/ /phru ba'i 'bras ni tshos pa bzhin/ /mang po zhig tshos pa mthong du zin kyang phru ba'i nang du 'dug pa tsam gyis tshos par mi 'grub ste/ 'khrul pa mthong ba'i phyir ro/ /'di ltar 'di lta bu'i rang bzhin la/ 'di dang tshogs pa'i rgyu 'dra ba can dag ni tshos</text></item>
<item><p>266b.4</p><section></section><text>so zhes bya bar ni rung ngo / /de lta ma yin na ni rjes su dpag pa de lhag ma dang ldan pa'i 'khrul pa can yin no/ /yang lhag ma dang ldan pa zhes bya ba 'di ci zhig ce na/ gang zhig ma mthong ba tsam gyis/ /ldog pa rab tu ston byed pa/ /de ni the tshom rgyu yin phyir/ /de la</text></item>
<item><p>266b.5</p><section></section><text>lhag ma ldan zhes brjod/ /de'i ldog pa de ni ma nges pas mi mthun pa'i phyogs la 'jug par the tshom za bar 'gyur te/ ldog pa sgrub pa ma mthong ba tsam ni the tshom gyi rgyu yin pa'i phyir ro/ /mi dmigs pa thams cad ni rtogs par byed pa ma yin no/ /de'i phyir gcig log</text></item>
<item><p>266b.6</p><section></section><text>pas gzhan ldog par 'dod pas ni de gnyis rang bzhin 'brel pa 'ga' zhig kyang 'dod par bya dgos so/ /de lta ma yin na gtan tshigs go bar byed pa ma yin par 'gyur ro/ /gtan tshigs kyi ni tshul gsum la'ang / /de yis ma grub bzlog don dang / /'khrul pa can </text></item>
<item><p>266b.7</p><section></section><text>gyi gnyen por ni/ /nges pa brjod par mdzad pa yin/ /'brel pa med par ni rjes su 'gro ba dang ldog pa nges pa med de/ des na de nyid ston par mdzad pa ni nges pa bshad pa yin no/ /de la rjes su 'gro ba nges pas ni 'gal ba dang de'i phyogs dang mthun pa rnams bsal </text></item>
<item><p>267a.1</p><section></section><text>lo/ /ldog pas ni ma nges pa dang de'i phyogs dang mthun pa lhag ma dang ldan pa la sogs pa'o/ /gnyi ga la zhes bya ba ni gcig la grub pa dgag pa yin no/ /rab tu grub pa zhes smos pas mthun pa'i phyogs dang / mi mthun pa'i phyogs dag</text></item>
<item><p>267a.2</p><section></section><text>la lhag ma dang ldan pa dang / thun mong ma yin pa'i the tshom za ba dag kyang ngo / /de lta ma yin te 'brel pa med par ma mthong ba tsam gyis ldog na ni/ 'khrul pa can gyi gnyen por ni/ /mi mthun chos brjod gang yin pa/ /re zhig 'gal ba dang ma nges pa'i gnyen por gnyi</text></item>
<item><p>267a.3</p><section></section><text>ga brjod par bya ba gang yin pa 'di ni rigs so zhes bshad pa gang yin pa ste/ chos mi mthun pa smos pa ni ma nges pa'i gnyen por ro/ /gal te ma mthong 'bras can te/ gal te des mi mthun pa'i chos la ma mthong ba ston par byed na/ de ma smos kyang rtogs par 'gyur/ /de la</text></item>
<item><p>267a.4</p><section></section><text>sngon brjod pas log par 'gyur ba mthong ba'i 'khrul pa gang yin pa ni med do/ /gal te tshig gis ma mthong ba la dran par byed do zhe na/ mthong ba ma rtogs pa ni yan lag ma yin pas de la ni dran pa gzhag par rigs na/ ma mthong ba ni mthong ba med pa yin te/ de la ni</text></item>
<item><p>267a.5</p><section></section><text>mthong bas gnod par 'gyur ro/ /de med na grub pa kho na yin pas de grub par bya ba'i phyir brjod pa don med do/ /gal te mi dmigs pa'i tshe de tsam gyis med do zhes bya ba ma yin pas de'i phyir brjod do zhe na/ med ces bya ba'i tshig gis kyang / /de med kho na min gal te/ / </text></item>
<item><p>267a.6</p><section></section><text>ji ltar med rigs de brjod na/ /de tshe med ces bya bar rtogs/ /gal te ma dmigs pas med do ces bya bar mi rtogs na brjod pas kyang mi rtogs pa kho nar 'gyur te/ de yang mi dmigs pa kho na rjod par byed pa yin no/ /gcig ma dmigs pas ni gzhan med pa sgrub</text></item>
<item><p>267a.7</p><section></section><text>par byed pa yang ma yin te/ ha cang thal bar 'gyur ba'i phyir ro/ /des med do zhes brjod pas kyang de ltar 'gyur ba ma yin te/ ha cang thal bar 'gyur ba'i phyir ro/ /de bas na ji ltar chos mi mthun pa smos pas ma nges pa spangs pa yin/ de lta bas na ldog par 'dod</text></item>
<item><p>267b.1</p><section></section><text>pas de la gang gis na 'di la ldog pa zhes bya bar 'gyur ba'i rigs pa brjod dgos so/ /de med pa la mi dmigs pas ldog pa grub pa ma yin nam zhe na/ gal te ma mthong bas ldog 'gyur/ /ci ste lhag ldan 'khrul can yin/ /dper na 'bras bu 'di dag ni smin</text></item>
<item><p>267b.2</p><section></section><text>pa'am ro 'di bro ba yin te/ gzugs khyad par med pa'i phyir ram/ gcig las skyes pa'i phyir/ zos pa dang 'dra'o zhes bya ba lta bu'o/ /'di la yang brjod par 'dod pa ma lus pa phyogs su byas na bsgrub par bya ba med pa la gtan tshigs mi dmigs pa yod pas</text></item>
<item><p>267b.3</p><section></section><text>ji ltar 'khrul pa yin kha cig na re mngon sum gyis gnod par dogs pa'i 'khrul pa yin no zhes zer ro/ /ma yin te phyogs su byas pa'i yul la med pa'i phyir ro/ /ci ste gal te na 'gyur ro zhe na/ de lta bus dgos na ha cang thal bar 'gyur te/ gzhan la yang med par</text></item>
<item><p>267b.4</p><section></section><text>nges pa med pa'i phyir ro/ /tshad ma zhugs pa gnod par byed pa yin gyi/ ma zhugs par gnod na ni thams cad la yid brtan du med do/ /ldog pa ni grub pa kho na bsgrub pa yin te/ de'i phyir de lta bu'i ngo bo ni nges pa la ltos so/ /mi dmigs pa'i sgo nas ni 'ga' zhig</text></item>
<item><p>267b.5</p><section></section><text>la med pa grub tu zin kyang 'brel pa med pa ni de med kyang thams cad la med pa mi grub pas/ the tshom za ba'i phyir ldog pa med pa ni lhag ma dang ldan pa'i 'khrul pa yin no/ /gzhan yang / ldog pa can yang gtan tshigs 'gyur/ /gson po'i lus 'di ni bdag med pa</text></item>
<item><p>267b.6</p><section></section><text>ma yin te/ srog la sogs pa dang ldan pa dang ldan pa ma yin pa nyid du thal bar 'gyur ba'i phyir ro/ /bdag med pa bum pa la sogs pa mthong ba dang ma mthong ba dag la srog la sogs pa ma mthong ba'i phyir ro / /de las ldog pas bdag yod par rtogs pa'i phyir ro/ /bltar</text></item>
<item><p>267b.7</p><section></section><text>mi rung ba mi dmigs pas med pa ma grub na/ bum pa la sogs pa bdag med par ma grub pa'i phyir srog la sogs pa ldog pa med do/ /gal te khas blangs pa'i phyir 'grub bo zhe na/ da ni ji ltar na bdag 'grub/ gzhan bdag med pa tshad ma ma yin pa yang ji ltar 'grub par</text></item>
<item><p>268a.1</p><section></section><text>'gyur/ khas blangs pas ni bdag dang bcas pa dang / bdag med pa dag rnam par phye nas de la med pas rtogs par byed pa nyid yin par rjod par byed pas kyang / bdag lung las byung ba nyid du khas blangs par 'gyur gyi/ rjes su</text></item>
<item><p>268a.2</p><section></section><text>dpag par bya ba ni ma yin no/ /de lta bas na ma mthong du zin kyang bdag ldog pa ma grub pa'i phyir ro/ /'ga' zhig la de log ste / srog la sogs pa log kyang 'brel pa med pa'i phyir/ thams cad las ldog pa mi 'grub pas rtogs par byed pa ma yin pa nyid do/ / </text></item>
<item><p>268a.3</p><section></section><text>gang yang ma grub pa'i sbyor ba de bzhin du mthun pa'i phyogs la yod pa dang / med pa zhes bya ba la sogs pa la yang ci rigs par brjod par bya'o zhes bya ba de lta bu la sogs pa/ ma grub sbyar ba de yang brjod bya min/ /mi dmigs pa kho nar zad na the tshom za ba'i phyir te/ </text></item>
<item><p>268a.4</p><section></section><text>dmigs na de med pa'i phyir ro/ /mi dmigs pa'i phyir ldog go zhes byas na the tshom du gyur pa yang ma bzlog par 'gyur ro/ /gal te ci rigs par zhes smos pa phyir ma ldog pa kho na yin no/ /zhe na/ ci yin te/ brjod pa gang zhig gnyi ga la nges pa kho na zhes</text></item>
<item><p>268a.5</p><section></section><text>bya ba la sogs pa 'byung ba'i phyir ro/ /de'i phyir mi dmigs kyang the tshom za bas ldog pa med par dgos te/ de dgag par bshad pa yin no/ /gzhan yang / khyad par rnam par gcod pa yi/ /gtan tshigs su 'gyur ma mthong phyir/ /mnyam par bya ba nyid kyang rtag pa</text></item>
<item><p>268a.6</p><section></section><text>dang mi rtag pa dag la ma mthong ba'i phyir ldog pas/ de dag rnam par gcod pa'i gtan tshigs nyid du 'gyur ro/ /rnam par gcod pa ni de dag las ldog pa las gzhan pa yin no/ /rnam par gcod pa ma yin pa ni gang las kyang log pa nyid du ma nges pa'i phyir ro/ /gang</text></item>
<item><p>268a.7</p><section></section><text>zhig gang la med do zhes bya bar nges pa de yod na ji ltar de med par rtogs par mi byed de/ gal te tshad ma gzhan gyis gnod/ /ci ste gnyi ga rnam par gcod pa yin na gnod par byed pa'i tshad ma gzhan yod do/ /phan tshun rnam par gcod pa'i ngo bo can rnams ni gcig rnam</text></item>
<item><p>268b.1</p><section></section><text>par gcod pas gzhan sgrub pa'i phyir dgag pa ma yin te/ sgrub pa dang dgag pa dag ni 'gal ba'i phyir ro zhe na/ da ni ma mthong las med min/ /de ltar na ma mthong ba ni tshad ma ma yin te/ gnod pa srid pa'i phyir ro/ /de bzhin du ni gzhan la yang / /tshad ma gzhan</text></item>
<item><p>268b.2</p><section></section><text>gyis gnod pa srid/ /mtshan nyid dang ldan pa la gnod pa srid na/ de'i mtshan nyid sun phyung ba kho nar 'gyur bas thams cad la yid brtan du mi rung ngo / /gal te rjes su dpag pa'i yul la yang mngon sum dang rjes su dpag pa dang 'gal ba mthong bas yid brten du mi</text></item>
<item><p>268b.3</p><section></section><text>rung bar thal bar 'gyur ro zhe na/ ma yin te/ ji skad bshad pa lta bu la mi srid pa'i phyir ro/ /srid na ni de'i mtshan nyid kyang ma yin pa'i phyir/ gal te 'gal ba 'khrul pa med pa can gyi brjod par 'gyur ro zhe na/ rjes su dpag pa'i yul la ma brjod pa'i phyir</text></item>
<item><p>268b.4</p><section></section><text>'dod pa yin te/ 'di'i yul ni bstan par bya'o/ /gzhan yang / ma mthong phyir reg mthong ba dang / /mi ldan 'khrul pa med pa can/ /gal te mi dmigs pas ldog pa 'grub par 'gyur na/ gal te ma mthong ba tsam gyis mchong ba la las 'gog par byed na/ </text></item>
<item><p>268b.5</p><section></section><text>de yang rigs pa ma yin no zhes gang bshad pa ji ltar rigs pa ma yin te/ mi dmigs pas med pa grub pa'i phyir ro/ /reg pa dmigs pa'i mtshan nyid kyir gyur pa dgag pa rigs pa kho na ma yin nam zhe na/ rigs pa ma yin te/ snang ba dang de'i rang bzhin gyi yul</text></item>
<item><p>268b.6</p><section></section><text>tsam la 'gog pa ma yin pa'i phyir ro/ /des ni sa la sogs pa spyir bzung nas dgag pa smras so/ /de la shing bal dang rdo ba dang lo ma la sogs pa la de yod kyang reg pa tha dad pa mthong ba'i phyir ro/ /'di yang khyad par 'ga' zhig la srid par dgos par 'gyur bas</text></item>
<item><p>268b.7</p><section></section><text>thams cad la ni mthong bas dgag par rigs pa ma yin no/ /de ltar na slob dpon mi dmigs pas med pa smra ba 'ga' zhig gis klan ka btsal ba yin no/ /gzhan yang / yul la sogs pa'i khyad par las/ /rdzas la nus pa tha dad snang / /de la gcig mthong</text></item>
<item><p>269a.1</p><section></section><text>bas gzhan na de yod par nges par ni rigs pa ma yin no/ /gal te ji zhig ltar mi mthun pa'i phyogs la mthong ba tsam gyis 'brel pa med pa yang de 'khrul pa med do zhe na/ yul 'ga' zhig na rdzas kha cig ci zhig ltar mthong ba gzhan na gzhan</text></item>
<item><p>269a.2</p><section></section><text>du yang snang ngo / /dper na sman kha cig zhing khyad par can las ro dang nus pa dang khyad par du smin par byed pa khyad par can du 'gyur la/ gzhan la ni ma yin pa lta bu ste/ dus dang legs par bya ba'i khyad par las kyang de dang 'dra'o/ /yul de pa rnams kyis de ltar</text></item>
<item><p>269a.3</p><section></section><text>mthong zhes te/ thams cad de nyid du de lta bu yin par ni 'grub par mi 'gyur te/ yon tan gyi khyad par rnams ni rgyu'i khyad par la ltos pa'i phyir ro/ /rgyu'i khyad par med na ni rjes su dpag tu rung ste/ byed pa po ma mthong ba can gyi tshig kyang skyes bu'i 'du byed pa sngon du</text></item>
<item><p>269a.4</p><section></section><text>'gro ba can yin te/ tshig la khyad par med pa'i phyir ro zhes bya ba lta bu'o/ /rnam pa thams cad skyes bu dag gis byed par mthong ba'i phyir ro/ /legs par bya ba'i bye brag las khyad par rtogs pa'i phyir/ yon tan thams cad la khyad par mthong bas na gang gis na tshig</text></item>
<item><p>269a.5</p><section></section><text>la sogs pa cung zad tsam chos mthun pas rnam pa thams cad du mthun par rjes su dpag par 'gyur ba de lta bur skyes bu dag ni rgyu'i khyad par med pa can ma yin pa nyid do/ /de bzhin du gzhan la yang srid pa'i phyir ro/ /mi srid par rjes su dpag pa yang gnod par byed</text></item>
<item><p>269a.6</p><section></section><text>pa'i gtan tshigs med pa'i phyir te/ 'dod chags dang bral ba ma mthong ba'i phyir la/ ma mthong bar yang gnod par bya ba dang / gnod par byed pa'i dngos po mi 'grub pa'i phyir ro/ /'dod chags la sogs pa'i 'bras bu 'khrul pa med pa can med pa'i phyir ro/ /srid</text></item>
<item><p>269a.7</p><section></section><text>kyang khyad par rnams blta bar mi nus pa'i phyir ro/ /de lta bu dag ni spang bar 'os pa yang ma yin no/ /tshig rnams ni de lta bu ma yin te/ khyad par bltar rung ba'i phyir ro/ /bltar mi rung ba zhig yin na yang khyad par ma mthong ba rnams rigs mi mthun pa nyid du khas len pa</text></item>
<item><p>269b.1</p><section></section><text>'gal ba'i phyir ro/ /de'i khyad par rnams ni gzhan la yang bya bar nus pa'i phyir ro/ /sgra mngon sum pa rnams la mngon sum ma yin pa'i ngo bo nyid med pa'i yang phyir ro/ /'khrul pa'i rgyu mtshan med pa'i phyir te/ gnod par byed pa med pas 'khrul pa mi 'grub pa'i phyir ro/ / </text></item>
<item><p>269b.2</p><section></section><text>skyes bu dag ni khyad par mthong ba gnod par byed pa yin pa'i phyir mtshungs pa ma yin no/ /tshig gi khyad par gzhan gyi ngo bor gyur pa ni de'i khyad par ma yin pa'i phyir ro/ /de'i phyir khyad par med pa'i rang bzhin thams cad skyes bus byed do/ /yang na ni 'ga' yang ma yin no/ / </text></item>
<item><p>269b.3</p><section></section><text>gzhan yang / /bdag dang sa la shes yod sogs/ /med pa rab sgrub byed min pa'i/ /mi dmigs gang yin de kho na/ /gtan tshigs med sgrub yin nam ci/ /mi dmigs pa tshad mar byed pa 'di'i bdag dngos su smra ba yang dmigs pa med par 'gyur te/ bdag mngon</text></item>
<item><p>269b.4</p><section></section><text>sum ma yin pa'i phyir dang / 'bras bu ma grub pa'i phyir ro/ /dbang po la sogs pa ni 'bras bu rnam par shes pa res 'gag pa yin pa'i phyir ltos pa dang bcas pa nyid du grub pas rab tu 'grub par brjod de/ 'di la rgyu ci zhig yod do zhes bya ba yin gyi 'di lta bur gyur pa</text></item>
<item><p>269b.5</p><section></section><text>zhig go zhes bya ba ni ma yin no/ /'bras bu bde ba la sogs pa rab tu bsgrubs pa ni de ltar don cung zad kyang rgyas par mi byed de / gang yang rung bas rgyu dang ldan par khas blangs pa'i phyir ro/ /de lta yin dang / bdag mi dmigs pa kho nar 'gyur na/ des de sel ba na ci ste</text></item>
<item><p>269b.6</p><section></section><text>mi dmigs pa bsgrub pa ma yin no zhes bsal/ ldog pa ji ltar sgrub par byed/ /yang la la ni sa la shes pa yod par mi dmigs par 'dod bzhin du yang ma mthong bas tshig la sogs pa ldog par smra'o/ /gzhan ni 'o ma la sogs pa zho la sogs pa ste/ gzhan gyi don ma</text></item>
<item><p>269b.7</p><section></section><text>yin pa dag la 'dus pa nyid ma mthong bas ldog pa'o/ /'di la 'dus pa dag ni gdon mi za bar gzhan gyi don yin par 'gyur ro/ /zhes bya ba'i nges pa ci zhig yod/ 'o ma la sogs pa la zho la sogs pa dmigs pa rjes su dpag pa kho na ste/ mi nus pa las mi 'byung</text></item>
<item><p>270a.1</p><section></section><text>ba'i phyir ro/ /zhe na/ yang nus pa 'di ci yin/ ci yod pa de nyid yin nam/ 'on te gzhan nyid cung zad cig yin/ /gal te de nyid yin na ni/ /de kho na bzhin du dmigs par 'gyur te/ khyad par med pa'i phyir ro/ /ci ste gzhan zhig yin no</text></item>
<item><p>270a.2</p><section></section><text>zhe na/ ji ltar gzhan yod na de yod de/ nye bar gdags pa tsam du ni 'gyur ro/ /'di ni 'di dag gi phan tshun 'gal ba yin no/ /de phyir de tsam dang 'brel ba'i/ /ngo bo nyid kyis ngo bo nyid/ /bzlog par 'gyur ba'am/ dper na shing gis shing sha pa lta bu ste/ yal</text></item>
<item><p>270a.3</p><section></section><text>ga la sogs pa dang ldan pa'i khyad par 'ga' kho na zhig la de skad du grags pa'i phyir de ni de'i rang gi ngo bo yin no/ /rang gi ngo bo yongs su bor nas kyang ji ltar yod par 'gyur te/ rang gi ngo bo kho na ngo bo yin pa'i phyir ro/ /de'i phyir de ni rang bzhin 'brel pa'i phyir 'khrul</text></item>
<item><p>270a.4</p><section></section><text>pa med do/ /rgyu yis ni/ 'bras bu 'khrul pa med pa'i phyir/ /rgyu ldog pa las 'bras bu ldog par byed do/ /gzhan du na de ni de'i 'bras bu nyid ma yin par 'gyur ro/ /rgyu dang 'bras bu'i ngo bo grub pa ni ngo bo nyid nges par byed de/ de bas na gnyi ga rang bzhin 'brel pa kho</text></item>
<item><p>270a.5</p><section></section><text>nas ldog go/ /de lta min na gcig log pas/ /ji ltar gzhan ni ldog par 'gyur/ /mi la rta mi bdog ces te/ /phyugs kyang bdog pa min nam ci/ /de bzhin gcig cig nye ba'i phyir/ /ji ltar gzhan ni nye bar 'gyur/ /mi la phyugs ni bdog ces te/ /de bzhin</text></item>
<item><p>270a.6</p><section></section><text>rta yang bdog gam ci/ /de'i phyir rang bzhin 'brel pa kho nas gtan tshigs kyis bsgrub par bya ba go bar byed do/ /de'i ngo bo'i mtshan nyid dam/ /de las byung ba'i mtshan nyid yin no/ /med na mi 'byung ba nyid dpe de dag gis rab tu ston to/ /de phyir chos mi mthun dpe</text></item>
<item><p>270a.7</p><section></section><text>la/ /nges par 'di la gzhi mi 'dod/ /de dag med na'ang de med ces/ /brjod pa las kyang de rtogs phyir/ /'di ltar/ dpe la de yi ngo bo dang / /rgyu dngos de dag mi shes la/ /ston te/ dpe la ni bsgrub par bya ba'i chos ni de'i ngo bor de tsam dang 'brel pas de'i rang gi</text></item>
<item><p>270b.1</p><section></section><text>ngo bo nyid ston to/ /byas pa'i ngo bo nyid skyed par byed pa gang yin pa de ni mi rtag pa'i ngo bo nyid med na skyed par byed do zhes tshad ma dpes rab tu ston to/ /de lta ma yin na chos gcig yod pa'i phyir de las gzhan pa yang yod par 'gyur ro zhes bya bar nges pa med pa'i phyir 'khrul</text></item>
<item><p>270b.2</p><section></section><text>par dgos par 'gyur ro/ /tshad ma nges kyang bsgrub par bya ba'i chos kyi de tsam dang 'brel pa ston te/ rang gi rgyu kho na las byas pa 'jig pa'i ngang tshul can skad cig mar gnas pa'i chos gang yin pa de lta bu skyes te/ gzhan las de yod pa bkag pa'i phyir ro/ /yang na rgyu'i</text></item>
<item><p>270b.3</p><section></section><text>dngos por te/ yod pa nyid yin na yod pa'i phyir ro zhes don gzhan rab tu ston to/ /[# de ltar de'i ngo bo dang rgyu'i dngos po rab tu grub na mi rtag pa nyid med na byas pa nyid med la me med na yang du ba ste/ 'di ltar de ni rang gi ngo bo dang rgyu yin na/ ji ltar rang gi ngo bo dang rgyu med par yod</text></item>
<item><p>270b.4</p><section></section><text>par 'gyur/ de bas na gzhi med pa yang chos mi mthun pa'i dpe la ldog pa rab tu grub po/ /gang dag la de'i ngo bo dang rgyu'i dngos po dag rab tu grub pa'i mkhas pa rnams la ni/ gtan tshigs 'ba' zhig brjod par zad/ gang gi don du dpe brjod pa'i don de grub pa</text></item>
<item><p>270b.5</p><section></section><text>kho na yin pas de'i tshe de brjod pas ci zhig bya/ de rab tu bstan na yang chos mi mthun pa'i dpe'i gzhis ci zhig bya snyam du dgongs shing gzhi spang bar mdzad do/ /de nyid kyi phyir 'brel shes na/ /gnyis las gang yang rung smras pas/ /don gyis go bas cig shos la'ang / / </text></item>
<item><p>270b.6</p><section></section><text>dran pa yang dag skye bar 'gyur/ /yang na don gyis go bas gang yang rung bas gnyi ga rab tu bstan pa'i phyir ro zhes bshad pa gang yin pa ste/ der yang dpes de'i ngo bo dang rgyu'i dngos po rab tu ston par dgongs te/ don gyis go bas gcig brjod pas cig shos 'grub par</text></item>
<item><p>270b.7</p><section></section><text>bshad do/ /'di ltar gang byas pa de ni mi rtog pa'o zhes smras na/ don tha dad pa med na/ gsal bar 'di ni 'di'i ngo bo nyid de tsam dang 'brel pa tshad mas mthong ba yin no zhes bya bar nges par 'gyur te/ de yod par nges pa'i phyir ro/ /de bas na de'i ngo bor shes pas ni don gyis go</text></item>
<item><p>271a.1</p><section></section><text>bas mi rtag pa nyid med na byas pa nyid med do/ /zhes bya bar 'gyur ro/ /rang gi ngo bo med par yod par mi 'gyur te/ tha dad pa med pa'i phyir ro/ /de lta ma yin na de yod do zhes bya ba nyid du mi 'gyur ro/ /de bzhin du de med na med do zhes smras na / de'i</text></item>
<item><p>271a.2</p><section></section><text>ngo bo nyid du rig pa las 'di ltar 'di ni 'di'i ngo bo nyid yin te/ des ni de med na med do/ /de lta ma yin na mi rung ba'i phyir ro/ /de'i phyir de'i ngo bo nyid du rtogs pas rjes su 'gro ba dran pa 'byung ngo / /de bzhin du gang na du ba yod pa de na me yod do zhes smras na/ du ba ni me'i</text></item>
<item><p>271a.3</p><section></section><text>'bras bu yin no/ /des na du ba yod na gdon mi za bar me yod do/ /de lta ma yin na don gzhan de dang 'brel par nges pa med pa'i phyir ngo bo rang dbang can du 'gyur ro/ /des na de med kyang rang gi ngo bo ma tshang ba med pa'i phyir med par mi 'gyur ro/ /'bras bu yin na ni gdon</text></item>
<item><p>271a.4</p><section></section><text>mi za bar rgyu yod do/ /rgyu rgyu nyid yin pa ni de kho na yin te/ don gzhan yod na rang gi ngo bo nye bar 'jog pa gang yin pa'o/ /'bras bu yang de yod pa nyid na yod pa yin no/ /de yang du ba la yod do/ /de lta bas na du ba ni 'bras bu yin no zhes rjes su 'gro bas de'i 'bras bu</text></item>
<item><p>271a.5</p><section></section><text>nyid shes pas me med na du ba med do zhes don gyis go bas ldog pa rtogs par 'gyur ro/ /de bzhin du me med na du ba med do zhes smras na/ me las du ba gdon mi za bar 'byung ngo zhes shugs kyis rjes su 'gro ba rtogs so/ /de lta ma yin na de med na ci ste yod par mi 'gyur/ </text></item>
<item><p>271a.6</p><section></section><text>rtag pa dang mi rtag pa'i don gyi 'bras bu nyid ma yin yang de dag med na nyan pa'i shes pa med pa ma yin nam zhe na/ med pa nyid ma yin te/ de las de dag nyid the tshom za ba'i phyir ro/ /de lta ma yin na med pas nges pa'i phyir/ ji ltar de dag gi ngo bo la ltos nas the tshom du 'gyur/ </text></item>
<item><p>271a.7</p><section></section><text>yod par nges pa med pa'i phyir med do zhes bya ba 'ba' zhig tu zad do/ /gang gi tshe dpes me dang du ba dag rgyu dang 'bras bu'i dngos por mi ston pa de'i tshe ni 'brel pa med pa'i phyir/ gang na du ba yod pa de na me yod do zhes bya ba nyid du yang mi 'gyur na / me med na du ba med do zhes</text></item>
<item><p>271b.1</p><section></section><text>shugs kyis ldog pa 'grub pa dang / de bzhin du chos mi mthun pas med pa mi 'grub pa'i phyir/ /rjes su 'gro ba dran par lta ga la 'gyur/ gang gi phyir de med ni mi srid pas gcig yod na gzhan rab tu grub par bya ba'i phyir/ dpes ji skad bshad pa'i rang bzhin</text></item>
<item><p>271b.2</p><section></section><text>'brel pa 'di kho na rab tu ston pa/ de'i phyir rgyu dang rang bzhin dag /med pa 'ga' zhig sgrub pa'i yang / /gtan tshigs yin te/ de dag kho na ldog pa na rang gi 'brel pa zlog par byed pas de'i phyir don gzhan 'ga' zhig dgag pa dang sgrub par 'dod pas/ </text></item>
<item><p>271b.3</p><section></section><text>rgyu'am rang bzhin khyab par byed pa ldog pa'i gtan tshigs nyid du brjod par bya'o/ /ma 'brel na ni ji ltar gcig log pas gzhan ldog pa sgrub par byed/ dmigs par ni/ rigs ldan de mi rigs par yang / /dgag pa'i gtan tshigs yin no/ /dgag pa'i yul can</text></item>
<item><p>271b.4</p><section></section><text>gyi tha snyad kyi gtan tshigs la de'i gtan tshigs zhes bshad de/ de lta bu'i mi dmigs pa ni rang nyid kyis dgag pa'i ngo bo yin pa'i phyir/ rgyu dang khyad par byed pa mi dmigs pa ni gnyi ga'i gtan tshigs yin no/ /de ltar mi dmigs 'di rnam gsum/ /bshad kyang rnam pa</text></item>
<item><p>271b.5</p><section></section><text>du ma ste/ /de dang de 'gal la sogs pa/ /mi rtogs rtogs dbye'i sbyor sgo nas/ /dgag pa'i gtan tshigs ni rnam pa gsum kho na ste/ rgyu dang khyab par byed pa de ltar nges pa dang / rang gi bdag nyid dmigs su yod pa mi dmigs pa'o/ /de ni sbyor ba'i dbang</text></item>
<item><p>271b.6</p><section></section><text>gis de dang 'gal ba la sogs pa ma rtogs pa dang / rtogs pa'i dbye ba'i sgo nas rnam pa du mar bshad de/ de ma rtogs pa dang / de dang 'gal ba rtogs pa dang / 'gal ba'i 'bras bu rtogs pa zhes bya ba la sogs pa'i dbye ba'i sbyor ba dag gis sngar ji skad bshad pa</text></item>
<item><p>271b.7</p><section></section><text>bzhin no/ /rgyu dang 'bras bu'i dngos po 'am/ /rang bzhin nges par 'byed pa las/ /med na mi 'byung nges pa ste/ /ma mthong las min mthong las min/ /gzhan du gzhan ni gzhan dag dang / /nges par yod pa'i nges pa gang / /don gzhan rgyu mtshan can gyi chos/ / </text></item>
<item><p>272a.1</p><section></section><text>yin na gos la tshon bzhin no/ /bar skabs kyi tshigs su bcad pa dag go / /gzhan yang / chos don gzhan gyi rgyu mtshan can/ /yin par gyur na de gzhan nyid/ /de grub na ma grub pa'am rgyu tha dad pa ni de'i rang bzhin du rigs pa ma yin no/ / </text></item>
<item><p>272a.2</p><section></section><text>dngos po rnams kyi tha dad pa'am/ rgyu tha dad pa ni 'di kho na yin te/ chos 'gal ba gnas pa'am/ rgyu tha dad pa yin no/ /gal te de dag kyang tha dad par byed pa yin na gang yang gang las kyang tha dad par byed pa med pas ril rdzas gcig tu 'gyur ro/ /des na lhan</text></item>
<item><p>272a.3</p><section></section><text>cig skye ba dang 'jig pa dag dang thams cad la thams cad nye bar sbyar bar 'gyur ro/ /de lta ma yin na gcig ces bya ba nyid du mi 'gyur ba'am/ ming tha dad par zad de/ don khas blangs nas de skad du brjod pa'i phyir ro/ /rgyu don tha dad pa nyid med kyang dngos po'i dus</text></item>
<item><p>272a.4</p><section></section><text>na/ mi rtag pa nyid ma grub pa'i phyir de'i rang bzhin ma yin par mtshungs pa ma yin nam zhe na/ mi rtag pa nyid ces bya ba gang phyis 'grub par 'gyur ba gzhan ni 'ga' yang med pa yin te/ dngos po skad cig mar gnas pa'i chos kho na mi rtag pa nyid yin no/ /chos dang</text></item>
<item><p>272a.5</p><section></section><text>chos can gyi tshig tha dad pa la yang rgyu mtshan bshad par bya'o/ /rang gi rgyu kho na las de ltar skye ba'i phyir 'di'i rang bzhin skad cig mar gnas pa'i chos nyid de ni mthong bzhin du yang blo gzhan pa yod pa dmigs pas rtag tu de ltar yod par dgos pas bslus pa'am/ 'dra</text></item>
<item><p>272a.6</p><section></section><text>gzhan 'byung bas bslus pas mi rtogs so/ /skad cig ma tha ma mthong ba rnams la nges pa'i phyir/ phyis 'di mi dmigs pas mi gnas par rtogs pa'i phyir de'i tshe nges pa'i dus yin pas mi rtag pa nyid du rnam par gzhag go/ /'bras bu bskyed pa'i nus pa rgyu'i dngos</text></item>
<item><p>272a.7</p><section></section><text>po nyid yin yang 'bras bu ma mthong ba rgyu mthong du zin kyang de'i ngo bo ma rtogs pas 'bras bu mthong bas rtogs pa bzhin no/ /de lta ma yin na gzhan gyi rgyu mtshan nyid yin nam/ rgyu mtshan med pa can nyid yin yang rung ste/ mi rtag pa nyid don gzhan kho nar 'gyur ro/ /de lta na ni dngos</text></item>
<item><p>272b.1</p><section></section><text>po de dang ldan par mi 'gyur te/ de la mi dgos pa'i phyir ro/ /'on te dgos na ni de nyid 'di'i rang gi bdag nyid du gyur pa'i mi rtag pa nyid yin pas gzhan gyis ci zhig bya/ rang bzhin gyis mi g.yo ba ni don gzhan dang ldan yang de'i ngo bor mi 'thad pa'i phyir ro/ /mi rtag</text></item>
<item><p>272b.2</p><section></section><text>pa nyid dam chos gzhan de yang don gzhan las 'byung ba na rgyu yin pa'am/ 'bras bu yin pa zhig tu 'gyur grang na/ rgyu dang 'bras bu ma yin pa ni 'brel pa med pa'i phyir/ de la yod par rjes su dpag par mi srid pa'i phyir ro/ /de la/ phyis 'byung phyir na rgyu nyid</text></item>
<item><p>272b.3</p><section></section><text>min/ /'bras bu na yang ga la nges/ /de dngos po grub nas phyis don gzhan las 'byung na ji ltar de'i rgyu yin / 'bras bu yang rgyu la gdon mi za ba ma yin pas de'i go bar byed pa'i gtan tshigs ma nges pa nyid yin no/ /de'i phyir don gzhan gyi rgyu mtshan can gyi chos</text></item>
<item><p>272b.4</p><section></section><text>ni dngos po la gdon mi za bar yod pa ma yin pas rjes su dpag tu med do/ /'o na gal te mthong ba dang ma mthong ba dag rjes su 'gro ba dang ldog pa rtogs pa'i rten ma yin na ji ltar du bas mer 'khrul lo zhes bya bar rtogs she na/ 'di ltar/ me yi 'bras bu du ba</text></item>
<item><p>272b.5</p><section></section><text>ste/ /'bras bu'i chos kyi rjes 'jug phyir/ /de'i mtshan nyid kyir gyur pa mi dmigs pa las gang dag dmigs na dmigs la/ de las gcig med na yang mi dmigs pa gang yin pa de ni de'i 'bras bu yin te/ de yang du ba las yod do/ /de med par ni de yod na/ / </text></item>
<item><p>272b.6</p><section></section><text>rgyu dang ldan pa las 'das 'gyur/ /lan cig de ltar mthong bas kyang 'bras bu grub ste/ 'bras bu nyid ma yin na/ rgyu ma yin pa las lan cig kyang mi 'byung ba'i phyir ro/ /'bras bu yang rang gi rgyu med par yod na ni rgyu dang mi ldan pa kho nar 'gyur te/ gang zhig gang</text></item>
<item><p>272b.7</p><section></section><text>med par yod pa de ni de'i rgyu ma yin no/ /me med par yang du ba yod de / des na de'i rgyu ma yin par 'gyur ro/ /gal te gzhan gyi rgyu can yin pa'i phyir/ rgyu med pa can nyid ma yin no zhe na/ de lta ma yin te/ de la yang mtshungs pa'i phyir te/ de med na yang me yod na</text></item>
<item><p>273a.1</p><section></section><text>yod pas so/ /yang de'am gzhan yang rung / de bskyed pa'i rang bzhin ma yin pa las ni ji ltar 'byung bar 'gyur te/ de'i rang gis de'i rang bzhin ma yin pas mi bskyed pa'i phyir ro / /de rgyu med pa nyid du 'gyur ro/ /de nyid ni ma yin pa kho na ste/ </text></item>
<item><p>273a.2</p><section></section><text>de dang 'dra ba 'byung ba'i phyir ro zhe na/ mi 'dra ba las 'byung ba ji ltar de dang 'dra bas yin te/ de ni de dang 'dra ba la ma byung ba'i phyir de dang 'dra bar 'gyur ro/ /mi 'dra ba las de dang 'dra ba 'gyur na ni/ de dag gi nus pa ma nges pa'i phyir rgyu'i tha dad pa tha dad par byed pa ma</text></item>
<item><p>273a.3</p><section></section><text>yin pas/ mtha' dag gi sna tshogs nyid rgyu med pa can du 'gyur ba'am/ thams cad las thams cad skye bar 'gyur ro/ /de lta bas na rgyu'i tha dad pa dang tha dad pa ma yin pa dag gis 'bras bu tha dad pa dang tha dad pa ma yin pa dag yin no/ /de bas na du ba ni mthong</text></item>
<item><p>273a.4</p><section></section><text>ba'i rnam pa dang rigs mi mthun pa'i don las mi 'byung ste/ rgyu med pa nyid du thal bar 'gyur ba'i phyir ro/ /de lta ma yin te/ /rgyu med gzhan la mi ltos phyir/ /rtag tu yod pa'am med par 'gyur/ /dngos po rnams ni res 'ga' zhig /'byung ba ltos pa las yin</text></item>
<item><p>273a.5</p><section></section><text>no / /du ba de rgyu med pa las 'byung na ni ltos pa med pa'i phyir nam yang mi 'byung bar mi 'gyur te/ de 'byung ba la ma tshang ba med pa'i phyir 'dod pa'i dus bzhin no/ /yang na ni de'i tshe yang 'byung bar mi 'gyur te/ med pa'i dus dang khyad par med pa'i phyir ro/ /dngos po ltos pa</text></item>
<item><p>273a.6</p><section></section><text>rnams ni res 'ga' bar 'gyur te/ yod pa dang med pa'i dus dag na de 'byung bar rung ba dang mi rung ba nyid dang ldan pa'i phyir ro/ /yul dang dus rung ba dang mi rung ba nyid 'dra ba can dag la ni de dang ldan pa dang / cig shos dag tu nges par mi rung ba'i phyir ro/ /rung ba nyid de yang</text></item>
<item><p>273a.7</p><section></section><text>rgyu'i dngos po las gzhan yin nam ci/ de'i phyir yul dang dus 'ga' zhig spangs nas yul dang dus gzhan dag na yod pa'i dngos po ni de dag la ltos pa dang bcas pa zhes bya ba yin te/ 'di ltar de ltar yod pa nyid ltos pa yin no/ /de dag gis byas pa'i phan pa la mi</text></item>
<item><p>273b.1</p><section></section><text>ltos pa ni der nges par mi rung ba'i phyir ro/ /de bas na yul dang dus nges pa'i phyir gang na du ba lan cig mthong la ma tshang na ma mthong ba ni 'di'i des bskyed par bya ba'i ngo bo nyid yin te/ gzhan du na don lan 'ga' yang med pa'i phyir ro/ /de der nges pa yin na ji ltar</text></item>
<item><p>273b.2</p><section></section><text>gzhan pa las 'byung bar 'gyur/ 'byung ba na ni du ba ma yin par 'gyur te/ du ba ni des bskyed pa'i rang bzhin gyi khyad par yin no/ /de bzhin du rgyu yang 'bras bu de lta bu bskyed pa'i rang bzhin yin no/ /de gzhan las kyang 'byung na ni de de'i rang bzhin ma yin bsal na 'ga'</text></item>
<item><p>273b.3</p><section></section><text>yang bskyed par mi 'gyur ro/ /yang na de du ba ma yin te du ba bskyed pa'i rang bzhin ma yin pa las byung ba'i phyir ro/ /de'i rang bzhin nyid yin na ni de nyid ma yin pas 'khrul pa med do/ /gal te brgya byin spyi bo me'i / /rang bzhin yin na de nyid me/ /'on te de me'i rang</text></item>
<item><p>273b.4</p><section></section><text>bzhin min/ /ji ltar de las du ba 'byung / /du ba'i rgyu yi rang bzhin me/ /de yi nus pa'i bye brag ldan/ /du ba du ba'i rgyu min las/ /'byung na de ni rgyu med 'gyur/ /zhes bya ba ni bsdu ba'i tshigs su bcad pa'o/ /'o na da ni ji ltar lhan cig byed pa tha dad pa las 'bras</text></item>
<item><p>273b.5</p><section></section><text>bu skye ste/ dper na mig dang gzugs la sogs pa las rnam par shes pa lta bu'o zhe na/ de'i rang bzhin gcig pus skyed par byed pa ni cung zad kyang med do/ /'on kyang tshogs pas skyed par byed pa ni de'i rang bzhin yin te/ de kho na rjes su dpag go/ /tshogs pa de</text></item>
<item><p>273b.6</p><section></section><text>nyid 'bras bu'i rang gi ngo bo gnas pa'i rten yin no/ /de nyid kyi phyir lhan cig byed pa rnams kyang rnam grangs med par skyed par byed pa yin no/ /gang yang cung zad lci ba la sogs pa rigs mi mthun pa las ut+pal la sogs pa 'byung bar mthong ba de la yang de skad du brjod kyang rang</text></item>
<item><p>273b.7</p><section></section><text>gi sa bon las rab tu byung ba can yin pa'i phyir rang gi ngo bo tha dad pa yod pa kho na ste/ rgyu'i rang gi ngo bo tha dad pa'i phyir dper na chu shing gi sa bon dang sdong bu las skye ba can lta bu'o/ /de lta bu ni 'jig rten na gsal ba kho nar rnam pa tha dad pa'i sgo nas rnam par 'byed do/ /de lta</text></item>
<item><p>274a.1</p><section></section><text>bas na shin tu rnam par phye ba'i rnam pa can gyi 'bras bus ni rgyu 'khrul pa med do/ /rjes su 'gro dang ldog pa las/ /gang zhig gang gi rjes 'gror mthong / /de yi rang bzhin de'i rgyu can/ /de phyir mi mthun las mi 'byung / /zhes bya ba ni bsdu ba'i</text></item>
<item><p>274a.2</p><section></section><text>tshigs su bcad pa'o/ /de lta bas na lan cig mthong ba dang / ma mthong ba dag gis kyang rgyu dang 'bras bu'i dngos po grub pa'i phyir/ des de rtogs kyi gzhan du ni ma yin te/ rjes su 'gro ba dang ldog pa dag ma lus par mthong ba dang / ma mthong ba la rag lus pa'i</text></item>
<item><p>274a.3</p><section></section><text>phyir ro/ /lus can ma yin pa nyid 'ga' zhig la rtag pa nyid mthong yang gzhan la gzhan du mthong ba'i phyir dang / rtag pa nyid med pa 'ga' zhig la ma mthong ba yang mthong ba'i phyir ro// // bam po gnyis pa/ 'bras bu ni de las skye ba'i phyir rgyu med</text></item>
<item><p>274a.4</p><section></section><text>na mi 'byung ba yin la rag na/ da rang bzhin ji ltar med na mi 'byung ba yin no zhe na/ rang bzhin la yang med mi 'byung / /yod pa tsam dang 'brel pa yin/ /gang zhig yod pa tsam dang 'brel pa'i rang bzhin yin pa de la ni yod pa med na mi 'byung bar 'dod de/ de med par ni</text></item>
<item><p>274a.5</p><section></section><text>yod pa dag /med 'gyur tha dad med phyir ro / /ngo bo gang kho na yod pa tsam la rag las pa'i rang bzhin yin par brjod pa de kho na rang gis dngos su yod pa yin no/ /de yang bdag nyid bor nas ji ltar yod par 'gyur/ 'o na ni tha dad pa med pa'i phyir byas pa gang yin pa</text></item>
<item><p>274a.6</p><section></section><text>de nyid mi rtag pa yin pas dam bcas pa'i don gyi phyogs gcig gtan tshigs su 'gyur ro zhe na/ de ni nyes pa med do/ / gang phyir dngos kun rang bzhin gyis/ /rang rang ngo bo la gnas phyir/ /mthun dngos gzhan gyi dngos dag las/ /ldog pa la ni rten pa can/ /de</text></item>
<item><p>274a.7</p><section></section><text>phyir gang dang gang las don/ /ldog pa de yi rgyu can gyi/ /rigs dbye de yi khyad par gyis/ /rtogs 'gyur ba dag rab tu byed/ /de phyir khyad par gang zhig chos/ /gang gis go bar 'gyur ba de/ /de las gzhan gyis nus ma yin/ /des na tha dad rnam par gnas/ / </text></item>
<item><p>274b.1</p><section></section><text>dngos po thams cad ni rang gi ngo bo la gnas pa can kho na yin no/ /de dag ni rang dang gzhan du 'dre bar mi byed de/ de gzhan ma yin pa nyid du thal bar 'gyur ro/ /gang yang 'di dag gi rang bdag nyid du gyur pa'i ngo bo tha mi dad pa de ni de dag gi ma yin te/ de'i tshe de dag med</text></item>
<item><p>274b.2</p><section></section><text>pa'i phyir ro/ /de kho na yin par 'gyur te/ tha mi dad pa yin pa'i phyir dang / de las ma gtogs pa tha dad pa yang med pa'i phyir ro/ /de nyid tha dad par ni 'gal ba'i phyir ro/ /de yang bdag nyid la rnam par gnas pas ma 'dres pa kho na yin no/ /don gzhan yang du</text></item>
<item><p>274b.3</p><section></section><text>ma dang 'brel du zin kyang de ni de dag gi spyi ma yin te/ de'i ngo bo ma yin pa'i phyir ro/ /gnyis nyid la sogs pa dang ldan pa dang / 'bras bu'i rdzas dag la yang thal bar 'gyur ba'i phyir ro/ /'brel pa can gzhan gyis kyang gzhan dag mtshungs pa ni ma yin gyi de dang ldan pa</text></item>
<item><p>274b.4</p><section></section><text>dag tu ni 'gyur te/ 'byung po'i mgul chings lta bu'o/ /shes pa tha mi dad pa'i yul yang ma yin te/ 'byung po bzhin no/ / blo ni de dag gi bdag nyid kho na bsre zhing spyi'i yul can du snang gi gcig dang 'brel pa can dag go zhes bya ba ni ma yin te/ 'byung po lta bu'o/ / </text></item>
<item><p>274b.5</p><section></section><text>gal te de ni de mthong ba'i 'khrul pa yin no zhe na/ de mthong ngo zhes bya ba gang las/ gal te 'khrul pa sa bon med pa can mi rung ba'i phyir ro zhe na/ 'bras bu de gcig pa can de dag kho na sa bon yin no/ /grangs dang ldan pa dang / 'bras bu'i rjes la sogs pa dang ldan pa</text></item>
<item><p>274b.6</p><section></section><text>dag dang / 'byung po la sogs pa la yang med pa'i phyir ro/ /de bas na de ltar spyi'i blo la zhen pa med pa'i phyir spyi ni gzhan ma yin no/ /yod du chug na yang de yang rang gi bdag nyid la rnam par gnas pa'i phyir gzhan dang ma 'dres pa yin no/ /de lta bas na dngos po 'di dag ni</text></item>
<item><p>274b.7</p><section></section><text>rigs mi mthun par 'dod pa dang gzhan las log pa yin te/ rang gi ngo bos ngo bo gcig pa'i phyir ro/ /gang dang gang las tha dad pa de'i dbye ba shes par bya ba'i phyir/ tha snyad du byas pa'i sgra dag gis de dang de las tha dad pa rgyur byas nas ngo bo nyid tha mi dad kyang chos du ma shes par</text></item>
<item><p>275a.1</p><section></section><text>byed do/ /sgra de dag kyang tha dad pa thams cad mi 'phen yang tha dad pa gcig brjod pas de'i rang gi mtshan nyid dpyis phyin pa kho nar 'gyur te/ de gcig dang yang de tha dad pa yang bas so/ /de lta bas na dngos po gcig la gzhan gyi ngo bo ji snyed pa de la ltos</text></item>
<item><p>275a.2</p><section></section><text>nas ldog pa de snyed yod de/ de la med pa'i rgyu dang 'bras bu can ni de las tha dad pa'i phyir ro/ /ldog pa ji snyed pa de'i rgyu dang 'bras bu can ma yin pa yongs su spang bar tha snyad kyi don can gyi sgra dag kyang de snyed de/ dper na sgra ni stsal ma thag tu 'byung ba can dang nyan pa can yin no</text></item>
<item><p>275a.3</p><section></section><text>zhes bya ba de'i rgyu dang 'bras bu can ma yin pa yongs su spang ba'i don yin pa lta bu'o/ /de'i phyir ngo bo nyid tha mi dad kyis kyang khyad par gyi bye brag gang zhig ming gi chos gang gis go bar 'gyur ba de ni gzhan gyis go bar mi nus pas sgra thams cad ni don gcig pa ma yin no/ / </text></item>
<item><p>275a.4</p><section></section><text>de bas na dam bcas pa'i don gyi phyogs gcig gtan tshigs ma yin no/ /yang sgra dang rtags dag gis rnam par bcad pa rtogs par byed kyi/ bsgrubs pas dngos po'i rang gi ngo bo kho na ma yin no zhes bya ba ji ltar shes she na/ tshad ma gzhan dang sgra gzhan 'jug pa'i phyir te/ 'di</text></item>
<item><p>275a.5</p><section></section><text>ltar/ don gyi rang gi ngo bo gcig /bdag nyid mngon sum yin pa la/ /tshad ma rnams kyis brtag bya gang / /ma mthong cha gzhan ci zhig yod/ /don gyi bdag nyid gcig pa de ni mngon sum pa yin te/ chos can ma grub na sgrub pa mi srid pa'i phyir ro/ /dper na</text></item>
<item><p>275a.6</p><section></section><text>mi rtag pa bsgrub par bya ba la sgra lta bu ste/ de'i mngon sum kho nas grub pas rnam pa thams cad 'grub ste/ de las gzhan pa ma grub pa med pa'i phyir ro/ /'on te yod na ni de'i ngo bo nyid ma yin no/ /gang zhig gang dang grub pa dang bde ba gcig pa can ma yin pa de ni de'i</text></item>
<item><p>275a.7</p><section></section><text>ngo bo nyid yin par rigs pa ma yin te/ tha dad pa'i tha snyad kyi rgyu ni de tsam du zad pa'i phyir ro/ /de lta ma yin na med par thal bar 'gyur ro zhes bshad zin to/ /de'i phyir chos can mngon sum pa de'i ngo bo nyid mtha' dag yongs su bcad pa'i phyir/ de la tshad ma gzhan 'jug</text></item>
<item><p>275b.1</p><section></section><text>pa'i go skabs med par 'gyur ro/ /gzugs chos mthun pa mthong ba las/ /nya phyis la dngul rnam pa ltar/ /gal te 'khrul pa'i rgyu mtshan gyis/ /yon tan gzhan sbyor mi byed na/ /gal te dngos po de kho na nyid thams cad mthong ba can la yang ji ltar nya phyis la</text></item>
<item><p>275b.2</p><section></section><text>dngul gyi rnam pa lta bur de ltar nges pa'i gags su gyur pa'i khrul pa'i rgyu mtshan gyis yon tan gzhan sbyor bar mi byed na'o/ /nya phyis la ni mtshungs pa dang / khyad par can dang ngo bos gnyis yod pa ni ma yin te/ de ltar rtogs par thal bar 'gyur ba'i phyir ro/ /bye</text></item>
<item><p>275b.3</p><section></section><text>brag tu mi rtogs na ni gnyis nyid du rtag pa mi rung ba'i phyir dang / ha cang thal bar 'gyur ba'i phyir ro/ /de lta bas na nya phyis kyi gzugs mthong bas khyad par kho na mthong la/ nges pa'i rkyen ma tshang ba'i phyir gtan la ma phebs pas de'i spyi mthong ngo snyam du rlom par byed</text></item>
<item><p>275b.4</p><section></section><text>do/ /de'i phyir 'di dngul du sgro 'dogs shing de ltar 'dra ba gzhan skye bas tha dad pa nyid du ma 'khrigs pas de'i ngo bor sgro btags pa'i phyir gnas par 'khrul lo/ /'di la gzhan gyi dngos po ji snyed pa rang gi rgyu mtshan ji lta ba las 'byung ba'i sgro 'dogs pa yang de snyed kho na</text></item>
<item><p>275b.5</p><section></section><text>yin pas de rnam par gcod pa'i tshad ma rnams 'byung ba ni 'bras bu dang bcas par 'byung ngo / /rnam par gcod pa'i 'bras bu can de dag ni dngos po'i cha shas ma rtogs pa rtogs par bya ba'i phyir 'jug pa ma yin te / cha shas med pa la phyogs gcig mthong ba mi rung ba'i phyir</text></item>
<item><p>275b.6</p><section></section><text>de ni mthong zin pa'i phyir ro/ /de phyir dngos po mthong ba yi/ /yon tan mtha' dag mthong ba nyid/ /'khrul pas nges par mi byed pas/ /sgrub pa rab tu 'jug pa yin/ /zhes bya ba ni bsdu ba'i tshigs su bcad pa'o/ /de lta bas na mthong ba la mthong ba gzung ba'i phyir/ </text></item>
<item><p>275b.7</p><section></section><text>tshad ma gzhan 'jug pa ni ma yin no/ /rjes su dpag pa las kyang dngos/ /'dzin na chos gcig nges gyur pas/ /chos can 'dzin te sel ba la/ /nyes pa 'dir ni thal mi 'gyur/ /gang zhig mngon sum gyis mthong ba la tshad ma gzhan mi 'jug pa 'ba' zhig tu ma zad kyi/ </text></item>
<item><p>276a.1</p><section></section><text>gang gi tshe rjes su dpag pas kyang bsgrubs pas dngos po rtogs par byed kyi rnam par gcod par byed pa ni ma yin pa de'i tshe/ chos gcig nges na de dang tha mi dad pa'i phyir chos thams cad nges pas tshad ma gzhan mi 'jug ste/ de nges na de'i bdag nyid</text></item>
<item><p>276a.2</p><section></section><text>ma nges pa ni rigs pa ma yin no / /gang gi tshe rjes su dpag pas sgro 'dogs pa rnam par gcod par byed pa de'i tshe ni gcig gis sgro 'dogs pa rnam par bcad pas gzhan rnam par bcad pa byas pa ma yin pa'i phyir ro / /de'i don du gzhan 'jug par 'gyur ro/ /ma rtogs</text></item>
<item><p>276a.3</p><section></section><text>pa nges par 'gyur ba ni phyin ci log sngon du 'gro ba can kho na yin par nges pa ma yin nam/ dper na du ba glo bur ba las me rtogs pa lta bu ste/ de la ni me ma yin par sgro 'dogs par mi srid do/ /de bas na thams cad la rnam par gcod par byed pa ni ma yin no zhe na/ 'di</text></item>
<item><p>276a.4</p><section></section><text>la chos can rtogs na tha mi dad pa'i phyir thams cad rtogs par 'gyur ro/ /'on te tha dad na ma 'brel pa ni de la rtogs pa med do/ /zhes bshad zin to/ /de'i phyir de la yang de mthong ba la de'i rang gi ngo bo ma nges pa ni ga las she na/ phyin ci log kho na las yin no/ /de yang</text></item>
<item><p>276a.5</p><section></section><text>phyogs de blo me dang ldan par 'dzin pa dang bral bas/ des dben pa'i ngo bor nges par byed pa na ji ltar phyin ci log ma yin/ de'i rnam par sgro 'dogs pa dang the tshom dang bral ba ni de rtogs par bya ba la rtogs kyi rjes su 'brang bar yang mi byed/ de'i rjes su 'gro ba dang ldog</text></item>
<item><p>276a.6</p><section></section><text>pa dag la gus par yang mi byed do/ /de phyir de ltar rtags sel ba'i/ /yul can yin par rab tu bsgrags/ /gzhan du chos can grub gyur na/ /de las ma grub gzhan ci yod / /ces bya ba ni bsdu ba'i tshigs su bcad pa'o/ /mthong ba 'ga' la shes pa gang / /spyi</text></item>
<item><p>276a.7</p><section></section><text>yi don can rnam rtog pa/ /gzhan gyi cha sgro ma btags pa/ /de tsam sel ba'i spyod yul can/ /gzugs la sogs pa mthong ba'i mjug thogs su rtags can ma yin pa'i nges pa'i shes pa skye ba gang yin pa de sgro 'dogs pa med na ji ltar rnam par gcod pa'i yul can du</text></item>
<item><p>276b.1</p><section></section><text>'gyur zhe na/ sgro ma btags pa'i yul la yod pa'i phyir ro/ /gang la 'di'i sgro 'dogs pa dper na brten pa'o zhes pa'am/ bdag dang bcas pa'o snyam pa'i khyad par de la nges par mi 'gyur te/ /nges pa dang ni sgro 'dogs yid / /gnod bya gnod byed ngo bo'i phyir/ / </text></item>
<item><p>276b.2</p><section></section><text>dngos po thams cad las tha dad pa mthong yang de kho na bzhin du mngon par shes pa ni ma yin te/ khyad par 'ga' zhig la bar du gcod pa srid pa'i phyir/ dper na nya phyis kyi dkar po nyid lta bu'o/ /gang la rtogs pa po'i 'khrul pa'i rgyu mtshan med pa de kho na la ni de mthong ba</text></item>
<item><p>276b.3</p><section></section><text>khyad par med kyang 'di'i dran pa nges par 'gyur te/ sgro 'dogs pa dang nges pa dag gnod par bya ba dang gnod par byed pa'i ngo bo yin pa'i phyir ro/ /nges pa/ 'di ni sgro 'dogs dben pa la/ /'jug ces bya bar shes pa yin/ /des dben pa nyid gzhan sel ba yin no/ /de</text></item>
<item><p>276b.4</p><section></section><text>lta bas na de yang de tsam gyis sel ba'i spyod yul can yin gyi dngos po'i rang gi ngo bo nges par byed pa'i bdag nyid ni ma yin te/ de ltar nges pa la yang gzhan ma rtogs pa mthong ba'i phyir ro/ /de'i rang gi ngo bo nges pa la ni de mi rung ba'i phyir ro/ /cha shas sgro 'dogs ji snyed</text></item>
<item><p>276b.5</p><section></section><text>pa/ /de bsal phyir ni nges pa dang / /sgra yang de snyed kho na des/ /de dag spyod yul tha dad can/ /gzhan du dngos po gcig pu la/ /sgra 'am blo gcig gis khyab na/ /gzhan yul ma yin de yi phyir/ /rnam grangs pa ni nyid du 'gyur/ /zhes bya ba ni bar skabs kyi tshigs</text></item>
<item><p>276b.6</p><section></section><text>su bcad pa dag go/ /gang gi ltar blo khyad par ni / /sna tshogs can don tha dad 'dzin/ /gang zhig khyad par rnams ni phan tshun dang rten las tha dad pa kho na yin la/ de'i rgyu can gyi gnyen po dag ni de dag gi rten nam de dag kho na la 'jug go/ /de bas na thal ba 'dir mi 'gyur</text></item>
<item><p>276b.7</p><section></section><text>ro snyam du sems pa de'i ltar na yang / /khyad par sna tshogs la phan pa'i/ /yan lag nus las mi gzhan pa'i/ /bdag nyid bdag nyid kun gzung na/ /phan bya'i bye brag gang ma nges/ /khyad par tha dad pa dag kho na don la sgra dang / shes pa gzhan dag gi rgyu mtshan yin du</text></item>
<item><p>277a.1</p><section></section><text>zin kyang de dang ldan pa gcig pu nyid de ni de dag gis nye bar len to/ /khyad par sna tshogs pa la phan pa'i rten nus pa'i ngo bo nyid de ni bdag nyid la tha dad pa med pa'i phyir/ bdag nyid thams cad du gzung na khyad par gyi bye brag ma nges pa gang zhig</text></item>
<item><p>277a.2</p><section></section><text>yod de/ khyad par thams cad la phan 'dogs par byed pa nyid du gzung ba'i phyir ro/ /rang gi ngo bo gzung ba de'i phan par byed pa nyid ma bzung ba gzhan na ni med pa kho na'o/ /de'i phyir 'di'i rang gi ngo bor gzung ba gang yin pa de nyid phan par byed pa nyid du yang yin no/ /de dag</text></item>
<item><p>277a.3</p><section></section><text>bdag nyid la 'brel phyir / /gcig shes na ni gnyi ga gzung / /khyad par de dang ldan pa phan par bya ba dang / phan par byed pa'i ngo bo bdag nyid du gyur pa gzung ba'i phyir gcig shes na gnyi ga gzung bas de khyad par du byas pa gzung na yang khyad par thams cad gzung ba yin</text></item>
<item><p>277a.4</p><section></section><text>te/ khyad par dang ldan pa 'dzin pa ni de 'dzin pa med na de med pa'i phyir ro/ /gzhan du na de ltar yang 'dzin par mi 'gyur ro/ /gzhan la phan par byed pa gang zhig ma bzung bar gyur pa gzhan ni med pa nyid do/ /phan par byed pa de ltar gzung na phan par bya ba ma bzung ba yang med</text></item>
<item><p>277a.5</p><section></section><text>de/ de la yang ma bzung bar thal bar 'gyur ba'i phyir rje khol bzhin no/ /de'i phyir khyad par don gzhan yin par smra ba la yang thal bar 'gyur bar mtshungs so/ /'on te gang dag gis khyad par la phan 'dogs pa'i nus pa dag ni tha dad pa kho na ste/ de'i phyir thal ba 'dir</text></item>
<item><p>277a.6</p><section></section><text>mi 'gyur ro snyam du sems na/ chos phan nus rnams tha dad na/ /de dag de'i ci yin gal te/ /de las de dag la phan med/ /de lta yin ni thug med 'gyur/ /gal te khyad par re re la phan par byed pa nyid dag yin na ni de'i rang gi bdag nyid du gyur pa dag ma yin pa kho na</text></item>
<item><p>277a.7</p><section></section><text>ste/ de las phan pa nyams su myong ba yang med na ci ste de'i de dag yin zhes bya/ 'on te phan na 'di gcig pus rang gi bdag nyid du gyur pa'i nus pa dag gis nus pa la phan pa byed pa na khyad par gcig gis gzung na yang bdag nyid thams cad du gzung ba kho na yin te/ 'di ltar</text></item>
<item><p>277b.1</p><section></section><text>khyad par gzung na de la phan 'dogs pa'i nus pa bzung ba yin no/ /de gzung na de la phan par byed pa'i dngos po nus pa la phan pa rang gi bdag nyid du gyur pa mtha' dag dang ldan pa gzung bas thams cad kyi nus pa 'dzin par byed la/ de dag gis kyang khyad par rnam par 'dzin</text></item>
<item><p>277b.2</p><section></section><text>par byed pas thal bar 'gyur ba so na 'dug pa yin no/ /'on te nus pa la phan 'dogs pa'i nus pa de dag kyang dngos po las tha dad pa kho na yin na/ de ltar na khyad par dang de'i nus pa rnams nus pa gzhan dag kho na la mthar thug pa med par sbyor ba'i phyir/ de la phan pa'i</text></item>
<item><p>277b.3</p><section></section><text>bdag nyid de gcig pu nam yang de dag dang ma bzung bas de dang ldan pa nyid du 'dzin par mi 'gyur ro/ /yang gal te sgra dang shes pa rnams kyi khyad par bdag nyi tshe la nye bar sbyor bar 'gyur la/ de'i tshe de dang ma 'brel ba'i phyir de rtogs pa'i sgo nas thams cad</text></item>
<item><p>277b.4</p><section></section><text>rtogs par mi 'gyur ro zhe na/ de'i tshe yang sgra dag gis de ma 'phangs pa'i phyir/ de la sgra mi 'jug pas sgra sbyor ba de med par 'gyur te/ sgrub pa dang dgag pa dag gis tha snyad thams cad ni don byed pa'i rten can yin pas so/ /khyad par rnams kyis ni der mi nus la</text></item>
<item><p>277b.5</p><section></section><text>nus pa ni mi brjod pas sgra sbyor ba dag gis ci zhig bya/ de'i phyir khyad par rnams ni khyad par yang ma yin par 'gyur te/ 'ga' zhig la zhugs na ni gtso bo 'ga'i yan lag tu gyur pa'i phyir/ de la ltos nas de skad ces brjod do/ /sgra dag gis de mi 'phen na ni</text></item>
<item><p>277b.6</p><section></section><text>de dag gang gi yang yan lag tu gyur pa ma yin pas ci ste khyad par dag yin/ gal te shes par byas pas mtshon pa'i phyir nyes pa med do zhe na/ thal bar 'gyur bar mtshungs te/ re zhig med na med pa'i phyir khyad par de dag gis de nye bar mtshon pa na gcig gis</text></item>
<item><p>277b.7</p><section></section><text>nye bar mtshon na yang bdag nyid thams cad nye bar mtshon pa yin pas thal bar 'gyur ba so na 'dug pa yin no/ /'di sgras nye bar mtshon par byed kyang rung / des nye bar mtshon pa'i khyad par dag gis nye bar mtshon par byed kyang rung ste/ 'di la khyad par ci zhig yod/ </text></item>
<item><p>278a.1</p><section></section><text>re zhig de'i tshe de thams cad la phan par byed pa po yin no zhes bya bar nges par byed pas de ni gyi na'o/ /de'i phyir/ gcig la phan byed gzung na ni/ /de las mthong la ma mthong ba/ /phan pa gzhan min de yi phyir/ /de gzung na ni thams cad</text></item>
<item><p>278a.2</p><section></section><text>gzung / /zhes bya ba ni bsdu ba'i tshigs su bcad pa'o/ /gal te 'khrul pa bzlog pa'i phyir/ /gzung ba la yang gzhan 'dod na/ /gal te 'di snyam du dngos po cha med pa gzung na/ de'i tshe ma bzung ba gzhan ci zhig yod de / de ni 'khrul pas nges par mi 'dzin</text></item>
<item><p>278a.3</p><section></section><text>pas tshad ma gzhan 'jug go snyam du sems na/ gal te de lta na/ /de rnam gcod pa'i yul can grub/ /de las gzhan la'ang de dang 'dra/ /sgro 'dogs med pa'i yul la ni/ /'jug phyir/ 'khrul pa bzlog pa'i phyir zhugs pa'i tshad ma de ni gzhan sgro 'dogs pa</text></item>
<item><p>278a.4</p><section></section><text>rnam par gcod pa'i 'bras bu can yin pas/ gzhan sel ba'i yul can du grub la/ gzhan yang de dang 'dra ste/ sgro 'dogs pa med pa'i yul la 'jug pa'i phyir ro/ /gang la 'di'i sgro 'dogs pa yod pa de la nges pa med pa de'i phyir sgro 'dogs pa med pa</text></item>
<item><p>278a.5</p><section></section><text>la 'jug pa ni gzhan sel ba'i yul can du 'grub bo/ /gzhan yang ngo bo gang / /nges pa rnams kyis ma nges pa/ /de ni ji ltar de dag yul/ /nges pa rnams kyis rang gi don rtogs pa ni nges pa gang yin pa 'di kho na yin na/ gal te rnam pa gzhan bzhin du ma nges na/ </text></item>
<item><p>278a.6</p><section></section><text>ji ltar de dag gis gzung ba yin/ da ni ji ltar ma nges pa mngon sum gyis kyang gzung ba yin zhe na/ mngon sum ni gang gi yang nges par byed pa ma yin te/ des gang zhig 'dzin pa de yang nges pa ni ma yin no/ /'o na ci zhe na/ der snang bas so/ /de bas na nges pa dang ma nges</text></item>
<item><p>278a.7</p><section></section><text>pa'i dbang gis mngon sum gyis 'dzin pa dang mi 'dzin pa dag ma yin no/ /nges pa rnams kyis ni de ltar ma yin te/ 'ga' zhig nges kyang gzhan la ma nges pas 'jug pa tha dad pas 'dzin pa dang mi 'dzin pa yin no/ /de'i phyir nges pa gang yin pa de nyid 'di 'dzin pa yin no/ / </text></item>
<item><p>278b.1</p><section></section><text>de lta ma yin na rnam pa gcig la yang der mi 'gyur ro/ /yang ci'i phyir thams cad pas tha dad pa'i dngos po'i ngo bo la nyams su myong ba skyes kyang de kho na bzhin du dran pa'i nges pa mi 'byung zhe na/ lhan cig byed pa ma tshang ba'i phyir ro/ /de bas na/ /khyad par cha shas rnam</text></item>
<item><p>278b.2</p><section></section><text>spangs pa/ /mngon sum gyis ni gzung ba'am / /khyad par gang la rtogs pa yi/ /rkyen yod de ni rtogs par 'gyur/ /thams cad las tha dad pa cha shas dang bral ba'i ngo bo nyid nyams su myong mod kyi 'on kyang de tsam gyis khyad par thams cad la nges par mi 'gyur te/ </text></item>
<item><p>278b.3</p><section></section><text>rgyu gzhan la ltos pa'i phyir ro/ /nyams su myong ba'i rnam par rtog pa la ji ltar goms pa bzhin nges pa'i shes pa skyed par byed do / /dper na gzugs mthong ba la khyad par med kyang / ro myang ba dang / nyal po bya ba dang / bza' bar bya ba'i rnam par rtog pa dag</text></item>
<item><p>278b.4</p><section></section><text>lta bu'o/ /de la ni blo gsal ba dang / 'di bag chags goms pa dang / skabs shes bya ba la sogs pa yang nyams su myong ba las khyad par nges pa skye ba'i lhan cig byed pa dag yin no/ /de dag kho na shin tu nye ba dang / ches shin tu nye ba la sogs pa'i bye brag gis snga phyi</text></item>
<item><p>278b.5</p><section></section><text>nyid du 'gyur te/ dper na skyed par byed pa dang / 'don du 'jug par byed pa nyid du khyad par med kyang pha 'ong ba mthong nas bdag gi pha 'ong ngo snyam gyi mkhan po 'ong ngo snyam pa ni ma yin pa lta bu'o/ /nges pa der yang 'gyur ba na 'khrul pa'i rgyu med na mi 'gyur ro/ /de'i phyir nyams su myong ba kho nas</text></item>
<item><p>278b.6</p><section></section><text>ni rnam pa thams cad ces pa ma yin no/ /de la'ang gzhan las ldog pa dang / /gzhan las log pa zhes bya yi/ /sgra dang nges pa nyid dag ni/ /brda yi rjes su byed pa yin / /gzhan sel ba de la yang ldog pa yang gzhan log pa yang rgyu gzhan pa nyid med de/ de las ldog</text></item>
<item><p>278b.7</p><section></section><text>pa las log pa la de yod par thal bar 'gyur ba'i phyir ro/ /de lta yin na ni ldog pa yang med do/ /de'i phyir ldog pa gang yin pa de nyid log pa yin no/ /sgra dang rtogs pa'i tha dad pa ni brda'i bye brag gis yin gyi/ brjod par bya ba la ni tha dad pa med do/ /brjod par</text></item>
<item><p>279a.1</p><section></section><text>bya ba tha dad pa med pa'i phyir brda'i bye brag kyang mi rung ste/ gnyi gas gcig brjod pa'i phyir ro/ /de ltar na tha dad par 'byed pa'i rnam pa dbye ba yang mi sbyar bar 'gyur te/ de ni tha dad pa la brten pa'i phyir ro zhe na/ gnyi gas gcig cig brjod mod kyi/ / </text></item>
<item><p>279a.2</p><section></section><text>brjod bya'i shan gyi khyad par gyis/ /rnam dbye tha dad 'byed pa yis/ /tha dad don bzhin sgrub par byed/ /sgra rnams kyi 'jug pa yul gyi rang gi ngo bo la rag las pa ni 'ga' yang med de/ 'dod pas 'jug pa med par thal bar 'gyur ba'i phyir ro/ /de dag tha dad pa'am tha</text></item>
<item><p>279a.3</p><section></section><text>dad pa ma yin pa la ji ltar sbyar bar 'dod pa de ltar sbyar ba ni don de gegs byed pa med par rab tu ston par byed do/ /de'i phyir ba lang dang ba lang nyid ces bya bas don gcig brjod mod kyi/ khyad par 'ga' zhig shes par bya ba'i phyir/ brdas khyad par byas na don gzhan</text></item>
<item><p>279a.4</p><section></section><text>ma yin kyang tha dad pa'i don can gyi rnam par dbye bas don tha dad pa lta bur ston par snang ste/ de ltar sbyor ba mthong ba la goms pa'i phyir ro/ /de tsam gyis thams cad la tha dad pa ni ma yin te/ gzhan la yang skyes bu'i 'dod pa'i dbang gis 'jug pa la gags byed pa</text></item>
<item><p>279a.5</p><section></section><text>med pa'i phyir/ dper na gcig la 'ga' zhig tu gcig gi tshig gis sgro 'dogs la/ der khyad par med kyang gus pa la sogs pa brjod pa'i phyir/ mang po'i tshig gis sgro 'dogs pa lta bu'o/ /dgos pa med pa'i phyir brda tha dad par mi 'gyur ro zhe na/ de yang</text></item>
<item><p>279a.6</p><section></section><text>yod pa kho na ste 'di ltar/ khyad par gzhan ni spong ba dang / /mi spong ba dag de gnyis kyi/ /brda yi bye brag rtogs pa po'i/ /'dod pa'i rjes su byed pa'i gzhi/ /gang gi tshe rtogs par byed pa 'di de las gzhan rnam par bcad pa yod pa la mi ltos par gong du khyad par</text></item>
<item><p>279a.7</p><section></section><text>la rta rnam par bcad pa tsam shes par 'dod pa na/ de lta bu shes par bya ba'i phyir de ltar brdar byas pa'i sgras 'di la rta ma yin pa nyid yod do zhes bya bar rab tu shes par byed do/ /gang gi tshe rnam par bcad pa gzhan gyis mi 'dod pa med par de shes par 'dod pa de'i</text></item>
<item><p>279b.1</p><section></section><text>tshe ni de ltar rab tu bstan pa'i phyir/ rnam pa gzhan pa gzhan yongs su ma spangs pa la 'di ni rta ma yin pa yin no/ /zhes rab tu sbyor ro/ /de nyid kyi phyir snga ma la ni sgra 'jug pa khyad par gzhan spangs pa'i phyir gzhi mthun pa nyid dam/ khyad par dang khyad par gyi gzhi</text></item>
<item><p>279b.2</p><section></section><text>dngos po ma yin te/ 'di'i ba lang nyid dkar po zhes bya ba lta bu'o/ /de tsam gyi khyad par gyis blo de'i rten du gyur pa gcig pa nyid du mi snang ba'i phyir dang / 'dod pa med pa'i phyir ro/ /gnyis pa la ni yod de de lta bu'i brda'i rjes su 'brang ba'i phyir/ rnam par bcad pa'i</text></item>
<item><p>279b.3</p><section></section><text>chos mtha' dag bsdus pas rnam par dbye ba dang ldan pa gcig lta bur ston par snang ba'i phyir dang / rnam par bcad pa gzhan 'dod pa dang bcas pa'i phyir ro/ /kun la rdzas dang dngos brjod pa'i/ /sgra yi khyad par 'di nyid de/ /de'i phyir de dag brjod bya la/ /khyad</text></item>
<item><p>279b.4</p><section></section><text>par 'ga' yang yod ma yin/ /de lta bas na thams cad du chos dang chos can brjod pa'i sgra dag gis brjod par bya ba'i don la nges pa'i shes pa'i yul nyid du khyad par 'ga' yang med de/ gcig gis ni de nyid shes par byed pa la khyad par gzhan spangs te shes par</text></item>
<item><p>279b.5</p><section></section><text>byed pa la/ gzhan gyis ni ma spangs te/ shes par byed pas khyad par ni de yod do/ /don de shes par byed 'dod pas/ /de la phan pa'am byed ldan pa'am/ /gal te gzhan gyis brjod kyang rung / /de las khyad par gzhan med do/ /khyad par de tsam kho na ston par</text></item>
<item><p>279b.6</p><section></section><text>byed pa na de lta bu'i shes par bya ba'i phyir ro/ /brtsed pa nyid ces de la phan pas ston kyang rung / brtsed pa zhes byed pa dang ldan pas kyang rung / rang gis byas pa'i gzhung lugs gzhan gyis kyang rung / de skad du brjod pa tsam gyis ni de don gzhan pa nyid du 'gyur te/ </text></item>
<item><p>279b.7</p><section></section><text>de lta bu kho na shes par bya ba'i phyir sgra brdar byas pa'i phyir ro/ /brtsed pa nyid ces bya ba 'brel pa la bya ba ma yin nam/ 'tshed pa nyid ni ma yin no zhe na/ ji skad du brjod pa lta bur 'tshed pa dang / 'tshed pa po gzhan 'ga' kho na zhig brjod pa ni ma yin no/ /'di'i</text></item>
<item><p>280a.1</p><section></section><text>brjod par bya ba gang yin pa de ni bstan zin to/ /de nyid 'tshed pas kyang brjod do/ /gting mi tshugs pa log pa'i rnam par rtog pa dag gis chog go / /ji ltar bya ba don gzhan du gyur pa'am/ de dag gi 'du ba ma yin pa de ni 'og nas shes</text></item>
<item><p>280a.2</p><section></section><text>par bya'o/ /de phyir gzhan sel yul la ni/ /de ldan phyogs la brjod pa bsal / /rigs dang de dang ldan pa dag /tha dad nyid na nyes par 'gyur/ /sgra'i don gzhan sel ba can la yang des khyad par du byas pa brjod pa'i phyir/ de dang ldan pa'i phyogs la</text></item>
<item><p>280a.3</p><section></section><text>brjod pa'i thal ba thams cad mtshungs par 'gyur ro/ /zhes smras pa gang yin pa de yang 'dis bsal te/ de la ni don gzhan la brten nas 'jug pa'i sgra rang dbang med pa la sogs pa'i nyes pas gnod par 'gyur ro/ /gzhan las ldog pa ni log pa las</text></item>
<item><p>280a.4</p><section></section><text>don gzhan pa yang ma yin te/ gnyi gas gcig brjod pa'i phyir ro zhes bshad zin to/ /da ni log pa gzhan gyi rjes su mi 'gro ba'i phyir/ ji ltar gzhan las ldog pa spyi yin zhe na/ de'i blo la de ltar snang ba'i phyir ro/ /spyi zhes bya ba ni 'ga' yang med kyi/ </text></item>
<item><p>280a.5</p><section></section><text>sgra'i rten can gyi blo thog ma med pa'i bag chags kyi mthus chos ma 'dres pa dag kyang bsre zhing skye'o/ /don med bzhin du yang de snang ba'i dbang gis spyi dang gzhi mthun pa nyid du rnam par gzhag ste/ don rnams la 'brel pa dang tha dad pa med pa'i phyir ro/ /de thams cad</text></item>
<item><p>280a.6</p><section></section><text>kyi rten ni de'i 'bras bu dang rgyu can nyid kyis gzhan dag las tha dad pa'i don rnams yin la/ sgras kyang mi 'dod pa spangs te 'jug par byed pa gzhan sel ba'i yul can du bshad de/ de la phyi rol gyi don gyi de kho na nyid la mi ltos pa blo snang ba'i dbang gis gcig</text></item>
<item><p>280a.7</p><section></section><text>pu du ma las log pa sgra rnams dang / de nyams su myong ba'i bag chags sad pa las skye ba can gyi rnam par rtog pa de'i dngos po nges pa'i don can rnams kyi yul du byed cing de nyid la chos dang chos can gyi tha snyad phan tshun de nyid dang gzhan dag tu brjod par bya ba ma yin pa 'di</text></item>
<item><p>280b.1</p><section></section><text>spro bar byed do/ /chos ni chos can las gzhan pa yang ma yin te/ don gzhan mi brjod pa'i phyir ro/ /de nyid kyang ma yin te/ de brjod pa dag bzhin du chos brjod pa rnams kyis kyang rnam par gcod pa gzhan 'phen par thal bar 'gyur ba'i phyir ro/ /de lta na ni</text></item>
<item><p>280b.2</p><section></section><text>'dod pa'i shes par mi 'gyur ba'i phyir brda'i khyad par mi bya bar mi 'gyur ro/ /chos dang chos can dag brjod par bya ba ma yin pa nyid 'di ni sgra'i don la yin no/ /dngos po la ni rang gi mtshan nyid las spyi'i mtshan nyid brjod par bya ba ma yin te med pa'i phyir ro/ / </text></item>
<item><p>280b.3</p><section></section><text>chos dang chos can dag tha dad pa ma yin na/ tha dad pa la drug pa la sogs par rnam par dbye ba mthong ba dang / chos mang ba'i phyir de la mang po'i tshig gi bye brag mthong ba yang chos can gcig la mi rung ba ma yin nam zhe na/ 'di la sgra rnams la rang dbang can nyid ni med</text></item>
<item><p>280b.4</p><section></section><text>do zhes bshad zin to/ /gzhan yang / gang dag gi tshig dngos po'i dbang / /lhur brjod 'dod la mi brten pa/ /de dag la ni drug pa dang / /tshig dbye la sogs klan ka rigs/ /gal te sgra 'di dag skyes bu rnams kyis 'ga' zhig la bya bar 'dod du zin kyang</text></item>
<item><p>280b.5</p><section></section><text>du ba la sogs pa bzhin du dngos po dang 'brel pa'i phyir bya bar mi nus na de'i tshe ji ltar drug pa la sogs par 'gyur/ zhes bya ba'i klan ka 'dir 'gyur gyi/ gang gi tshe/ phyi rol don la mi ltos pa'i/ /tshig gang smra bos ji lta bur/ /rjod byed nyid du nges byed pa/ / </text></item>
<item><p>280b.6</p><section></section><text>de de bzhin du rjod byed yin/ /tha dad pa la ni drug pa'o/ /mang po la ni byed pa po rnams so/ /zhes bya ba la sogs pa de yang skyes bu'i 'dod pa la mi ltos pa nyid du dngos po nye ba tsam gyis rang nyid zhugs pa ni ma yin te/ de dag ni de la de ltar sbyor bas de ltar go bar 'gyur</text></item>
<item><p>280b.7</p><section></section><text>ro/ /de bzhin du gzhan la la yang de dag gis ji ltar yang rung rab tu sbyar ba de kho na bzhin du go ba'i rgyu dag tu 'gyur ro/ /de la ni brjod par bya ba dag skyes bu la rag las te/ 'jug pa'i sgra dngos po yang dag par mi ston pa ji ltar goms pa bzhin rnam par rtog </text></item>
<item><p>281a.1</p><section></section><text>pa sad pa'i rgyur gyur pa rnams 'jug pa sems pa dang / de'i dbang gis dngos po rnam par 'jog pa ni blun par ston pa 'ba' zhig tu zad do/ /chos dang chos can la sogs pa la sgra dag de ltar rnam par gzhag par byas kyi/ ldog pa</text></item>
<item><p>281a.2</p><section></section><text>dang dngos po tha dad pa'i sgo nas ni ma yin no zhes bya ba 'di ga las she na/ de ltar na tha snyad mi rung ba'i phyir te/ chos dang chos can dag tha dad pa'am/ de'i ngo bo yin pa'am/ sgra rnams dngos po ji lta ba bzhin du 'jug pa yin no/ /spyi dang de dag gi 'brel pa dang / </text></item>
<item><p>281a.3</p><section></section><text>gzhi mthun pa nyid dang / khyad par dang khyad par gyi gzhi'i dngos po dag mi rung ngo zhes 'chad par 'gyur ro/ /gang yang sgra 'jug pa'i khyad par 'di ni thams cad du dngos pos byas pa kho nar 'dod pa de'i/ btsun mo rnams grong drug la sogs/ /tha dad tha dad min</text></item>
<item><p>281a.4</p><section></section><text>gzhan pa'am/ /nam mkha'i rang bzhin nam mkha' nyid/ /ces bya ba 'di la rgyu ci yod/ gang gi tshe bud med gcig la yang btsun mo rnams zhes bya ba dang / bye ma gcig la yang bye ma rnams zhes tha snyad 'dogs pa de la gang gis na de lta bur 'gyur ba'i mang po nyid</text></item>
<item><p>281a.5</p><section></section><text>ci zhig yod/ gal te nus pa tha dad pa yin no zhe na/ de ni thams cad du gcig gis tshig nyams pa yin te/ nus pa gcig pa med pa'i phyir ro/ /'bad pa yang don med do/ /gal te dngos po tha mi dad pa'i phyir gzhan la gcig gi tshig tu 'gyur ro zhe na/ </text></item>
<item><p>281a.6</p><section></section><text>'di la yang 'gyur ro/ /de'i phyir nges pa dngos po ma yin pa 'di byed pa na/ sgra sbyor ba la 'dod pa rang dbang can du ston pa yin no/ /grong khyer drug ces bya ba yang ji ltar mang po dag la gcig gi tshig tu 'gyur/ grong khyer nyid kyang cung zad kyang med na/ de rnams la</text></item>
<item><p>281a.7</p><section></section><text>sdud pa lta ga la yod/ khang bzangs dang skyes bu la sogs pa rigs mi mthun pa rnams kyis mi rtsom pa'i phyir/ de rnams kyi spyi lta zhig rdzas gang la yin te/ ldan pa med pa'i yang phyir ro/ /ldan pa ni ma yin te/ khang bzangs rang nyid ldan pa'i bdag nyid</text></item>
<item><p>281b.1</p><section></section><text>yin pa gzhan dang mi ldan pa'i yang phyir ro/ /de nyid kyi phyir grangs kyang med de/ gal te grong khyer ni ldan pa de dang skyes bus khyad par du byas pa'i yod pa yin no zhe na/ bogs dbyung du med pa 'di la khyad par ci zhig yod/ yod pa yang gcig yin pa'i phyir/ grong</text></item>
<item><p>281b.2</p><section></section><text>khyer mang po nyid la yang grong khyer rnams zhes mang po'i tshig tu mi 'gyur ro / /gal te gnyis phan tshun grogs byed pa nyid yin no zhe na/ phan par bya ba dang phan par byed pa po ma yin pa dag la grogs byed pa'i dngos po ci zhig yod/ skyes bu dang ldan pa dang / yod pa</text></item>
<item><p>281b.3</p><section></section><text>rnams kyang mang ba'i phyir/ ji ltar grong khyer zhes gcig gi tshig tu 'gyur/ gal te de lta bu rnams don 'ga' zhig la nus pa tha mi dad pa yod pas de rgyu mtshan yin no zhe na/ ma yin te/ nus pa ni dngos po'i ngo bo las tha mi dad pa'i phyir ro// //bam po</text></item>
<item><p>281b.4</p><section></section><text>gsum pa/ 'on te tha dad na ni phan par bya ba ma yin pa la gzhan gyi dbang mi rung ba'i phyir ro/ /'on te phan na ni nus pa la phan 'dogs pa'i nus pas thug pa med pa'i phyir rtogs pa med do/ /'on te de dang tha mi dad na ni dang po la yang thal bar 'gyur bas da ni gyi na'o/ / </text></item>
<item><p>281b.5</p><section></section><text>nam mkha'i rang bzhin nam mkha' nyid ces bya ba tha dad pa'i rten gyi drug par yang mi 'gyur te/ de la spyi ni med do/ /khyab pa nyid la sogs pa yon tan rnams la de skad du brjod pa yang ma yin te/ don gzhan pa ni de'i rang bzhin yin pa nyid du mi rung ba'i phyir dang / de</text></item>
<item><p>281b.6</p><section></section><text>dag kyang rang bzhin med pa nyid du thal ba'i phyir ro/ /de yang rang bzhin don gzhan pa can yin na ni ha cang thal bar 'gyur te/ de lta na yang rtogs pa med do/ /de bzhin du dngos po drug gi tshogs la sogs pa la yang brjod par bya ste/ de la spyi dang grangs dang ldan pa ni mi srid do/ /da ni</text></item>
<item><p>281b.7</p><section></section><text>khyad par med na ji ltar nam mkha'i rang bzhin zhes bya'i/ nam mkha' zhes bya ba kho na ni ma yin zhe na/ nam mkha'i don gzhan dang thun mong ba'i ngo bo la mi ltos par nam mkha' zhes bya ba'i sgra 'jug pa'i rgyu'i ngo bo la de lta bur shes par 'dod pa de skad du brjod do/ /thams cad</text></item>
<item><p>282a.1</p><section></section><text>las log pa'i rang gi ngo bo brjod par mi srid pa ma yin nam zhe na/ ngo bo nyid de blo la 'jog pa ni ma yin te/ dbang pos mi sod pa nyid ma yin par thal bar 'gyur ba'i phyir ro/ /'di ni de lta bu shes par bya'o snyam nas sgras nyan pa po la rnam par rtog pa'i</text></item>
<item><p>282a.2</p><section></section><text>gzugs brnyan de'i rang gi ngo bo dang ma 'brel pa gtod par byed pa 'ba' zhig tu zad de/ 'di ltar don ma mthong ba la ni don gyi rnam par rtog pa tsam mo zhes bshad pa lta bu'o/ /de ltar na rtogs par bya ba dang / rtogs par byed pa dag gis rang gi mtshan nyid rtogs pa</text></item>
<item><p>282a.3</p><section></section><text>dang / bstan pa ni ma yin te/ mtho ris la sogs pa thos pa la yang de nyams su myong ba dag dang 'dra bar snang ba tha dad pa med par thal bar 'gyur ba'i phyir ro/ /de'i phyir 'dis dngos po'i rang gi ngo bo ma rtogs su zin kyang rnam par rtog pa'i gzugs brnyan de lta bu</text></item>
<item><p>282a.4</p><section></section><text>kho na la der lhag par zhen pas mgu bar 'gyur te/ sgra'i don rtogs pa ni de lta bu kho na yin pa'i phyir ro/ /des na rang gi mtshan nyid bstan to zhes de skad du brjod kyi/ rang gi ngo bo snang ba'i rnam par shes pa kho na bskyed pa'i phyir ni ma yin no/ /da ni 'o na ji ltar gcig tu</text></item>
<item><p>282a.5</p><section></section><text>log pa'i ngo bo can rnams la spyi zhes bya ste/ de dag ma 'brel pa'i phyir dang / gzhan yang med pa'i phyir ro zhe na/ spyi ji lta bu yin pa ni bshad zin te/ ma 'dres pa rnams kyi cig shos dang ma 'brel pa de ni de las ldog pa can rnams kyi 'dra ba nyid yin no zhes bshad do/ / </text></item>
<item><p>282a.6</p><section></section><text>gzhan yang / tha dad dngos rnams la brten nas/ /don gcig tu ni snang ba'i blo/ /gang gi rang gi ngo bo yis/ /gzhan gyi ngo bo sgrib byed pa'i/ /kun rdzob des bdag tha dad kyang / /tha dad pa nyid bsgribs pa yi/ /dngos rnams ngo bo 'ga' zhig gis/ /tha dad</text></item>
<item><p>282a.7</p><section></section><text>min pa lta bur snang / /de la bsam pa'i dbang gis na/ /spyi yod par ni rab tu bsgrags/ /de yis ji ltar kun brtags pa/ /de ni dam pa'i don du med/ /rnam par rtog pa can gyi blo ni de dag las gzhan pa las ldog pa can gyi dngos po rnams la brten nas skye ba na/ rang</text></item>
<item><p>282b.1</p><section></section><text>gi bag chags kyi rang bzhin byed cing de dag gi ngo bo tha dad pa mi snang bar byas nas/ bdag nyid kyi rnam pa tha dad pa med pa zhen par byas te/ de rnams 'dres par kun du ston to/ /bsgrub par bya ba dang / sgrub pa gcig pa can nyid kyis na gzhan las tha dad pa'i dngos</text></item>
<item><p>282b.2</p><section></section><text>po rnams dang / rnam par rtog pa de'i bag chags kyi rang bzhin na de dag las skye ba can 'di de lta bur snang ba gang yin pa de yin no/ /da ni kun rdzob ste 'dis rang gi ngo bos gzhan gyi ngo bo sgrib pa'i phyir ro/ /de dag ni des tha dad pa bsgribs pas bdag nyid kyis tha dad</text></item>
<item><p>282b.3</p><section></section><text>kyang ngo bo 'ga' zhig gis tha mi dad pa bzhin du snang ngo / /de bas na rjes su byed pa rnams kyi blo'i snang ba la blo la snang ba'i dngos po la rnam pa'i khyad par yongs su 'dzin pas phyi rol lta bur kun tu 'phro ba de dag kho na'i spyi yin par brjod do/ /da ni ji ltar gzhan sel ba'i spyi</text></item>
<item><p>282b.4</p><section></section><text>yin zhe na/ de nyid gzhan sel ba yin te/ de na de kho na 'dzin pa'i rnam par rtog pa rnams ni rang bzhin gyis 'khrul pa'i phyir dngos po 'dzin pa lta bur snang ngo / /de ni de las gzhan pa las tha dad pa'i dngos po rnams kho na la skye ba na tha dad pa'i yul can zhes bya bar shes</text></item>
<item><p>282b.5</p><section></section><text>so/ /phyi rol pa rnams tha dad pa yin na de dag la ni rnam par rtog pa mi 'jug pa yin nam/ ji ltar de dag la skye zhe na/ 'chad par byed pa rnams de ltar rnam par 'byed par byed kyi/ tha snyad 'dogs par byed pa rnams ni ma yin te/ de dag ni rang gi dmigs pa kho na</text></item>
<item><p>282b.6</p><section></section><text>don byed par rung bar sems shing snang ba dang / rnam par brtag par bya ba'i don dag gcig tu byas nas 'jug go/ /de dag gi bsam pa'i dbang gis de skad ces bya ba dang / de bzhin du sgras de byed pa nyid kyis de byed pa ma yin pa dag las log pa rnams ston par byed do</text></item>
<item><p>282b.7</p><section></section><text>zhes brjod do/ /de kho na nyid sems par byed pa rnams ni/ snang ba tha dad pa la sogs pa'i sgo nas tha dad pa med par mi sems so/ /gal te rtogs pa pa'i bsam pa'i rjes su byed na gzhan sel ba yang spyi yin par 'gyur te / de ltar rtogs pa ni med do zhe na/ de ltar</text></item>
<item><p>283a.1</p><section></section><text>mi rtogs pa 'ba' zhig tu ma zad kyi bsal ba las tha dad pa dang tha mi dad pa dang / gcig pa dang khyab pa nyid la sogs pa'i rnam pas kyang mi rtogs pa nyid do/ /blo rnam pa tha mi dad pa can skye ba de'i rten gang yin zhe na/ gzhan sel ba yin no</text></item>
<item><p>283a.2</p><section></section><text>zhes brjod pa 'ba' zhig tu zad de/ de ni dngos po rnams la yod pa'i phyir dang / 'gal ba med pa'i phyir dang / sgra'i rten can gyi tha snyad kyang de ltar snang ba'i phyir ro/ /blo 'di ji ltar snang ba lta bur spyi zhes bya ba dngos por gyur pa ni cung zad kyang med de/ 'di ltar/ </text></item>
<item><p>283a.3</p><section></section><text>bsal ba rnams ni rjes mi 'gro/ /rjes 'gro gzhan ni snang ba med/ /bsal ba 'di dag ni phan tshun rjes su 'gro ba ma yin te/ tha dad pa med pas spyi nyid med par thal bar 'gyur ba'i phyir ro/ /de rnams las gzhan pa tha dad pa yang cung zad kyang de lta bu'i blo la mi</text></item>
<item><p>283a.4</p><section></section><text>snang ste/ mi snang na ji ltar bdag nyid du gzhan 'dzin pa'am tha snyad 'dogs par byed de/ de dag dang 'brel pa gcig yod pa'i phyir yang spyi yin par mi 'gyur te/ ha cang thal bar 'gyur ba'i phyir ro zhes bshad zin to/ /gal te tha mi dad pa'i brjod pa dang / blo'i</text></item>
<item><p>283a.5</p><section></section><text>rgyu mtshan du gyur pa gcig spyi yin gyi thams cad ni ma yin no zhe na/ ji ltar gzhan gyi sgo nas gzhan la shes pa 'jug /de dang 'brel pa'i phyir ro zhe na/ grangs dang 'bras bu'i rdzas la sogs pa yod na yang thal bar 'gyur ro/ /gal te spyi'i bdag nyid ma yin</text></item>
<item><p>283a.6</p><section></section><text>pa'i phyir ro zhe na/ spyi'i bdag nyid 'di gang yin zhes de nyid dpyod pa ma yin nam/ de la 'brel pa yod na shes pa 'jug ste/ des na spyi yin no zhes smras pa de la bshad pa rgyu mtshan srid pa'i phyir rdzas la sogs pa du ma dang 'brel pa can dag las kyang shes pa 'jug</text></item>
<item><p>283a.7</p><section></section><text>ste/ de'i phyir spyi'i bdag nyid yin no/ /de lta ma yin na gzhan la yang mi 'jug ste/ khyad par med pa'i phyir ro/ /de lta na ni rdzas dang yon tan dang spyi rnams kyi ngo bo 'chol ba yin no/ /de lta na 'o na ni/ blo'i snang ba kho na shes pa'i ngo bo yin pa'i phyir yod pa nyid</text></item>
<item><p>283b.1</p><section></section><text>pas spyi yin no zhe na/ de ni ma yin te/ 'di ltar/ shes dang tha dad ma yin pa/ ji ltar don gzhan 'brang bar 'gyur/ /shes pa po'i ngo bo ji ltar don gzhan rnams kyi spyi yin te/ de ni de rnams la med pa'i phyir ro/ /gal te de'i ngo bo zhen pa'i phyir/ </text></item>
<item><p>283b.2</p><section></section><text>de ltar 'khrul pas tha snyad 'dogs so zhe na/ de la de ltar shes pa skye ba'i rgyu gang zhig yin/ rten med par skye na ni thams cad la 'gyur ro rnam pa gcig tu na shes pa gcig dang / tha dad pa ma yin pa ji ltar shes pa gzhan bsal ba gzhan las byung ba'i</text></item>
<item><p>283b.3</p><section></section><text>ngo bo yin/ de'i phyir shes pa gzhan dang bsal ba gzhan la khyad par byed pa ma yin pa ji ltar spyi yin par 'gyur/ de ltas don la gcig bdag tu/ /'dzin pa'i rnam rtog 'di 'khrul pa/ /don rnams ni tha dad pa'am tha dad pa ma yin pas kyang rung</text></item>
<item><p>283b.4</p><section></section><text>bdag nyid gang gis kyang mtshungs pa ma yin pas de rnams la de ltar 'dzin pa'i rnam par rtog pa ni 'khrul pa yin no/ /ming don gang ldan phan tshun du/ /tha dad pa 'di'i sa bon yin/ /bsgrub par bya ba tha mi dad pa can gyi dngos po rnams de'i bsgrub par bya ba</text></item>
<item><p>283b.5</p><section></section><text>can ma yin pa dag las shes par bya ste/ de dag yongs su spangs nas 'jug par 'gyur bar gang zhig shes par bya ba'i phyir brdar byed pa phan tshun tha dad pa de ni nor ba'i rnam par rtog pa gcig gi bdag nyid du snang ba can de'i sa bon te/ rnam par rtog pa 'di ni de kho</text></item>
<item><p>283b.6</p><section></section><text>na 'dzin pa na rang gi bag chags kyi rang bzhin las de ltar snang ngo / /yang ji ltar na gang gis na de ma yin pa dag las log pa'i phyir tha mi dad pa zhes brjod pa/ tha dad pa rnams kyi 'bras bu tha mi dad pa yin zhe na/ dngos po rnams kyi rang bzhin ni 'di lta bu yin</text></item>
<item><p>283b.7</p><section></section><text>te/ /gcig rtogs don shes la sogs pa/ /don gcig bsgrub la kha cig ni/ /tha dad yin yang rang bzhin gyis/ /nges te dbang po la sogs bzhin/ /ji ltar dbang po dang yul dang snang ba dang / yid la byed pa rnams sam/ bdag dang dbang po dang yid</text></item>
<item><p>284a.1</p><section></section><text>dang don dang de rnams phrad pas de'i ngo bor nges pa'i spyi med kyang / gzugs kyi rnam par shes pa gcig bskyed pa de bzhin du/ shing sha pa la sogs pa tha dad pa dag kyang phan tshun rjes su mi 'gro ba yang rang bzhin kho nas rnam pa gcig tu mngon</text></item>
<item><p>284a.2</p><section></section><text>par shes pa'am/ gzhan me dang khyim la sogs pa shing gis bsgrub par bya ba'i don bya ba rkyen ji lta ba bzhin du skyed par byed do/ /tha dad pa khyad par med kyang chu la sogs pa ni ma yin te/ gzugs la sogs pa'i rnam par shes pa la rna ba la sogs pa lta bu'o/ / </text></item>
<item><p>284a.3</p><section></section><text>dper sman kha cig tha dad kyang / /lhan cig pa'am so so yis/ /rims la sogs pa zhi byed pa/ /gzhan gyis ma yin mthong ba bzhin/ /yang na dper na sle tres kyis bsal ba la sogs pa lhan cig pa'am/ so sos rims la sogs pa zhi ba la sogs</text></item>
<item><p>284a.4</p><section></section><text>pa'i mtshan nyid kyi 'bras bu gcig byed pa lta bu'o/ /de la spyi la ltos pa ni med do/ /tha dad kyang de'i rang bzhin yin pa'i phyir ro/ /der khyad par med kyang zho dang ga gon la sogs pa las ni ma yin no/ /gal te 'di snyam du de lta bu de dag la spyi nyid cung zad cig yod de/ </text></item>
<item><p>284a.5</p><section></section><text>de kho na la 'bras bu gcig pa der 'gyur ro snyam du sems na/ de ni rigs pa ma yin te/ spyi khyad par med phyir spyis 'bras bu de byed pa ma yin no/ /de dag zhing sogs tha dad kyang / /khyad par med par thal 'gyur zhing / /gal te spyi las rims la sogs pa</text></item>
<item><p>284a.6</p><section></section><text>zhi ba'i 'bras bur 'gyur na/ de la khyad par med pa'i phyir/ /bsal ba rnams kyi zhing la sogs pa tha dad kyang / zhi ba myur ba dang / bum pa la sogs pa'i khyad par dang / yon tan mchog dang / ches mchog tu yang mi 'gyur ro/ /'on te spyi la khyad par yod na ni</text></item>
<item><p>284a.7</p><section></section><text>ngo bo nyid tha dad pa'i phyir rang gi ngo bo nyams pa yin no/ /spyi brtan pas phan 'dogs med phyir yang gal te 'dis phan 'dogs par byed na ni/ bogs dbyung du med pa ni gzhan la mi ltos pa'i phyir/ rang gi 'bras bu thams cad cig car skyed par 'gyur ro/ /yang na ni bskyed</text></item>
<item><p>284b.1</p><section></section><text>pa'i rang bzhin ma yin no/ /bsal ba dus dang / yul dang legs par bya ba'i dbang gis khyad par 'byung ba can rnams ni 'bras bu khyad par can byed pa zhes bya ba la 'gal ba med do/ /de bzhin du don kha cig kyang rang gi ngo bo tha dad kyang / gcig tu mngon par shes pa la sogs</text></item>
<item><p>284b.2</p><section></section><text>pa'i don bya ba byed pa na/ de mi byed pa can dag las tha dad pa'i phyir ram/ gcig gis du ma bskyed pa na des bskyed par bya ba ma yin pa dag las tha dad pa'i phyir/ tha mi dad pa zhes bya'o / /yang ci mtshan nyid tha dad pa can gyi spyi 'di rang gi mtshan nyid dang mtshungs so zhes bya</text></item>
<item><p>284b.3</p><section></section><text>bar shes par bya'am/ 'on te gzhan kho na dang yin zhe na/ de las cir 'gyur/ gal te rang gi mtshan nyid yin na ni ji ltar rnam par rtog pa'i yul yin/ yang na ni gzhan gyi ji ltar don byed/ rang gi mtshan nyid la mi rtag pa nyid la sogs pa mi rtogs pa'i phyir de'i ngo bo ma yin la/ de dag kyang dngos</text></item>
<item><p>284b.4</p><section></section><text>po'i chos nyid ma yin no zhe na/ des ni nyes pa med de/ shes pa la snang ba'i don la spyi dang gzhi mthun pa dang / chos dang chos can gyi tha snyad rnams 'dogs te/ dngos po'i rang gi ngo bo 'dzin pas nyams su myong bas gzhag pa'i bag chags la brten nas rnam par rtog pa'i bag chags skye ba gang</text></item>
<item><p>284b.5</p><section></section><text>yin pa 'di ni de'i yul can ma yin yang / de'i yul can lta bu de nyams su myong bas gzhag pa'i bag chags las skyes pa'i rang bzhin yin pa'i phyir/ de'i dngos por lhag par zhen pa'i rang gi ngo bo can 'bras bu tha mi dad pa'i dngos po las skye ba'i phyir/ don tha mi dad pa</text></item>
<item><p>284b.6</p><section></section><text>'dzin pa lta bu don dam par na de las gzhan pa las tha dad pa dang / rnam pa mtshungs pa can yin te/ de la don gyi rnam pa yod pa ni tha snyad 'dogs pa rnams de ltar lhag par zhen nas 'jug pa'i phyir/ phyi rol lta bu dang / gcig pa lta bu dang / don mi byed kyang de</text></item>
<item><p>284b.7</p><section></section><text>byed pa lta bur snang ste/ gzhan du na 'jug pa mi rung ba'i phyir ro/ /de ni don bya ba byed pa nyid du snang ba'i phyir/ de ni byed pa dag la tha dad pa lta bu ste/ de yang brtag pa'i yan lag ma yin pa'i phyir/ de kho na nyid ma yin no zhes bshad par bya'o/ /blo la gnas pa'i don de</text></item>
<item><p>285a.1</p><section></section><text>dag ni de dang mtshungs so zhes bya bar 'dzin te/ 'ga' zhig las log par snang ba'i phyir ro/ /rang gi mtshan nyid ni ma yin te/ de la mi snang ba'i phyir ro/ /de dag nyid 'ga' zhig las log pa na gzhan yang ldog pa dang ldan pa dang / tha mi</text></item>
<item><p>285a.2</p><section></section><text>dad par yang snang ngo / /bdag nyid kyis med kyang blos de ltar ston pa'i phyir/ nor ba'i don kho na la spyi dang gzhi mthun pa'i tha snyad 'dogs so/ /'di thams cad rang gi mtshan nyid dag kho na mthong bas gzhag pa'i bag chags kyis byas pa'i bslad pa yin pa las</text></item>
<item><p>285a.3</p><section></section><text>de dang 'brel pa las skye ba'i rnam par rtog pa rnams ni de snang ba nyid ma yin yang dngos po la mi bslu ste/ nor bu'i 'od la nor bur 'khrul pa lta bu'o/ /gzhan dag ni ma yin te/ de'i khyad par las rab tu skye ba yin yang ji ltar mthong ba'i khyad par gyi rjes su 'brang ba yongs su</text></item>
<item><p>285a.4</p><section></section><text>bor nas 'dra ba cung zad tsam gzung bas khyad par gzhan sgro 'dogs pa'i phyir mar me'i 'od la nor bu'i blo lta bu'o/ /de'i phyir rnam par rtog pa'i yul gyi don rnams la don bya ba byed pa nyid med do/ /rang gi mtshan nyid la mi rtag pa nyid la sogs pa med pa yang ma yin te/ </text></item>
<item><p>285a.5</p><section></section><text>'di ltar dngos po g.yo ba la ma rtogs pa nyid ces bya ba ni cung zad kyang med kyi/ de de lta bu la skad cig mar gnas pa'i chos nyid du gzung ba'i phyir/ 'di snyam du 'di ni mi rtag pa'o/ /'di ni mi rtag pa nyid do snyam du sems so/ /rnam par rtog pa rnams ni de'i chos nyid</text></item>
<item><p>285a.6</p><section></section><text>kho na la 'jug pa na chos du ma dang gcig pa dang tha dad pa dag tu ston par bya'o / /de rnams rten med pa yang ma yin te/ de'i khyad par mthong ba la brten pa'i phyir ro/ /dngos po med pa'i chos nyid kyang ma yin te/ de'i rang gi ngo bo kho na de ltar snang ba'i phyir ro/ /dngos</text></item>
<item><p>285a.7</p><section></section><text>po la du ma dang gcig pa dang tha dad par 'dzin pa ni 'khrul par 'gyur te/ don gcig dang du ma byed pa de la de ltar shes par 'dod na de lta bu'i ngo bo bstan pa'i ched du de ltar gzhag par byas pa'i phyir ro/ /dngos po'i khyad par gyi sgo nas ni ma yin te/ gcig po de la du</text></item>
<item><p>285b.1</p><section></section><text>ma nyid mi rung ba'i phyir dang / du ma la'ang gcig pa nyid mi rung ba'i phyir dang / tha dad pa yang bkag pa'i phyir ro/ /de rnams kyi rang bzhin tha dad pa'i phyir/ sgra'i don dngos po ji lta ba bzhin yin par khas len na gzhi mthun pa nyid mi rung ba'i phyir ro/ /gal te khyad par</text></item>
<item><p>285b.2</p><section></section><text>de dag dang ldan pa gcig brjod pa'i phyir/ nyes pa med do zhe na/ phan mi 'dogs pa la gzhan gyi dbang nyid mi rung ba'i phyir khyad par ma yin no/ /gzhan gyi dbang nyid yin na ni bskyed par bya ba dang skyed par byed pa'i dngos po yin pas lhan cig mi gnas pa'i phyir/ </text></item>
<item><p>285b.3</p><section></section><text>gnyis su brjod pa ma yin no/ /blos gcig sgro btags na ni sgra dngos po'i yul can du mi 'gyur ro/ /blo la snang ba'i yul can nyid gcig yin na ni thams cad kyang de kho na dang 'dra bar 'gyur te/ 'dzin pa la de lta bu'i khyad par tha dad pa dang ldan pa gcig pu mi</text></item>
<item><p>285b.4</p><section></section><text>snang ba'i phyir ro/ /gal te khyad par de dang ldan pa phan par bya ba dang / phan par byed pa dag kyang lhan cig gnas pa'i phyir nyes pa med do zhe na/ ma yin te/ grub pa la gzhan gyi dbang med pa'i phyir khyad par nyid ma yin no/ /ma grub pa yang ma yin te/ rang gi ngo</text></item>
<item><p>285b.5</p><section></section><text>bor ma reng pa'i phyir ro/ /rnam pa thams cad du gzhan gyi dbang nyid med pas rtogs pas sgro gdags par byas nas/ tha snyad 'dogs na ni thams cad du blo de kho na ci ste mi sbyor/ sgra dang tshad ma gcig gis yul du byas na dngos po'i stobs kyis khyad par ma lus pa</text></item>
<item><p>285b.6</p><section></section><text>'phangs pa'i phyir/ de las gzhan pa don med par yang mi 'gyur te/ blo la snang ba ni dngos po med pa'i phyir/ dngos po'i mthu las 'byung ba rnams su thal ba med do/ /de tha mi dad pa yang rnam pa gcig gi yul du byas kyang rnam pa gzhan ma nges pa rnams rnam pa</text></item>
<item><p>285b.7</p><section></section><text>gzhan la re ba dang bcas pa'i blos gzung bar bya ba dang / sgra'i don tha dad pa bsgrub pa dag kyang tha mi dad par blo la snang bas spyi dang khyad par dang khyad par gyi gzhi'i dngos po dang / gzhi mthun pa rnams ji ltar shes pa bzhin mi 'gal lo/ /'di'i chos dang chos</text></item>
<item><p>286a.1</p><section></section><text>can gyi khyad par dag kyang don du ma las tha dad pa la/ don gcig cig las tha dad pa de sgrub pa dang / dgag pa shes par 'dod pa dang dngos po de kho na chos zhes bya ba'i sgra khyad par gzhan spangs pas brjod nas blo la de ltar snang ba'i</text></item>
<item><p>286a.2</p><section></section><text>phyir / chos tha dad pa lta bu dang bye brag tu ma phye bar 'di'i ngo bo nyid gzhan chos can nyid du rnam par bzhag nas rab tu ston to/ /de tsam gyi chas chos dang chos can dag tha dad pa'i phyir/ blo tha dad pa dang ldan pa lta bur snang gi dngos po tha dad pa'i phyir ni ma yin te/ ji skad</text></item>
<item><p>286a.3</p><section></section><text>bshad pa'i nyes par 'gyur ba'i phyir ro/ /tha dad pa de lta bu mang po brjod pas tshig tha dad pa dang bsgrub par bya ba dang / sgrub pa tha dad pa chos snang ba'i khyad par de'i rang gi ngo bo la brten pa can dag gis/ de'i rang gi ngo bos rtogs par bya ba'i phyir byed do/ /rang bzhin</text></item>
<item><p>286a.4</p><section></section><text>de 'dzin rnam rtog blo/ /don med kyang de'i don can 'dra/ /de yi 'bras can min don las/ /tha dad mthar thug skye ba dang / /de la ngo bo phyi rol dang / /gcig ltar gzhan las log lta bur/ /snang ba gang yin brtag pa yi/ /yan lag med phyir de nyid min/ / </text></item>
<item><p>286a.5</p><section></section><text>shes pa yod pa'i don de rnams/ /'di ltar ldog pa'i ngo bo can/ /des na tha dad min lta bur/ /de nyid gzhan las log par yang / /snang ste de la spyi dang ni/ /gzhi mthun spyod yul can dag gi /shes pa dang ni brjod pa yis/ /tha snyad nor don can rgyas byed/ / </text></item>
<item><p>286a.6</p><section></section><text>dngos po kun gyi de kun kyang / /phan tshun med la brten pa ste/ /des na gzhan sel yul can dang / /gang la dngos dang 'brel yod pa/ /dngos po med pa'i rten yin te/ /rjes dpag ji skad bshad ji bzhin/ /'khrul par 'dra yang gzhan la min / /mar me'i 'od</text></item>
<item><p>286a.7</p><section></section><text>la nor bu bzhin/ /de la'ang du ma 'bras gcig can/ /de 'bras can min gzhan rten can/ /brjod dang shes pas gcig nyid du/ tha dad rab tu 'jug par byed/ /de bzhin gcig kyang du ma byed/ /de'i dngos yongs su bstan pa'i phyir/ /de yi 'bras can min don</text></item>
<item><p>286b.1</p><section></section><text>las / /tha dad pas chos sna tshogs shes/ /sgra don 'di dang gzhi mthun nyid/ /yod pa min yang ji lta bur/ /grags pa bzhin du brjod pa ste/ /dngos po 'di ni mi srid do/ /chos dang chos can rnam gzhag dang / /tha dad tha dad min ci 'dra/ /de nyid don ni ma brtags</text></item>
<item><p>286b.2</p><section></section><text>pa/ /'jig rten ji ltar grags de la/ /de bzhin kho nar brten nas ni/ /bsgrub bya sgrub pa kun gzhag pa/ /dam pa'i don la 'jug bya'i phyir/ /mkhas pa rnams kyis byas pa yin/ /dam pa'i don gyis don rnams ni/ /rang gis 'dre dang tha dad med/ /de la ngo bo</text></item>
<item><p>286b.3</p><section></section><text>gcig pa dang / /du ma blo yis bslad pa yin/ /de spyi khyad par zhes bya ba'i/ /bye brag 'di ni blo don la/ /de nyid la gzhan las ldog pas/ /chos kyi bye brag rab tu brtag /bsgrub bya sgrub par rtogs pa la/ /dngos po mthong ba nyams pa'i phyir/ /khyad par spyi</text></item>
<item><p>286b.4</p><section></section><text>dang 'dres pa 'dir/ /rang gi mtshan nyid gzung bya min/ /de ni spyi dang khyad par gyi/ /rnam sogs cir yang gzung bya min/ /bye brag khyad par mang po rnams/ /de gcig la ni mi rung phyir/ /de yi ngo bo kun las log /de de bzhin du rtogs byed pa'i/ /sgra yod ma</text></item>
<item><p>286b.5</p><section></section><text>yin rtogs pa yang / /spyi nyid du ni 'jug phyir ro/ /zhes bya ba ni bsdu ba'i tshigs su bcad pa'o/ /yang ci'i phyir rang gi mtshan nyid la sgra rnams mi sbyor zhe na/ sgra rnams kyis ni brdar btags ston/ /de ni tha snyad ched du byas/ /de tshe rang gi mtshan nyid med/ / des</text></item>
<item><p>286b.6</p><section></section><text>na de la brdar ma yin/ /sgra rnams kyis ni brdar btags pa'i don rab tu ston par byed la/ brda yang ci nas kyang dus phyis brdar byas pa'i sgra 'di las don 'di rtogs par 'gyur snyam nas tha snyad kyi don du 'dogs na/ sngar rang gi mtshan nyid la brdar byas pa'i sgra</text></item>
<item><p>286b.7</p><section></section><text>phyis sbyor ba ni rigs pa ma yin te/ de ni bsal ba yul dang dus kyi tha dad pa la mi 'brang ba'i phyir ro/ /de lta bas na rang gi mtshan nyid la brdar byed pa ma yin no/ /'o na ci tha dad pa'am tha mi dad pa khyad par zhig sgra rnams kyis brjod de/ de bas na tha snyad kyi dus na</text></item>
<item><p>287a.1</p><section></section><text>med pa'i nyes pa med do zhe na/ de ni ma yin te/ 'di ltar/ ci ltar skyes bu don byed par/ /nus pa shes nas de bsgrub phyir/ /'jug par 'gyur zhes don rnams la/ /rjod par byed pa sbyor bar byed/ /'jig rten la ni 'di brda</text></item>
<item><p>287a.2</p><section></section><text>mi byed pa'am/ sgra mi sbyor bas sdug bsngal bar 'gyur ba'i nyam nga ba gang yin pa 'di ni med pa nyid do/ /'o na ci zhe na/ 'di'i rtsom pa 'bras bu'i don can ril mkho ba kho nar brtsi ste/ rtsom pa 'bras bu med pa ni yal bar dor bar bya ba yin pa'i phyir ro/ /de</text></item>
<item><p>287a.3</p><section></section><text>bas na 'ga' zhig la sgra sbyor ba 'dis kyang 'bras bu 'ga' kho na la blta ba'i rigs so/ /de ni thams cad kyang 'dod pa dang mi 'dod pa dag 'dor ba dang thob pa'i mtshan nyid yin te/ de'i phyir 'dod pa dang mi 'dod pa dag gi bsgrub pa dang sgrub pa ma yin par shes par </text></item>
<item><p>287a.4</p><section></section><text>byas nas/ de la 'jug pa dang ldog pa dag bya ba'am/ byed du gzhug pa'am/ sbyor ba la gus par 'gyur ba'i sgra rnams sbyar bar bya'o/ /de lta ma yin na yal bar dor bar bya ba yin pa'i phyir ro/ /de la rigs don byed rung min/ /rigs ni gzhon pa dang bzho ba la</text></item>
<item><p>287a.5</p><section></section><text>sogs pa 'ga' la yang nye bar gnas pa ma yin no/ /de lta bu'i skabs med par 'jig rten na tha snyad dag la sgra sbyor ba yang med do/ /gal te gsal bar bstan par mi nus pa'i phyir/ mtshon zin pas mtshon par bya ba'i rigs brjod do zhe na/ 'brel pa yin du zin kyang</text></item>
<item><p>287a.6</p><section></section><text>sgras ma brjod pa la ji ltar 'jug par 'gyur te/ 'ga' zhig la 'khar ba chod cig ces smras na/ 'khar ba thogs pa gcod pa ni med do/ /mi srid pa'i phyir bsal ba la 'jug pa yang ma yin te/ de ltar na rnar mi 'ong ba smra bar 'gyur gyi/ de las gzhan la 'jug pa ma yin</text></item>
<item><p>287a.7</p><section></section><text>te/ glang 'jo bar brjod pa bzhin no/ /don gzhan brjod na don gzhan mtshon pa yang ma yin te/ 'brel pa yin du zin kyang 'khar ba zhes bya ba'i sgras 'khar ba thogs pa rtogs pa ni med do/ /gal te 'brel pa ma nges pa can nyid kyi phyir de la mi 'jug go zhe na/ de ni rigs</text></item>
<item><p>287b.1</p><section></section><text>la yang mtshungs te/ bsal ba rnams bsal na rigs 'ba' zhig 'dug pa'i phyir ro/ /spun drung zhes bya ba la sogs pa'i sgra rnams ni 'brel pa can gyi sgra yin pa'i phyir gzhan 'phen par 'gyur gyi/ ba lang nyid la sogs pa'i sgra ni de ltar 'brel pa can rjod </text></item>
<item><p>287b.2</p><section></section><text>par byed pa ma yin te/ rigs bsal ba dang bral ba can dag gis kyang de'i sgra dag las rtag tu rjes su 'gro bar thal bar 'gyur ba'i phyir ro/ /gal te dus thams cad du de dang 'brel bar rung ba nyid du shes pa'i phyir 'dod pa kho na'o zhe na/ 'o na ni dus thams cad du</text></item>
<item><p>287b.3</p><section></section><text>ba lang zhes bya ba'i sgra las 'jug par mi 'gyur te/ lhan cig pa dang lhan cig pa ma yin pa'i gnas skabs dag tu khyad par du ma 'phangs pa'i phyir ro/ /gal te bsal ba dang 'brel pa can gyi rigs brjod pa'i phyir nyes pa med do zhe na/ 'o na ni de yang de'i khyad par nyid du</text></item>
<item><p>287b.4</p><section></section><text>gnas pas bsal ba 'phangs pa kho na'i phyir de dang ldan pa brjod par bya ba yin par 'gyur ro/ /rigs pa dang bsal ba dag 'brel pa yang 'ga' yang med de/ phan tshun bskyed par bya ba dang skyed par byed pa nyid du phan 'dogs pa med pa'i phyir ro/ /de'i phyir mtshon par yang</text></item>
<item><p>287b.5</p><section></section><text>rigs pa ma yin no/ /de lta bas na rigs la sgra sbyor ba ni ma yin te/ 'bras bu med pa'i phyir ro/ /de lta na 'o na/ de ldan/ don byed/ nus pa zhes bya ba de la sgra sbyor ro zhe na/ de yang ni/ ci'i phyir dngos su sbyor mi byed/ /gal te bsal ba la sgra sbyor bas 'bras</text></item>
<item><p>287b.6</p><section></section><text>bu dang ldan pa yin na sgra de ci'i phyir bsal ba rnams la dngos su mi sbyor/ de la bar du gcod pas gzhan gyis ci zhig bya/ gal te mtha' yas phyir 'di mtshungs/ /gal te 'di snyam du bsal ba rnams ni mtha' yas pa'i phyir sgras brjod par mi nus so snyam du</text></item>
<item><p>287b.7</p><section></section><text>sems na/ de lta yin na mtha' yas pa 'di ni de dang ldan pa la yang mtshungs so/ /rigs kyi khyad par du byas pa'i bsal ba dag kyang brjod par bya ba kho na yin pas 'brel pa ma byas pa can ni brjod du mi rung ba'i phyir gdon mi za bar de la 'brel pa bya dgos na de</text></item>
<item><p>288a.1</p><section></section><text>yang mi nus so/ /gal te de dang 'brel pa can la byas pa'i phyir/ de la yang byas pa kho na yin no zhe na/ 'di la bshad zin te/ 'brel pa yod du zin kyang gcig la byas pas gzhan la rtogs pa ni med la/ 'brel pa yang med do zhes bya ba</text></item>
<item><p>288a.2</p><section></section><text>yin no/ /gzhan yang / de byed de byed ma yin las/ /log par mtshungs pa cis ma byas/ /don byed pa gang gi dbang du byas nas don rnams gzhan dag las tha dad pa'i phyir/ de dag gi tha dad pa kho na la sgra ci ste mi sbyor/ gal te de ldan nyes mtshungs phyir/ /bla ste</text></item>
<item><p>288a.3</p><section></section><text>rigs gzhan mi dgos so/ /gal te 'di snyam du sgra'i don de las gzhan pa las ldog pa la yang ldog pas khyad par du byas shing de dang ldan pa brjod pa'i phyir de'i phyogs las khyad par med de/ ldog pa dang rigs dang / ldog pa dang ldan pa dang / rigs dang ldan pa</text></item>
<item><p>288a.4</p><section></section><text>zhes bya ba 'di la khyad par ci zhig yod snyam du sems na/ de dang ldan pa'i nyes pa lta bur gyur kyang bla ste/ rigs gzhan ni mi dgos so/ rigs khas len pas kyang gdon mi za bar dngos po rnams khas blangs dgos te/ de med na de yang med par thal bar 'gyur</text></item>
<item><p>288a.5</p><section></section><text>ba'i phyir ro/ /gcig las tha dad pa de las gzhan pa rnams kyi tha mi dad pa de nyid des khyad par du byas pa'i don rnams la rtogs par 'gyur te/ rnam pa thams cad du nyes pa yongs su spang bar bya bar mi nus pa'i phyir ro/ /don gzhan khas blang du ni dgos pa med</text></item>
<item><p>288a.6</p><section></section><text>pa'i phyir ro/ /don de ni gzhan gyis bsgrub pa'i phyir ro/ /de la khas blangs pa yang gdon mi za bar bya dgos pa'i phyir ro/ /gzhan yang / de las gzhan pa yongs spangs nas/ /'jug 'gyur zhes kyang sgra brjod de/ /de yis de dag rnams las 'di/ /rnam mi</text></item>
<item><p>288a.7</p><section></section><text>gcod pa de ji ltar/ /'di don rnams la sgra sbyor ba na mi 'dod pa yongs su spangs nas 'jug par 'gyur snyam nas sbyor te/ de dang gzhan la yang 'jug tu snang la/ 'jug pa dang ldog pa yang 'jug tu snang na ni ming smos pa don med pa'i phyir ro/ /gzhan las ldog pa mi</text></item>
<item><p>288b.1</p><section></section><text>brjod na ni gcig brjod pa la mi gus pa'i phyir/ brjod par bya ba ma yin pa kho nar 'gyur ro/ /de lta bas na gdon mi za bar rnam par bcad pa brjod dgos so/ /de yang de las gzhan pa dag la tha mi dad pa yin la rigs kyi chos kyang yod do/ /de nges par khas</text></item>
<item><p>288b.2</p><section></section><text>blang ba can dang / gdon mi za bar brjod pa can dang / rigs kyi don rab tu sgrub pa yongs su bor nas don gzhan du rtog pa ni don med pa la gtsigs po cher 'dzin pa 'ba' zhig tu zad do/ /de ltar brtags pa bzhin du de mi rung ba'i phyir ro/ /rnam par gcod par mi byed pa ni</text></item>
<item><p>288b.3</p><section></section><text>ma yin gyi 'jug pa'i yul brjod pas rigs smras so zhe na/ gal te 'di la rnam gcod yod/ /sgra rnams dgos pa de tsam du/ /zad pa min nam khyed la der/ /spyi gzhan gyis ni ci zhig bya/ /'jug pa'i yul rab tu ston to zhes smras pa ma yin nam zhe na/ de skad ni smras na rigs par</text></item>
<item><p>288b.4</p><section></section><text>ni ma smras te/ 'di ltar de ni 'jug par rung ba nyid ma yin no zhes de skad du bstan zin to/ /de'i sgo nas ma brjod pa la 'jug pa la yang bsal zin te / de dang ldan pa brjod na ni bar du gcod pa yod do/ /rigs dang de dang ldan pa dag 'jug pa'i</text></item>
<item><p>288b.5</p><section></section><text>yul nyid yin na ldog pa dang / de dang ldan pa dag yin par ci ste mi 'dod/ gal te ldog pa dngos po med pa nyid kyis sgrub pa ma yin pa'i phyir ro zhe na/ de ni rigs pa yang mtshungs so/ /gal te de dang ldan pas bsgrub pa'i phyir nyes pa med do zhe na/ de ni ldog pa dang ldan</text></item>
<item><p>288b.6</p><section></section><text>par yang mtshungs so/ /ldog pa smra ba rnams kyi ltar na sgra'i shes pa dngos po mi 'dzin pa nyid yin te/ de ni 'khrul pa'i dbang gis byed pa po ma yin pa la yang byed pa por lhag par zhen pas 'jug par byed do/ /dngos po 'thob pa ni dngos po las skye bas de dang 'brel pa yin</text></item>
<item><p>288b.7</p><section></section><text>na 'gyur gyi gzhan du mi 'gyur ba kho na'o/ /gal te dngos po las skye ba'i phyir mi 'khrul par 'gyur ro zhe na/ ma yin te/ de mi snang ba der lhag par zhen pa'i phyir dang / 'od la nor bur 'khrul bar snang bas 'khrul pa'i phyir ro/ /gal te 'khrul pa'i phyir dngos po thob pa</text></item>
<item><p>289a.1</p><section></section><text>ma yin no zhe na/ ma yin te/ ji skad bshad pa lta bu kho nas 'khrul ba'i phyir ro/ /'khrul pa'i mtshan nyid ni log par snang ba yin la/ thob par byed pa ni de med na mi 'byung ba nyid kyis yin gyi/ snang ba la ltos pas ni ma yin no/ /dngos po la ngo bo ji</text></item>
<item><p>289a.2</p><section></section><text>lta ba bzhin sems gtad pas 'jug na ni gzung bar bya ba spyi don byed par rung ba ma yin pa'i phyir/ de la ni 'jug par mi 'gyur ro/ /gzhan la yang 'jug na ni ha cang thal bar 'gyur ba'i phyir ro/ /de dang ldan pa 'dzin na yang spyi don med pa la sogs par bshad</text></item>
<item><p>289a.3</p><section></section><text>zin to/ /gal te rigs gzung na yang 'brel pa'i phyir ro/ /'dres par snang ba'i blos 'jug par byed do zhe na/ de'i tshe gcig gi yang rang gi ngo bor gnas pa ma bzung ba'i phyir/ rigs kyang ma yin la de dang ldan pa yang ma yin pas gzhan gyi smra ba kho na la brten par</text></item>
<item><p>289a.4</p><section></section><text>'gyur ro/ /de lta na ni 'o na rjes su 'gro ba 'ga' yang med pa'i phyir/ rang bzhin gyis tha dad pa'i don rnams la de nyid 'di yin no/ /zhes ngo shes par yang mi 'gyur ro zhe na/ nyes pa med de/ 'di ltar / /tha dad kyang ni shes sogs don/ /bya ba de dang de byed pa'i/ / </text></item>
<item><p>289a.5</p><section></section><text>de rnams mthong nas gzhan mthong yang / /de las gzhan dang bral ba yi/ /yul can gyi ni sgra rnams kyis/ /lhan cig sbyor nas ngo shes byed/ /'di ni bshad zin te/ dngos po tha dad kyang don 'dra ba dag byed pa yin te/ mig la sogs pa bzhin no zhes bya ba</text></item>
<item><p>289a.6</p><section></section><text>yin no/ /de dag la shes pa la sogs pa'i don byed pa gcig pa de mthong ba la gzhan dag las tha dad pa'i dngos po rnams kyi chos nyid kho nas de nyid 'di yin no snyam pa'i shes pa de las ldog pa'i yul can gyi sgra dang 'brel pa khyad par bsres pa rang nyams su myong ba'i</text></item>
<item><p>289a.7</p><section></section><text>bag chags sad pas skyed par byed do/ /de lta ma yin na blo khyad par can bsre ba can du mi 'gyur te/ dper na ltung la brgyus pa dag lta bu'o/ /de la ltung ba gcig dang ldan pa yang gzhan la de nyid 'di yin no snyam du mi sems kyi/ 'on kyang de 'di la yod do snyam</text></item>
<item><p>289b.1</p><section></section><text>mo/ /ngo shes pa ni de lta yang ma yin no/ /'o na ci zhe na/ de nyid 'di yin no snyam pa yin no/ /de bas na gcig cig tu ma mthong ba la yang khyad par bsre ba dang ldan par rigs pa ni ma yin no/ 'khrul pa'i dbang gis de ltar snang ba la ni 'gal ba med do/ /gal te</text></item>
<item><p>289b.2</p><section></section><text>rgyu mtshan med pa'i phyir 'khrul par rigs pa ma yin no zhe na/ dngos po don de gcig byed pa de dag nyid nyams su myong ba'i sgo nas rang bzhin gyis 'khrul pa'i 'bras bu can gyi rnam par rtog pa'i bag chags kyi rgyu yin pa'i phyir rgyu mtshan yin no/ /smig rgyu la sogs pa la chu la</text></item>
<item><p>289b.3</p><section></section><text>sogs par 'khrul pa'i rgyu yang tha dad kyang rnam pa tha mi dad par bsnyems pa'i shes pa'i rgyu mtshan nyams su myong ba skyed par byed pa'i ngo bo de dag nyid yin no/ /de la gang de ltar shes par 'gyur ba gzhan spyi ni cung zad kyang med pa kho na'o/ /'on te yod na ni don yod pa 'dzin pa'i</text></item>
<item><p>289b.4</p><section></section><text>blo 'khrul par mi 'gyur ro/ /gal te yang dag pa ma yin pa'i rnam pa sgro 'dogs pa'i phyir 'khrul pa yin no zhe na/ 'o na ni des de dag gi spyi 'dzin pa ma yin te/ des rnam pa gang kho na sgro 'dogs par byed pa de nyid 'di'i yul yin no/ /yul du ma byas pa la ni sgro</text></item>
<item><p>289b.5</p><section></section><text>gdags par mi nus pa'i phyir te/ rnam pa gzhan bzhin no/ /de yang de la med pas spyi ma yin no/ /gal te spyi 'dzin pa yod na der sgro 'dogs kyi gzhan du ni ma yin te / ha cang thal bar 'gyur ba'i phyir ro zhe na/ 'bras bu gcig byed pa can 'dzin pa yod na ci ste mi 'dod/ </text></item>
<item><p>289b.6</p><section></section><text>spyi 'dod pas kyang gdon mi za bar bsal ba rnams kyi don gcig bskyed pa'i nus pa ni 'dod par bya dgos so/ /de'i phyir gzhan dag las tha dad pa de dag kho nas shes pa de lta bu bskyed na/ de la spyis ci zhig bya/ gal te dngos po ji lta ba bzhin khyad par ma 'dres pa can</text></item>
<item><p>289b.7</p><section></section><text>kho na ci ste mi rtogs she na/ ma rig pa'i mthus rnam par rtog pa rnams la nus pa 'di med do/ /phyi rol gyi don kho na la ltos nas 'khrul par 'gyur ba yang ma yin gyi / 'on kyang nang gi bslad pa las kyang 'gyur te/ skra la sogs par 'khrul pa bzhin no/ /ma rig pa</text></item>
<item><p>290a.1</p><section></section><text>las 'byung ba'i phyir bslad pa yin na mig la sogs pa la yang thal bar 'gyur ro zhe na/ ma yin te/ de'i mtshan nyid ni rnam par rtog pa med pa'i phyir ro/ /rnam par rtog pa nyid ma rig pa yin te/ de ni ngo bo nyid kho nas phyin ci log pa yin no/ / </text></item>
<item><p>290a.2</p><section></section><text>dbang po'i shes pa rnams ni de ltar rnam par rtog pa ma yin no/ /yang na de dag la'ang 'di nyes pa med de/ gnyis med pa de dag gnyis su snang ba'i phyir ro/ /zhes bshad par bya'o/ /thams cad bslang ba yin yang tshad ma dang der snang ba'i rnam par gzhag pa ni ji srid</text></item>
<item><p>290a.3</p><section></section><text>gnas gyur pa ma yin gyi/ bar du don byed par rung ba dang 'dod pa thob par byed pa'i phyir ro/ /nor pa nyid yin yang rab tu zhi ba dang mthun pa'i phyir te/ ma la sogs par 'du shes pa bzhin no/ /smig rgyu la chur 'du shes pa dang / gzhan dngos po tha dad pa las skye ba</text></item>
<item><p>290a.4</p><section></section><text>dang 'khrul par khyad par med kyang mngon par 'dod pa'i don bya bar rung ba dang / mi rung ba las skye ba'i phyir don thob par byed pa dang / cig shos dag yin no/ /gal te mi rung ba las ji ltar skye zhe na/ rnam par rtog pa rnams don dang 'brel par nges pa med pa'i phyir te/ rnam</text></item>
<item><p>290a.5</p><section></section><text>par rtog pa rnams ni don ji lta ba bzhin skye ba med pa nyid do/ /smig rgyur mthong ba yod na chur 'khrul par 'gyur bas de las skye ba zhes bya'i chu ma yin pa dang bral ba'i don gyi rang gi ngo bo ji lta ba bzhin rang gi ngo bo'i rjes su byed pa 'jog pas bskyed pa'i phyir ni ma yin no/ /de ni khyad par</text></item>
<item><p>290a.6</p><section></section><text>mtshon pa la mi bsal ba'i phyir/ rang gi bag chags sad pa rkyen la ltos pas bskyed do/ /de lta bas na 'khrul pa'i rnam par rtog pa dngos po tha dad pa las skye ba can 'khrul pa las de nyid 'di yin no snyam du ngo shes pa yin te/ spyi tha dad pa mthong ba las ni ma yin no/ /tha mi</text></item>
<item><p>290a.7</p><section></section><text>dad pa yang ma yin te/ bsal ba bzhin du rjes su 'gro ba med pa'i phyir ro/ /gzhan yang / gzhan gyi ltar na'ang blo de ni/ /spyi ni 'ba' zhig nyid las yin/ /gzhan gyis kyang blo 'di ni spyi 'ba' zhig las 'byung bar brjod par rigs pa ma yin te/ rtag tu de tsam rnam</text></item>
<item><p>290b.1</p><section></section><text>shes na/ /bsal ba mi shes thal 'gyur phyir/ /gal te blo 'dis rtag tu spyi kho na 'dzin par byed na shes pa 'dis bsal ba mi rtogs pa kho nar 'gyur ro/ /de yi tshe na nam yang ni/ /de ldan 'brel pa ma bzung na/ /de dang ldan nges mi 'gyur na/ /de las ji ltar tha snyad</text></item>
<item><p>290b.2</p><section></section><text>'dogs/ /gang gi tshe spyi 'dzin pa'i rnam par shes pas khyad par rnams dmigs pa nyid du nye bar mi sbyor ba de'i tshe nam yang de dag 'brel par ma bzung bas 'di ni 'di'i spyi'o/ /'di ni de dang ldan pa'o zhes bya bar yang mi 'gyur ro/ /de lta na ni de rtogs pas de dang ldan pa la</text></item>
<item><p>290b.3</p><section></section><text>'jug par mi 'gyur te/ don gzhan bzhin no/ /gal te dngos gcig grogs byed pa'i/ /bsal rnams shes pa'i rgyu zhe na/ /gal te 'di snyam du bsal ba rnams ni de'i dmigs pa'i dngos po'i rgyu yin la/ 'ba' zhig pa rnams ni ma yin te/ gang gi tshe 'di dag la</text></item>
<item><p>290b.4</p><section></section><text>gcig lhan cig byed pa yod pa de'i tshe de dang lhan cig tu 'dzin to snyam du sems na/ dngos po gcig des de rnams kyi/ /tha dad pa nyid sel tam ci / /tha dad phyir ni de dag la/ /gcig rnam shes kyi rgyur mi 'dod/ /gcig pu des de rnams kyi tha snyad pa nyid sel tam/ ci</text></item>
<item><p>290b.5</p><section></section><text>ste tha dad pa nyid ni de dag la gcig gi rnam par shes pa mi bskyed pa nyid kyi rgyu yin par brjod do/ /gal te du ma'ang gcig ltos nas/ /tha dad min blo skyed ce na/ /tha dad pa'i phyir du mas gcig gi shes pa mi bskyed do zhes ni mi smra ste/ tha dad pas skye ba la 'gal ba med do/ /'o na</text></item>
<item><p>290b.6</p><section></section><text>ci zhe na/ bral bas 'gal te/ des na gcig dang lhan cig pas skyed par byed pa kho na'o zhe na/ de ltar na 'o na ni/ de dag re re med par yang / /de gcig gis kyang bskyed bya ba'i/ /blo la de rnams nus med phyir/ /blo yis 'dzin pa med pa yin/ /de ni 'di ltar shes pa</text></item>
<item><p>290b.7</p><section></section><text>de la bsal ba rnams kyi nus pa rtogs te/ de rnams las re re med kyang de yod pa'i phyir dang / spyi med na med pa'i phyir la gzhan du ma yod pa'i phyir ro/ /'di ni nyes pa med de ji ltar sngon po la sogs pa la re re bsal kyang mig gi rnam par shes pa skye la de dag gi tshogs pa la yang</text></item>
<item><p>291a.1</p><section></section><text>nus pa med pa ma yin pa de bzhin du 'di la yang so sor re re bsal na yang skye bas dus thams cad du nus pa med pa ma yin no zhe na/ mi mthun par nye bar bkod pa ste/ 'di ltar/ sngo sogs mig gi rnam shes la/ /nus pa so sor mthong ba'i phyir/ / </text></item>
<item><p>291a.2</p><section></section><text>tshogs la'ang nus grub bsal ba las/ /ji ltar yang na de ltar min/ /dbang po la sogs pa la mig gi rnam par shes pa la so so'i nus pa yang mthong bas tshogs pa la yang nus pa mi 'gal lo/ /bsal ba rnams ni spyi la mi ltos par nam yang de ltar rjes su 'gro ba'i rnam</text></item>
<item><p>291a.3</p><section></section><text>par shes pa skyed par byed pa ma yin no/ /de lta bas na bsal ba rnams kyis de la mi nus pa kho na yin pas de rnams mi 'dzin par 'gyur ro/ /gal te de dag 'ga' zhig la/ /ltos nas de nus 'ba' zhig min/ /'on te tha ga pa thag zong med par ras yug mi 'thag la/ </text></item>
<item><p>291a.4</p><section></section><text>tha ga pa thag zong re re med kyang 'thags pas de kho na las ras yug 'byung ba ni ma yin no/ /de bzhin du bsal ba re re bsal ba la rnam par shes pa skye ba la yang spyi 'ba' zhig pa de ni rgyu ma yin no/ /'o na ci zhe na/ bsal ba rnams kyi nang nas gcig 'ba' zhig la ltos nas</text></item>
<item><p>291a.5</p><section></section><text>rnam par shes pa bskyed do snyam du sems na/ de lta yin na/ de dag de gcig la phan na/ /ji ltar blo gcig nyid ma yin/ /don tha dad pa rnams don gcig la sbyor ba 'gal bas 'di thams cad brtsams pa yin la/ gal te bsal ba de dag kyang spyi gcig la phan</text></item>
<item><p>291a.6</p><section></section><text>'dogs par byed na/ de rnams la rnam par shes pas gang gis na de mi bskyed pa'i nyes pa ci zhig byas/ de la bar ma dor lhag ma spyis ci zhig bya ste/ ji ltar 'di dag tha dad kyang spyi gcig la phan 'dogs pa'i nus pa yod pa de bzhin du rnam par shes pa de gcig kho na</text></item>
<item><p>291a.7</p><section></section><text>bskyed la rag mod/ gzhan yang / 'di de rnams kyi 'bras bur 'gyur/ /phan 'dogs gang yin bskyed pa yin/ /sngon rol bzhin du bogs med pa'i bdag nyid 'dzin pa 'di la ni phan pa zhes bya ba 'ga' yang med na / ha cang thal bar 'gyur ro/ /don 'ga' zhig bskyed na</text></item>
<item><p>291b.1</p><section></section><text>ni des de la ci zhig byed/ /de de'i rten nyid yin du phan 'dogs pa med pa la rten dang brten pa'i dngos po 'di ci zhig yod / yang na ni ha cang thal bar 'gyur ro/ /phan 'dogs na yang de kho na la de 'brel pas de byed pa'i phyir de la phan par byed pa gzhan ci dgos/ de la ltos</text></item>
<item><p>291b.2</p><section></section><text>pa'i rten gyis de la sbyor na ni phan par bya ba ma yin pa nyid la ltos pa zhes bya ba 'di ci zhig yod de/ de las skye ba'i chos can ni rang bzhin 'brel pa'i phyir ltos pa zhes bya'o/ /bogs dbyung du med pa can gyi bdag nyid can yang yin la/ gzhan dag la ltos so zhes bya ba</text></item>
<item><p>291b.3</p><section></section><text>'di ni nyams pa yin no/ /de lta bas na gang cung zad 'ga' zhig la lar 'brel pa de thams cad ni bskyed par bya ba'i khongs su gtogs so/ /gzhan gyi dngos po bskyed na ni de la phan pa med pa'i phyir ro/ /cung zad kyang mi byed pa la yang phan par med pa'i phyir ro/ /de'i phyir</text></item>
<item><p>291b.4</p><section></section><text>bsal bas phan btags pa'i spyis rnam par shes pa bskyed na 'di 'di'i 'bras bu nyid du 'gyur bar gsal lo/ /'ga' zhig gis nus na ni bsal ba rnams kyis nam yang gang la yang nus par ma grub pa'i phyir gzung bar bya ba nyid ma yin no/ /gal te rnam par shes pa</text></item>
<item><p>291b.5</p><section></section><text>la snang ba'i phyir bsal ba rnams kyis nus so zhe na/ phan 'dogs par ma grub pa can rnams ji ltar snang ste de nyid spyi khas len na bsam par bya ba yin no/ /'di ltar phan par byed pa ma yin pa ni yul ma yin te/ ha cang thal bar 'gyur ba'i phyir ro/ /yul ma yin</text></item>
<item><p>291b.6</p><section></section><text>pa ni rnam par shes pa la mi snang ngo / /gal te phan pa med pa yul nyid ma yin na 'das pa la sogs pa yul nyid ma yin te/ med pa rnams la phan 'dogs pa'i mthu med pa'i phyir ro zhe na/ de dag gi shes pa rnams yul med du zad mod/ yul med du zad kyang nyams su</text></item>
<item><p>291b.7</p><section></section><text>myong ba de lta bus gzhag pa'i bag chags las skye ba'i phyir de'i rjes su byed pa ni rnam par shes pa'i bdag nyid du gyur pa kho na yin no/ /yod pa dang med pa'i rjes su byed pa'i phyir nus pa yin gyi snang ba'i phyir ni ma yin te/ bsal ba la ma gtogs pa spyi mi snang ba'i byed pa yod</text></item>
<item><p>292a.1</p><section></section><text>pa'i phyir dang / sgra la sogs pa nyams par snang yang de rnams la byed pa med pa'i phyir ro/ /gal te tha dad mi snang blo/ /tha dad rnams la mi 'dod na/ /du mas 'bras bu gcig mi byed do zhes ni mi smra'o/ /'o na ci zhe na/ don tha dad pa rnams la de</text></item>
<item><p>292a.2</p><section></section><text>dag gi rnam par gzhag pa can gyis blo tha mi dad par snang bar mi 'gyur ro/ /spyi 'dzin pa rnams la ni rang gi mtshan nyid mi snang ba nyid de/ de med kyang de dag yod pa'i phyir dang / rang gi rnam par shes pa la rnam pa gzhan du snang ba'i phyir dang / gcig la rnam pa du ma mi rung</text></item>
<item><p>292a.3</p><section></section><text>ba'i phyir dang / ha cang thal bar 'gyur ba'i phyir ro/ /de'i phyir 'di ni de las byung zhing don tha dad pa 'dzin pa yin na tha mi dad par snang bar mi 'gyur ro/ /de mi snang bas kyang lhag par zhen pa'i 'khrul pas 'jig rten tha snyad 'dogs par byed do/ /de la snang ba'i rnam pa de</text></item>
<item><p>292a.4</p><section></section><text>don rnams la med de/ tha dad pa'i tha mi dad pa ni ma gtogs so/ /de ni med pa'i ngo bo yin te/ des de kho na 'dzin pa na de ltar bslad par 'gyur ro zhes sngar bshad zin to/ /gzhan yang spyi dngos por smra ba'i/ /ltar na yang gsal ba rnams tha dad pa kho na yin na ji ltar de dag</text></item>
<item><p>292a.5</p><section></section><text>la blo rnam pa tha mi dad pa can yin te/ klan ka mtshungs so/ /mtshungs pa ma yin te/ de la spyi tha mi dad pa'i phyir ro zhe na/ de la de yod kyang snang ba mi rtogs pa ma yin nam/ de ni kha dog dbyibs su snang bar ldan par yid ches so/ /spyi ni de lta bu ma yin no// // </text></item>
<item><p>292a.6</p><section></section><text>bam po bzhi pa/ de la ma gtogs pa tha mi dad pa'i rnam pa yang 'ga' yang med do/ /rnam pa spyi yin par smra ba'i ltar na yang de khyad par bzhin du tha mi dad pa'i sgo nas don gzhan la mi 'jug pas tha mi dad pa'i phyir/ tha mi dad par snang bar mi rung ngo / /yang na yin du zad de/ blo yi snang</text></item>
<item><p>292a.7</p><section></section><text>ba tha dad de/ /de dag mtshungs zhes 'dzin phyir ro/ /de dag la tha mi dad par snang ba ni med pa kho na ste/ mtshungs pa zhes 'dzin pa'i phyir ro/ /gcig tu snang ba la mtshungs so snyam pa ni rigs pa ma yin no/ /'o na ci'i zhe na/ de nyid 'di yin no snyam mo/ /gal te gnyi ga 'dzin pa'i</text></item>
<item><p>292b.1</p><section></section><text>phyir nyes pa med do zhe na/ 'on kyang de 'di la'o snyam par 'gyur gyi mtshungs so snyam pa ni ma yin no/ /gal te de nyid de dag gi mtshungs pa yin no zhe na / ji ltar gzhan dang gzhan du mtshungs pa yin/ gal te de dag dang 'brel pa'i phyir ro/ /zhe na ma yin te/ rag ma las pa</text></item>
<item><p>292b.2</p><section></section><text>la 'brel par mi rung ba'i phyir dang / ha cang thal bar 'gyur ba'i phyir ro/ /gal te de dag mtshungs na ni/ /ji ltar tha dad blos gzung bya/ /mtshungs pa'o zhes gzung ba mthong nas 'di dag la tha mi dad par snang ba ma yin nam zhe na/ de mthong ba las tha dad pa dang tha</text></item>
<item><p>292b.3</p><section></section><text>mi dad pa dag snang ba'i phyir mtshungs par gtogs pa ni ma yin no/ /'o na ci zhe na/ 'bras bu gcig 'dra/ kho bos ni don gyi shes pa la rnam pa gnyis ma mthong ste/ ma mthong na ji ltar don gnyis rab tu brtags pas bdag nyid bslu bar bya/ bsal ba 'bras bu</text></item>
<item><p>292b.4</p><section></section><text>gcig can rnams ni rtog pa'i yul du nye bar 'gro ste/ de'i phyir 'dis 'khrul pas de ltar bsre bar byed do/ /zhes bya ba 'di ni skyon med do/ /de dag gi /'bras blo de yang tha dad do/ /dngos po re re la de snang ba'i rnam par shes pa yang de dang 'dra bar tha dad pa'i phyir ro / /ji</text></item>
<item><p>292b.5</p><section></section><text>ltar 'bras bu gcig pa can dag yin/ de dag gi 'bras bu ni de yin na de yang tha dad do/ /bum pa la sogs pa'i 'bras bu chu chu ba la sogs pa gcig po gang yin pa de yang rdzas re re'i khyad par gyi tha dad pa kho na yin pas tha dad pa rnams la 'bras bu gcig pa med do zhe na/ de ni</text></item>
<item><p>292b.6</p><section></section><text>nyes pa med de/ 'di ltar/ gcig tu rtogs pa'i rgyu yi phyir/ /blo ni tha dad med pa yin/ /blo gcig rgyu yi dngos po yis/ /bsal ba rnams kyang tha mi dad/ /ji ltar dngos po rnams la rang bzhin 'brel pa med pa 'di yang bshad zin te / de la bsre ba'i rnam pa</text></item>
<item><p>292b.7</p><section></section><text>can gyi blo ni 'khrul pa kho na yin la/ de ni dngos po tha dad pa rim gyis rnam par rtog pa'i rgyur gyur pa rnams kyi ngo bo nyid kyis bskyed do/ /zhes kyang bshad zin to/ /'di dag gi tha dad pa de byed pa ma yin pa'i ngo bo nyid las tha dad pa'i de ni tha mi dad pa zhes bya ste/ shes pa</text></item>
<item><p>293a.1</p><section></section><text>la sogs pa gcig 'ba' zhig byed pa'i phyir ro/ /de yang rdzas re re la tha dad kyang rang bzhin gyis gcig tu rtogs pa tha mi dad par snyems pa'i rgyur gyur pa na tha mi dad par snang ngo / /rtogs pa de lta bu'i rgyu tha mi dad par snang ba'i shes pa la sogs</text></item>
<item><p>293a.2</p><section></section><text>pa'i don gyi rgyu yin pa'i phyir/ bsal ba rnams kyis kyang rang bzhin gyis gcig gi shes pa rnam par bsre ba rang gi ngo bo'i khyad par don dam pa la brten pa can bskyed do/ /zhes lan cig ma yin par bshad zin to/ /de lta bas na 'bras bu gcig pa kho na dngos po</text></item>
<item><p>293a.3</p><section></section><text>rnams kyi tha mi dad pa yin no/ /de/ de yi 'bras can min bral ba/ /kho na yin te/ de las gzhan rjes 'gro ba yi/ /dngos ma mthong phyir bkag pa'i phyir/ /ltar rung ba rnam par dbye bar mi snang ba ni med do zhes bya ba dang / yod na yang gang la yang mi brten</text></item>
<item><p>293a.4</p><section></section><text>na ji ltar shes pa'i rgyu yin zhes de ni bshad zin to/ /bkag pa byas pa'i yang phyir / der brtag pa ni rigs pa ma yin no/ /de'i phyir/ brda ni yang de rig don can yin pa kho nar rigs te/ brda zhig tu byas na yang dngos po rnams kyi phan tshun tha dad pa gang yin pa de kho</text></item>
<item><p>293a.5</p><section></section><text>nar shes par bya ba'i phyir/ de mi byed pa las tha dad pas 'jug pa nyid du byed na mdzes so/ /gal te de shes par bya ba'i don du brdar 'dogs pa ma yin na/ de tha snyad kyi dus su yang mi reg pa'i phyir gzhan spangs nas 'jug par mi 'gyur te/ de rnams kyi de dag las tha</text></item>
<item><p>293a.6</p><section></section><text>dad pa de sgras brjod pa ni ma yin no/ /mnyan pa de ni/ de byed min la de byed dang / /'dra ba'i ngo bo snang ba can/ /dngos po tha dad dngos tsam gyis/ /sa bon can don med pa'i blo/ /skyed par byed pa'ang de mi byed/ /yongs spong yan lag ngo bo'i phyir/ /dngos po tha dad</text></item>
<item><p>293a.7</p><section></section><text>rten can phyir/ /don la mi bslu yin par 'dod/ /de'i phyir gzhan sel yul can de / /de byed brten pa'i ngo bo'i byed / /ngo bo nyid gcig dang bral ba'i don rnams la de sgro btags nas skye ba'i blo phyin ci log tu snang ba'i phyir bya ba byed pa ma yin yang de byed pa lta bur </text></item>
<item><p>293b.1</p><section></section><text>lhag par zhen pa'i dngos po tha dad pa'i ngo bo tsam gyis sa bon can mtshungs pa nyid du lhag par zhen pa phyin ci log pa bskyed pa'i mnyan pa yang de las gzhan pa'i yongs su spong ba'i yan lag gi ngo bo'i phyir/ don dam par de las tha dad pa'i don dag la mi slu ba zhes bya'o/ / </text></item>
<item><p>293b.2</p><section></section><text>'di ltar tha dad pa de ni de dag la yang dag pa yin te/ rnam pa thams cad du 'da' bar bya ba ma yin pa'i phyir ro/ /tha dad pa'am tha mi dad pa ni ma yin te/ rnam pa thams cad du mi rung ba'i phyir ro/ /de dngos po la 'god na ni sgra dang shes pa dag las dngos po thag bsrings pa</text></item>
<item><p>293b.3</p><section></section><text>kho nar 'gyur te/ de'i yul du 'dod pa med pa'i phyir dang / dngos po'i chos gzhan yang 'gags la yang reg pa med pa'i phyir ro/ /de nyid kyi phyir mnyan pa de ni gzhan sel ba'i yul can zhes bya ste/ gzhan log pa'i don rnams la bye brag med par ldog pa'i khyad</text></item>
<item><p>293b.4</p><section></section><text>par la brten nas bkod pa'i phyir dang / tha snyad la yang gzhan spangs nas 'jug pa'i phyir ro/ /shing ma yin las ldog pa ni/ /shing don 'dzin na gnyis po ni/ /phan tshun brten pa yin pas gcig /'dzin pa med na gnyis mi 'dzin/ /de yi phyir na brdar gdags</text></item>
<item><p>293b.5</p><section></section><text>pa/ /mi srid do zhes kha cig smra/ /kha cig na re gal te shing ni shing ma yin pa dag las tha dad pa yin na/ de ni shing ma yin pa 'dzin pa med par de ltar gzung bar mi nus pa'i phyir dang / shing ma shes pa can gyis de rnam par gcod pa'i ngo bo shing ma yin pa yang yongs su mi shes pa'i</text></item>
<item><p>293b.6</p><section></section><text>phyir/ blo la mi gnas pa'i don la brdar gdags par mi nus so zhes 'dzin to/ /de dag gi ni brdar 'dogs la/ /shing min rnam par gcod dam ci/ /gang dag de ltar spyod dngos po cig khas blangs nas gzhan rnam par gcod pas brdar 'dogs pa la phan tshun brten</text></item>
<item><p>293b.7</p><section></section><text>pa yin par rgol ba de dag gi de la yang brdar byed pa na/ shing ma yin pa rnam gcod dam/ /'on te ma yin te / gal te rnam gcod shing gi don/ /'dzin pa med na ji ltar shes/ /de'i tshe rtogs pa pos shing yang mi shes shing ma yin pa yang mi shes te de shes par bya ba</text></item>
<item><p>294a.1</p><section></section><text>kho na'i phyir/ de don du gnyer ba zhig tu nye bar 'gro ba'i phyir ro/ /de mi shes pa des ji ltar brda la shing ma yin pa rnam par gcad pa rtogs par 'gyur/ mi rtogs na yang de las gzhan pa yongs su ma spangs pa can 'god pa dang ldan pa'i sgra las/ </text></item>
<item><p>294a.2</p><section></section><text>brda las de dag mi sel na/ /tha snyad 'dogs par byed pa rnams/ /de yongs spangs nas 'jug par ni/ /mi 'gyur shing gi khyad par bzhin/ /brda'i tshe gzhan rnam par ma bcad par bkod pa'i sgra las tha snyad kyi tshe shing ma yin pa yongs su spangs nas 'jug par rigs</text></item>
<item><p>294a.3</p><section></section><text>pa ma yin te/ shing sha pa la sogs pa khyad par bzhin no/ /'on te/ gal te gzhan bkag mi bsgrub par/ /mdun nas gcig cig rab bstan nas/ 'di shing yin zhes brdar byed pa / /tha snyad 'dogs pa'i tshe na yang / /de rtogs 'gyur te de yi phyir/ /nyes</text></item>
<item><p>294a.4</p><section></section><text>pa 'di ni med snyam na/ /spyi dngos por smra ba ni 'ga' zhig rnam par bcad pas cung zad cig brjod pa ni ma yin no/ /'o na ci zhe na/ mdun na 'dug pa'i dngos po gcig cig yang dag par bstan nas 'di ni shing yin no zhes brdar byed la/ 'dis brda'i dus na de ltar mthong ba'i</text></item>
<item><p>294a.5</p><section></section><text>don kho na'am/ de dang 'brel pa can ni tha snyad kyi tshe yang rtogs par 'gyur bas thal bar 'gyur ba mtshungs pa ma yin no zhe na/ mi mtshungs pa ma yin te/ 'di ltar de la yang / 'di yang shing 'di kho na zhes/ /bya bar thal bar ldog pa med/ /gcig rab tu bstan</text></item>
<item><p>294a.6</p><section></section><text>nas 'di ni shing yin no zhes smra ba yang 'di yang yin no zhe'am/ 'di kho na yin no zhes bya ba'i tshul gnyis las ni mi gda' la/ de dag la yang nyes pa de nyid yod do/ /mthong ba las bzlog pa ni nyes par sla ba'i phyir nyes pa med do/ /gcig 'ga' zhig mthong zhing gzhan la de'i</text></item>
<item><p>294a.7</p><section></section><text>rnam pas dben pa'i blo nyams su myong ba la ni ji ltar nyams su myong ba bzhin de las gzhan no snyam pa chos mi mthun pa nges pa de las 'byed pa skye'o/ /des ni de kho na shing yin no zhes rab tu bstan nas bye brag tu shes par bya ste/ gang kho na la de mi snang ba de kho na shing ma yin par rang</text></item>
<item><p>294b.1</p><section></section><text>nyid kyis rtogs par 'gyur ro/ /rnam par gcod pa smra ba la ni 'di mi srid de/ gcig na mthong ba'i ngo bo ni gang la yang rjes su 'gro ba med pa'i phyir ro/ /mthong bar rtogs na ni gsal ba gzhan pa yang de ltar rtogs par mi 'gyur ro zhe na/ de ltar na 'o na ni 'di ni de la yang</text></item>
<item><p>294b.2</p><section></section><text>mtshungs te/ 'di ltar/ gcig rtogs shes bya'i shes pa ni/ /gcig la gnas pa'i rtogs pas so/ /de dang de min rgyu don rnams/ /bdag nyid rnam par 'byed par byed/ /'di ni gong du ji ltar dngos po 'di dag rang bzhin gyis tha dad kyang kha cig shes pa la sogs</text></item>
<item><p>294b.3</p><section></section><text>pa'i 'bras bu gcig byed kyi gzhan dag ni ma yin pa ltar bshad zin te/ 'dis de rnams bdag nyid kyis rnam par phye nas/ de'i rgyu dang de'i rgyu ma yin pa dag rtogs par 'gyur ro/ /de'i/ blo de la ni yod pa'i dngos/ /blo'i rgyu nyid du snang ba dang / /rgyu min ngo bo bral</text></item>
<item><p>294b.4</p><section></section><text>ba dang / /ngo bo gcig 'drar bdag nyid kyis/ /tha dad par ni shes 'gyur bar/ /tha dad pa yi skad sbyor te/ /de las de rtogs 'gyur ba'i blo/ /'khrul pas dngos po gcig ltar rtogs/ /de rnams ni rang bzhin kho nas rkyen gyi dbang gi rnam par rtog pa de lta bu'i rgyu</text></item>
<item><p>294b.5</p><section></section><text>rnams kyi rjes su 'gro ba'i phyir te/ de mthong ba'i blo la yod par shes pa de'i rgyu nyid dang / de las gzhan pa las ldog pas/ /de lta bu ma yin na yang de lta bur lhag par zhen pa / phyi dang nang gi snyam nas khyad par rnam par ma phye ba can rnams rnam par rtog pa la rnam par</text></item>
<item><p>294b.6</p><section></section><text>gnas pas rtog pa'i rjes su 'brangs te/ 'di dag ni shing yin no zhes rang dang gzhan gyi rnam par rtog pa la gcig tu snang ba kun du bstan nas rnam par shes pa de'i rgyu yin par tha dad par shes par 'gyur snyam nas de'i rgyu ma yin pa dag las tha dad pa la de skad sbyor te/ de las</text></item>
<item><p>294b.7</p><section></section><text>de rtogs pa'i blo rnam par rtog pa can ni 'khrul pa'i dbang kho nas dngos po gcig cig 'dzin pa lta bur snang ngo / /de la tha dad pa mthong ba yang gang zhig mthong ba dang ma mthong ba dag gi shing dang shing ma yin pa 'di rnam par 'byed par byed pa dngos po ltar rung ba cig ni med de/ </text></item>
<item><p>295a.1</p><section></section><text>de ni yal ga la sogs pa snang ba las tha dad par khar ba thogs pa la khar ba bzhin du mi 'dzin pa'i phyir dang / gzhan las tha dad par ma bzung bar mi mngon pa'i phyir ro/ /rnam pa gcig la mthong ba yang gzhan la blta bar mi nus pa'i phyir/ de</text></item>
<item><p>295a.2</p><section></section><text>dang de ma yin pa dag shing dang shing ma yin pa nyid yin na/ gsal ba gcig kho na shing yin par 'gyur ro/ /bum pa la sogs pa'i sgra la ni don gzhan/ rnam par gcod pa yod grang na/ /zhes bya ba la sogs pa'i tshig la go ji ltar yod/ gang las tha dad par 'gyur</text></item>
<item><p>295a.3</p><section></section><text>ba zhes bya ba ma yin pa ni cung zad kyang med de/ de las tha dad pa yul du byed pa nyid kyis de shes bya yin no zhe na/ de ni nyes pa med de/ 'di ltar/ blo don 'ga' las rnam bzlog nas/ /don 'ga' zhig la 'jug bya'i phyir/ /sgra ni rab tu sbyor byed de/ /de'i don</text></item>
<item><p>295a.4</p><section></section><text>nges par bzung phyir ro/ /gzhan du sbyor ba don med 'gyur/ /des na shes bya la sogs tshig /tha snyad du ni rtogs rnams la'ang / /rnam par gcod pa 'ga' zhig yod/ /sgra rab tu sbyor bar byed pa thams cad ni rjes su 'gro ba dang ldog pa dag las mi 'da' ste/ de ni 'jug</text></item>
<item><p>295a.5</p><section></section><text>pa dang ldog pa'i don yin pa'i phyir ro/ /gal te 'dis 'ga'i blo gang las kyang ldog par mi byed pa'am/ 'jug par mi byed na ji lta ba bzhin du gnang ba'i phyir/ tha snyad thams cad la 'ga' yang tha snyad gdags par mi 'gyur te/ tha snyad ni nges par gzung ba</text></item>
<item><p>295a.6</p><section></section><text>med na med pa yin pa'i phyir ro/ /dper na bum pas chu 'on cig ces bya ba lta bu la/ gal te bum pa dang snyim pas chu ci 'dra yang rung ba zhig blang bar 'dod par gyur na ni/ chu 'on cig ces bya ba kho na brjod par bya bar 'gyur gyi/ bum pas zhes bya ba ni ma yin no/ / </text></item>
<item><p>295a.7</p><section></section><text>de bzhin du phyag dar ram/ gzhan gang yang rung ba zhig blang bar dgos par 'dod pa zhig tu gyur na ni/ 'on cig ces bya ba byed pa dang / las ma 'phangs pa can kho na brjod par bya bar 'gyur ro/ /de bzhin du blang ba'am bsgrub par bya ba'am bsgrub par bya ba ma</text></item>
<item><p>295b.1</p><section></section><text>yin pa gzhan cung zad cig yin par 'dod na ni/ de'i tshe 'on cig ces bya ba yang brjod par bya bar mi 'gyur te/ tshig don med pa'i phyir ro/ /de bzhin du zhes bya ba la sogs pa'i tshig tha snyad du gtogs pa rnams la yang rnam par bcad par bya ba 'ga' zhig yod</text></item>
<item><p>295b.2</p><section></section><text>par 'gyur te/ gzhan du dogs pa med na sbyor ba mi rung ba'i phyir ro/ /de la ni blo gros rmongs pa'i dogs pa'i gnas gang yin pa de nyid bzlog par bya ba yin no/ /'on te dogs pa med na ni gzhan gyis gdams pa ci zhig ltos par 'gyur ro/ /nyan pa po 'byang bar</text></item>
<item><p>295b.3</p><section></section><text>bya ba med pa can smra na yang ji ltar bsnyon pa ma yin te/ de 'byang bar bya ba kho na'i phyir sgra rnams brdar byas pa'i phyir ro/ /zhes bya ba la sogs pa'i sgra tha dad du ma gtogs pa ni 'ga' yang med de/ ngag tu gtogs pa'i tshig go don sems pa'i phyir ro/ /gang la</text></item>
<item><p>295b.4</p><section></section><text>de dag rab tu sbyor zhe na/ sbyor ba'i yul bsam pa la gzhan sel ba zhes brjod do/ /sbyor ba bstan pa med pa la shes bya zhes bya ba'i sgra'i don ci yin zhes 'dri ba'i don 'ga' yang med de/ de las 'ga' la yang rtogs pa med pa'i phyir ro/ /bum pa la sogs pa'i sgra</text></item>
<item><p>295b.5</p><section></section><text>la yang de dang 'dra'o/ /skabs 'ga' zhig tu mnyan pa yan gar ba las rtogs pa gang yin pa yang sbyor ba mthong ba'i yul gyi rjes su 'brang bas the tshom dang bcas pa'i phyir/ de'i don yongs su ma rdzogs pa can yin pas bum pa la sogs pa'i sgra la bslad pa yin no/ / </text></item>
<item><p>295b.6</p><section></section><text>de dang 'dra ba'i ni zhes bya ba la sogs pa'i sgra la yang ji ltar mthong ba las yod pa nyid do/ /de'i phyir sgra sbyor ba thams cad ni blo 'ba' zhig las bzlog nas 'ga' zhig la gzhug par bya ba'i phyir don yin te/ de'i 'bras bu dang bcas pa'i phyir ro/ /gang zhig gang las tha</text></item>
<item><p>295b.7</p><section></section><text>dad pa/ /de rnams bzlog nas khyad par gyi/ /de las tha dad rnam pa ni/ /mtshungs pa snang ba can la 'god/ /de nyid gzhan las ldog pa yis/ /dngos po de yi cha 'ga' zhig /rtogs 'gyur zhes pas rab tu bshad/ /'di la'ang ngo bo cung zad med/ /sgra rnams las</text></item>
<item><p>296a.1</p><section></section><text>de rtogs nyid kyis/ /gzhan bzlog rtogs 'gyur de la ni/ /'ga' yis khyad par du byas pa/ /rtogs par 'gyur ba gzhan 'ga' med/ /sgras gnyis byed pa'ang ma yin te/ /phan tshun yod pa'i min phyir de/ /dngos med dngos po ldan</text></item>
<item><p>296a.2</p><section></section><text>nyid du/ /mthong ba blo yis bslad pa yin/ /dgod par bya ba'i sgra de las gzhan bzlog pa 'phangs pa de yang gang zhig gang las tha dad pa de bzlog nas khyad par rnams kyi tha dad pa ngo bo mtshungs par snang ba la 'god do/ /de nyid don gzhan las ldog pas dngos po'i</text></item>
<item><p>296a.3</p><section></section><text>de'i cha 'ga' zhig rtogs par 'gyur ro zhes bya ba dang / sgra ni don gzhan las ldog pa 'phangs pas khyad par du byas pa'i dngos po dag kho na brjod do zhes bya ba la sogs pas bstan to/ /de ni tha dad pa de brjod pa na don tha dad pa rnam par gcod pa 'phen pa lta bur 'jug ste/ </text></item>
<item><p>296a.4</p><section></section><text>gcig la yod pa'i tha dad pa brjod pa ni de las gzhan pa bzlog pa med na med pa yin pa'i phyir ro/ /tha dad pa de nyid ni ldog pas cha rtogs pa yin no/ /de rtogs pa ni de'i khyad par can yin pa'i phyir/ des khyad par du byas pa rtogs pa zhes bya ba'i don kha cig la khar ba</text></item>
<item><p>296a.5</p><section></section><text>thogs pa bzhin du gang zhig gang gis khyad par du byas pa rnams sgra dag gis brjod par 'gyur ba don gzhan bzlog pa bye brag tu gyur pa yod pa ni ma yin no/ /dbye bar bya ba gnyis kyi tha dad pa ni gnyi ga la yod pa'i phyir/ gcig la yod pa'i tha dad par brjod na yang de</text></item>
<item><p>296a.6</p><section></section><text>las gzhan pa 'phen pa med na med pa yin no/ /de bas na de dag la khyad par dang khyad par gyi gzhi'i dngos po ni med do/ /tha dad pa gcig brjod na yang gzhan bzlog pa rtogs pa'i phyir/ rjes su 'gro ba dang ldog pa brjod pas sgra rnams tha snyad kyi yan lag nyid du ston pa na de</text></item>
<item><p>296a.7</p><section></section><text>las ldog pa rtogs par 'gyur ba'am/ des kyang khyad par du byas pa zhes bshad do/ /de nyid kyi phyir sgra la de las gzhan pa bzlog pa dang / rang gi don brjod pa dang bya ba gnyis ni med do/ /rang gi don brjod pa kho nas de las gzhan pa bzlog pa rtogs pa'i phyir te/ rang gi don</text></item>
<item><p>296b.1</p><section></section><text>ni tha dad pa'i ngo bo yin pa'i phyir ro/ /ldog pa med pa can gyi rjes su 'gro ba med la/ rjes su 'gro ba med pa can gyi ldog pa yang med de/ gcig rjes su 'gro ba la yongs su spang bar bya ba med pa dang / de bzhin du gcig yongs su spang ba la yang 'ga' zhig la gnas pa</text></item>
<item><p>296b.2</p><section></section><text>med na brjod pa med pa 'bras bu med pa'i phyir ro/ /tha dad pa de yang dngos po med pa yin te/ dngos po dang ldan pa nyid du mthong ba ni blo'i bslad pa yin pa 'ba' zhig tu zad do/ /de phyir de nyid don dam min/ /gzhan du dngos por 'gyur ldog pa/ /dngos por mi 'gyur </text></item>
<item><p>296b.3</p><section></section><text>'di 'di la/ /tha dad ces ni brjod phyir ro/ /dngos po ni don dam pa yin la/ gal te tha dad pa dngos por 'gyur ba de'i dngos po'am/ de'i dngos po ma yin par 'gyur/ de'i dngos po nyid yin na de nyid yin pas na gzhan de las tha dad pa ma yin te/ de'i dngos</text></item>
<item><p>296b.4</p><section></section><text>gzhan gyir mi 'gyur ro/ /de nyid ma yin te/ tha dad pa'i dngos po yin na ni dngos po yang gzhan nyid du 'gyur ba de bas na dngos po de las ldog par 'gyur ba de'i phyir/ 'di las 'di tha dad pa yin no zhes bya bar mi 'gyur ro/ /gang zhig tha dad pa gang las ldog par 'gyur</text></item>
<item><p>296b.5</p><section></section><text>ba de nyid der 'gyur ba'i phyir/ 'di 'di las tha dad par yin no zhes bya bar mi 'gyur te/ phan tshun tha dad par 'gyur ba'i 'brel pa ni med pa'i phyir ro/ /'brel pa yod pa yin na yang de rgyu dang 'bras bu'i dngos po yin pas de las skyes pa'i dngos po tha dad pa zhes bya</text></item>
<item><p>296b.6</p><section></section><text>bar bye brag med pa'i phyir/ rang gi rgyu rnams kyi 'bras bu thams cad ldog par 'gyur ro/ /tha dad pa'i dngos po gzhan yin pa de las kyang 'di tha dad pa yin pas tha dad pa'i khyad par nyid kyis rdzas gzhan dang 'dra bar tha dad par mi 'gyur ro/ /tha dad pa'i khyad par kho na tha dad pa</text></item>
<item><p>296b.7</p><section></section><text>ma yin te/ 'di 'di las zhes bya ba'i khyad par bstan pa'i phyir ro/ /de bas na khyad par gyi dngos po med pa la tha dad pa nyid kyis dngos po med par 'gyur ba de bas na gzhan pa nyid ma yin no/ /de rnam pa gzhan du yod pa ma yin pa'i phyir dngos su na don dam pa ma yin no/ /'o na ci ltar</text></item>
<item><p>297a.1</p><section></section><text>dngos po tha dad pa med pa sgras brjod pa na de nyid gzhan la tha dad pa'i phyir/ cha med pa'i tha dad pa gcig brjod pa na tha dad pa thams cad rtogs pas de las sgra dang tshad ma gzhan don med par ji ltar mi 'gyur zhe na/ 'di la nyes pa med de gang gi phyir/ </text></item>
<item><p>297a.2</p><section></section><text>'dres pa don gcig gcod pa na/ /sgra'am rtags ni gcig pu yi/ /bya ba de la dngos po yi/ /brjod bya gcad pa ci yang med/ /gang gi rjod par byed pa dang / /dngos po'i nus pa ma lus pa/ /rtogs 'gyur de'i phyir na sgra/ /'bras bu du ma rten gcig 'gyur/ / </text></item>
<item><p>297a.3</p><section></section><text>dper na phyi nang tha dad pa'i 'dres pa can gyi blo rang nyid kyi snang ba tha snyad kyi yul don byed par rung ba nges par byas nas sgra'i don nye bar sbyor bar byed do zhes sngar bshad pa lta bu'o/ /'khrul pa'i rgyu de dang de dag gis 'dres pa'i ngo bo lta bur snang ba brda ji lta ba bzhin du rnam par gcad pa'i</text></item>
<item><p>297a.4</p><section></section><text>phyir de nyid la sgra de dag gi bya ba nyid yin te/ gcig pa bsgrubs na yang gzhan rnam par gcod par mi byed de/ brda so sor nges pa'i phyir ro/ /dngos po rnam par gcad pas 'phangs pa ci yang med mod kyi/ 'on kyang gang gi rjod par byed pa dang / dngos po nyid</text></item>
<item><p>297a.5</p><section></section><text>kyi stobs kyis ni ma lus par rtogs par 'gyur te/ sgra rnams ni blo'i bslad pa'i yul can nyid yin pa'i phyir ro/ /de la dngos po med pa yang dngos po'i nus pa med pa'i phyir ro/ /tha snyad 'di ni yang dag pa'i don de bzhin du mthong ba'i sgo nas chos du ma dang / gcig dang / tha</text></item>
<item><p>297a.6</p><section></section><text>dad pa dang / tha dad pa ma yin par snang ba 'khrul pa'i rjes su 'brang ba'i phyir/ de dang der 'brel par 'gyur ba las du ma 'khrul pa yin no/ /de bzhin du ma yin pa de las kyang mthar yang dag pa nyid kyi dngos po la shes pa mi bslu ba'i phyir ro/ /rnam pa tha dad par 'dzin pa'i</text></item>
<item><p>297a.7</p><section></section><text>shes pa dang sgra tha dad kyang dngos po gcig gi yul can nyid yin pa'i phyir/ sgra 'bras bu du ma can rten gcig pa ma yin te 'gal ba'i phyir ro/ /ji skad brjod pa'i blo'i snang ba la brten pa la nyes pa yod pa ma yin no/ /gcig cig rnam gcod ston pa na/ /gang tshe gzhan</text></item>
<item><p>297b.1</p><section></section><text>spong mi 'jug pa/ /de ni des khyab gcig tu'ang snang / /de tshe blo yi ngor byas nas/ /gzhi mthun pa ni nyid du 'gyur/ /sgra ni rnam gcod byed pa na/ /dngos po'i chos la reg 'gyur ba/ /de ni de la yod do zhes/ /bya'o dngos gcig brjod bya min/ /blo la snang ba min</text></item>
<item><p>297b.2</p><section></section><text>mthong la/ /dngos po med par nges phyir ro/ /zhes bya ba ni bar skabs kyi tshigs su bcad pa'o/ /de phyir gzhan sel yul la ni/ /sgra rnams kyis ni blo nyid kyang / /spyi'i spyod yul can bstan te/ /dngos la de dag mi srid phyir/ /gal te bsgrub pa'i tshul la dngos po</text></item>
<item><p>297b.3</p><section></section><text>nyid la sgra dang rnam par rtog pa rnams kyis yul du byed na de ni 'dir don thams cad la thams cad du rtogs par thal bar 'gyur ba dang / gzhi mthun pa nyid la sogs pa med do zhes rigs pa'i bstan bcos mdzad pa pos dgongs nas gzhan sel ba'i yul can la de dag</text></item>
<item><p>297b.4</p><section></section><text>rab tu bstan to/ /de ltar na/ dngos po'i ngo bo gcig nyid phyir/ /gang las tha dad ngo bor 'dod / /gcig la rjes su 'gro ba dang / /ldog pa'i don gcig spyod yul min/ /de ni dngos po cha med pa gcig po yin na ji ltar na blo rnam pa tha dad pa dag gi yul du byed de/ </text></item>
<item><p>297b.5</p><section></section><text>rnam pa tha dad pa ni tha dad pa la brten pa nyid kyi phyir ro/ /de yang tha mi dad pa'i phyir te spyi ni de'i bdag nyid yin du zin kyang de ni grub pa dang bde ba gcig pa nyid kyi phyir ro/ /de bas na 'di ni don phan tshun spangs pa'i sgo nas yul gcig la 'jug tu mi rung ba'i phyir/ gzhi mthun pa</text></item>
<item><p>297b.6</p><section></section><text>nyid la sogs par mi 'gyur ro/ /dngos po'i bdag nyid gcig pu de nyid la 'jug pa dang mi 'jug pa mi rigs te 'gal ba nyid kyi phyir ro/ /gzhan du mi 'jug pa yang spyi nyid du mi 'gyur ro/ /gal te spyi'i 'jug pa yin gyi khyad par gyi ma yin no zhe na/ ma yin te/ tha</text></item>
<item><p>297b.7</p><section></section><text>dad pa med pa'i phyir te / de ni ngo bo gcig pa spyi'am khyad par du 'gyur grang na/ ngo bo tha dad pa med pa 'di la ni rab tu dbye ba mi rigs pa yod na yang tha dad pa med par mi 'gyur ro zhes bstan pa'i phyir ro / /de bas na dbye ba med pa 'di ni rjes su 'gro ba med pa yang rjes su</text></item>
<item><p>298a.1</p><section></section><text>'gro ba dang ldan pa yang ma yin no/ /gang yang spyi ni tha dad pa nyid du smra ba de la yang / tha dad gyur na tha dad med/ /tha snyad dag kyang rgyu med 'gyur/ /sgra dag gis bdag nyid ji lta ba bzhin du don tha dad pa brjod pa na ji ltar don gcig pa can gyi blo'i</text></item>
<item><p>298a.2</p><section></section><text>rten du 'gyur/ don gzhan brjod pa na yang the tshom med pa nyid kyi phyir ltos pa med pa nyid na ji ltar khyad par dang khyad par gyi gzhi'i dngos po la brten par 'gyur/ ldog pa kun la yod pa'i phyir/ /thal 'gyur nyes pa de dag med/ /ji ltar gcig po de las tha dad pa de</text></item>
<item><p>298a.3</p><section></section><text>bzhin du gzhan dag kyang yin pa'i phyir/ tha dad pa la spyi med pa'i nyes pa yod pa ma yin no/ /nyes pa lhag ma med par ni sngar bstan to/ /'on kyang / de yi 'bras bu yongs bstan phyir/ /tha dad 'bras bu gcig dad la/ /mkhas pas sgra gcig brdar byas pa/ /de</text></item>
<item><p>298a.4</p><section></section><text>yi 'bras bu med pa can/ /ldog pa yi ni rgyu can yin/ /tha dad pa ni bstan pa ni/ /dka' dang mi nus 'bras med phyir/ /dngos med ngo bo thams cad ni/ /rang rang ngo bo la gnas phyir/ /khra bo yi ni ngo bo gang / /de ni ser skya la yod min/ /de 'bras can min las ldog</text></item>
<item><p>298a.5</p><section></section><text>pa/ /gnyis po dag la yod pa yin/ /don gyi tha dad med par yang / /sgra yi tha dad mi rigs so/ /de phyir de 'bras kyang 'dod ni/ /de 'bras min las tha dad nyid/ /dper na mig la sogs pa ni/ /gzugs kyi rnam shes 'bras bu can/ /gang tshe khyad par med</text></item>
<item><p>298a.6</p><section></section><text>'bras de/ /ston pa srid pa yod pa ni/ /'ga' zhig cig car kun rtogs phyir/ /de ni ngo bo yi ni spyi/ /tha dad med du zin na yang / /brda las byung ba bsnyad par bya/ /gang yang don tha dad pa med par ji ltar mang po dag la mnyan pa gcig yin te/ de dag mi 'dra ba'i</text></item>
<item><p>298a.7</p><section></section><text>phyir dang / de dag gcig la 'jug pa ni gzhan la shes pa mi skye ba'am/ so sor nye ba med par shes pa bskyed na shin tu thal bar 'gyur ba'i phyir dang / de dag la yang sgra gcig 'jug na don med pa'i phyir dang / don gcig la sgra sbyor ba med pa'i phyir dang / tha dad pa'i</text></item>
<item><p>298b.1</p><section></section><text>rang gi ngo bo dag la so sor sbyor ba na de ltar ston pa dag gi rnam par dbye ba yongs su mi shes pa'i phyir ro snyam du sems na/ de la yang gcig kho na yin no zhes 'jig rten pas sgra dgod par bya ba yin pa'am/ gcig po des dngos po'i nus pa nyid kyis mnyan pa 'di slong</text></item>
<item><p>298b.2</p><section></section><text>bar byed pa yin no zhe na/ de ni yod pa ma yin te/ 'on kyang dgos pa 'ga' zhig gis sgra gang zhig la dgod par byed/ de la gal te gcig la du ma sbyor bar byed na de ni de las gdon mi za bar bstan par bya ba yin na/ de la so sor brjod pa dang shin tu dka' bar</text></item>
<item><p>298b.3</p><section></section><text>'gyur la/ 'di gzhan dang thun mong ma yin pa'i ngo bor brjod par mi nus shing phongs pa 'di la yang 'bras bu cung zhig dang bcas pa yang med do/ /'on kyang 'dis de la don du rung ba de dag bstan par bya ba yin no/ /de dag sgra gcig gis sam du mas brjod par</text></item>
<item><p>298b.4</p><section></section><text>'gyur zhes bya ba 'di la smra ba po'i rang dbang gis yin pas na mang po dag la smra ba po'i bsam pa 'jug pa na mnyan pa gcig pu 'di la klan ka rigs pa ma yin te/ 'di la 'jug par mi nus pa ma yin te/ 'dod pa la rag lus pa nyid kyi phyir ro/ /gal te sbyor ba po</text></item>
<item><p>298b.5</p><section></section><text>gcig la yang 'dod pa med pa yin na ji ltar 'jug par 'gyur te/ 'dod pa nyid mang po dag la yang 'di la gags bya ba'i phyir/ gang gis nus par 'gyur/ gal te dgos pa med pa'i phyir 'di la 'jug pa ma yin no zhe na/ dgos pa bstan pa ni de'i dgos</text></item>
<item><p>298b.6</p><section></section><text>pa bstan pa med pa can gyi tha dad pas tha dad pa dag ni gcig las khong du chud par 'gyur ro zhes bya bar bstan te/ rang gi ngo bo nyid la yang gcig pa nyid med pa'i phyir ro/ /bdag nyid ji lta ba bzhin du gnas pa can gyi dngos po'i rang gi ngo bo dag phan tshun ngo bo 'dres</text></item>
<item><p>298b.7</p><section></section><text>pa med pa'i phyir/ ji ltar tha dad pa dag sgra rang bzhin gcig pa'i rgyu mtshan can du 'gyur zhes gong du bstan pa'o/ /de'i dgos pa med pa can dag las ldog pa ni tha dad pa dag la yang 'gal ba med pa'i phyir/ don tha dad pa med pa de nyid sgra'i tha dad pa med pa'i rgyur 'gyur</text></item>
<item><p>299a.1</p><section></section><text>ro/ /de bas na 'di de'i dgos pa can yin pa de ltar na de'i dgos pa can ma yin pa dag las tha dad pa nyid du bstan gyi/ de dag ni gzhan du de'i 'bras bu can nyid kyang ma yin te/ gzhan las tha dad pa ma rtogs pa'i phyir ro/ /dper na mig</text></item>
<item><p>299a.2</p><section></section><text>dang gzugs dang snang ba dang yid la byed pa dag gam/ bdag dang dbang po dang yid dang don de dag phrad pa dag ni gzugs kyi rnam par shes pa'i 'bras bu gcig pa can de dag gi thun mong gi 'bras bu ston pa'i skabs su gang las gzugs kyi rnam par shes pa zhes bya ba</text></item>
<item><p>299a.3</p><section></section><text>la tha snyad tshegs chung bar bya ba'i don gyi ched du 'ga' zhig brda las byung ba gzugs kyi rnam par shes pa'i rgyu ya nas ra'i bar ram/ sha nas sa'i bar zhes bya ba mnyan pa bkod par 'gyur te/ de'i rgyu thams cad cig car ji lta ba bzhin du rtogs par 'gyur ro/ /'di</text></item>
<item><p>299a.4</p><section></section><text>la yang rjes su 'gro ba'i ngo bo cung zhig kyang yod pa ma yin te/ 'on kyang de'i don ma yin pa dag las dngos po de dag las tha dad pa de ltar na de dag gi tha dad pa kho na tha dad pa med pa yin no/ /tshogs dang rgyu dang gnas skabs khyad par can gyi sgra thams cad kyang de lta</text></item>
<item><p>299a.5</p><section></section><text>bu'i rnam pa can te/ ma lus pa la gang dag gis 'bras bu 'ga' zhig byed pa de dag ni de la khyad par med pa'i phyir la khyad par brjod pa don med pa can yin pas na/ cig car thams cad la sbyor ba'i don du 'jig rten pa 'di bum pa zhes bya ba'i sgra gcig cig de dag</text></item>
<item><p>299a.6</p><section></section><text>la sbyor bar byed do/ /de dag kyang rigs mthun pa dang gzhan pa dag las tha dad par khyad par med du zin kyang de'i dgos pa'i yan lag nyid kyis de gzhan dag las tha dad par bya ba yin pa'i phyir tha mi dad pa de las khyad par med par rtogs par 'gyur ro/ /de la bum pa'i</text></item>
<item><p>299a.7</p><section></section><text>gzugs la sogs pa zhes bya ba yang / bum pa'i rang bzhin gyi gzugs la sogs pa chu 'dzin pa'i khyad par la sogs pa'i 'bras bu'i nus pa yod pa zhes bya ba'i bar du'o/ /'bras bu spyi bsgrub par bdag nyid rab tu grags pa dang / gzugs la sogs pa'i sgra rnams</text></item>
<item><p>299b.1</p><section></section><text>kyi rab tu grags pa'i khyad par du byas pa'i 'bras bu bsgrub pa'i ming can gyi khyad par gyis khyad par du byas pa de ni de skad brjod kyi/ 'di la yang ji skad du brjod pa'i mtshan nyid can gyi rdzas gzhan cung zhig kyang yod pa ma yin te/ de 'dra ba de ni mi dmigs pa'i phyir ro/ /tshig</text></item>
<item><p>299b.2</p><section></section><text>gcig yin du zin kyang gcig la nus pa bstan pa'i phyir ram/ brda gzhan gyi dbang yin no/ /de bzhin du rgyu dang 'bras bu khyad par du gyur pa gcig 'ga' zhig la sgrub par byed pa'am/ bsgrub par bya ba gang yin pa de dag kyang cig car shes pa'i don du 'bru la sogs pa'i sgra rnams kyis</text></item>
<item><p>299b.3</p><section></section><text>brdar byas pa dag bstan par bya'o zhes snga ma bzhin du brjod par bya'o/ /gang yang so so 'am bsdus pa dag 'ga' zhig cig car shes pa nyid kyi don du nye bar sbyor ba ni gnas skabs khyad par can gyi tshig dag gis bstan du yod pa'am/ thogs pa dang bcas pa zhes de gzhan dag las</text></item>
<item><p>299b.4</p><section></section><text>tha dad pa'i spyi nyid du bstan par 'gyur ro/ /ji ltar 'bras bu gcig pa can de'i 'bras bu brjod pa'i phyir/ de gzhan las tha dad pa bum pa la sogs pa'i sgra rnams kyis brdar byas pa de bzhin du rgyu la ltos pa du ma dag kyang gcig gi tha snyad du bya ba'i don kho na yin te/ dper</text></item>
<item><p>299b.5</p><section></section><text>na khra mo'i bu dang ser skya'i bu dang / sgra ni brtsal ma thag tu 'byung ba dang byas pa zhes bya ba lta bu'o/ /de bzhin du 'bras bu dgag pas kyang sgra ni mig gis gzung bar bya ba ma yin te/ mi rtag pa dang bdag med pa zhes bya ba dang / de'i rgyu bkag pas kyang bdag po med pa dang stong</text></item>
<item><p>299b.6</p><section></section><text>pa nyid ces bya ba yin te/ de ltar gzhan dag la yang ci rigs par bya'o/ stong pa dang mi rtag pa la sogs pa dang zhes bya ba'i sgra dag ni blo la brtags pa ji lta ba bzhin du sbyar ba'i rnam pa sgro btags pa de rnam par bcad nas tha snyad du byed de/ sgra'i don thams cad ni blo'i rtogs pas bstan</text></item>
<item><p>299b.7</p><section></section><text>pa rnam par dbye ba can nyid yin pa'i phyir ro/ /mi mthun pa'i phyogs med pa'i nyes pa brjod pa la sogs pas blo ngan pa'i rnam par dpyod pa de lta bu dag ni btang snyoms su bya ba kho na yin no / /de la gal te gcig gnas pa'i phyir/ mang po dag kyang mnyan pa gcig dang ldan par 'gyur</text></item>
<item><p>300a.1</p><section></section><text>te gzhan dag las tha dad par khyad par med pa'i phyir sgra gcig gis 'bras bu gcig pa can brjod pa 'ba' zhig tu ma zad kyi/ 'on kyang gcig gnas pa yin pa'i phyir sgra gcig gis 'bras bu du ma brjod pa la 'gal bar 'gyur ba ci yod/ 'dir dmigs</text></item>
<item><p>300a.2</p><section></section><text>par 'dod pa de ni mi dmigs pa'i phyir yod pa ma yin pa'am/ mi dmigs pa nyid ni de mthong ba la brten pa'i sgra dang ngo shes pa la sogs par mi 'gyur ro zhes bya ba la sogs pas bstan to/ /'on kyang / gnas pa rten dang bsal ba yin na/ de ltar de la mi rigs so/ / </text></item>
<item><p>300a.3</p><section></section><text>gang gcig pu de ni du ma la gnas pa na mnyan pa gcig 'jug par byed pa de'i tshe/ 'jug pa 'di ci yin/ dper na 'khar gzhong la 'bras bu gnas pa ltar brten pa nyid du 'gyur ba'am/ de rnams kyis mngon par bsal ba'i phyir bsal ba yin grang na/ gal te brten pa nyid</text></item>
<item><p>300a.4</p><section></section><text>yin na/ /phan 'dogs med phyir rten min te/ rtag pa ni spyir 'dod de mi rtag pa nyid ni gzhan dang gzhan las skye ba'i phyir dang / du ma nyid kyi phyir dang / khyad par bzhin du shes pa gcig dang mi ldan pa'i phyir ro/ /rtag pa la yang ci zhig byed na rten du 'gyur/ de la gal te de'i 'phrod</text></item>
<item><p>300a.5</p><section></section><text>pa 'du ba yin pa'i phyir rten yin no zhe na/ 'phrod pa 'du ba zhes bya ba 'di ci yin/ rten dang brten pa'i dngos po tha mi dad par grub pa dag go/ /phan 'dogs par mi byed pa'i rten de nyid ni 'dir bsam par bya ba ma yin te/ ha cang thal bar 'gyur bas 'jigs pa'i phyir ro/ /de'i</text></item>
<item><p>300a.6</p><section></section><text>phyir 'phrod pa 'du ba dang ldan pa dang / don gcig la 'du ba zhes bya ba la sogs pa dngos po'i 'brel pa dag kyang rgyu dang 'bras bu'i dngos po las tha dad pa ma yin no/ /gcig la gcig gam gzhan dag gis phan 'dogs pa med pa ni rag lus pa med pa'i phyir dang / rag</text></item>
<item><p>300a.7</p><section></section><text>lus pa med pa yang 'brel pa med pa'i phyir ro/ /gal te yang phan tshun phan 'dogs pa med pa don gcig la 'phrod pa 'du ba dag ni gcig po de la phan par byed par 'gyur la/ mi 'gyur na ni ji skad du bstan pa'i nyes par thal pa'i phyir ro/ /de bas na bdag nyid la phan</text></item>
<item><p>300b.1</p><section></section><text>pa byed pa'i sgo nas blos gzhan la yang sbrel nas brjod pa de bas na de la yang rgyu dang 'bras bu'i dngos por byas pa kho na rag lus pa yin no/ /de bas na rten 'di ni ltos pa med pa rang gi bdag nyid la phan pa mi byed pas/ rten zhes bya ba ni de g.yar por byas pa'i rgyan lta bu'o/ /'on te de lta </text></item>
<item><p>300b.2</p><section></section><text>yin na ji ltar skyed par byed pa ma yin pa'i 'khar gzhong rgya shug gi 'bras bu'i rten yin zhe na/ ltung ba yi ni tshul can gyi/ /'bras sogs de yul bskyed pa ni/ /'khar gzhong la sogs nus pa yin/ /rdzas spyi'i ngo bo nyid kyis yul mi 'dra ba can rgya shug gi 'bras bu bskyed pa'i</text></item>
<item><p>300b.3</p><section></section><text>chos can gyi yul dang 'dra bar 'bras bu bskyed pa nyid ni rten gyi bya ba yin pa de bas na/ de'i skad cig ma snga ma'i lhan cig byed pa'i 'khar gzhong ni de nyid la rgya shug gi 'bras bu bskyed pa na rten zhes bya'i/ gzhan du na 'khar gzhong 'di la rgya shug gi 'bras bu dag ces bya bar yang mi</text></item>
<item><p>300b.4</p><section></section><text>'gyur ro/ /de ni 'dir phan par byed pas byas pa'i tha snyad ni ma yin no/ /'o na ci yin/ ldan pa byas na yin no zhe na/ de dag nyid kyi ldan pa de yang gang yin/ de dag gis bskyed pa'am/ 'phrod pa 'du ba yin pa'i phyir ro/ /de gcig nyid la 'phrod pa 'du bas ci mi bskyed</text></item>
<item><p>300b.5</p><section></section><text>dam zhe na / de la nus pa med pa'i phyir ro/ /tha dad pa nus pa med pa de ni de la bcas pa yin du zin kyang de 'dra ba nyid kyis phan 'dogs pa med pa'i phyir/ ldan pas de dang ldan par mi 'gyur ro/ /gzhan de la phan pa byed pas khyad par du 'byung ba'i phyir nus pa yin no/ /bskyed par bya ba</text></item>
<item><p>300b.6</p><section></section><text>dang bskyed par gyur pa ma yin pa dag gi phan par byed pa 'di yang ci yin/ rang gi 'bras bu grub zin pa 'bras bu nyid ma yin pa'i phyir dang / gzhan gyi ngo bo'i bya ba de la yang phan par byed pa med pa'i phyir ro/ /byed pa med pa rnam pa gnyi ga yang cung zhig byed pa nyid du phan 'dogs pa nyid</text></item>
<item><p>300b.7</p><section></section><text>med pa'i phyir ro zhes mang du bstan to/ /de bas na dngos po thams cad kyi 'brel pa nyid dag ni bskyed par bya ba dang nye bar mkho ba'i khyad par gyi dbang dang rab tu dbye bas rgyu dang 'bras bu'i dngos po yin pa'i phyir/ rnam par gzhag par bya'o/ /de'i phyir 'khar gzhong la sogs pa dag ni</text></item>
<item><p>301a.1</p><section></section><text>rten gyi ngo bo nyid kyang rgya shug gi 'bras bu la sogs pa bskyed par nus pa kho na yin na de yang 'di la mi srid do/ /spyi la skyed par byed pa'i khyad par gyi mtshan nyid can gyi rten gyi ngo bo spyi la rten ni yod pa ma yin te/ de ni bskyed par bya ba nyid ma yin pa'i phyir ro/ /de med na</text></item>
<item><p>301a.2</p><section></section><text>yang gnas pa'i phyir/ gnas min/ 'on kyang rten ni spyi 'jog par byed pa yin pa de bas na gnas pa'i rgyu nyid yin pa'i phyir rten nyid yin gyi/ skyed par byed pa'i phyir ni ma yin no/ /de yang mi rigs te/ de ni de med na yang gnas pa'i phyir ro/ /dngos po ltung ba'i chos can dag gi</text></item>
<item><p>301a.3</p><section></section><text>ltung ba la gegs byed pa'i phyir skyed par byed pa ma yin du zin kyang 'jog par byed pa yin par 'gyur ro/ /de 'di la yang gal te 'ga' zhig gegs byed pa la brgal zhing brtag pa mi byed na 'jog pa pos byas pa ltung ba'i gegs byed pa de ni don gzhan nyid la don gzhan nyid yin pa de nyid la 'di</text></item>
<item><p>301a.4</p><section></section><text>nye bar sbyor ba'i phyir ltung ba'i gegs byed pa ci yin/ gegs byed pa las mi ltung ba yin na yang brgal zhing brtag pa mtshungs pa dang thug pa med par 'gyur ro/ /de bas na ltung ba med pa ni ltung ba'i gegs byed pa yin na de gang zhig gis ji ltar byed/ dngos po med pa byed pa yin na zhes bya</text></item>
<item><p>301a.5</p><section></section><text>ba yin na ni dngos po med pa zhes bya ba'i bya ba 'ga' zhig kyang yod pa ma yin te/ de ni 'ga' zhig gis bya ba'i ngo bo nyid yin na dngos po med par mi rung ba'i phyir ro/ /de bas na de ni dngos po'i bya ba 'gog pa ston pa dang / dngos por mi byed ces bya ba'i don to/ /de ltar 'di ni cung zhig kyang mi</text></item>
<item><p>301a.6</p><section></section><text>byed na cung zhig kyang mi byed pa gang dang gang gis 'jog par byed pa yin/ de'i phyir 'di ni 'ga' zhig gis gegs ma byas pa'i phyir 'ga' zhig gi tshe yang gnas pa med do/ /de bas na ltung ba'i gegs byed pa zhes bya ba yang dngos po skad cig ma can dag gi nye bar len pa'i yul 'dra bar 'byung</text></item>
<item><p>301a.7</p><section></section><text>ba dag la bya'o/ /skyed par mi byed pa yin yang bla ste ltung ba'i ngang tshul can de'i gegs byed pa de byed pa'i phyir ro/ /rdzas 'gro ba dang ldan pa 'jog par byed pa 'ga' zhig ni yod par 'gyur na/ ci bya ba med pa ni ci gnas pa'i mtshan nyid can du 'jog par byed par 'gyur/ gnas na ni</text></item>
<item><p>301b.1</p><section></section><text>de'i rang bzhin ngo bo 'pho ba med pa kho na yin te/ de yang rten la rag lus pa ma yin te/ rtag pa nyid kyi phyir ro/ /de yang tha dad tha dad med/ /rnam par spyod pa mi rigs nyid/ /rten gyi rgyu can gyi spyi gnas yin yang bla ste/ de spyi las gzhan pa'am/ gzhan ma yin pa zhig tu 'gyur</text></item>
<item><p>301b.2</p><section></section><text>grang na/ gal te gzhan yin na de nyid de'i rten byed pa yin la/ de yang spyi la rag ma lus pa'i phyir/ spyi'i rten gyis ci zhig byed/ rag las pa kho na la rag las pa zhes ji ltar brjod par bya/ gal te gnas par byed par shes pas so zhe na/ de la yang thal ba mtshungs pa dang / </text></item>
<item><p>301b.3</p><section></section><text>thug pa med par 'gyur ba de bas na phan pa byed pa nges par ma bzung ba'i phyir/ 'di ni 'di'i gnas pa yin no zhes bya bar shes par mi 'gyur ro/ /gal te skyed par byed pa yin no zhe na/ phan mi 'dogs pa'i rten la ltos pas 'di la ci zhig bya/ ltos pa zhes bya ba ni de la rag lus pa</text></item>
<item><p>301b.4</p><section></section><text>yin na de yang spyi khyad par med pa la mi rigs pa dang / yan gar bas bskyed pa'i phyir/ gnas pa'i rgyu gzhan yod pa ni ma yin no/ /spyi la gnas pa tha dad pa med pa yin na yang de ni de'i rang gi ngo bo kho na yin te/ de yang rtag tu yod pa'i phyir/ 'di ni 'ga' zhig gis kyang gnas par </text></item>
<item><p>301b.5</p><section></section><text>byed pa ma yin no/ /de bas na spyi'i rten yod pa ma yin pa de'i phyir brten pa 'di ni gnas pa med do/ /'on kyang gsal ba ma yin pa spyi yod du zin kyang de'i gsal ba ni bsal bas shes pa'i rgyur gyur pa'i phyir/ de la gnas par 'gyur ba yang rigs pa ma yin no/ /gang gi phyir/ bdag</text></item>
<item><p>301b.6</p><section></section><text>nyid rnam shes bskyed rung phyir/ /gzhan gyi ngor byed gang yin de/ /bsal bya yin te rung nyid kyi/ /byed pa po yang rgyu ru 'dod/ /dang po nyid nas 'di rung nyid/ /de la ltos pa mi rung ste/ /'gyur ba'i med pa'i spyi de ni/ /spyi dang ldan pa gang las yin/ /byed pa po las gsal bar byed pa</text></item>
<item><p>301b.7</p><section></section><text>ni khyad par cung zhig kyang med pa yin te/ gzhan rang gi yul la rnam par shes pa bskyed par nus pa rigs mthun pa'i nye bar len pa la ltos pa'am/ ltos pa med pa'i dngos po skyed par byed pa kho na gsal bar byed pa zhes bya'o/ /gzhan dag tu ni bskyed par bya ba la shes pa skye ba nus</text></item>
<item><p>302a.1</p><section></section><text>pa 'phangs pa med pa'i phyir skyed par byed pa tsam gyi rgyu nyid yin no/ /gal te gang las rnam par shes pa bskyed par rung ba so sor snang ba thob pa gang yin pa de de'i bskyed byar mi 'gyur na/ de ni 'di'i rang bzhin du gyur pa'i rung ba nyid ni dang po nyid nas yod pa'i phyir</text></item>
<item><p>302a.2</p><section></section><text>rnam par shes pa skyed par byed pa de la ltos pa ma yin no / /'di ni gzhan du 'gyur ba nyid yin na de nyid de las 'gyur ba'i phyir/ gnas pa bzhin du thal bar 'gyur ba de bas na gsal bar byed pa de byed pa ma yin zhing gzhan yang byed pa ma yin pa de ltar na cung zhig kyang mi byed pa dang ltos</text></item>
<item><p>302a.3</p><section></section><text>par bya ba yin no zhes bya ba ni 'gal ba yin no/ /'bras bu nyid yin pa'i phyir skyed par byed pa ma yin pa du ba la sogs pa yang gsal bar byed pa ma yin nam/ gsal bar byed pa yin pa ni bden te/ du ba la ltos nas mes ni rnam par shes pa skyed par byed pa ma yin te/ de lta bur gyur pa'i</text></item>
<item><p>302a.4</p><section></section><text>me ni mngon sum du skyed par byed pa ma yin pa'i phyir ro/ /de la nye bar len pa'i stobs kho nas ni shes pa bskyed par 'gyur gyi/ yul gyi stobs kyis ni ma yin te/ de med du zin kyang de la brgyud pas rtags kyi rjes su 'brang ba'i sgo nas yod pa'i phyir ro/ /spyi'i mtshan nyid du snang ba'i</text></item>
<item><p>302a.5</p><section></section><text>shes pa de dag kyang yul nye ba can nam/ yul gyi stobs kyis skyes pa ma yin no zhes bya ba de bstan pa dang ston par yang 'gyur ro/ /de bas na mngon sum du sbyor bas rnam par shes pa bskyed pa'i yul gang yin pa de ni 'dir gzhan la ltos par 'gyur bas gdon mi za bar de las bdag nyid</text></item>
<item><p>302a.6</p><section></section><text>thob par 'gyur gyi/ bdag nyid thob pa 'di ni spyi brtag pa gang las kyang yod pa ma yin no/ /de'i phyir de ni ci nas kyang gsal bar bya ba ma yin no/ /spyi ni gsal bar rung ba nyid thob pa yin par mi smra'o/ /'o na ci yin zhe na/ rang gi rten la 'phrod pa 'du ba las te/ rang gi rten las </text></item>
<item><p>302a.7</p><section></section><text>'phrod pa 'du bas 'brel pa de ni bdag nyid dam gzhan la rnam par shes pa'i rgyu yin pa'i phyir ro/ /'dir skyed par byed pa dang bskyed par bya ba dag gi rten dang brten par yod pa'i mtshan nyid kyi 'phrod pa 'du ba 'di ci zhig yin zhes bshad pa yin no/ /rang gi rten gyis 'phrod pa 'du ba la ltos</text></item>
<item><p>302b.1</p><section></section><text>pa can rnam par shes pa'i rgyu yin pa des bskyed par bya ba kho nar 'gyur te/ rgyu de'i ngo bo snga na med pa'i phyir dang / phyis de las yod pa'i phyir ro/ /de'i ngo bo rtag tu yod pa yin na 'phrod pa 'du ba las sngar yang rnam par shes pa skye bar thal ba'i phyir ro/ /gsal ba ni spyi legs par byas</text></item>
<item><p>302b.2</p><section></section><text>pas gsal bar byed pa ni ma yin no/ /'o na ci yin zhe na/ de 'dzin pa'i dbang po legs par byas pas so/ /de yang / mig sman sogs bzhin gsal ba las / /dbang po legs par byas pa min/ /de yod med pa'i dus rtag tu/ /rtogs pa tha dad med phyir ro/ /mig sman la</text></item>
<item><p>302b.3</p><section></section><text>sogs pas dbang po legs par byas pas rtogs pa'i phyir/ phul du byung ba 'ga' zhig thob par byed de/ gsal ba dang mi gsal ba'i khyad par gyi phyir ro/ /de mi byed pa yang de legs par byas pa nyid ma yin pa'i phyir ro/ /de ltar gsal ba las dbang po'i legs par byas pa 'ga'</text></item>
<item><p>302b.4</p><section></section><text>zhig kyang yod pa ma yin te/ de yod pa dang med pa'i dus rtag tu rtogs pa la khyad par med pa'i phyir ro/ /yul legs par bya ba ni dbang po'i khyad par med na yang de khyad par bya ba'i phyir phan 'dogs par 'gyur gyi/ dbang po legs par byas pa las ni ma yin no// // </text></item>
<item><p>302b.5</p><section></section><text>bam po lnga pa/ gal te sngar ma mthong ba mthong ba'i nus pa byed pa'i phyir/ phan 'dogs par byed pa yin no zhe na/ de ni dbang po las 'das pa'i don mthong bas ji ltar rtogs par khyad par med par gyur / gcig so sor nges pa yin na yang spyi gzhan mthong ba por mi 'gyur la/ bsal bas</text></item>
<item><p>302b.6</p><section></section><text>kyang legs par byas pa'i phyir/ de dag mthong ba na des bsal bar byed pa spyi dag ni nam yang ma nges pa'am/ gzhan gcig kyang nges par mi 'gyur te/ dbye ba med pa de ni de dag la khyad par med pa'i phyir ro/ /gal te gsal bas dbang po legs par byas kyang rung / gal te</text></item>
<item><p>302b.7</p><section></section><text>dbang po legs par ma byas kyang rung / spyi ni rnam par shes pa skyed par byed pa'i rang bzhin yin pas rang bzhin las mi 'da' ba'i phyir/ dbang po legs par bya ba ltos pa med pa kho nar rnam par shes pa bskyed do/ /gal te dbang po legs par bya ba'i lhan cig byed pa can nyid yin pa'i</text></item>
<item><p>303a.1</p><section></section><text>phyir gcig pu ni nus pa ma yin no zhe na/ byed pa med pa phul du byung ba 'di'i lhan cig byed pa'i don gang yin/ lhan cig byed pas khyad par du byas pa'i bdag nyid thob pa'i phyir/ dngos po mi rtag pa dag ni de la ltos pa yin te/ de dag gis skyed par byed pa'i</text></item>
<item><p>303a.2</p><section></section><text>bdag nyid gang yin pa de ni de'i tshe de nyid las 'gyur ba'i phyir skyed par byed pa dag nyid ni phan tshun ltos pa yin no/ /spyi gzhan gyis ma bsgrub pa rtag pa'i rang bzhin de yang ci'i phyir dbang po la ltos pa yin/ yan gar ba de ni rang bzhin med pa gang yin pa des kyang ji ltar yang mi 'gyur ro/ / </text></item>
<item><p>303a.3</p><section></section><text>bsal ba dbang po legs par byas pa'i phyir de'i lhan cig byed pa can gyi spyi'i ni rnam par shes pa'i rgyu yin pa de ltar na brgyud pas spyi bsal ba'i 'bras bu nyid du bstan par 'gyur ro/ /gzhan yang / gal te rigs dang bsal byed dag /rigs dang ldan pa nyid 'dod na/ /sgron ma la</text></item>
<item><p>303a.4</p><section></section><text>sogs bsal byed ni/ /ba lang nyid sogs de ldan thob/ /gang zhig rnam par shes pa'i rgyu gang yin pa de ni de'i bsal bar byed pa yin la/ ba lang nyid la sogs pa la sgron ma la sogs pa yang rnam par shes pa'i rgyu nyid yin te/ snang ba legs par byas pa la ltos pa'i</text></item>
<item><p>303a.5</p><section></section><text>mig gis don rtogs pa'i phyir ro/ /de bas na sgron ma la sogs pa ni ba lang nyid la sogs pa de dang ldan par 'gyur ro/ /de bsal ba las kyang rnam par shes pa'i rgyu nyid la ma gtogs pa gzhan spyi mngon par bsal ba 'ga' zhig kyang yod pa ma yin te/ phul du byung ba'i rang gi ngo bo</text></item>
<item><p>303a.6</p><section></section><text>nyid bya bar mi nus pa nyid kyi phyir ro/ /gal te 'phrod pa 'du ba mngon par bsal ba yin no zhe na/ de'i lan ni de'i 'phrod pa 'du ba ni mi rung ba'i phyir ro zhes bya bas bshad zin to/ /'di ni bsal ba dang lhan cig 'phrod pa 'du ba tsam du skyes pa yin gyi khyad par 'ga' zhig kyang ma yin</text></item>
<item><p>303a.7</p><section></section><text>pa snga ma bzhin du phyis kyang shes pa'i rgyu nyid du mi 'gyur ro/ /'phrod pa 'du ba kho na las shes pa'i rgyu nyid yin na ni gzhan rang gi rten la 'phrod pa 'du ba dag kyang mthong bar 'gyur ba de bas na bsal bar byed pa nyid ni shes pa'i rgyu nyid yin no/ /de yang sgron ma la sogs pa dang 'dra ba'i phyir/ </text></item>
<item><p>303b.1</p><section></section><text>thal bar 'gyur ba de nyid do/ /de bas na spyi'i gnas pa ni/ rten ma yin pa dang / bsal ba ma yin pas na mi gnas pa'i phyir shes pa'i rgyu ma yin no/ /de nyid kyi phyir/ rigs ni gsal ba las gzhan nam/ /gzhan min yod nyid gang de dag /sngon min gsal ba dag la ni/ /ji ltar</text></item>
<item><p>303b.2</p><section></section><text>spyi ni rtogs pa yin/ /nyid kyi sgra ni yod pa kho na'o zhes nges par bzung ba'i don to/ /dngos po yod pa ni rang gi nus pa nyid kyis gzhan la rang gi ngo bo'i rjes su byed pa can gyi blo skyed par byed pa de dang 'brel pa la rag lus pa yin gyi/ gzhan du na ha cang thal bar 'gyur ba'i phyir ro/ /de yang</text></item>
<item><p>303b.3</p><section></section><text>spyi yod pa ni de nyid gzhan gyi phyogs la yod pa ma yin te/ gcig la yod pa mthong ba ni/ /gzhan la mthong ba mi srid phyir/ /gal te blo gcig tu 'byung ba can de ni bsal ba gzhan la de ltar 'gro zhing yang dag par 'dzin pa yin na / de la mthong ba cung zhig gzhan la mthong bar 'gyur na/ </text></item>
<item><p>303b.4</p><section></section><text>de yang / gzhan nyid min na rjes 'gro med/ /gzhan nyid na yang mi rten phyir/ /yod pa mi srid do/ /rang bzhin gyi de nyid dam gzhan nyid ni rang bzhin las 'das pa ma yin te/ ngo bo der gyur pa ma yin pa ni gzhan nyid las ma 'das pa'i phyir ro/ /gzugs kyi gzhan 'di nyid gang</text></item>
<item><p>303b.5</p><section></section><text>yin pa de nyid ma yin te/ rnam pa gzhan bzhin du khyad par med pa'i phyir ro/ /gal te spyi'i ngo bo de bzhin nyid ma yin na de nyid der 'gyur te/ de nyid ma yin pa dngos po gzhan dang 'dra bar gzhan nyid du thal bar 'gyur ba'i phyir ro/ /bsal ba'i rang bzhin gcig ni bsal ba gzhan la rjes</text></item>
<item><p>303b.6</p><section></section><text>su 'gro ba ma yin te/ bsal ba gzhan nyid med par thal bar 'gyur ba'i phyir ro/ /de bas na spyi tha dad pa med pa las blo rjes su 'gro bar mi 'gyur zhing / tha dad pa las kyang ma yin te/ de 'ga' zhig la yang brten pa med pa'i phyir ro/ /'ga' zhig gis phan btags pa med</text></item>
<item><p>303b.7</p><section></section><text>par rag lus pa med pas na bsal bar bya ba dang / bsal bar byed pa'i ngo bo la sogs pa las 'brel pa gzhan yang med pa'i phyir 'brel pa med pa can las kyang shes pa skye bar thal bar 'gyur ba'i phyir ro/ /de bas na dngos po gcig mthong bas gcig la gnas pa'i shes pa</text></item>
<item><p>304a.1</p><section></section><text>gzhan la gnas pa 'dod pa 'di'i de nyid dang / gzhan nyid las 'das pa'i phyir de ni rigs pa ma yin no/ /de'i phyir don rnams la ngo bo gcig tu rtogs pa 'di ni rnam par rtog pa'i bag chags kyis kun nas bslang ba 'khrul pa kho na yin te/ dngos po tha dad pa dang / </text></item>
<item><p>304a.2</p><section></section><text>bag chags kyi rang bzhin ni de'i rten yin no zhes bya ba de ni dpyad zin to/ /'o na ni gtso bo dang dbang phyug la sogs pa'i 'bras bu'i sgra dag ni dngos po tha dad par 'gyur ba med pa can la ji ltar tha dad pa med par 'jug par 'gyur/ de dag kyang brda ji lta ba bzhin du rgyud bag chags</text></item>
<item><p>304a.3</p><section></section><text>kyis legs par byas pa nyid kyi phyir ro/ /don thams cad mthong ba na de las tha dad pa la ltos pa med du zin kyang de ltar nges par byas pa las de lta bu ma yin pa ni rnam par rtog pa rnam par bcad nas nye bar len pa'i stobs kyis 'byung ba'i rnam par rtog pa can gyis kun nas bslang ba dag ni rnam par</text></item>
<item><p>304a.4</p><section></section><text>rtog pa'i rnam par shes pa'i snang ba'i don la 'jug par 'gyur gyi/ de ltar yod pa ma yin pa de dag la ni spyi tha dad pa'am/ tha dad pa ma yin pa cung zhig kyang yod pa ma yin no/ /de lta bur gyur pa'i rnam par rtog pa gzhan las tha dad pa yang rtogs pa po'i bsam pa'i dbang las 'gyur</text></item>
<item><p>304a.5</p><section></section><text>ro/ /gal te de'i bsam pa kho na las ci'i phyir spyir mi 'gyur zhe na/ des ni 'di gdon mi za bar med na mi 'byung ba nyid kyi phyir tha dad par 'dod par bya ba yin na de nyid ni spyi'i 'bras bu'i nus pa yin pa'i phyir/ spyi rtog pa ni dgos pa med pa yin no/ /gal te dngos po yod pa'am med pa</text></item>
<item><p>304a.6</p><section></section><text>dag la spyi'i blo 'di ni don dang ldan pa ma yin gyi bslad pa kho na yin pa'i phyir/ kho bo cag 'di'i yul dpyod pa la gus pa cung zad kyang med do/ /'ga' zhig la 'di'i mi slu ba ni dngos po la rgyu dang 'bras bu'i ngo bo'i 'bras bu'i 'brel pa las yin gyi/ de lta bur gyur pa'i gzung ba nges pa las ni</text></item>
<item><p>304a.7</p><section></section><text>ma yin te/ mngon sum gyis nyams su myong ba bzhin no/ /de ltar yod pa ma yin yang yod pa'i phyir ro zhes bstan par bya ba dang bstan zin pa yin no/ /tha dad pa'i yul can 'di yang phal cher dngos po tha dad pa'i mthong ba'i stobs kyis de dag la dngos por nges pa'i phyir ro/ /de lta bu'i</text></item>
<item><p>304b.1</p><section></section><text>ngo bor brtags la nyid ni gzhan la yod pa'i phyir ro/ /gzhan yang spyi don gzhan du rtog pa 'di rang gi rten tsam la yod pa'am/ nam mkha' la sogs pa 'dra ba thams cad na yod par rtog par 'gyur grang na/ de la gal te rang gi rten tsam la yod pa de'i tshe/ phyogs bum pa la</text></item>
<item><p>304b.2</p><section></section><text>sogs pas stong pa dag tu bum pa la sogs pa 'byung ba na ji ltar yul tha dad pa can gyi rdzas la yod pa'i spyi ni de dag la yod par 'gyur te/ rang gi phyir de ni rdzas snga ma las 'gyur ba'i rdzas la mi 'gro ste/ bya ba med pa nyid du khas blangs pa'i phyir ro/ /gang gi phyir gzhan na gnas pa'i</text></item>
<item><p>304b.3</p><section></section><text>dngos po de las mi g.yo ba de gnyi ga'i bar la khyab pa ma yin pa ni yul tha dad pa'i dngos po dang ldan par rigs pa ma yin no / /snga ma/ de ni de na yod pa min/ /phyis yod min na yang / de la yang skye ba med pas 'ga' zhig las 'ongs pa med pa de ltar na/ blun po las gzhan du</text></item>
<item><p>304b.4</p><section></section><text>'gal ba'i khur 'degs par sus nus/ gzhan yang cha can min/ rten snga ma ni spong mi byed pa ste/ skye bar 'gyur ba'i yul las tha dad pa'i yul te/ de dag la gnas pa zhes bya ba yang / e ma'o phongs pa'i rgyu nyid yin/ yul tha dad pa'i dngos po dag gi 'brel pa can ni yan</text></item>
<item><p>304b.5</p><section></section><text>lag du ma'i bdag nyid can nam/ gcig gi bdag nyid can gyis rnam pa gnyis su 'gyur te/ yan lag gzhan dang gzhan dag gis de dang 'brel pa'i phyir/ snang ba dang thag pa dang dbyig pa lta bu'o/ /yan lag dang bcas pa ma gtogs par yul tha dad pa dag dang 'ga' zhig</text></item>
<item><p>304b.6</p><section></section><text>gis kyang cig car 'brel pa rigs pa ma yin te/ de la bdag nyid gnyis med pa'i phyir ro/ /bdag nyid gcig la yang sa phyogs der gnas pa'i 'brel pa can gyi ngo bo nyid yin pa'i phyir te/ gzhan du na de dang 'brel pa mi rung ba'i phyir ro/ /brten pa gcig po gang la gnas</text></item>
<item><p>304b.7</p><section></section><text>pa de nyid kyi tshe bdag nyid des de la gnas pa ma yin no zhes bya ba de ni gcig po de la gnas pa dang mi gnas pa bdag nyid 'gal ba'i phyir/ rigs pa ma yin no/ /gal te thams cad la thams cad du rnam pa thams cad kyis gnas pa'i bdag nyid can yin no zhe na/ de ni rang bzhin</text></item>
<item><p>305a.1</p><section></section><text>mthong ba'i rten gyi shes pa ni thams cad la rnam pa thams cad du 'gyur la/ de ltar na yang ba lang la yang rta yin no zhes shes par 'gyur te/ rta la gnas pa'i bdag nyid can gyi rdzas nyid dang 'brel pa'i phyir dang / de'i rang bzhin rtogs pas de ltar</text></item>
<item><p>305a.2</p><section></section><text>rnam par nges pa'i phyir dang / gcig po de la yang ma mthong ba'i rnam pa gzhan med pa'i phyir ro/ /de'i phyir cha med pa yul du ma la cig car brten pa ma yin no/ /rten snga ma spangs nas kyang yul tha dad pa la gnas pa de yang mngon par 'dod pa ma yin no/ /gzhan pa gnas</text></item>
<item><p>305a.3</p><section></section><text>par 'gyur ba ni/ /rang gi gnas las mi g.yo ba/ /de las gnas gzhan skye ba la/ /gnas shes shin tu rigs par ldan/ /gang du dngos de gnas gyur pa/ /de dang 'brel pa ma yin la/ /de yul dag kyang khyab byed pa/ /de ni shin tu ngo mtshar che/ /zhes bya ba ni bar</text></item>
<item><p>305a.4</p><section></section><text>skabs kyi tshigs su bcad pa'o/ /spyi thams cad na yod par smra ba gang yin pa de'i yang / gal te rigs ni kun la yod/ /gcig de bsal bas bsal ba nyid/ /tha dad med phyir kun la mthong / /rigs rtag pa'i bsal ba 'ga' zhig kyang yod pa ma yin no zhes bya ba de ni</text></item>
<item><p>305a.5</p><section></section><text>bkag zin to/ /de bas rtag tu gzhan gyis legs par byas pa la ltos pa med pa ni mthong bar 'gyur ba'am/ nam yang ma byas pa yin te/ de'i rang bzhin du gnas pa'i phyir ro/ /rang bzhin gzhan ni 'ga' zhig las kyang ma skyes pa'i phyir ro/ /bsal ba khas blangs su zin kyang khyab par</text></item>
<item><p>305a.6</p><section></section><text>byed pa yang gcig la bsal bas bsal ba nyid na tha dad pa med pa'i phyir/ kun la zhes bya ba bsal bas stong pa'i phyogs dag la yang mi mthong bar 'gyur ro/ /de yang bsal ba la ltos min/ /gal te bsal ba ltos pa can yin na ni/ bsal byed rtogs pa ma yin na/ /bsal</text></item>
<item><p>305a.7</p><section></section><text>bya yang dag rtogs pa min/ /spyi dang de dang ldan pa yang / /ci yi phyir na bzlog par 'dod/ /rang gi rten dang dbang po'i ldan pa la rtogs pa can gyi spyi ni rten gyis stong pa'i sa phyogs la mthong ba ma yin no zhes gang las lan btab pa de'i yang rang gi rten dang dbang po'i ldan pas phan</text></item>
<item><p>305b.1</p><section></section><text>'dogs pa yin pa nyid kyi phyir/ de las de mthong ba can gyis ji ltar gnas pa bzhin du mthong bar 'gyur ro/ /snang bar 'gyur ba de ni mi snang ba 'dir de ltar rigs pa ma yin no/ /spyi ni bsal bas bsal bar bya ba nyid yin pa'i phyir/ bsal bar byed pa dang bral ba'i sa</text></item>
<item><p>305b.2</p><section></section><text>phyogs dag tu mthong ba ma yin no zhes bya ba yang log pa yin no / /bsal bar bya ba dang bsal bar byed pa'i dngos po de lta bur gyur pa ni de la med pa'i phyir ro/ /sgron ma la sogs pa bsal bar byed pa ni bdag nyid rtogs nas gzhan rtogs par byed pa'i rgyu ni rang gi ngo bos</text></item>
<item><p>305b.3</p><section></section><text>stong pa la bsal bar bya ba rang nyid mthong bar byed pa ma yin la/ de ltar bsal ba yang ma yin te/ phyin ci log tu gyur pa'i phyir ro/ /ji ltar na de spyi bsal bar byed par yang 'gyur zhing de rtogs pa'i sgo nas snang bar 'gyur/ de lta na de ni sgron mas bum pa dang 'dra bar bsal</text></item>
<item><p>305b.4</p><section></section><text>bar bya ba yang thog par 'gyur te/ rnam pa 'ga' zhig gis de lta rtogs pa med par snang ba'i ngo bo nyid med pa'i phyir ro/ /gzhan yang 'dis mi rigs pa ci zhig mngon par dpyad nas de ltar dub pa mang po'i spyi'i sla ba la brten pa yin/ phan tshun tha dad pa'i phyir/ bsal ba ldog</text></item>
<item><p>305b.5</p><section></section><text>pa can dag la rjes su 'gro ba can gyi shes pa mi rung ba'i phyir ro/ /da ni ji ltar/ tha dad med don med par yang / /'tshed pa po sogs dag gi sgra/ /'tshed pa po dang klog pa la sogs par gcig la rjes su 'gro ba med pa dag la yang / 'tshed pa dang 'tshed pa po zhes bya ba'i</text></item>
<item><p>305b.6</p><section></section><text>sgra dang shes pa 'jug pa yod pa yin no/ /de dag la ni tha dad pa med pa gzhan cig yod pa ma yin na / gang gis tha dad pa dag gis ni de ltar rtogs par 'gyur/ gal te las yod do zhe na/ 'on te bsal ba kho na las shes pa de yin yang bla ste/ 'di las sam gzhan gyis ci</text></item>
<item><p>305b.7</p><section></section><text>zhig byed pa yin/ tha dad pa ni tha mi dad pa'i shes pa'i rgyur mi 'gyur bas na/ spyi gcig 'dod pa de gal te las tha dad pas kyang tha dad pa med pa'i shes pa bskyed par 'gyur na/ bsal ba dag gis nyes pa ci zhig byas na gang gis de dag de ltar mi 'dod/ gal te de dag ni ngo</text></item>
<item><p>306a.1</p><section></section><text>bo gcig pa nyid kyi phyir/ de'i rnam pa ma yin pa'i khyad par ldan pa 'di'i 'di zhes bya ba'i ldog pa rtags par mi 'gyur ro zhe na/ 'dir ldog pa ji lta ba bzhin du khyad par shes pa dag kyang brda ji lta ba bzhin du don gzhan rnam par gcod pa'i phyir ro zhes bshad do/ / </text></item>
<item><p>306a.2</p><section></section><text>de bas bsal ba dang 'dra bar/ /tha dad phyir las 'di'i rgyu min/ /'tshed pa po la sogs pa tha dad pa med pa'i shes pa'i 'o/ /gal te de dag gi las kyi rigs tha dad pa med pa'i phyir rgyu yin no zhe na/ las dang 'brel phyir rigs ma yin/ 'gro ba la sogs pa ba lang nyid</text></item>
<item><p>306a.3</p><section></section><text>bzhin du don gzhan 'brel pa'i rigs ni don gzhan la shes pa'i rgyu ma yin la 'tshed pa po'i las dag la yang las kyi rigs yin na las de dag kyang 'tshed pa po'i sgras brjod par bya ba ma yin no/ /'o na ci yin zhe na/ las de'i rten gyi rdzas yin no/ /las kyi spyi de yang / mnyan</text></item>
<item><p>306a.4</p><section></section><text>pa gzhan gyi rgyu mtshan phyir/ /'tshed pa 'tshed pa zhes bya ba ni de las 'gyur gyi/ 'tshed pa po zhes bya bar ni ma yin te/ de ni las kyi rgyu mtshan nyid du rab tu bshad do/ /gzhan yang / las ni gnas pa med phyir dang / las mi rtag pa ni thams cad du yod pa ma yin te/ shes pa de'i</text></item>
<item><p>306a.5</p><section></section><text>las rgyu mtshan nyid na las 'gags pa la 'tshed pa po zhes brjod par mi bya ste/ 'tshed pa na las yod pa'i phyir ro/ /de nyid kyi phyir/ spyi ni 'brel pa med pa'i phyir/ /sgra yi rgyu nyid thal 'gyur phyir/ 'brel med ma yin/ las zhig pa de'i spyi ni las ma yin zhing byed pa ma</text></item>
<item><p>306a.6</p><section></section><text>yin pa'i phyir/ rag lus pa'i 'brel pa 'di la yang yod pa ma yin pa de ltar na 'brel pa med pa'i phyir sgra dang shes pa'i rgyu ma yin no/ /gzhan du ni ha cang thal bar 'gyur ro/ /gal te 'das pa dang ma 'ongs pa rgyu mtshan du byas nas de dag 'jug go zhe na/ med pa'i las kyang</text></item>
<item><p>306a.7</p><section></section><text>shes brjod dag gi min te rgyu mtshan ma yin no/ /de dag ni rgyu mtshan can min thob phyir ro/ /med pa ste nus pa med pa ni ji ltar rgyu mtshan du 'gyur/ dngos po'i de nyid ni bya ba byed pa'i mtshan nyid can yin pa'i phyir ro/ /de bas na 'das pa dang ma 'ongs pa'i las 'gags pa</text></item>
<item><p>306b.1</p><section></section><text>dang ngo bo ma thob pa can gyi rgyu mtshan ma yin no/ /bsal ba la sogs pa gzhan dag kyang mi 'dod pa'i phyir/ de dag ni rgyu mtshan med pa can du 'gyur ro/ /de ltar na rigs kyang grub pa ma yin te/ de ni shes pa dang brjod pa dag gi mtshan nyid du 'dod pa'i phyir ro/ /gal</text></item>
<item><p>306b.2</p><section></section><text>te nus pa 'tshed pa po la sogs pa'i sgra'i rgyu mtshan min gyi las dang spyi ni ma yin zhe na/ rjes 'gro med phyir nus pa'ang min/ /'tshed pa po la sogs pa dag gi nus pa zhes bya ba gzhan cung zhig kyang yod pa ma yin te/ 'di nyid ni 'tshed pa la sogs pa'i don gyi bya ba las nye bar sbyor</text></item>
<item><p>306b.3</p><section></section><text>ba yin pas na rdzas ni nye bar sbyor ba ma yin par thal ba'i phyir ro/ /gal te de ni de'i nye bar sbyor ba yin no zhe na/ da ni nus pa ci zhig bya ste/ nus pa la nye bar sbyor ba'i phyir/ nus pa gzhan tha dad pa khas len na ha cang thal bar 'gyur ba'i phyir/ rdzas kho na nye bar sbyar ba yin no</text></item>
<item><p>306b.4</p><section></section><text>zhes brjod par bya'o/ /des ni nus pa la nye bar sbyor na don gyi bya ba kho na la nye bar sbyor ba ci'i phyir de ltar mi 'dod de/ bar du nus pa don med pas ci zhig bya/ de bas na nus pa zhes bya ba ni de'i 'bras bu can gyi rdzas kho na yin no/ /de yang rjes su 'gro ba med phyir te/ de la rjes su 'gro ba</text></item>
<item><p>306b.5</p><section></section><text>can gyi sgrar mi 'gyur ro/ /gal te 'tshed po sogs spyi yin/ /dang por de ni yod nyid sogs/ /bzhin du bsal 'gyur ci ste min/ /khyad par med phyir phyis mi 'gyur/ /ci ste yang 'tshed pa po nyid ces bya ba'i spyi 'ga' zhig yod pa yin na yod pa'i don la 'phrod pa 'du ba de ni</text></item>
<item><p>306b.6</p><section></section><text>res 'ga' ba nyid ma yin pa'i phyir/ de ni dang po nyid na yod pa nyid la sogs pa bzhin du bsal bar 'gyur ro/ /don la 'phrod pa 'du ba'i chos can gyi spyi ji snyed pa de dag ni 'di'i skye ba dang lhan cig tu 'phrod pa 'du ba dag yin no zhes bya ba'i gzhung yin no/ / de las 'das pa de ni</text></item>
<item><p>306b.7</p><section></section><text>khyad par med pa'i phyir / phyis kyang de dang 'phrod pa 'du bar 'gyur ba ma yin no/ /de dang 'brel pa'i rang bzhin dang mi mthun pa'i phyir/ de ni de'i dang por yod pa ma yin la de nyid kyang rang bzhin du gnas pa 'di'i phyir/ 'gyur ro zhes bya ba de ni rtogs par dka'o/ /bya ba phan 'dogs</text></item>
<item><p>307a.1</p><section></section><text>ltos bsal byed / /yin yang 'gyur med ltos pa med/ /'di ni phul byung yod na yang / /skad cig nyid phyir bya gang las/ /gal te phan 'dogs par byed pa'i las la ltos nas rdzas kyi 'tshed pa po nyid la bsal bar byed pa yin no zhe na/ rang bzhin</text></item>
<item><p>307a.2</p><section></section><text>brten pa 'di ni phul du dbyung du med pa'i phyir khyad par du byed pa med pa la ltos pa ci zhig yod/ phul du dbyung du yod na yang las ni skad cig ma nyid yin pa'i phyir ro/ /skad cig re re la phul du dbyung ba'i rang bzhin du gyur pa gzhan dang gzhan 'byung ba'i phyir/ de yang skad cig mar</text></item>
<item><p>307a.3</p><section></section><text>'gyur ro/ /de bas na rang gi skye ba'i gnas 'jig pa can gyi bya ba gang las gang la ltos pa bsal bar byed par 'gyur/ 'o na da ni ji ltar dngos po gcig yod pa ma yin na/ dngos po ni shes pa dang sgra dag gi rjes su 'gro ba can la 'jug par 'gyur/ dper na 'tshed pa po la</text></item>
<item><p>307a.4</p><section></section><text>sogs pa dag la zhes bya ba lta bu'o/ /de nyid la 'di zhes sems pa ma yin nam/ ji ltar de dag la yang yin zhe na/ ji ltar de dag la yod pa ma yin no zhes de dag dpyad zin to/ /de bas na ci'i phyir de dag rgyu mtshan med pa can du mi 'gyur/ rgyu mtshan med pa can ni ma yin no/ / </text></item>
<item><p>307a.5</p><section></section><text>'o na ci yin zhe na/ phyi rol gyi de nyid ni rgyu mtshan ma yin te/ 'di ltar bdag nyid ji lta ba'i bag chags rab tu sad pa las rnam par rtog pa skye ba de las sgra dag 'byung ba yin gyi/ rnam par rtog pa dang brjod pa dag ni dngos po yod pa nyid la brten pa yang ma yin no zhes de ni mang du</text></item>
<item><p>307a.6</p><section></section><text>dpyad zin to/ /bdag nyid kyi gzhung lugs ji lta ba bzhin gyi bag chags kyi dbang gis 'gal ba'i ngo bo gcig tu bsdus pas gzhan dang gzhan mthong ba na yang rjes su 'gro ba can de dag mthong ba'i phyir ro/ /de la de'i rgyu'i rang bzhin 'ga' zhig kyang yod pa ma yin te/ phan tshun</text></item>
<item><p>307a.7</p><section></section><text>'gal ba ni gcig la cig car gnas pa mi rung ba'i phyir ro/ /'o na ni ma nges par 'gyur ba de rgyu mtshan med par yod pa ni 'ga' zhig tu yod pa dang 'ga' zhig tu med pa zhes bya bar nges par 'ongs pa ma yin no/ /de dag rgyu mtshan med pa can ni ma yin te/ bag chags kyi khyad par</text></item>
<item><p>307b.1</p><section></section><text>rgyu mtshan nyid yin pa'i phyir ro/ /phyi rol de lta bur gyur pa snang ba yang ma yin no zhes smras kyi/ yod pa ma yin gyi de la mi 'gyur ba ni ma yin te/ rmi lam dang rab rib can dag gis dmigs pa'i don dang dngos po med pa dang / gzhung lugs kyi bag chags kyis sgro btags</text></item>
<item><p>307b.2</p><section></section><text>pa'i ngo bo khyad par can dag la de lta bu'i rtog pa skye ba'i phyir ro/ /de dag ni yod pa ma yin pa de dag la skye ba'i phyir thams cad la rnam pa thams cad du ma yin te/ rnam par dbye ba nyid kyis de ltar dmigs pa dag la rnam par rtog pa'i phyir ro/ /kho bo cag gis 'dir rang bzhin</text></item>
<item><p>307b.3</p><section></section><text>gyis kyang shes pa gcig gi 'bras bu can 'ga' zhig ngo bo nyid tha dad pa'i phyir zhes bya ba cung zhig bsten to/ /gzhan yang / tha dad mtshungs pa yin na rigs/ /nye ba gang gis 'ga' zhig la/ /rab 'jug gzhan la min de nyid/ /sgra dang shes pa'i rgyu yin no/ /zhes bya ba</text></item>
<item><p>307b.4</p><section></section><text>ni bar skabs kyi tshigs su bcad pa'o/ /gal te ldog pa spangs pa yi/ /dngos po'i rjes 'gro gzhan yod min/ /gcig gi 'bras bu gzhan gyir ni/ /mi 'gyur shin tu tha dad phyir/ /gal te ldog pa ma gtogs par rjes su 'gro ba can gyi rang bzhin 'ga' zhig gis dngos po de dag</text></item>
<item><p>307b.5</p><section></section><text>stong pa yin no/ / mang po de dag ni 'bras bu gcig tu mi 'gyur ro/ /de'i skyed par byed pa'i rang bzhin gang yin pa de ni gzhan la med cing yod pa gang yin pa de ni skyed par byed pa ma yin te/ ldog pa ni rang bzhin med pa nyid kyi phyir ro/ /skyed par byed pa gang yin pa de nyid dngos po yin la</text></item>
<item><p>307b.6</p><section></section><text>skyed par byed pa de yang gzhan la med pa'i phyir/ gzhan gyis bskyed par mi 'gyur ro/ /gal te de ni skyed par byed pa'i rang bzhin gang yin pa de ni gzhan gyir yang 'gyur na/ de'i rang bzhin des de la tha dad par mi 'gyur ba'i phyir/ rang bzhin gyis rjes su 'gro ba yod do zhe na/ gal</text></item>
<item><p>307b.7</p><section></section><text>te bdag nyid gcig pa yis/ /du ma 'bras bu gcig byed na/ /bdag nyid gcig la'ang de yod phyir/ /lhan cig byed pa don med 'gyur/ /gal te rang bzhin gcig pa nyid kyi phyir/ du ma gcig byed pa yin na de dag gi tha dad pa med pa'i rang bzhin de ni gcig nye yang yod</text></item>
<item><p>308a.1</p><section></section><text>pas rgyu dang ma bral ba'i phyir/ gcig kyang skyed par byed par 'gyur ro/ /'di ltar/ tha dad med pa'i ngo bo de/ /byed min khyad par rnams dang bral/ /tha dad pa med pa'i rang bzhin de la de ni gzhan gyis khyad par yod pa ma yin no/ /khyad par yod na tha dad pa med</text></item>
<item><p>308a.2</p><section></section><text>pa nyams pa'i phyir ro/ /de yang de la yang yod pas gcig gnas pa la yang de'i bral ba yod pa ma yin no/ /khyad par gang yin pa de dag ni lhan cig gnas pa'i nges pa med pa'i phyir bral bar 'gyur ro/ /de dag skyed par byed par 'dod pa yang ma yin te/ lhan cig byed pa dag ni rang bzhin gcig pa nyid kyis</text></item>
<item><p>308a.3</p><section></section><text>bskyed pa nyid du khas blangs pa'i phyir ro/ /de bas na skyed par byed pa gnas pa'i phyir dang / gnas pa med pa ni skyed par byed pa nyid ma yin pa'i phyir/ gnas pa gcig gis kyang 'bras bu bskyed par 'gyur ba zhig na 'gyur ba yang ma yin no/ /de bas na/ gcig dang bral ba 'bras med phyir/ khyad par</text></item>
<item><p>308a.4</p><section></section><text>rnams las de dag 'byung / /lhan cig byed pa du ma'i thun mong du gyur pa'i 'bras bu de ni khyad par gcig dang bral na yang mi 'gyur zhing khyad par thams cad dang ma bral ba dag la yang 'gyur te/ ma bral na yang tha dad pa med pa'i ngo bo yang ma yin no/ /'bras bu ni 'ga' zhig las byung</text></item>
<item><p>308a.5</p><section></section><text>ba'i chos can mi 'gyur ba gang yin pa de dang bral ba'i phyir ro/ /tha dad pa med pa'i ngo bo gcig gnas pa la yang bral ba nyid yod pa ma yin la ma bral ba de la yang med na de skyed par byed pa'i bdag nyid ma yin par ston par byed do/ /gang tshogs pa dang bral ba dang 'dra ba de nyid las skye</text></item>
<item><p>308a.6</p><section></section><text>ba de la yod na nges pa yod par 'gyur gyi/ de las gzhan las skye bar rtog na ni ha cang thal bar 'gyur ba'i phyir ro/ /de bas khyad par skyed par byed pa yin gyi spyi ni ma yin no/ /de'i phyir de kho na dngos po yin no/ /'di ltar/ don byed nus pa gang yin pa/ /de nyid don dam par yod</text></item>
<item><p>308a.7</p><section></section><text>pa'o/ /dngos po dang dngos po med pa'i mtshan nyid ni gang don byed par rung ba nyid dang mi rung ba nyid ces bya ba 'di nyid 'chad par 'gyur ro/ /don byed nus par rung ba'i don/ /de yang rjes 'gro med gang zhig /rjes 'gro de las 'bras yod min/ /de bas spyi thams cad ni don byed par rung ba</text></item>
<item><p>308b.1</p><section></section><text>med pa nyid kyi phyir ro / /dngos po med pa yin la/ dngos po ni khyad par kho na yin te/ de kho na nyid las de grub pa'i phyir ro/ /'on kyang rang bzhin gyi rjes su 'gro ba med pas gcig gi skyed par byed pa'i ngo bo gzhan la med pa'i phyir/ skyed par byed par mi 'gyur ba'am / skyed par</text></item>
<item><p>308b.2</p><section></section><text>byed pa yin na tha dad pa khyad par med pa'i phyir/ thams cad bskyed pa por 'gyur ro/ /de ni ma yin te 'di ltar/ bdag de shin tu tha dad kyang / /'ga' zhig rgyu yin gzhan pa min/ /rang bzhin 'di yin gcig gi skyed par byed pa'i bdag nyid las thams cad tha dad par gyur pa na mtshungs</text></item>
<item><p>308b.3</p><section></section><text>par skyed par byed pa'am/ 'ga' zhig kyang ma yin no zhes bya ba der 'gyur na/ ji ltar de dag la khyad par yod par mi 'gyur/ de bas na tha dad pa'i khyad par yod na yang 'ga' zhig las bdag nyid phul du byung ba yin pa'i phyir/ 'ga' zhig skyed par byed pa yin pa gzhan ma yin pa de ni de'i</text></item>
<item><p>308b.4</p><section></section><text>rang bzhin yin te/ gzhan gyi ma yin no/ /dngos po'i rang bzhin dag ni ci'i phyir me ni sreg par byed pa'am/ dro ba yin gyi/ chu ma yin zhes brgal zhing brtag par 'os pa ma yin gyi/ rang bzhin 'di gang las zhes bya ba de tsam du 'gyur te/ rgyu med pa can ltos pa med pa ni nges pa med</text></item>
<item><p>308b.5</p><section></section><text>pas ha cang thal bar 'gyur ba'i phyir ro/ /de bas na rang bzhin ni 'di'i rang gi rgyu las zhes brjod par bya'o/ /de yang de bskyed pa'i bdag nyid de/ gzhan las zhes bya ba'i rgyu'i brgyud pa thog ma med pa can yin no/ /tha dad pa dag gi 'ga' zhig rgyu yin gyi gzhan ni ma yin te/ rang bzhin yin</text></item>
<item><p>308b.6</p><section></section><text>pa'i phyir zhes bya ba 'di la gnod pa cung zad kyang med do/ /tha dad min na yang cig car skye 'jig 'gyur/ rang bzhin la tha dad pa med pa nyid kyi phyir/ rang gi bdag nyid bzhin du sna tshogs pa'i rnam par dbye ba skye ba dang gnas pa dang 'gag pa la sogs par mi 'gyur ro/ /de ltar tha dad pa</text></item>
<item><p>308b.7</p><section></section><text>med pa nye bar mtshon pa nyid kyi phyir ro/ /tha dad pa dang tha dad pa med pa'i mtshan nyid 'di ni rnam pa gcig la yang ldog pa dang ldog pa med pa yin te/ bdag nyid gcig la 'gal ba mi srid pa'i phyir ro/ /tha dad des kyang de ltar min/ /rnam pa thams cad kyi tha dad pa med par smra ba ma</text></item>
<item><p>309a.1</p><section></section><text>yin na gang gis de ltar 'gyur/ 'di ni bdag nyid 'ga' zhig kyang tha dad pa med pa dang tha dad pa zhes bya ba tha dad pa'i phyir lhan cig skye ba la sogs pa ma yin no/ /de ltar na ni/ gcig gi 'jig na gnas pa yi/ /bdag nyid gang yin de de'i min/ /gnas</text></item>
<item><p>309a.2</p><section></section><text>pa dang gnas pa ma yin pa dag ni rten gyi bdag nyid gcig yin na tha dad pa can gyis chos gzhan ci zhig yod/ de ltar na 'ga' zhig tu yang sna tshogs pa nyid du mi 'gyur ro/ /don dag rnam pa thams cad du tha dad pa'am tha dad pa med pa nyid du khas blangs pa'i phyir/ mi 'ga' zhig 'dod</text></item>
<item><p>309a.3</p><section></section><text>par mi 'gyur zhing / dngos po yang ma yin no zhes bshad zin to/ /de bas na 'di ni grub pa dang bde ba gcig pa ma yin te/ dngos po tha dad pa kho na yin no/ /des spyi khyad par blor mi 'gyur/ /de bas na don gzhan 'di ni ltos pa med pa yin te/ ma bskyed pa nyid kyi phyir 'di'i spyi'am</text></item>
<item><p>309a.4</p><section></section><text>khyad par can zhes bya ba'i sgra rigs pa ma yin no/ /gal te gzhan sel ba la yang de mtshungs par thal bar 'gyur ro zhe na/ mtshungs pa yang ma yin te/ 'di ltar/ ldog pa ngo bo nyid med phyir/ /gnas dang gnas min rtog pa min/ /gzhan sel ba zhes bya ba 'ga' zhig kyang yod pa ma yin</text></item>
<item><p>309a.5</p><section></section><text>te/ de yang rang bzhin gyi rjes su song ba can rang bzhin dang gnas pa dang 'jig pa'i rnam par rtog pa dag gis rnam par rtog par mi 'gyur ro/ /spyi yi blo yang bslad pa yin / /de phyir sun dbyung ba yang med/ /log pa'i shes pa can 'di ni yul med pa can kho na yin te/ du ma la gcig gi rnam pa </text></item>
<item><p>309a.6</p><section></section><text>can yin pa de na yul med pa'i phyir/ gnas pa'am mi gnas pa ma yin no/ /gang yang 'di skad du de'i bskyed pa po ni de'i rang bzhin yin na/ de yi skyed byed ngo bo gang / /de yang ji ltar skyed byed yin/ /zhes smras pa de la gzhan la skyed par byed pa'i ngo bo med do zhes ni mi smra'i/ 'o na ci yin zhe na/ </text></item>
<item><p>309a.7</p><section></section><text>gcig gi de skyed par byed pa'i rang gi ngo bo gang yin pa de ni gzhan gyi ma yin no zhes smra'o/ /gzhan dag kyang rang gi ngo bo kho nas skyed par byed pa yin gyi ngo bos ni ma yin te/ de nyid med pa'i phyir ro/ /de dag kyang bdag nyid ji lta ba bzhin du ngo bo nyid kyis tha dad pa dang de skyed par byed pa 'di la 'gal ba ci yod/ </text></item>
<item><p>309b.1</p><section></section><text>ngo bo gcig dang bral ba ni de'i ngo bor mi 'gyur te/ de'i 'bras bu can ma yin pa ma yin no/ /de nyid kyang de'i 'bras bu byed pa yin no zhes bya ba 'di la rigs pa ci zhig yod/ gzhan yang / tha dad khyad par skyed byed yin/ /zhes bya ba smos te/ khyad par de dag kyang bdag nyid kyi des phan tshun rjes su</text></item>
<item><p>309b.2</p><section></section><text>'gro ba med de/ gcig gis skyed par byed pa'i ngo bo gang yin pa de ni yod pa ma yin te/ de tsam ni skyed par byed pa ma yin no/ /gal te/ de dag tha dad med par yod/ /de ltar 'gyur na bden te/ khyad par dag skyed par byed pa yin gyi de dag kyang khyad par can gyi ngo bo ni ma yin te/ 'on kyang tha dad</text></item>
<item><p>309b.3</p><section></section><text>pa med pa yang yin no/ /de'i ni nus pa gcig dang ldan pa'i phyir skyed par byed pa yin no/ /des skyed byed pa min par bshad/ /spyi'i ngo bo nyid du zin kyang des de dag skyed par byed pa ma yin te/ de las 'jigs pa med pa'i phyir ro/ /gcig la gnas pas kyang 'bras bu bskyed par rab tu thal ba'i phyir</text></item>
<item><p>309b.4</p><section></section><text>zhes bshad pa yin no/ /gzhan yang mi bsten pa'i snang ba yang / tha dad byed pa'i / yang gi sgra ni skye ba dang gnas pa dang 'jig pa la sogs pa'i khyad par dag yin no/ /don thams cad tha dad pa med par sems pa gang yin pa de ni 'dir don dag la blo'i snang ba tha dad pa dang chos 'gal ba gnas</text></item>
<item><p>309b.5</p><section></section><text>par mi 'gyur ba'am/ de la yod na tha dad pa med pa yin yang tha dad pa 'ga' zhig tu yang mi 'gyur ro/ /de ltar na gcig gi bdag nyid dang 'dra bar rnam par dbye ba 'dir mi 'gyur ro/ /de bas tha dad par snang ba la sogs pa 'di ni khyad par kho na yin no/ /'dir tha dad pa med pa'i snang ba</text></item>
<item><p>309b.6</p><section></section><text>gzhan mthong ba ni med mod kyi gang gi stobs kyis tha dad pa med pa'i shes pa skye bar 'gyur ro/ /de bas na khyad par de nyid don/ de ni gzhan las ldog pa yin/ /de ni rgyu dang 'bras bur bshad/ /de ni rang gi mtshan nyid 'dod/ /skyes bu kun gyi 'jug pa ni/ /de spong len pa'i 'bras can yin/ /don</text></item>
<item><p>309b.7</p><section></section><text>gyi bya ba byed pa gang yin pa de ni dngos yin no zhes bshad de/ de yang khyad par kho na yin te/ gang yang spyi zhes bya ba de ni de nyid gzhan ldog pa yin la/ de nyid don nyid yin na snang ba'i ngo bo dmigs pa'i mtshan nyid du mi 'gyur ba rigs pa ma yin te/ khyad par dag la tha dad pa med pa'i shes pas de</text></item>
<item><p>310a.1</p><section></section><text>dmigs pa'i mtshan nyid du byas pa nyid kyi phyir ro/ /gzhan yang / ji ltar tha dad med khyad med/ /na yang thams cad kun sgrub min/ /de ltar tha dad khyad med yang / /thams cad thams cad sgrub byed min/ /'di ltar skyed par byed pa'i rang bzhin las tha dad pa 'di skye bar</text></item>
<item><p>310a.2</p><section></section><text>byed par 'gyur/ skyed par byed pa nyid yin na yang khyad par med pa'i phyir/ thams cad skyed par byed par 'gyur ro zhes gang bshad pa yin no/ /'dir bstan nas/ gal te khyad par med par 'gyur ba de ltar 'gyur na ni ji ltar bdag nyid tha dad pa med par smra ba 'di'i tha dad pa med pa khyad par</text></item>
<item><p>310a.3</p><section></section><text>med pa yin na yang thams cad thams cad kyis skyed par byed pa ma yin pa de ltar tha dad pa khyad par med pa yin na yang 'gyur ro/ /yang na/ tha dad na yang 'ga' zhig gis/ /dngos chos nyid kyis byed por 'gyur/ /tha dad med na gcig de yi/ /bya ba byed pa 'gal bar 'gyur/ /tha dad pa</text></item>
<item><p>310a.4</p><section></section><text>tsam du khyad par med pa yin na yang rang gi rgyu dang rkyen gyis nges pa'i rang bzhin can nyid yin pa'i phyir ro/ /'ga' kho na byed pa por 'gyur gyi gzhan ni ma yin te/ de'i rang bzhin can nyid ma yin pa'i phyir ro/ /de ltar na 'di la 'gal ba cung zad kyang med do/ /gcig nyid yin na yang de ni de</text></item>
<item><p>310a.5</p><section></section><text>nyid las 'di ltar byed pa po ma yin pa nyid ces bya ba de ni 'gal ba yin no/ /gal te tha dad yod de'i phyir/ /bya med lhan cig byed mi byed/ /'on te yang rnam pa thams cad du tha dad pa med par ni mi smra ste/ tha dad pa yang yod pa'i phyir ro/ /de bas na byed pa po 'ga' zhig kyang yod pa</text></item>
<item><p>310a.6</p><section></section><text>ma yin no/ /de ltar rnam pa 'ga' zhig gi tha dad pa'i phyir lhan cig byed pa ni byed pa por mi 'gyur ro/ /'on te rim bzhin byed po nyid/ /de ci dngos de nyid yin nam/ /'on te yang 'ga' zhig kyang byed pa po ma yin pa ni med par 'gyur te/ thams cad thams cad la go rims bzhin du nye</text></item>
<item><p>310a.7</p><section></section><text>bar sbyor ba'i phyir ram/ der nye bar gnas pa'i ngo bo gzhan yongs su gyur pa'i nus pa nye bar sbyor ba'i phyir ro/ /gcig ni ji ltar go rims de nyid kyi rten can yin pa'am/ tha dad pa med par yongs su gyur pa'am/ rnam pa 'ga' zhig gi khyad par yin na gcig pa nyid nyams pa'i</text></item>
<item><p>310b.1</p><section></section><text>phyir de ni cir yang mi rung ngo / /gzhan yang / de ldan dngos po shin tu ni/ /tha dad tha dad med 'gyur ba'am/ /'dra ba'i bdag nyid can med na/ /de dag phan tshun tha dad 'gyur/ /gal te tha dad pa med pa'i bdag nyid dam / rang gi bdag nyid du gyur pas tha dad pa'i dngos po dag ni</text></item>
<item><p>310b.2</p><section></section><text>des tha dad pa med pa'i bdag nyid can nyid yin pa'i phyir de dang ldan par 'gyur ba tha dad par yang gang las phan tshun tha dad pa yin/ spyi ste de ni de'i spyi'i bdag nyid ma yin te/ de'i bdag nyid des kyang de lta bur 'gyur bar rigs pa ma yin no/ /de lta bu'i ngo bo yin na de'i chos su mi 'gyur te/ </text></item>
<item><p>310b.3</p><section></section><text>gcig po 'di ni 'jug pa dang ldog pa can gyi rang bzhin du rigs pa ma yin no/ /bdag nyid thams cad kyis ni tha dad pa med pa kho na ni ma yin te/ gal te de yang tha dad 'gyur/ /'ga' zhig la yang 'di'i tha dad pa'am tha dad pa med par nges pa ma yin te/ spyi dang khyad par zhes tha dad</text></item>
<item><p>310b.4</p><section></section><text>pa rnam par gzhag pa'i phyir ro/ /gal te bdag nyid gang gis de / /khyad par spyi zhes bya ba de/ /tha dad de yi bdag nyid kyis/ /tha dad nyid de gal te spyi dang khyad par dag bdag nyid gang la brten nas spyi dang khyad par zhes bya ba bdag nyid des tha dad pa de'i tshe tha dad pa kho na yin no/ /gang gi phyir</text></item>
<item><p>310b.5</p><section></section><text>de dag ni gal te de dag gi rang gi bdag nyid yin na tha dad pa can de dag tha dad pa kho na yin te/ spyi dang khyad par dag ni rang bzhin tha dad pa'i phyir ro/ /rang gi ngo bo ni dngos po yin no/ /de lta na/ ji ltar bum sogs phan tshun bzhin/ / spyi dang khyad par can mi 'gyur/ /khyad par dang spyi dag ni tha dad na</text></item>
<item><p>310b.6</p><section></section><text>yang khyad par dang spyi dang ldan pa ma yin la/ spyi dang khyad par ldan pa ma yin te/ phan tshun 'brel pa med pa'i phyir/ /bum pa la sogs pa bzhin no zhes bshad pa yin no/ /gzhan yang / bdag nyid gang gi mdun byas nas/ /des sgrub 'bras bu 'dod pa can/ /skyes bu 'di ni 'jug</text></item>
<item><p>310b.7</p><section></section><text>par gyur / /de rten tha dad tha dad med/ /dpyad bya rang bdag nyid tha dad/ /ldog pa mtshungs pa nyid dag ni/ /yod nyid dngos po rjes 'gro med/ /'jug pa la sogs thal 'gyur phyir/ /ba lang rta las tha dad pa'am/ /tha dad pa ma yin zhes khyad par med par 'dri bar byed pa thams</text></item>
<item><p>311a.1</p><section></section><text>cad khyad par kho na la dngos po'i rang gi ngo bo yin na zhes lhag par byas nas 'jug par 'gyur te/ de nyid la de skad ces brjod kyi/ rdzas nyid la sogs pa la ni 'dis brjod pa ma yin te/ bdag nyid ji lta ba bzhin du tha dad par brjod pa'i phyir ro/ /don la ni</text></item>
<item><p>311a.2</p><section></section><text>der ma 'khrul pa'i phyir de las rtogs par 'gyur ro/ /de dag ni slob dpon gyis dpyad zin to/ /de bas na 'di la ba lang la sogs pa'i sgra nye bar byas pa'i don la tha dad pa'am tha dad pa med pa 'dri bar byed cing don gzhan nye bar 'god pas de la blo gnyis ci'i phyir byed/ de'i phyir 'di'i</text></item>
<item><p>311a.3</p><section></section><text>bdag nyid gang zhig gzhan dang thun mong ma yin pa 'di mdun du byas nas khyad par can gyi don byed pa don du gnyer ba skyes bu 'di 'jug par 'gyur te/ dper na ba lang la rmo ba dang bzho ba la sogs pa lta bu'o/ /gzhan srid pa'o/ /don la ma yin te/ dper na g.yul du 'jug pa lta bu'o/ /rang</text></item>
<item><p>311a.4</p><section></section><text>gi ngo bo nyid bdag nyid ji lta bu'i sgras brjod pa yin gyi/ rdzas nyid la sogs pa'i spyi ni ma yin te/ de brjod pa de'i tshe thob par mngon par 'dod pa nyid med pa'i phyir dang / ba lang la sogs pa la rjes su zhugs pa'i phyir dang / de'i bdag nyid du gyur pa dag gi rjes su 'gro ba dag med pas de</text></item>
<item><p>311a.5</p><section></section><text>la gnyi ga'i ngo bo nyid med pa'i phyir ro/ /'di la yang dngos po de nyid la yang rnam pa rnams kyis brgal zhing brtag pa yin no/ /de ni tha dad pa yin na yang rdzas nyid la sogs pa tha dad pa med pa 'di la 'gal ba med pa kho na yin no/ /ldog pa'i mtshan nyid can gyi spyi dang</text></item>
<item><p>311a.6</p><section></section><text>thams cad la rang gi ngo bo tha dad pa khas blangs pa'i phyir ro/ /spyi rang bzhin du gyur pa tha dad pa med pa yang bshad zin to/ /rang gi bdag nyid kyis tha dad pa med du zin kyang de'i rang gi ngo bo'i rgyu can don byed pa don du gnyer ba dag gi ni gnyi ga la mtshungs par 'jug par 'gyur ro/ /gcig kyang</text></item>
<item><p>311a.7</p><section></section><text>de'i ngo bo nyid yin pa'i phyir/ de ni don gyi bya ba byed pa yin la/ de las gzhan pa yang de dang mtshungs pa'i phyir/ de yang ci'i phyir mi byed/ /des ngo tsha med mkha' gos can/ /gang ci'ang rigs min 'khrul smra ba/ /de dag kyang ni bsal ba yin/ /mtha' gcig pa nyid srid phyir ro/ / </text></item>
<item><p>311b.1</p><section></section><text>nam mkha'i gos can 'di ni ci yang mi rigs pa ste/ mi 'tsham pa blang bar bya ba dang / dor bar bya ba med pa ste yongs su mthar phyin pa med pas 'khrul pa rnga mo ni zhor 'gyur zhing mi 'gyur ro zhes smra ba gang yin pa de dag kyang 'di nyid kyis bsal ba yin te/ ngo bo nyid mtha' gcig tu tha dad</text></item>
<item><p>311b.2</p><section></section><text>pa'i phyir ro/ /de'i rjes su 'gro ba yin na yang / /thams cad gnyi ga'i ngo bo nyid/ /yin de'i khyad par bsal ba'i phyir/ /zho 'thung zhes ni brjod pa na/ /ci'i phyir rnga mo la mi rgyug /'di ltar rnga mo yang zhor 'gyur zhing de nyid kyang rnga mo ma yin te/ gang gis gzhan yang rnga mor 'gyur/ /de</text></item>
<item><p>311b.3</p><section></section><text>bzhin du zho yang rnga mor 'gyur la de nyid kyang zho ma yin te/ gang gis gzhan yang zhor 'gyur/ de bas na 'di dag gcig la yang de'i ngo bo 'ga' zhig med pa ma yin pa'i phyir dang / 'gyur ba ma yin pa'i rang gi ngo bo la nges pa med pa'i phyir/ khyad par cung zad kyang med pas zho 'thung cig</text></item>
<item><p>311b.4</p><section></section><text>ces brjod pa na rnga mo yang zos par 'gyur ro/ /ci ste phul byung 'ga' zhig yod/ /gang gi khyad par 'jug 'gyur na/ /de nyid zho yin de gzhan la/ /med phyir mchog tu gnyi ga med/ /ci ste 'di dag la phul du dbyung ba 'ga' zhig yod na gang zhig 'di la 'di skad du brjod pa na 'o ma'i rnam</text></item>
<item><p>311b.5</p><section></section><text>par 'gyur ba kho na la 'jug par 'gyur gyi/ gzhan la ma yin no zhe na/ phul du byung ba'i don byed pa don du gnyer ba'i 'jug pa'i yul de nyid de'i 'bras bu'i khyad par gyi nye bar len pa'i ngo bos mtshon pa'i rang bzhin can ni zho'i dngos po yin pa'i phyir ro/ /de 'dra ba'i rang bzhin de yang gzhan</text></item>
<item><p>311b.6</p><section></section><text>la yod pa ma yin te/ don du gnyer ba'i 'jug pa med pa'i phyir ro/ /de bas na de la gnyi ga'i ngo bo med do zhes bya ba ni mtha' gcig tu smra ba'o/ /gzhan yang / thams cad kun bdag nyid yin na/ /blo sgra tha dad par mi 'gyur/ /tha dad bsdus pa smra ba na/ /de med phyin na srid ma yin/ /nam</text></item>
<item><p>311b.7</p><section></section><text>mkha'i gos can de ni ji ltar dngos po rnams kyi rnam par dbye ba med pa'i phyir/ 'ga' zhig la yang so sor nges pa'i rnam pa gcig ma mthong bar rnam pa gzhan dang 'dres pa med pa dang ldan pa can gyi blos don la mos pa'am/ brjod par 'gyur/ de las khyad par gzung ba med pa'i</text></item>
<item><p>312a.1</p><section></section><text>phyir/ rnga mo zhor 'gyur zhing mi 'gyur ro zhes bya ba de bsdus pa smra bar mi 'gyur ro/ /gzhan yang rnam pa ma 'dres pa bdag rtogs nas sdud par 'gyur te/ ngo bo gcig dang 'dres pa can gyi blo ni 'ga' zhig la so sor nges pa'i phyir</text></item>
<item><p>312a.2</p><section></section><text>ro/ /de'i snang ba'i khyad par gyis byas pa nyid kyi ngo bo de dag ni rang bzhin tha dad par yang 'gyur te/ gcig dang du ma'i tha snyad kyi snang ba'i yul nyid yin pa'i phyir ro/ /de ltar na gcig po de gnyi ga'i ngo bo nyid du mi 'gyur ba de'i phyir de ni log par smra ba yin no/ / </text></item>
<item><p>312a.3</p><section></section><text>dngos po rnams rang bzhin gyi rjes su 'gro ba 'ga' zhig kyang yod pa ma yin no zhes bya ba de ltar gnas so/ /tha dad pa'i mtshan nyid kho na spyi yin te/ 'on kyang 'ga' zhig ni ngo bo nyid kyis shes pa gcig la sogs pa'i 'bras bu can yin pa la 'ga' zhig ni ma</text></item>
<item><p>312a.4</p><section></section><text>yin no/ /dngos po rnams kyi rang gi ngo bo tha dad pa'i spyi yin yang bla ste/ gang nus pa med pa dag la ni rang gi ngo bo nyid yod pa ma yin na/ de la ji ltar rang bzhin tha dad pa'i yul can gyi sgra dag /de dag la yang gdon mi za bar sgra 'jug par 'gyur te/ rnam pa</text></item>
<item><p>312a.5</p><section></section><text>'ga' zhig gis kyang rnam par ma gzhag pa dag la ni sgrub pa dang dgag pa mi rung ba'i phyir ro/ /'di ltar thams cad la me ni dro ba'i rang bzhin yin gyi/ dro ba med pa ni ma yin no zhes bya ba rjes su 'gro ba dang ldog pa'i rten gyi tha snyad 'dir mi 'gyur te/ rang</text></item>
<item><p>312a.6</p><section></section><text>bzhin gzhan med pa la ni rnam pa 'ga' zhig gis rnam par gzhag pa med pa'i phyir ro/ /rnam pa thams cad du rtogs pa med pa'i phyir/ me'i rang bzhin rtogs pa med pa zhes bya ba yin na ni/ 'gro ba rmongs par 'gyur ro/ /de ltar ni 'gyur na de la 'ga'</text></item>
<item><p>312a.7</p><section></section><text>zhig med pa 'gog pa ma yin te/ dro ba med pa yod pa kho na don gzhan 'gog par byed pa yin no/ /da ni ji ltar yod pa dang med pa yin zhe na/ thams cad med pa nyid ni mi smra'i/ de la med do zhe'o/ /dngos po thams cad la ni yul dang / dus dang / chos</text></item>
<item><p>312b.1</p><section></section><text>'gog par byed pa yin gyi/ chos can ma yin te/ de bkag na de'i yul can gyi sgra 'jug pa med pa'i phyir dang / yul ma bstan pa la dgag pa'i sbyor ba med pa'i phyir ro/ /'o na yul la sogs pa de yang ji ltar dgag pa yin/ 'di ltar de la yang yul la sogs</text></item>
<item><p>312b.2</p><section></section><text>pa bkag pa med cing don yang ma yin no/ /gal te 'brel pa bkag pa yin no zhe na/ de bkag pa na yang ba'i phyir/ /nyes pa mtshungs pa ma yin nam/ /med pa'i sgra 'jug par mi 'gyur zhes bya ba la sogs pa'am/ med pa 'di bkag pa na de dang 'dra bar chos can yang</text></item>
<item><p>312b.3</p><section></section><text>bkag pa yin no/ /'brel pa yod pa ma yin no zhes bkag pa ni ma yin no/ /'o na ci yin zhe na/ 'di na da ni de lta bu'i bum pa med do zhes bstan pa na/ 'di dang 'brel pa yod pa ma yin pa'am/ de dang ldan pa'i chos med do zhes rtogs par 'gyur ba de ltar 'brel pa bkag</text></item>
<item><p>312b.4</p><section></section><text>par 'gyur ro/ /ji srid 'di la 'brel pa 'am chos yod pa ma yin no snyam pa'i blor mi 'gyur ba de lta na yang ji ltar bkag pa yin/ rnam pa 'ga' zhig yod na yang 'di srid pa ma yin te/ med pa dag la de lta bu'i ngo bo med pa'i phyir ro/ /de bas na 'brel pa med pa rtogs pa las</text></item>
<item><p>312b.5</p><section></section><text>'di 'di na med do zhes bya ba dang po rtogs pa de ni de med par mi 'gyur ba'am/ de med pa rtogs pa na rtogs par 'dod pa ji lta ba bzhin du de las 'byung ba can gyi sgra gang gis zlog par byed/ rnam par rtog pa rnams kyi yul ma yin pa gang yin pa de nyid ni sgra rnams kyis ma yin</text></item>
<item><p>312b.6</p><section></section><text>no/ /gal te de dag 'jug pa yin na tshig ni gang gis 'gog par byed/ brjod par bya ba ma yin pa'i don blo dag gis dmigs pa ma yin no/ /'brel pa yang rang gi ngo bos brjod pa med par bstan to/ /brjod pa yin na ni 'brel pa nyid du blo la gnas pa'i phyir</text></item>
<item><p>312b.7</p><section></section><text>bsam pa ji lta ba bzhin rtogs pa ma yin no/ /de bas na 'di rtogs 'gyur ba yang 'brel pa'i ngo bo nyid yin pa'i phyir/ rang gi ngo bos brjod par bya ba ma yin no/ /de bas na med pa dang 'dra bar 'brel pa la yang thal bar 'gyur ba med do// // </text></item>
<item><p>313a.1</p><section></section><text>bam po drug pa/ gzhan yang med pa brjod par bya bar smra ba 'di la lan 'debs pa na/ mi smra na ji ltar lan gdab par bya/ tshig 'di la yang ji ltar med pa brjod pa ma yin na / 'on te med pa nyid mi 'dod pa de bas na brjod pa ma yin/ de nyid</text></item>
<item><p>313a.2</p><section></section><text>na ni med pa yod pa ma yin no/ /zhes bya ba ji lta ba yin/ gang yang de'i don bkag pa na don med pa'i sgra mi sbyor ba'i phyir/ yul med pa'i dgag pa'i sbyor ba med do zhes bya ba 'di 'og nas 'chad par 'gyur ro/ /de bas na med pa dag la sgra dag kyang yod par 'gyur ro/ / </text></item>
<item><p>313a.3</p><section></section><text>de dag ji ltar rang bzhin tha dad pa yin zhe na/ de la yang / med pa'i ngo bo med pa'i phyir/ /med pa'i ngo bo brjod pa can gyi sgra/ /the tshom med de dag rnam gcod/ /rjod par byed par sgrub pa nyid/ /sgra rnams kyi dngos po'i bya ba dag la ni ngo bo brjod pa'am/ 'on te tha dad pa zhes 'dogs par 'gyur la/ med</text></item>
<item><p>313a.4</p><section></section><text>pa ni dben pa'i mtshan nyid kho na yin te/ rgyu mtshan du bya ba'i ngo bo 'ga' zhig kyang med pa'i phyir ram/ de'i ngo bo la med pa mi rung ba'i phyir te/ ngo bo ni de'i mtshan nyid can yin pa'i phyir ro/ /de bas na 'di nyid dngos su dben pa yin te/ de ni de lta bu'i ngo bo rjod par byed pa'i sgra dag</text></item>
<item><p>313a.5</p><section></section><text>ci/ dben pa'i yul can yin nam zhes bya ba de ni gnas ma yin pa la the tshom za ba yin no/ /de'i phyir sgra thams cad ni dben pa'i yul can dang rnam par rtog pa dag kyang grub pa yin no/ /de bas na dngos po gcig gi rjes su 'brang ba can dag kyang bdag nyid ji lta ba bzhin du khyad par tha</text></item>
<item><p>313a.6</p><section></section><text>dad pas nye bar brtags pa'i khyad par rnams kyi tha dad pa dag bzhin du blo la so sor snang ba'i dben pa dag la nye bar gnas pa'i phyir/ tha dad pa'i yul can kho na yin no/ /de bas rang bzhin nyid ni bsgrub par bya ba dang sgrub par byed pa'i ngo bo yin du zin kyang bsgrub par bya ba dang sgrub par </text></item>
<item><p>313a.7</p><section></section><text>byed pa 'dres pa ma yin no/ /de bas na dam bcas pa'i don gyi phyogs gcig gtan tshigs su 'gyur ba ma yin no/ /de 'di yang gtan tshigs nyid du bstan pa na/ rang bzhin khyad par bye brag la ltos pa can ni 'ga' zhig las/ /brjod bya bsgrub bya sgrub pa'i phyir/ /'jig la byas</text></item>
<item><p>313b.1</p><section></section><text>dang yod nyid bzhin/ /rang gi ngo bo grub par bya ba'i phyir/ gzhan gyi byed pa la ltos pa'i ngo bo ni byas pa yin pa de bas na byas pa'i sgra 'dis gzhan gyi khyad par can gyi rang bzhin brjod pas kyang 'di 'phangs pa yin no/ /de ni rkyen gyi bye brag gis tha dad pa can nyid la sogs pa</text></item>
<item><p>313b.2</p><section></section><text>bshad pa yin no/ /de ltar na khyad par gyi bye brag la ltos pa can ni 'ga' zhig tu rang bzhin gyi gtan tshigs yin no zhes bya ba dang / 'ga' zhig tu ltos pa med par spyir brjod par bya ste/ dper na mi rtag pa kho na nyid la yod pa nyid lta bu'o/ /'ga' zhig tu rang bzhin du gyur pa'i</text></item>
<item><p>313b.3</p><section></section><text>chos kyi bye brag yongs su gzung ba'i sgo nas te/ dper na de nyid la skye ba lta bu'o/ /phyogs 'dis rang bzhin gyi gtan tshigs kyi dbye ba gzhan dag la yang blta bar bya'o/ /gal te gtan tshigs yod rang bzhin/ /ji ltar yod pa bsgrub bya min/ /khyad par rjes 'gro med pa ni/ /gtan</text></item>
<item><p>313b.4</p><section></section><text>tshigs bsgrub bya dag las nyams/ /gal te yod pa nyid mi rtag pa nyid dam/ rang bzhin gyi gtan tshigs su 'gyur na ci'i phyir bsgrub par bya bar yang mi 'dod/ de de ltar rab tu bsgrubs pa na khyad par du 'gyur na khyad par yang bsgrub par nus pa ma yin te/ rjes su 'gro ba med pa'i phyir</text></item>
<item><p>313b.5</p><section></section><text>ro/ /ji skad du tshad ma'i yul mi shes pa'i phyir ro zhes bstan to/ /khyad par de 'di ni bsgrub par bya ba nyid du skyon yod pa 'ba' zhig tu ma zad kyi 'on kyang gtan tshigs la yang skyon mtshungs pa nyid kyi phyir ro/ /gtan tshigs rjes su 'gro ba med pa can ni sgrub pa'i yan lag ma yin te/ </text></item>
<item><p>313b.6</p><section></section><text>de las the tshom du gyur pa'i phyir ro/ /nyes pa de yod pa ma yin te 'di ltar/ yod pa'i khyad par tsam du ni/ /bsgrub bya'i spyi yi chos can la/ /don 'ga' zhig kyang 'grub mi 'gyur/ /de 'dra ba yang bkag pa med/ /rnam pa thams cad du yod pa nyid sgrub pa ni khyad par sgrub</text></item>
<item><p>313b.7</p><section></section><text>par byed par gyur pa ma yin gyi/ yod pa tsam khyad par can ni chos can 'ga' zhig la yod do zhes sgrub par byed pa na rang gi ngo bo khyad par ma bstan pa can 'ga' zhig dang yod pa tsam la 'gal ba med pa'i phyir ro/ /'dir yod pa nyid sgrub pa 'gog pa ni ma yin gyi/ 'on kyang 'di</text></item>
<item><p>314a.1</p><section></section><text>ltar 'ga' zhig yod do zhes smra na/ 'di'i khyad par gzhan 'ga' zhig la reg pa med na rang gi don ci zhig gso bar byed/ de bas 'dis gzung ba'i khyad par kho na bsgrub par bya ba yin na/ khyad par gzung ba bsgrub bya 'dir/ /gtan tshigs rjes 'gro</text></item>
<item><p>314a.2</p><section></section><text>med can 'gyur/ /des yod bsgrub par bya yin na/ /khyad par dag ni bsgrub par 'gyur/ /chos can gtso bo'i mtshan nyid can de ni gcig pa dang rtag pa dang bde ba la sogs pa'i bdag nyid can nam gzhan yin no / /zhes ji ltar rnam pa 'ga' zhig gis kyang khyad par byas pa de'i</text></item>
<item><p>314a.3</p><section></section><text>rang gi ngo bo bsgrub par 'gyur te/ de yang de ltar rjes su 'gro ba ni ma yin gyi/ gang yod pa tsam gyi rjes su 'gro ba grub pa des ci yang ma yin no/ /de ltar me la sogs pa dag la yang thal bar 'gyur ba ma yin nam/ de la yang me yod pa nyid tsam la brjod pa cung zhig kyang med de/ khyad</text></item>
<item><p>314a.4</p><section></section><text>par can gyi rten gyis khyad par du byas pa can mngon par 'dod pa la rjes su 'gro ba med pa'i phyir ma grub pa'i yin no/ /rten des de khyad par du byed pa ni ma yin te/ de ni mi ldan pa rnam par bcad pas khyad par du byas pa'i phyir/ zhes bshad pa dang 'chad par 'gyur ro/ /de bas na</text></item>
<item><p>314a.5</p><section></section><text>der spyi nyid ni mi ldan pa rnam par bcad pas sgrub pa de ltar 'dir yang 'ga' zhig la yod pa nyid sgrub pa ni ma yin no/ /gtso bo la sogs pa'i sgra brjod pa'i don 'ga' zhig kyang med pa'i phyir de ni khyad par med pa can kho na yin no/ /ji ltar med pa yin te/ shes bya dang brjod par bya</text></item>
<item><p>314a.6</p><section></section><text>ba dang gzhal bya dag tu de yang grub pa kho na yin no zhe na / de bas na da ci shes bya yod ces bya bas grub pa yin yang bla ste/ de ltar na yang ci zhig 'grub par 'gyur/ gzhan du me'i spyi de nyid de la ma grub pa'i phyir bsgrub par bya ba yin no/ /de la yang de dang mi ldan pa bral ba</text></item>
<item><p>314a.7</p><section></section><text>can gyi spyis rjes su 'gro ba ma grub pa kho na ma yin nam/ 'ga' zhig de lta bur gyur pa'i don gyi rjes su 'gro bar byed pa ma yin gyi/ gzhan la khong du chud par byed pas ni du bas ni gang na du ba yod pa de ni me yod do zhes me med na mi 'byung bar bstan par bya ba yin no/ /de ltar na</text></item>
<item><p>314b.1</p><section></section><text>de me tsam gyis khyab par grub pas gang na bdag nyid snang bar 'gyur ba de nyid du me'i blo skyed par byed do/ /de la sgrub par byed pa bstan pas cir yang mi rung ste/ de la mthong ba dang 'brel pa bstan pa tsam gyis 'dod pa 'grub pa'i phyir ro/ /de ma bstan par yang ji ltar de khyad par</text></item>
<item><p>314b.2</p><section></section><text>du byas pa dang rjes su 'gro ba yin te/ de bas na 'di ni me med na mi 'byung bar grub pa yin te/ don gyis me ni phyogs der mi ldan pa rnam par bcad pa yin pa'i phyir/ de ni de ltar bsgrub par bya zhes bya'o/ /'di ltar nye bar dgod pa sngon du 'gro ba can gyi rjes su 'gro ba ma</text></item>
<item><p>314b.3</p><section></section><text>yin te/ bsgrub bya bstan par 'dir yan lag nyid ma yin pa'i phyir ro/ /de sngon du song ba can la dam bcas pa sgrub par byed pas ci zhig sel bar byed/ de skad du yang / gzhan la chos dang gtan tshigs ni/ /ma 'khrul par yang bstan pa na/ /de la rab grub de ldan</text></item>
<item><p>314b.4</p><section></section><text>pa'i/ /chos can khong du chud par byed/ /ces gsungs pa yin no/ /de bas na me la sogs pa sgrub par byed pa dang 'dra bar yod pa nyid sgrub par byed pa yang kha na ma tho ba med pa ma yin no/ /de khyad gzung ba med pa can/ /dngos po tsam ni sgrub yin na/ /de tsam khyab</text></item>
<item><p>314b.5</p><section></section><text>byed bsgrub bya la/ /rjes su 'gro ba 'gal ba med/ /rang gi ngo bo'i khyad par yongs su gzung ba med par sgrub par byed pa yod pa nyid yin na yang dngos po tsam khyab par byed pa bsgrub par bya ba'i chos la rjes su 'gro ba 'gal ba med de/ de la gdon mi za bar khyad par yongs</text></item>
<item><p>314b.6</p><section></section><text>su gzung bar bya ba ma yin te/ yod pa tsam la brten pa la yang sgrub par byed par nus pa'i phyir dang bsgrub par bya ba nyid ni ma yin te/ 'bras bu med pa'i phyir ro/ /gzhan yang / ma grub pa la yod chos med/ /gnyi ga la brten 'khrul pa dang / /med pa'i chos ni 'gal</text></item>
<item><p>314b.7</p><section></section><text>yin na/ /ji ltar yod nyid de sgrub 'gyur/ /yod pa nyid bsgrub par bya ba la gtan tshigs de thams cad ni/ skyon ni rnam pa gsum dang ldan te/ ma grub pa dang 'khrul pa dang 'gal ba las ma 'das pa yin no/ /de la gal te gtan tshigs yod pa'i chos zhig ston na ni de ji</text></item>
<item><p>315a.1</p><section></section><text>ltar yod pa nyid ma grub pa can du 'gyur/ gang zhig der yod pa'i chos 'dod na de ji ltar dngos por mi 'dod/ rang bzhin nyid ni 'ga' zhig la ltos nas chos shes chos can la tha dad pa can bzhin du bstan pa yin te/ chos dang chos can brjod pa'i sgra dag gi</text></item>
<item><p>315a.2</p><section></section><text>brjod par bya ba'i don la nges pa'i shes pa'i yul nyid du khyad par 'ga' yang med do zhes bya ba des bshad zin to/ /ji ste yang gnyi ga'i chos yin par smra na dngos po la mi brten pa can ma yin par dgag pa ma yin pas ldog pa tsam ni med pa la yang 'gal ba med pa'i phyir te/ dper na gzugs</text></item>
<item><p>315a.3</p><section></section><text>can du mi 'gyur ro zhes bya ba gzugs can ma yin pa nyid ni nye bar brjod pa med pa la yang 'gyur ba lta bu'o/ /gal te nye bar brjod pa med pa ni dngos po med pa'i phyir/ dgag pa'i yul nyid ma yin no zhe na/ de bas na da ci bsgrub par bya ba'i yul yin nam/ gal te de yang ma yin</text></item>
<item><p>315a.4</p><section></section><text>no zhe na/ da ji ltar dgag pa'i yul ma yin te/ dgag pa ni sgrub pa ldog pa'i ngo bo nyid yin pa'i phyir ro/ /de bas na rnam par bcad pa tsam de gnyi ga yang yod pas mi mthun pa'i phyogs la 'jug pa'i dogs pa rnam par bcad pa'i sgo nas go bar byed pa nyid rnyed pa la ji ltar bdag gir</text></item>
<item><p>315a.5</p><section></section><text>byed/ de yang bdag nyid rang gi tshig gis gnyi ga'i chos nyid smra ba na/ yod pa nyid las gzhan la yang 'di 'jug pa dang / yod pa nyid la ma 'khrul par brjod pa'i phyir/ ji ltar na 'khrul pa ma yin/ yod pa nyid la med pa'i chos kyang dngos po tsam khyab par byed pa'i don</text></item>
<item><p>315a.6</p><section></section><text>rnam par gcod pa'i gtan tshigs su brjod pa 'di'i 'gal ba'i gtan tshigs su 'gyur te/ de ni dngos po 'ga' zhig la yang mi srid pa'i phyir dang / med pa ni dngos po rnam par bcad pa la yod pa'i phyir ro/ /de bas na chos rnam pa gsum po 'di yang yod pa nyid sgrub par byed pa la</text></item>
<item><p>315a.7</p><section></section><text>gtan tshigs kyi mtshan nyid brten pa ma yin zhing rnam pa gzhan yang yod pa ma yin no/ /de bas na yod pa nyid bsgrub par 'gyur ba ma yin no/ /de tsam la khyab par byed pa dngos po'i chos kyi 'dir spyir sgrub par byed pa nyid yin na yang yod pa nyid grub pa can gyi chos can la ma grub pa yin no/ / </text></item>
<item><p>315b.1</p><section></section><text>gal te bsgrub par bya ba'i chos des khyab pa rnam pa 'ga' zhig gis nges par byas pas 'gal ba dang 'khrul pa dag med pa'i phyir/ thal bar 'gyur ba 'di med do/ /khyab pa'am chos can la brten pa nges par ma byas pa yang de'i rang bzhin can nyid du go bar byed pa</text></item>
<item><p>315b.2</p><section></section><text>ni go bar byed pa 'ga' zhig tu yang mi 'gyur ro/ /de nyid kyi phyir/ rang gi chos kyi khyab pa grub pa'i rang bzhin go byed yin par brjod par bya ste/ gsal bar byed pa nyid kyis sgron ma gsal bar byed pa ni/ de'i ngo bo rtogs par byed pa ma yin pa ni rang gi don gyi bya ba mi byed do/ /de la khyab byed nges</text></item>
<item><p>315b.3</p><section></section><text>pa ni/ /rtogs par bya ba'i rang bzhin te/ /de'i chos nges pa kho na'i phyir/ /khyab par byed pa nyid du nges pa'i ni chos can de'i chos te/ go bar bya ba'i rang bzhin yin no/ /'di ldog na yang de ldog byed/ /bdag nyid khyab par byed pa'i chos 'di log par 'gyur ba na</text></item>
<item><p>315b.4</p><section></section><text>khyad par bya ba'i chos de ldog par byed pa yin no/ /gal te 'di med na mi 'byung ba de ltar na 'di ni khyab par byed par grub par 'gyur ro/ /de bas na 'dis ni go bar byed pa'i mtshan nyid du sgrub par byed pa'i sbyor ba rnam pa gnyis kyang bshad par rig par bya'o/ /sbyor ba rnam pa</text></item>
<item><p>315b.5</p><section></section><text>gnyis ni chos mthun pa nyid can dang chos mi mthun pa nyid can no/ /gang gzhan dag ni rjes su 'gro ba can dang ldog pa can zhes smra'o/ /sbyor ba'i bye brag ma gtogs par 'di gnyis la don du bye brag cung zad kyang med do/ /chos mthun pa nyid can gyi sbyor ba la yang don gyis chos</text></item>
<item><p>315b.6</p><section></section><text>mi mthun pa nyid can rtogs par 'gyur te/ de med na bsgrub par bya ba dang gtan tshigs rjes su 'gro ba med pa'i phyir ro/ /de bzhin du chos mi mthun pa nyid can gyi rjes su 'gro ba rtogs par 'gyur te/ de med na ni bsgrub par bya ba med na gtan tshigs med par the tshom du 'gyur</text></item>
<item><p>315b.7</p><section></section><text>zhes rgyas par 'chad par 'gyur ro/ /dper na mi rtag nyid byas pa'am/ 'jig byed ma byas pa lta bu'o/ /'dis ni 'di gnyis kyi dpe bstan to/ /de la rjes su 'gro ba can ni gang cung zad byas pa de thams cad ni mi rtag pa ste/ dper na bum pa la sogs pa lta bu'o/ /sgra yang</text></item>
<item><p>316a.1</p><section></section><text>byas pa yin pa de lta na byas pa nyid la mi rtag pa nyid kyis khyab pa bstan pas sgra yang byas pa nyid du brjod pa'i shugs las sgra mi rtag ces bya bar 'gyur ba de bas na 'dir gdon mi za bar phyogs bstan par bya ba ma yin no/ /'di ni rjes su 'gro ba can gyi sbyor ba'o/ / </text></item>
<item><p>316a.2</p><section></section><text>ldog pa yang mi rtag pa nyid med pa la byas pa nyid med de/ sgra ni byas pa yin pas de'i rang bzhin nyid du grub pa yin te/ de med na byas pa nyid mi 'byung bas sgra la yod pa nyid du bstan pa na/ de'i bdag nyid yod pa nyid kyi ngo bo shugs kyis grub pa'i phyir snga ma bzhin du</text></item>
<item><p>316a.3</p><section></section><text>dam bcas pa'i tshig ma byas pa yin no/ /rjes su 'gro ba ni don gyis go bas grub pa yin te/ de'i bdag nyid yin pa nges pa ni de log pa ni ldog pa de'i phyir/ nges pa rab tu bsgrubs pas ldog pa brjod par bya'o/ /gal te de grub pa na de'i bdag nyid du nges pa don gyis 'phangs</text></item>
<item><p>316a.4</p><section></section><text>pa'i phyir rjes su 'gro ba grub pa yin no/ /da ni ji ltar byas pa ni gdon mi za bar mi rtag pa yin no zhes gang gis de skad du brjod par bya zhe na/ 'di ltar/ rang bzhin yin phyir rjes 'brel nyid/ /'jig pa yi ni rgyu min phyir/ /dngos po 'jig pa'i ngang tshul can de'i ngo bo ni rgyu la</text></item>
<item><p>316a.5</p><section></section><text>ltos pa ma yin te/ rang gi rgyu nyid las 'jig pa'i ngang tshul can du 'byung ba'i phyir ro/ /de bas na gang cung zad byas pa de ni rang bzhin gyis 'jig pa'i ngang tshul can yin no/ / dngos po ltos dang bcas rnams ni/ /nges par 'byung ba can mi mthong / /dngos po 'jig pa yang ltos pa med pa</text></item>
<item><p>316a.6</p><section></section><text>kho na yin no/ /ltos pa dang bcas pa nyid yin na ni bum pa la sogs pa 'ga' zhig rtag pa nyid du yang 'gyur ro/ /gang gis/ de rgyu mang po yod na yang / /'ga' zhig tu yang mi srid 'gyur/ /gal te 'jig pa'i rgyu mang po yod na de dag gi yang rang gi rkyen dag la ltos pa thag nye</text></item>
<item><p>316a.7</p><section></section><text>ba can nyid yin pa'i phyir/ gdon mi za bar thag nye ba ma yin pas 'ga' zhig kyang zhig par mi 'gyur ro/ /rgyu dag ni gdon mi za bar 'bras bu dang ldan pa ma yin te/ ma tshang ba dang gags byed pa srid pa'i phyir ro/ /de bas na 'bras gzhan med pa'i phyir / 'jig pa rgyu ldan</text></item>
<item><p>316b.1</p><section></section><text>smra rnams kyi/ /'jig pa'i rgyu ni thams cad dag /'khrul pa nyid du bshad pa yin/ /zhes bya ba ni bar skabs kyi tshigs su bcad pa'o/ /de bas na ngo bo 'di de'i ngo bo ltos pa med pa can ni de'i ngo bo la nges pa yin te/ rgyu ma lus pa tshogs pas 'bras bu bskyed</text></item>
<item><p>316b.2</p><section></section><text>pa na gags byed pa can mi srid pa bzhin no/ /'ga' zhig 'ga' zhig la ltos pa med du zin kyang gdon mi za bar de'i ngo bo med pa ma yin nam/ sa dang sa bon dang chu dag gi tshogs pa dag kyang 'ga' zhig tu myu gu mi bskyed pa'i phyir ro zhe na/ ma yin te/ de la yang rgyun </text></item>
<item><p>316b.3</p><section></section><text>'gyur ba la ltos pa nyid kyi phyir ro/ /'di ltar ngo bo ni 'ga' zhig la yang ltos pa med pa yin no/ /de la yang rgyu'i tshogs pa tha ma 'bras bu bskyed pa'i phyir/ bar chad med pa gang yin pa de ni 'bras bu dang ldan pa kho na yin te/ de nyid kyang de'i nang nas myu</text></item>
<item><p>316b.4</p><section></section><text>gu'i rgyu yin na/ gzhan sngar gyur pa'i de'i don nyid yin no/ /der de la 'ga' zhig [(]gags [,]gegs [)]byed par nus pa ma yin te/ ngo bo gcig la mi 'gyur bar mi bskyed pa'i phyir dang / bskyed na gcig pa nyid nyams pa'i phyir ro/ /de'i bdag nyid las rgyu 'pho ba med pa ni de</text></item>
<item><p>316b.5</p><section></section><text>skyed par byed pa la gags byed pa'i rgyu mi mthun pa mi byed pa ni gags byed pa nyid ma yin pa'i phyir ro/ /nas kyi sa bon la sogs pa dag kyang sA lu'i myu gu bskyed pa la ltos pa dang bcas pa med pa ma yin nam/ de skyed par byed pa'i rkyen dag ni 'ga' zhig tu de la yang nye ba'i</text></item>
<item><p>316b.6</p><section></section><text>phyir ro zhe na/ ji ltar ltos pa med pa yin te/ gang gi phyir de dag la sA lu'i sa bon gang yin pa de nyid skyed par byed pa'i rang bzhin te/ de med pa'i phyir de'i rang la ltos pa yin no/ /'on te de lta yin na 'ga' zhig byas pa 'am yod pa nyid la yang 'jig pa'i rang bzhin gang</text></item>
<item><p>316b.7</p><section></section><text>yin pa de nyid yod pa ma yin pa de bas na/ de'i rang bzhin la ltos pa nyid kyi phyir 'jig pa dag ma yin no/ /sA lu'i sa bon la sogs pa dag gi rang bzhin de ni rang gi rgyu yin pa'i phyir/ de'i rgyu ma yin pa gang yin pa de ni de'i rang bzhin du mi 'gyur ro/ /rgyu de'i nus</text></item>
<item><p>317a.1</p><section></section><text>pa nges pa yang rang rang gi ngo bos khong du chud pa nyid yin no/ /rang bzhin nges pa yang don rnams la glo bur du rigs pa ma yin te/ ltos pa med pa ni yul dang dus dang rdzas nges pa la mi rung ba'i phyir ro/ /de ltar 'di la yang nges pa'i rgyu brjod</text></item>
<item><p>317a.2</p><section></section><text>par bya ba ste/ gang gi phyir 'ga' zhig 'di ni 'jig pa'i bdag nyid can du 'byung ba dag yin la/ 'dir 'ga' zhig nges par byed pa'i rang bzhin ni yod pa ma yin te/ skye ba dang ldan pa thams cad ni mi rtag pa nyid du grub pa'i phyir ro/ /gal te skye ba dang ldan pa'i rang</text></item>
<item><p>317a.3</p><section></section><text>bzhin ni 'jig pa can yin no zhe na/ skye ba ni 'jig pa can gyi rang bzhin gyi rgyu ma yin la/ rgyu med pa can gyi rang bzhin la nges pa med pa de bas na/ 'dir rgyu las rang gi ngo bo'i rnam par dbye ba 'ga' zhig kyang med de/ de med pa'i phyir 'bras bu la yang yod pa</text></item>
<item><p>317a.4</p><section></section><text>ma yin pas na mtshungs pa ma yin no/ /'jig pa la ltos pa med pa'i de 'dis 'ga' zhig la 'ga' zhig gi tshe yod pa 'gal ba can de med pa'i rang bzhin du sgrub par byed do/ /gang gi phyir rang bzhin ltos pa med pa de ni gal te 'ga' zhig gi tshe'am 'ga' zhig la 'gyur na</text></item>
<item><p>317a.5</p><section></section><text>dus dang rdzas de la ltos pa can yin pa'i phyir/ ltos pa med pa nyid du mi 'gyur ro zhes bshad zin to/ /'on te 'jig pa'i rang bzhin de ltos pa med pa'i phyir/ rgyu med pa can du 'gyur ro/ /rgyu med pa can nyid ma yin te / yod pa nyid kyi rgyu'i ngo bo las de ltar skye ba'i phyir</text></item>
<item><p>317a.6</p><section></section><text>dang / yod pa nyid du 'gyur ba ni de 'dra ba nyid kyi ngo bo med pa'i phyir ro/ /gal te gdon mi za bar yod pa nyid ni 'ga' zhig las kyang 'byung ba ma yin no zhe na/ 'o na yod pa nyid ni glo bur ba ma yin pas 'di 'ga' zhig la 'ga' zhig gi tshe 'ga' zhig tu ldog par mi 'gyur bas de</text></item>
<item><p>317a.7</p><section></section><text>ni cung zhig 'ga' zhig la 'brel pa ma yin no / /gang gang la cung zhig rag las pa ma yin no/ /gal te yod pa nyid de 'di ni 'ga' zhig la rag lus pa can ma yin no zhe na/ nges pa can du mi 'gyur ro/ /de bas na 'di ni 'ga' zhig tu glo bur ba ma yin no/ /'o na de ji ltar</text></item>
<item><p>317b.1</p><section></section><text>'jig pa rgyu med pa can du bstan zhe na/ skyes pa de'i ngo bo ni gzhan la ltos pa med pa'i phyir ro/ /'dir yang 'jig pa zhes bya ba dngos po las gzhan 'ga' zhig kyang med de dngos po nyid 'jig pa yin la/ de nyid skad cig mar gnas pa'i ngang tshul can du skyes pa yin pa'i</text></item>
<item><p>317b.2</p><section></section><text>phyir ro/ /blun po dag gis 'di'i rang bzhin de ni phyis nges par 'gyur gyi/ sngar ma yin te/ mthong na yang / gsal ba med phyir ro/ /zhes bshad do/ /de'i dbang gis mi mkhas pas dug 'gyur ba mthong bas 'jog pa bzhin du phyis rnam par 'jog par byed de/ de bas na 'jig </text></item>
<item><p>317b.3</p><section></section><text>pa 'di ni yod pa nyid ma gtogs par gzhan la ltos pa med pa'i phyir/ de la khyab par byed pa yin no/ /'jig pa ltos pa med pa de yang ji ltar rtogs par 'gyur zhe na/ de rgyu nus pa med pa'i phyir yang / med pa byed pa'i bya ba dgag pa'i phyir yang gi sgra smos so/ /ji ltar</text></item>
<item><p>317b.4</p><section></section><text>nus pa med pa yin zhe na/ dngos po grub pa la ni byed pa de la mi byed la/ gzhan la byed na ni de la cung zhig kyang ma yin pa'i phyir/ de dang de ma yin pa'i ngo bo la mi byed pas cung zhig kyang mi byed pa ni ltos pa med par 'gyur ro/ /ji ltar bya ba 'gog ce na/ 'jig pa zhes</text></item>
<item><p>317b.5</p><section></section><text>bya ba ni de dag gis dngos po med pa yin par sems so/ /de bas 'jig pa'i rgyu 'di ni med par byed do zhes bya ba 'thob bo/ /de la gal te med pa zhes bya ba 'ga' zhig 'bras bu'i rang bzhin du 'gyur na/ de nyid dngos po yin pa'i phyir med par mi 'gyur ro/ /de bas na med pa byed do zhes bya ba ni</text></item>
<item><p>317b.6</p><section></section><text>dngos po mi byed do zhes bya ba 'di bya ba 'gog pa byed par 'gyur ro/ /de ltar na yang cung zhig kyang mi byed pa 'di ci'i phyir ldog par bya ba yin te/ dngos po ni 'jig pa la ltos pa med par grub pa yin no/ /de'i phyir/ gang zhes de rang bzhin gyis 'gyur/ /'di las gzhan pa dag la yang / /rang bzhin</text></item>
<item><p>317b.7</p><section></section><text>nyid kyis 'gyur ba yin/ /de 'di 'ga' zhig la yod pa mthong ba na ltos pa med pa nyid kyi phyir/ rang bzhin gyis 'gyur ro/ /de ltar gzhan dag la yang rang bzhin gyis 'byung ba can yin te/ khyad par med pa'i phyir ro/ /'ga' zhig dngos po'i yul can gyi/ /rjes dpog gang</text></item>
<item><p>318a.1</p><section></section><text>yin rnam gnyis te/ /'bras bu ngo bo des de dag /rang bsgrub bya la 'brel nges phyir/ de'i phyir dngos po'i yul can gyi rjes su dpog pa ni rnam pa gnyis kho na ste/ 'bras bu'i rtags can dang rang bzhin gyi rtags can no/ /bdag nyid ji</text></item>
<item><p>318a.2</p><section></section><text>lta ba bzhin du khyad par byed pa bsgrub par bya ba'i rtags can la rtags de dag rag lus pa'i phyir gong du ji skad bshad pa lta bu'o/ /'jug pa blo sngon can nyid phyir/ /de yi ngo bo mi dmigs na/ /'jug par mi bya zhes bya bas/ /mi dmigs pa ni tshad mar bshad/ / </text></item>
<item><p>318a.3</p><section></section><text>gsum pa mi dmigs pa'i gtan tshigs ni bye brag med par don 'ga' zhig gis go bar byed pa yin no zhes brjod do/ /yod par nges pa dang sgra dang tha snyad bkag pa ni mi dmigs pa thams cad kho na rtags yin no/ /yod par nges pa las ni sgra dang tha snyad dag 'jug par</text></item>
<item><p>318a.4</p><section></section><text>'gyur bas de dag la 'jug pa zhes bya bar bshad do/ /de ltar na mi dmigs pa nyid ni med pa rnams kyi med pa yin no zhes bshad do/ /de yang rtogs pa po'i dbang gis yin gyi dngos po'i dbang gis ni ma yin no/ /ji srid 'di la rtogs pa med pa de srid du 'di la dngos po de'i yod pa ma</text></item>
<item><p>318a.5</p><section></section><text>yin te/ /yod pa nyid yin du zin kyang des de'i don mi byed pa'i phyir ro/ /dngos su ni mi dmigs pa yin na yang med pa dang yod pa ma yin te/ yod pa nyid yin na yang rang bzhin la sogs pas bskal pas 'ga' zhig tu mi dmigs pa'i phyir dang / de ni med pa dag la yang mtshungs</text></item>
<item><p>318a.6</p><section></section><text>pa nyid kyi phyir ro/ /de bas na rtogs pa po'i tshad ma med pa'i phyir dmigs pa'i mtshan nyid can gyi yod pa nyid de ldog cing rang gi rgyu mtshan can gyi sgra dang tha snyad dag ldog par byed do/ /de bas na dmigs pa'i mtshan nyid kyir gyur pa dag mi dmigs pa dag gang yin pa 'di yang</text></item>
<item><p>318a.7</p><section></section><text>dngos su med pa nyid kyi ngo bo yang yin te/ 'jug par mi rung ba nyid kyi phyir ro/ /de yang yul 'di la tshad mar mtshungs so/ /med par nges pa'i 'bras bu can de yang yod pa nyid ma yin du zin kyang 'di tshad ma nyid yin te/ gang dmigs su rung ba rgyu gzhan tshogs pa dag yod na mi dmigs</text></item>
<item><p>318b.1</p><section></section><text>pa srid pa ma yin no/ /snga ma ni med pa nyid sgrub par byed pa yang ma yin te/ bstan bcos skabs dang 'brel med dang / /dbang po las 'das rtags can min/ /don rnams mang po de dag ni/ /ji ltar mi dmigs phyir na med/ /de med pa nyid sgrub par byed pa ni mi dmigs pa tsam</text></item>
<item><p>318b.2</p><section></section><text>gyis don thams cad la tshad ma gsum ldog pas bsgrub par 'gyur grang na/ de la bstan bcos ldog pa ni med pa nyid sgrub par byed pa ma yin te/ de ni skabs 'ga' zhig la 'jug pa'i phyir ro/ /bstan bcos 'jug par byed pa ni skyes bu'i don 'grub par byed pa'i thabs 'ga'</text></item>
<item><p>318b.3</p><section></section><text>zhig la brten nas 'jug par 'gyur te/ gzhan du na 'brel pa med pa'i brjod pa ni tshad mar mi 'gyur ba'i phyir ro/ /skabs de la yang don mang po dag gdon mi za bar bstan par bya ba ma yin te/ dper na so sor nges pa'i bdag nyid kyis skyes bu'i sems 'ga' zhig nges pa'i rgyu</text></item>
<item><p>318b.4</p><section></section><text>mtshan 'byung ba ma yin pa can 'jug pa'am/ yul dang dus kyis chod pa'i skabs la nye bar mkho ba med pa'i rdzas kyi bye brag lta bu'o/ /de bstan bcos kyi yul du byed pa ma yin no/ /de ltar na bskal pa dag la rang gi nus pa nye ba'i phyir shes pa bskyed nus pa yang yod pa ma</text></item>
<item><p>318b.5</p><section></section><text>yin no/ /de dag gi gdon mi za bar 'bras bu dmigs pa yang med na gang gi rjes su dpag par byed/ de dag ni tshad ma gsum log tu zin kyang med do zhes nges par nus pa ma yin no/ /de bas mi dmigs pa thams cad ni ldog pa nges par sgrub par byed pa ma yin no/ /de bas na 'di</text></item>
<item><p>318b.6</p><section></section><text>ni/ yod med nges pa'i 'bras can min/ /phyir na'ang tshad ma nyid min 'gyur/ /mi dmigs pa 'di ni tshad ma nyid ma yin te/ tshad ma dag ni nges pa'i 'bras bu can yin pa'i phyir ro/ /'di 'jug pa 'gog pa yin yang sems la the tshom yongs su gcod pa can ma yin te/ </text></item>
<item><p>318b.7</p><section></section><text>the tshom las kyang 'ga' zhig la 'jug pa'i phyir ro/ /gal te nges pa sngon du 'gro ba'i tha snyad du byed pa can ni de bzhin kho na la de kha na ma tho ba med pa yin no zhes bya ba de ni/ mi 'jug 'bras bu can zhes bshad zin to/ /rtags kyi phul byung yod pa can/ /la la tshad ma</text></item>
<item><p>319a.1</p><section></section><text>dag tu'ang 'gyur/ /'dir mi dmigs pa thams cad ni tshad ma ma yin la/ rtags kyi khyad par las yod pa can la la tshad ma yang yin te/ ji ltar gong du dper byas pa lta bu'o/ /gang yang mi dmigs pa ni tshad ma ma yin no zhes de bshad</text></item>
<item><p>319a.2</p><section></section><text>ce na/ rang bzhin shes byed mi shes la/ /rigs pa 'di ni brjod pa yin/ /gang 'ga' zhig gi rang gi ngo bo yul la sogs pas bskal pa'i phyir/ mi dmigs pas de ni mi dmigs pa tsam gyis med pa zhes bya ba ma yin te/ gong du ji skad bshad pa lta bu'o/ / </text></item>
<item><p>319a.3</p><section></section><text>shes par byed pa rtags la med pa'i phyir/ dbang po las 'das pa'i don gang yin pa 'am/ rang bzhin gyi khyad par spong bar byed de/ dper na sems 'dod chags dang bral ba 'am/ lha nyid kyi khyad par med pa 'am/ sbyin pa dang 'tshe ba la sogs pa las ldog pa sems</text></item>
<item><p>319a.4</p><section></section><text>la mngon par mtho ba dang / nges par legs pa'i rgyu nyid med do zhes bya ba dang / mngon sum gyi don la ni 'bras bu de ma thag pa med pa'i phyir/ de'i 'bras bu med pa can dang / chos mthun pa'i phyir phyin ci log pas skur bar byed na yang / de tsam gyis ni 'bras bu chod pa</text></item>
<item><p>319a.5</p><section></section><text>dag kyang rgyu las skye ba mthong ba'i phyir de med pa nyid ma yin te/ byi ba dang khyi smyon pa'i dug gi 'gyur ba bzhin no/ /de 'byung ba la 'gal ba med pa'i phyir 'di la mi dmigs pa tsam ni tshad ma ma yin no/ /gal te yod pa la gang tshad ma yin zhe na/ de nyid kyi phyir the tshom za</text></item>
<item><p>319a.6</p><section></section><text>ba yin yang bla ste/ tshad ma yang srid pa'i phyir mi spong ngo / /de bas na 'dir don nam rang gi ngo bo 'ga' zhig la mthong ba gsal ba med pa'i phyir dang / rgyu rnams ni 'bras bu bskyed par nges pa med pa'i phyir/ shes par byed pa ma 'grub pa'i 'gyur ro/ /'di tsam gyis ni de</text></item>
<item><p>319a.7</p><section></section><text>med pa ma yin te/ yang tshul gzhan du 'ga' zhig mngon par gsal ba'i phyir ro/ /rgyu mi shes pa 'bras bu yis/ /med pa nyid kyis sgrub byed dang / /rang gi ngo bo med par bsgrub par bya ba la/ de mi dmigs pa nyid ni tshad mar mi brjod kyi rgyu mi dmigs pa tshad</text></item>
<item><p>319b.1</p><section></section><text>ma kho na yin no/ /gang rgyu med pa la 'bras bu 'gyur ba srid pa ni ma yin no/ /la lar rgyu zhig na yang 'bras bu gnas par mthong ba ma yin nam/ rgyu gnas pa'i dus na 'bras bu yod do zhes ni mi smra'o/ /dngos po de ltar gnas pa can ni de'i rgyu can ni ma yin gyi brgyud pas</text></item>
<item><p>319b.2</p><section></section><text>rgyun la phan 'dogs par byed pa'i phyir/ de'i 'bras bu bstan cing rgyu med par dngos po skye ba ni yod pa ma yin no zhes brjod do/ /gal te 'di rnam pa 'ga' zhig gis med pa grub par 'gyur na de'i 'bras bu med do zhes nges par 'gyur ro/ /don gyi rang bzhin rtags can la/ / </text></item>
<item><p>319b.3</p><section></section><text>rang bzhin mi dmigs pa yang min/ /rang bzhin nyid kyi rtags can la rang bzhin mi dmigs pa 'ga' zhig kyang tshad ma kho na yin no/ /gal te khyab par byed pa mi dmigs pa ni 'di'i rang bzhin grub par 'gyur te/ dper na shing sha pa la shing nyid lta bu'o/ /gal te</text></item>
<item><p>319b.4</p><section></section><text>gtan tshigs 'ga' zhig gis/ /de med par ni rtogs par 'gyur/ /gal te rgyu 'am khyab par byed pa'i rang bzhin 'di go bar byed pa gtan tshigs gang zhig las med par 'grub par 'gyur ba de med pa nyid kyis rang gi 'bras bu 'am khyab par bya ba ldog par byed de/ de med</text></item>
<item><p>319b.5</p><section></section><text>par ma grub na ni ldog pa la yang the tshom za ba'i phyir ro/ /ji ltar na dngos po'i bdag nyid mi dmigs pa las med pa grub ce na/ mthong ba med pa dag gi rgyu/ /mi srid par ni gyur pa ni / /snang ba'i dngos po mi dmigs pa'i/ /dngos po med pa rtogs par</text></item>
<item><p>319b.6</p><section></section><text>'gyur/ /gal te dngos por 'gyur na bdag nyid ji lta bu 'dzin pa po'i byed pas dmigs pa nyid du 'gyur ro/ /de mthong ba'i gegs byed pa can bar chad la sogs pa dag med na dmigs pa kho nar 'gyur la/ mi dmigs na ni med pa nges par 'gyur te/ de 'dra bar 'gyur ba dmigs</text></item>
<item><p>319b.7</p><section></section><text>pa la 'khrul pa med pa'i phyir ro/ /gtan tshigs 'di nyid ni rgyu dang khyab par byed pa dag med pa la rig par bya'o/ /dngos po 'gal ba yod na yang / /de yod pa la gnod byed phyir/ /de dang 'gal ba dmigs pa ni/ /med pa nyid du nges par 'gyur/ /dngos po gang zhig</text></item>
<item><p>320a.1</p><section></section><text>gang dang lhan cig mi gnas te/ de dag gi nye bar len pa dag ni phan tshun mi mthun pa'i rten nyid kyis rtsom pa 'gal ba'i phyir ro/ /sngar ji skad bshad pa bzhin du 'gal ba de dag ni gcig yod na yang gzhan med pa rtogs par 'gyur ro/ /'di</text></item>
<item><p>320a.2</p><section></section><text>ni mi dmigs pa las tha dad pa rnam par gzhag par bya ba ma yin te/ de nyid las 'gal ba rtogs pa'i phyir dang / 'gal ba las kyang med pa sgrub par byed pa'i phyir ro/ /de lta bu'i rnam pa'i mi dmigs pa las med pa rtogs par 'gyur ba ni bla ste/ de yang ji ltar</text></item>
<item><p>320a.3</p><section></section><text>rjes su dpag pa yin par 'gyur/ ji ltar yang mi 'gyur/ dpe la ltos pa med pa'i phyir te/ 'di la ni dpe cung zad kyang yod pa ma yin no/ /ci'i phyir nam mkha'i me tog la sogs pa nye bar brjod pa med pa zhes bya ba dpe ma yin nam/ de med pa ji ltar khong du chud</text></item>
<item><p>320a.4</p><section></section><text>par bya zhing gang gis de ltar 'gyur/ gal te mi dmigs pa kho na las so zhe na/ de la yang ji ltar na dpe med pa can dag gi med pa nyid du grub pa 'am/ dpe dang bcas pa can nyid yin na ni thug pa med par thal bar 'gyur ba de ltar na yang rtogs par mi 'gyur ro/ / </text></item>
<item><p>320a.5</p><section></section><text>de bas na nye bar brjod pa med par grub pa dang 'dra bar gzhan la yang dpe la ltos pa med pa'i phyir/ rjes su dpag pa ma yin no/ /thos su zin kyang lha rnams dga' bas nges par gzung ba bsal ba med do/ /med pa'i sgra dang tha snyad kyi rgyu mtshan dmigs pa mi dmigs</text></item>
<item><p>320a.6</p><section></section><text>pa de ni bdag nyid thag nye ba'i phyir rang gi rgyu mtshan can de dag sgrub par byed pas rang gi rgyu mtshan gyi tshogs pa'i rung ba thag nye ba can thams cad ni 'dir dpe yin no/ /med pa nyid kyang 'di la mi dmigs pa kho na yin no/ /de nyid kyi phyir/ 'di ni rgyu las 'bras bu rjes su dpag pa'i</text></item>
<item><p>320a.7</p><section></section><text>mtshan nyid yin pa'i phyir/ rang bzhin gyis gtan tshigs kyi nang du 'dus par 'gyur ro zhes 'chad par 'gyur ro/ /yod pa'i sgra dang tha snyad 'gog par yang tshad ma log pas rgyu mtshan ma tshang ba can gyi myu gu la sogs pa dpe yin gyi/ nye bar brjod pa med pa 'ba' zhig ni</text></item>
<item><p>320b.1</p><section></section><text>ma yin no/ /nye bar brjod pa med pa la yang 'jug pa 'di nyid 'gog pa yin te/ mi dmigs pa'i mtshan nyid can gyi med pa nyid grub pa yin no/ /rgyu mtshan dang de med pa khas blangs nas 'jug pa dang ldog pa la lugs las zlog par byed pa'i rmongs pa de la ji ltar khas</text></item>
<item><p>320b.2</p><section></section><text>blangs pa bzhin du nye bar brjod pa med pa 'am/ gzhan dang 'dra bar bstan to / /gal te re zhig dmigs pa med pa de nyid ji ltar grub ce na/ de ni phyis 'chad par 'gyur ro/ /rjes su dpag pa gzhan la yang bsgrub par bya ba'i chos kyis khyab par 'dod na ci'i phyir dpes rtogs</text></item>
<item><p>320b.3</p><section></section><text>par bya ba yin te/ khyab par bya ba bstan pa nyid kyis khyab par byed pa grub pa'i phyir ro/ /gal te don nges zin kyang dpe ni dran pa'i don yin no zhe na/ de ni cig shos la yang mtshungs so/ /de ni gzhan la mi dmigs pa tsam las med pa'i tha snyad rtogs su zin kyang 'di la rmongs</text></item>
<item><p>320b.4</p><section></section><text>pa'i phyir dran par bya ba yin no/ /ci ste gang 'di la gtso bo la sogs pa ni yod pa ma yin te/ mi dmigs pa'i phyir ro/ /de la ji ltar med pa'i tha snyad grub pa'am yod pa'i tha snyad 'gog par ji ltar 'gyur/ de'i don 'gog pa na rjod par byed pa chos can gyi tshig mi sbyor ba'i phyir</text></item>
<item><p>320b.5</p><section></section><text>dang / yul med pa can gyi dgag pa mi rung ba'i phyir ro/ /nyes pa de ni med de 'di ltar/ thog med bag chags las byung ba'i/ /rnam par rtog pas yongs bsgrubs pa/ /yod med gnyi ga la brten pa/ /sgra don chos ni rnam pa gsum/ /der dngos nyer len med pa can/ / </text></item>
<item><p>320b.6</p><section></section><text>bsgrub pa de mi dmigs pa ni/ /de ltar gtan tshigs de nyid kyi/ /med pa ma yin sgra sbyor phyir/ /ji ltar sgra de dag rang gi mtshan nyid kyi yul can ma yin pa de ltar bstan to/ /thog ma med pa'i dus can gyi bag chags las byung ba can gyi rnam par rtog pa la so sor snang ba'i ngang can</text></item>
<item><p>320b.7</p><section></section><text>gyi don yul nyid du bdag gir byed do/ /rnam par rtog pa de la brten pa'i 'chad pa po dang nyan pa po ni dngos po ji ltar snang ba bzhin du ston par 'dod pas sbyor ba'i phyir dang / de'i rnam pa can gyi rnam par rtog pa bskyed pa'i phyir ro/ /nye bar len pa dang 'bras bu'i shes pa</text></item>
<item><p>321a.1</p><section></section><text>la snang ba'i ngo bo ma yin pa ni de'i yul can nyid du nges par nus pa ma yin no/ /rnam par rtog pa de yang yod pa dang med pa dang gnyi ga'i shes pa dag gis bsgos pa'i bag chags las byung ba'i phyir dang / der snang ba'i rnam par nges pa'i dbang gis yod pa</text></item>
<item><p>321a.2</p><section></section><text>dang med pa dang gnyi ga'i chos zhes brjod do/ /de bas na chos can 'di la brten nas ci gtso bo'i sgra las snang ba'i don 'di ni dngos po nye bar len pa can nam ma yin zhes yod pa dang med pa nyid spyod par byed do/ /de ni dngos po'i nye bar len pa can med pa nyid du bsgrub par bya ba la</text></item>
<item><p>321a.3</p><section></section><text>de nyid du so sor rang gi rig pa nyid yin pa'i phyir/ spang bar 'os pa ma yin pa'i don ni chos can yin no/ /don de nyid kyang rang gi mtshan nyid yin no zhes brjod par mi nus te/ ma thob pa dang 'gags pa'i don dag kyang de dang ma bral ba'i phyir ro/ /dngos po la phyin ci log pa'i</text></item>
<item><p>321a.4</p><section></section><text>rnam pa la mngon par zhen pa can gyi gzhan mu stegs pa'i shes pa dag la yang yod pa'i phyir ro/ /don dam la gcig phyogs nyid yod/ /mthong ba'i bye brag tha dad pa'i/ /don rnams la ni sgra rnams kyis/ /rgyu med can 'jug mi 'gyur dang / /'das dang ma skyes pa la</text></item>
<item><p>321a.5</p><section></section><text>yang / /tshig 'ga' zhig kyang brdzun pa yi/ /don can nyid du mi 'gyur phyir/ /de dag blo don yul can 'dod/ /ces bya ba bsdu ba'i tshigs su bcad pa'o/ /de ni ji ltar 'dod pa'i ngo bo nye bar len pa med pa can bsgrub par bya ba la/ de ltar 'di la mi dmigs pa'i chos</text></item>
<item><p>321a.6</p><section></section><text>yod pa'i phyir/ bsgrub par bya ba'i chos ma grub pa ma yin no/ /'di la yang sgra las snang ba'i don 'di nyid ni bsnyon par nus pa ma yin te/ de ni blo la bskyed pa'i phyir sgra sbyor ba'i phyir ro/ /de med na ni mi rung ba'i phyir ro/ /gzhan yang / sgra don bsnyon na bsgrub bya</text></item>
<item><p>321a.7</p><section></section><text>ba'i/ /chos kyi rten ni brtsal ba'i phyir/ /bsdus pa bsgrub byar mi 'gyur zhing / /yan 'gar chos ni grub pa yin/ /gal te sgra'i don kho na la bsnyon na gtso bo'i sgra'i brjod par bya ba chos can nyid la brtsal ba'i phyir/ bsgrub par bya ba'i chos kyi rten med par 'gyur ro/ / </text></item>
<item><p>321b.1</p><section></section><text>de bas na 'di ni rten rnam par gcod la ltos pa med pa can rtsod pa'i gzhi ma yin pa'i phyir nye bar dgod par bya ba nyid du mi 'gyur ro/ gzhan yang / sgra don bsnyon pa med rnams kyis/ /yod med phyogs kyi bye brag gis/ /dngos po nyid ni dpyad bya ste/ /'di la 'bras</text></item>
<item><p>321b.2</p><section></section><text>'byung rag las phyir/ /don byed nus pa ma yin phyir / /de 'dod brtags pas ci zhig bya/ /ma ning gzugs bzang mi bzang zhing / /'dod ldan rnams kyis brtags ci phan/ /sgra'i don yod pa 'am med pa ni skyes bu'i don cung zad kyang nye bar 'gog pa'am/ /yang dag</text></item>
<item><p>321b.3</p><section></section><text>par byed pa ma yin te/ mngon par zhen pa ji lta ba bzhin du de kho na nyid du med pa'i phyir dang / de kho na nyid ji lta ba bzhin du mi gnas pa nyid kyi phyir ro/ /de bas na 'di 'jug pa na thams cad du yod pa dang med pa dpyod pa na rnam par rtog pa'i snang ba la ltos pa med par gang la skyes bu'i don</text></item>
<item><p>321b.4</p><section></section><text>'di rag lus pa'i dngos po nyid la dmigs par byed de dper na me ni grang ba zlog par byed pa zhes bya ba lta bu'o/ /'di la sgra'i don ni nus pa yod pa ma yin te/ de nyams su myong bar gyur pa yin du zin kyang de med pa'i phyir ro/ /de bas na don byed par 'dod pa 'di ni mi nus pa la gus pas rjes su</text></item>
<item><p>321b.5</p><section></section><text>sbyor bar rigs pa ma yin no/ /'dod ldan rnams kyis ma ning gzugs bzang ba dang mi bzang ba brtag pa la gus par mi 'gyur ro/ /gang yang ji skad du brtags pa mi dmigs pa chos zhes bshad pa de'i don gang yin zhe na/ rtog pa'i shes pa'i yul nyid kyis/ /sgra yi don ni brtags pa</text></item>
<item><p>321b.6</p><section></section><text>yin/ /dngos brten ma grub 'di chos su/ /rigs pa smra bas bshad pa yin/ /rtog pa'i yul nyid yin pa'i phyir sgra'i don nyid brtags pa yin la/ de ni dngos po la brten pa mi dmigs pa ni chos yin no zhes bya bar dgongs so/ /tshad ma gsum log tu zin kyang dngos po med par 'grub pa</text></item>
<item><p>321b.7</p><section></section><text>ma yin no zhes bshad pa gang yin pa de tshad ma gzhan log pa na ldog par mi 'gyur te/ de dag ni ma lus pa'i yul can nyid ma yin pa nyid kyi phyir ro/ /'di la lung gis ni cung zhig kyang ma khyab pa med de/ de la log pa ji ltar go bar byed pa ma yin zhe na/ 'di la lung dag tu don thams</text></item>
<item><p>322a.1</p><section></section><text>cad nye bar sbyor ba med par ni bshad zin te/ skabs su bab pa nyid ma yin pa'i phyir ro/ /gzhan yang / sgra rnams dngos dang lhan cig tu/ /med na mi 'byung nyid med phyir/ /de las don grub min de dag /smra ba'i bsam pa ston par byed/ / </text></item>
<item><p>322a.2</p><section></section><text>sgra ni dngos po ji lta ba bzhin du 'jug pa ma yin te/ gang gi phyir de dag las don gyi rang bzhin nges par 'gyur na/ de dag ni smra ba po brjod par 'dod pa la rag lus pas 'jug pa can dag yin pa'i phyir/ de med na mi 'byung ba yin pas de nyid kyis go bar byed pa yin par 'gyur ro/ /skyes</text></item>
<item><p>322a.3</p><section></section><text>bu'i 'dod pa thams cad kyang don ji lta ba bzhin du 'gyur ba can ma yin la/ de la rag lus pa med pa'i rang bzhin can gyi dngos po ni gzhan go bar byed pa ma yin no/ /'on kyang gang / yid ches tshig ni mi slu ba/ /spyi la rjes su dpag pa nyid/ /ces lung rjes su dpag pa</text></item>
<item><p>322a.4</p><section></section><text>nyid du gsungs pa de ji ltar yin zhe na/ skyes bu 'di ni lung gi tshad ma la ma brten par gzhag par nus pa ma yin te/ 'bras bu mngon sum du gyur pa ma yin pa can la la dag gi 'jug pa dang / ldog pa'i phan yon chen po dang / ngan song dag thos pa'i phyir dang / de yod pa</text></item>
<item><p>322a.5</p><section></section><text>la 'gal ba ma mthong ba'i phyir ro/ /de bas na 'jug par bya ba yod na 'di ltar 'jug pa yin pa'i phyir brtags nas tshad mar gsungs so/ /de yang / 'brel pa dang ni rjes mthun thabs/ /skyes bu'i don ni rjod byed ngag /yongs su brtags pa dbang byas yin/ /de las</text></item>
<item><p>322a.6</p><section></section><text>gzhan pa dbang byas min/ /'brel pa ni ngag rnams don gcig tu sdug pa la phan 'dogs par byed pa'o/ /de ltar ma yin na smra ba po mi mthun pa ston par 'gyur te/ se'u bcu zhes bya ba la sogs pa'i ngag dang 'dra bar bsdur med pa kho na yin no/ /'bras bu 'dod pa bstan</text></item>
<item><p>322a.7</p><section></section><text>bcos thabs nus pa med pa can gyi 'bras bu can la dpyod par bya ba'i phyir gus par mi 'gyur zhing / skyes bu don gyi 'bras bu med pa can dag la yang ste/ dug zhi bar bya ba'i phyir 'jog pa'i gtsug gi rin po che'i rgyan gyi man ngag lta bu dang / bya rog gi so la brtags pa lta bu'o/ / </text></item>
<item><p>322b.1</p><section></section><text>de bzlog nas sdud pa dang ldan pa dang thabs nus pa can dang / skyes bu'i don rjod par byed pa'i bstan bcos ni yongs su brtag par bya ba yin te/ gzhan la gus par bya ba nyid ni mi rigs pa nyid kyi phyir ro/ /de ni gal te yongs su brtags pa la slu ba bstan pa med pa de la</text></item>
<item><p>322b.2</p><section></section><text>'jug pa na mdzes par 'gyur ro/ /'di'i mi slu ba gang zhe na/ /mthong dang ma mthong dngos po yi / /don de dag la mngon sum dang / /rjes dpag rnam pa gnyis kyis kyang / /gnod med 'di ni mi slu ba'o/ /mngon sum du 'dod pa'i don dag la de bzhin du 'gyur ba</text></item>
<item><p>322b.3</p><section></section><text>ni mngon sum gyis gnod pa med pa ste/ dper na sngon po la sogs pa dang bde ba dang sdug bsngal ba dang rgyu mtshan nye bar mtshon par byed pa dang 'dod chags la sogs pa dang blo dag lta bu'o/ /de ltar mngon par 'dod pa ma yin pa dag kyang mngon sum nyid ma yin te/ dper na sgra la</text></item>
<item><p>322b.4</p><section></section><text>sogs pa'i ngo bo zhen pa can bde ba la sogs pa dag dang / rdzas dang las dang spyi dang ldan pa la sogs pa dag lta bu'o/ /de bzhin du lung la ltos pa med pa'i rjes su dpag pa'i yul du 'dod pa dag la de bzhin du 'gyur te/ dper na 'phags pa'i bden pa bzhi dag lta bu'o/ /rjes</text></item>
<item><p>322b.5</p><section></section><text>su dpag par bya ba ma yin pa de dag ni de ltar 'gyur te/ dper na bdag la sogs pa lta bu'o/ /lung la ltos pa'i rjes su dpag pa yang dper na 'dod chags la sogs pa'i ngo bo dang de las byung ba'i chos ma yin par khas blangs nas de spang ba'i phyir khrus dang me la sbyin sreg la sogs</text></item>
<item><p>322b.6</p><section></section><text>pa ma bstan pa lta bu'o/ /yongs su gcod par nus pa'i yul ma lus pa rnam par dag pa de ni mi slu ba yin no/ /yid ches tshig ni mi slu ba/ /spyi las 'di yi lkog gyur pa'i/ /yul la 'ang go skabs med blo ni/ /rjes su dpag pa nyid du brjod/ /de dang 'di de lta bur gyur pa'i nyes</text></item>
<item><p>322b.7</p><section></section><text>pa zad pa'i tshig mi slu bar mtshungs pa'i phyir ma mthong bar 'khrul pa med pa can mngon sum dang rjes su dpag pa dag gis go ba ma yin pa'i don rtogs pa ni de la brten pa nyid kyi phyir de las gzhan pa'i rtogs pa dang 'dra bar mi slu bar rjes su dpag par bya ba yin no/ /de bas na sgras rab</text></item>
<item><p>323a.1</p><section></section><text>tu phye ba yin du zin kyang sgra las byung ba dang 'dra bar bsam pa nyid ston par byed pa ni ma yin pa de ltar na don la mi slu ba'i phyir rjes su dpag pa yang yin no/ /yang na rnam pa gzhan gyis nyes pa zad pa'i tshig mi slu ba yin pa'i phyir rjes su dpag pa nyid du</text></item>
<item><p>323a.2</p><section></section><text>brjod par bya ste/ blang dang dor bya'i de nyid ni/ /thabs bcas rab tu nges pa yis/ /gtso bo'i don la mi slu'i phyir/ /gzhan la'ang rjes su dpag pa yin/ /blang bar bya ba dang dor bar bya ba dang de'i thabs des bstan pa dag la phyin ci log med pa ni mi slu ba yin te/ </text></item>
<item><p>323a.3</p><section></section><text>dper na 'phags pa'i bden pa bzhi po 'chad par 'gyur ba'i tshul lta bu'o/ /skyes bu'i don la nye bar mkho ba can goms par 'os pa de dang 'di'i mi slu ba'i yul gzhan la yang de bzhin du khas blang bar bya'i slu ba ni ma yin te/ 'gal ba med pa'i phyir dang / 'chad pa po</text></item>
<item><p>323a.4</p><section></section><text>dgos pa med pa la log par ston pa la 'bras bu med pa'i phyir ro/ /de dang de rnam pa gnyi gas kyang go skabs med pas lung rjes su dpag pa nyid du brjod pa yin no/ /lung la 'jug pa na de ltar 'jug par bya'o/ /de ltar na rjes su dpag pa yang nyes pa med pa ma yin te/ sgra dag</text></item>
<item><p>323a.5</p><section></section><text>ni don rnams la med na mi 'byung ba nyid ma yin pa'i phyir ro/ /zhes bstan zin to/ /skyes bu phul byung la ltos pa/ /ji bzhin don du gzhan gyis shes/ /don ji lta ba bzhin du mthong ba la sogs pa'i yon tan dang ldan pa ni skyes bu nyes pa zad pa ste/ des byas pa ni mi slu ba</text></item>
<item><p>323a.6</p><section></section><text>zhes bya'o zhes bya ba ni gzhan dag gi'o/ /gal te phul du byung ba ste/ /shes par nus na don 'di 'dod/ /rtog pa sngon du gtong ba 'jug par 'dod pa can thams cad ni lung ngam lung ma yin pa tshol bar byed kyi phongs pas ni ma yin no/ /ji ltar yang 'di las nan tan du byas</text></item>
<item><p>323a.7</p><section></section><text>shing shes nas 'jug pa na don dang ldan par 'gyur ba de ltar mthong bar nus pa can la slu ba med pa'i rkyen gyis de gzhan dag la yang 'jug par 'gyur te/ 'jig rten gyi tha snyad ni de ltar phal che ba can nyid kyi phyir ro/ /skyes bu yongs su brtags nas 'jug pa na mi 'jug pa kho na</text></item>
<item><p>323b.1</p><section></section><text>yin te/ de lta bur gyur pa de shes par mi nus pa nyid kyi phyir ro/ /mi 'dod pa'i phyir ni ma yin te/ de 'dra ba ni phyin ci ma log pa ston pa'i phyir ro/ /'di ltar/ tshad ma rnams ni rnyed dka'i phyir/ /'di ni 'di lta'am min no zhes/ /gzhan nyes pa 'am nyes med kyang / / </text></item>
<item><p>323b.2</p><section></section><text>rtogs dka' zhes ni gzhan gyis shes/ /skyes bu dag sems las byung ba'i yon tan dang skyon dag las yang dag pa dang ldog par 'jug pa can yin na de yang dbang po las 'das pa dag yin te/ rang las byung ba'i lus dang ngag gi bya ba dang smra bas rjes su dpag par bya ba dag</text></item>
<item><p>323b.3</p><section></section><text>yin na/ tha snyad kyang phal cher blo sngon du gtong bas rnam pa gzhan du yang bya bar nus te/ skyes bu'i 'dod pa'i 'jug pa can nyid yin pa'i phyir dang / de dag kyang bsam pa sna tshogs pa can yin pa'i phyir ro/ /de bas na 'di ni gtan tshigs tshol ba'i phyir nges pa med pa</text></item>
<item><p>323b.4</p><section></section><text>yin na ji ltar rtogs par 'gyur/ ci ste gang nyes pa med pa de 'dra ba'i skyes bu ci yod pa ma yin nam zhe na/ 'grib dang phul byung brten pa kun/ /mi mthun phyogs dang bcas nyid phyir/ /de goms pa las bdag gyur pas/ /la lar zag pa zad par 'gyur/ / </text></item>
<item><p>323b.5</p><section></section><text>zag pa zad pa de yang shes par dka' ba yin no/ /nyes pa 'di ni 'grib pa dang phul du byung ba'i chos can gyi yin te/ mi mthun pa'i phyogs kyis zil gyis gnon pa khyad par du byed pa dang mi byed pa me la sogs pa dang 'dra bar sgrub par byed do/ /de dag ni rnam par rtog pa las 'byung</text></item>
<item><p>323b.6</p><section></section><text>ba can dag yin te/ nye bar len pa dag yin na yang yid kyi yon tan 'ga' zhig goms pa las khyad par du 'gyur ba med pa dang / de gsal ba na me la sogs pa dang 'dra bar rjes su 'gro ba med pa can gyi 'jig pa'i chos can du 'gyur ro/ /de bas na nyes pa med par yang 'gyur ro/ / </text></item>
<item><p>323b.7</p><section></section><text>nyes pa med pa zhes bya ba yang ji lta bu yin/ 'di ltar nyes pa'i mi mthun pa'i phyogs kyi bdag nyid du 'gyur ba nyid yod na yang rkyen ji lta ba bzhin du nyes pa yang 'byung ba yin te/ nyes pa'i bdag nyid du gyur pa'i mi mthun pa'i phyogs skye ba dang 'dra'o zhe na// //bam po bdun pa/ nyes</text></item>
<item><p>324a.1</p><section></section><text>pa 'di ni med de 'di ltar/ 'tshe ba med dang yang dag don/ /ngo bo nyid la phyin log gis/ /'bad du zin kyang mi bzlog ste / /blo ni de phyogs 'dzin phyir ro/ /rang bzhin du 'bad rtsol med par bzlog par nus pa ma yin te/ gtsang sbra can la thod</text></item>
<item><p>324a.2</p><section></section><text>pa can la 'dod pa dang 'dra'o/ /'bad rtsol yang thob pa dang ldog pa'i rang bzhin dag ni yon tan skyon mthong bas byas pa yin na/ de yang mi mthun pa'i phyogs kyi bdag nyid can du 'gyur ba'i skyes bu'i skyon dag la yod pa ma yin te/ de ni nye bar 'tshe ba med pa nyid yin pa'i phyir ro/ / </text></item>
<item><p>324a.3</p><section></section><text>nyes pa ma lus pa spangs pa'i phyir dang / kun nas dkris pa dang skye ba la rag lus pa'i sdug bsngal dang bral ba'i phyir dang / rab tu zhi ba'i bde ba'i phyir dang / skyo ba med pa'i phyir ro/ /yang dag pa'i don can ma yin pa nye bar len pa'i stobs las byung ba can yang rgyud las rnam par</text></item>
<item><p>324a.4</p><section></section><text>bzlog pa bzung ba'i phyir mi 'gyur ro/ /yang dag pa'i don can ni ma yin te/ dngos po'i stobs kyis skye ba'i phyir ro/ /nyes pa'i yang dag pa'i don ma yin pa can gnyen po'i phyogs kyi bdag nyid can du gyur pa la gnod par byed pa ma yin no/ /de bas na nyes pa skye ba ma yin te/ 'bad</text></item>
<item><p>324a.5</p><section></section><text>rtsol yod na yang rtog pa dang ldan pa'i blo dang khyad par du skyon med pa'i bdag nyid can ni yon tan gyi phyogs su gyur pas gnyen po'i phyogs nyid la rtsol ba byed pa'i phyir ro/ /nyes pa de dag skyed par byed pa gang gi gnyen po'i phyogs goms pa las spong bar 'gyur ba yang gang zhe na/ nyes par </text></item>
<item><p>324a.6</p><section></section><text>rnam pa thams cad dag /'jig tshogs lta las skye ba yin/ /de mi rigs de der chags pa/ /de las zhe sdang la sogs 'byung / /nga ma yin nga'i ma yin zhes lta ba'i yongs su 'dzin pa med par 'ga' zhig la yang chags pa med cing / rjes su chags pa med par 'ga' zhig la zhe sdang med</text></item>
<item><p>324a.7</p><section></section><text>de/ bdag med pa bdag gi la nye bar gnod pa med pa can dang / nye bar gnod pa 'joms par byed pa la de med pa'i phyir ro/ /de bas na rigs mtshungs pa goms pa las skye ba'i bdag tu lta bas bdag gir 'dzin pa skye bar byed do/ /de dag gis kyang de la chags pa dang zhe sdang la sogs pa skyed par</text></item>
<item><p>324b.1</p><section></section><text>byed pa'i phyir/ nyes pa thams cad ni 'jig tshogs su lta ba las skye ba yin no/ /de nyid kyang mi shes pas ma rig pa zhes bya ste/ de nyid phyir na nyes rnams kyi/ /rgyu ni gti mug yin par gsungs/ /gzhan yang 'jig tshogs lta ba ste / /de spangs pa na spangs phyir ro/ /gti</text></item>
<item><p>324b.2</p><section></section><text>mug ni nyes pa'i rgyu yin par gsungs te/ rmongs pa med pa la nyes pa dag mi skye ba'i phyir ro/ /gzhan dag tu ni 'jig tshogs su lta ba yang yin no/ /de dang de ni gtso bo bstan pa yin na 'gyur te/ du ma las skye ba can gyi nyes pa dag ni gcig las skye ba 'gal ba'i phyir ro/ / </text></item>
<item><p>324b.3</p><section></section><text>gnyi ga gtso bo yin na ni re re bstan pas mdzes pa la brten pa ma yin no/ /rnam pa gnyi ga yang gcig tu bstan pa na 'gal ba med do/ /gtso bo yang de dag gi nye bar len pa nyid kyis yin te/ de spangs pa na nyes pa dag spangs pa'i phyir ro/ /de bas na 'jig tshogs su lta ba las skye ba can gyi</text></item>
<item><p>324b.4</p><section></section><text>nyes pa rnams ni de'i gnyen po'i phyogs bdag med pa mthong ba goms pa las spangs pa yod par 'gyur ro/ /nyes pa zad pa can rtogs dka' ba de yang gang gis bstan pa las 'dis rtogs par 'gyur ro/ /skyes bu la brten pa can gyi tshig ni lung ma yin te/ byed pa po rtogs dka' ba nyid kyi</text></item>
<item><p>324b.5</p><section></section><text>phyir ro/ /tshig rnams log pa nyid kyi rgyu/ /nyes rnams skyes bu la brten phyir/ /skyes bus ma byas bden don can/ /zhes ni la la rjod par byed/ /lung thams cad ni 'khrul par srid pa ma yin te/ 'khrul pa'i rgyu nyes pa rnams ni skyes bu la brten pa nyid kyi phyir ro/ /skyes bus ma</text></item>
<item><p>324b.6</p><section></section><text>byas bden don can/ /zhes bya ba ni gzhan dag gi yin te/ rgyu med pas ni 'bras bu med pa grub par byed pa'i phyir ro/ /de skad du smra ba de nyid la/ tshig rnams bden pa nyid kyi rgyu/ /yon tan skyes bu la brten phyir/ /skyes bus ma byas log pa'i don/ /ci min zhes ni gzhan dag brjod/ / </text></item>
<item><p>324b.7</p><section></section><text>ji ltar 'dod chags la sogs pa dang ldan pa'i skyes bu brdzun du smra ba mthong ba de ltar/ brtse ba'i chos nyid la sogs pa dang ldan pa bden par smra ba yin no/ /de bas na ji ltar tshig ni skyes bu la brten pa nyid kyi phyir log pa'i don yin pa de ltar bden pa'i don yang yin pa'i phyir/ de</text></item>
<item><p>325a.1</p><section></section><text>log pa na de yang log pa de ltar na med pa'am phyin ci log tu 'gyur ro/ /sgra rnams ni ngo bo nyid kyi don dang ldan pa ma yin gyi brda las yin te/ de las don rtogs pa'i phyir lus kyi brda la sogs pa lta bu'o/ /rjes su mthun par rung ba nyid yin te/ brda'i tshe da </text></item>
<item><p>325a.2</p><section></section><text>'i 'dod pa brdar byas pa nyid kyi phyir ro/ /ngo bo nyid kyi grub pa dag la ni 'dod pa'i dbang gis bstan pa mi rung ba'i phyir ro/ /de dag don med pa can yin pas skyes bus legs par byas pa las don dang ldan par 'gyur/ de dag kyang de dag gis legs par bya ba kho na skyes bus</text></item>
<item><p>325a.3</p><section></section><text>byas pa can kho na nyid du rigs kyi skyes pa ni ma yin no/ /de nyid las don la 'khrul pa'i phyir ro/ /skyes pa yang rnam pa gzhan du brdar byas pa yang de las gzhan pa'i skyes bu'i chos dang 'dra bar 'gal ba med pa can yin no/ /de bas na 'di log pas rang gis byas pa'i brda las byung ba</text></item>
<item><p>325a.4</p><section></section><text>can gyi don gyi blo dag log par 'gyur ro/ /de bas na de log par gang las bden pa'i don can nyid yin/ ci ste yang skyes pa kho na skyes bus byas pa nyid yin gyi brdar byas pa ma yin na/ don shes byas pa dag gi rgyu/ /brda ni skyes bu la brten pas/ /tshig rnams skyes bus</text></item>
<item><p>325a.5</p><section></section><text>byas min yang / /de phyir log pa nyid du srid/ /'di skyes bus byas pa ma yin pa nyid kyis ci zhig bya/ brda gang las don rtogs par 'gyur ba de skyes bus ma byas pa de ni phyin ci log tu yang 'gyur ro/ /brda rnam pa gzhan gyis tshul khrims sgrub par byed pa can gyi mtho ris kyi tshig phyin ci log tu</text></item>
<item><p>325a.6</p><section></section><text>'gyur ro/ /de bas na don ji lta ba bzhin ma yin yang ston par byed pa srid pa'i phyir de nyid skyon yin no/ /'brel pa skyes bus byas min na/ /brda rig med par rtogs par 'gyur/ /de ltar ni 'gyur na sgra 'brel pa ma byas pa can de dag ni don rnams la skyes bu dag gis/ rnam pa gzhan du phyin</text></item>
<item><p>325a.7</p><section></section><text>ci log par 'gyur ba ma yin pa de bas na skyon yod pa ma yin no zhe na/ da ni brda ci zhig bya ste/ gang las don rtogs pa de ni 'brel pa yin no/ /gal te de skyes bus ma byas pa yin na 'di ni brda las ltos pa med pa nyid yin no/ /rtogs pa la brten pa ma yin na ji ltar na 'brel pa yin na / </text></item>
<item><p>325b.1</p><section></section><text>brdas de dag ni gsal yin na/ /rtogs pa gzhan dag don med 'gyur/ /'brel pa yod na yang gsal ba med na rtogs pa'i rgyu ma yin no/ /brdas kyang 'di gsal bar byed pa yin no/ /'on te grub pa la nye bar gnas pa can rgyu ma yin pas ci zhig bya/ 'brel pa'i bya ba ni gang don rtogs</text></item>
<item><p>325b.2</p><section></section><text>pa skyed par byed pa de tsam ma yin nam/ de ni brda nyid kyis byas zin to/ /gal te rung ba ma yin pa'i brdas nus pa ma yin pa'i phyir rung ba nyid 'brel pa yin no zhe na/ de bas na ci sgra 'brel pa yin par bya ste/ rgyu dang 'bras bu'i rung ba nyid dang 'dra bar sgra'i nus pa'i ngo bo rung ba nyid yin no/ /gal te don</text></item>
<item><p>325b.3</p><section></section><text>gzhan yin na sgra'i zhes bya ba'i 'brel pa brjod pas ci zhig bya/ gal te rung ba nyid la phan 'dogs par byed pa yin no zhe na/ ma yin te rtag pa nyid ni phul du dbyung du med pa nyid kyi phyir ro/ /de la yang shin tu thal bar 'gyur ba'i phyir/ phan 'dogs pa ma grub pa'i phyir ro/ /rung ba nyid kyang don la ngo bo nyid</text></item>
<item><p>325b.4</p><section></section><text>kyis rung ba nyid du ci'i phyir mi 'dod/ 'on te brda ni ji ltar sgra dang don dag gi 'brel pa yin te/ skyes bu rnams la 'jug pa'i phyir ro/ /ma 'dres pa rnams dang grub pa rnams la ni 'brel pa gang yang yod pa ma yin te/ tha dad pa med par thal bar 'gyur ba'i phyir dang ltos pa med pa'i phyir ro/ /don gyi khyad par brjod</text></item>
<item><p>325b.5</p><section></section><text>par 'dod pa 'phangs pa'i tshig gis 'di las 'di zhes shes pa'i rang gi rgyu la snang ba'i don rten par byed pa'i phyir/ blo'i ngo bo dang ngag gi rnam par rig byed dag ni bskyed par bya ba dang skyed par byed pa'i ngo bo'i 'brel pa yin pa de bas na sgra las rtogs pa ni med na mi 'byung ba yin pa'i phyir ro/ /de gsal bar</text></item>
<item><p>325b.6</p><section></section><text>byed pa ni brda yin te/ de las shes par byed pa'i 'brel pa grub pa'i phyir dang / 'brel pa gsal bar byed pa'i phyir/ de nyid ni 'brel pa ma yin no/ /gzhan nyid 'brel pa rtag pa yin par ni bla ste/ des na/ tshig rnams don gcig la nges na/ /don gzhan rtogs par mi 'gyur ro/ /'brel pa des</text></item>
<item><p>325b.7</p><section></section><text>'brel pa med pa'i don rtogs par rigs pa ma yin te/ de ni don med pa can du thal bar 'gyur ba'i phyir ro/ /'dod pa'i dbang gis brdar byas pa can thams cad kyi thams cad gsal bar byed pa yang mthong ngo / /don du ma dang mngon 'brel na/ /'gal ba gsal bar byed pa srid/ /ci ste mthong ba</text></item>
<item><p>326a.1</p><section></section><text>'gal bar ma gyur cig snyam pas thams cad thams cad kyi rjod par byed pa yin no/ / de ltar na thams cad thams cad kyi sgrub par ni ma yin te/ rgyu dang 'bras bu dag ni 'chol ba med pa'i phyir ro / /de las so sor nges par byed pa sgrub pa can gyi mngon par 'dod</text></item>
<item><p>326a.2</p><section></section><text>pa'i don la bsgrub par bya ba dang / sgrub par byed pa thams cad kyi thun mong gi sgra ni 'dod pa'i don gsal bar byed pas byas pa yin no zhes bya ba de gang las yin/ de ma nges pa nges pa skyes bu las mthong bar 'gyur ba de'i tshe/ skyes bus ma byas pa nyid kyi kun tu rtog pa'ang don</text></item>
<item><p>326a.3</p><section></section><text>med 'gyur/ ji ltar yang don ma 'chol ba rtogs pa'i phyir skyes bu rgyur 'chol ba gsal ba yin no/ /de la skyes bu rnams kyi ci 'dra ba dag 'ga' zhig la rab tu sbyor ba 'chol bar 'gyur ro/ /de 'dra ba nyid thams cad dang thun mong du gyur pa yod na/ 'ga' zhig la de rnams kyis</text></item>
<item><p>326a.4</p><section></section><text>nges par byas pa yin te/ de kho na nyid yongs su shes pa med pa'i phyir ro/ /gal te rig byed pa'i ngo bo nyid kyis nges pa yin no zhe na/ bstan pa la rag las pa med par 'gyur ba dang / brda rnam pa gzhan gyis ston par mi 'gyur ba dang / 'chad pa'i rnam par rtog par mi 'gyur ro/ /rnam</text></item>
<item><p>326a.5</p><section></section><text>par rtog par nus pa can yod na ston pa'i 'dod pa la mi slu ba med pa'i phyir skyes bus ma byas pa nyid ni don med pa can nyid du 'gyur ro/ /tha dad rnams kyi 'brel pa yang / /rnam par gzhag phyir gtan tshigs brjod/ /phyi rol gyi don ni sgra'i ngo bo ma yin zhing / /sgra ni don rnams kyi ma yin te/ </text></item>
<item><p>326a.6</p><section></section><text>tha dad pa med pa'i bdag nyid gang gis gnas skabs tha dad pa yang byas pa dang mi rtag pa dang 'dra ba med na mi 'byung ba nyid du 'gyur ro/ /sgra de dag kyang brjod par 'dod pa las skye ba can nam/ skye ba med pa can brjod par 'dod pas gsal bar bya ba dag ma yin zhing don la rag las pa ma yin no/ / </text></item>
<item><p>326a.7</p><section></section><text>de bas na de la so sor nges par bsgrub par bya ba de'i rjes su 'gro ba ji ltar sgrub par byed par 'gyur te/ rag las pa med pa de'i ni sgrub par byed pa ma yin no/ /skyes bus legs par ma byas pas/ /rnam pa kun du don med 'gyur/ /legs byas khas len na 'di yi/ /dngos su glang po</text></item>
<item><p>326b.1</p><section></section><text>khrus 'drar 'gyur/ /zhes bya ba ni bsdu ba'i tshigs su bcad pa'o/ /gzhan yang sgra dang don dag gi 'brel pa rtag pa'am mi rtag par 'gyur/ gal te mi rtag pa skyes bus 'dod pas 'jug pa can nam/ mi 'jug pa can yin grang na/ skyes bu la rag las pa nyid ma</text></item>
<item><p>326b.2</p><section></section><text>yin na skyes bu'i bsam pa ji lta ba bzhin du yul la sogs par gyur pa der ston par mi 'gyur te/ 'dod pa la rag lus pa med pa yang ri bo la sogs pa dang 'dra bar 'ga' zhig tu yang mi rung ba'i phyir ro/ /'di nyid ni rtag pa nyid la yang skyon yin te/ de'i rtag pa ngo bo gzhan du gyur pa mi rung</text></item>
<item><p>326b.3</p><section></section><text>ba'i phyir ro/ /gnas skabs thams cad la yang mtshungs pa yin te/ 'dod pa la so sor nges pa med pa'i phyir ro/ /de las khyad par rtogs pa mi 'gyur ba'i phyir/ snga ma bzhin du thal bar 'gyur ro/ /'dod pas 'jug pa yin na yang / /skyes bus byas pa nyid yin pa'i phyir</text></item>
<item><p>326b.4</p><section></section><text>'khrul par dogs par 'gyur ro/ /gzhan yang / 'brel pa can rnams mi rtag phyir/ /'brel pa la rtag yod ma yin/ /gzhan la / rten pa can 'brel pa yin na ni rag las pa med pa la de dag gi 'brel pa nyid mi rung ba'i phyir ro/ /rten de yang mi rtag pa yin te/ de zhig na 'brel pa yang</text></item>
<item><p>326b.5</p><section></section><text>zhig par 'gyur ro/ /de lta ma yin na zhig par mi 'gyur ro/ /de bas na rtag pa ma yin no/ /de'i rten gyi don yang brjod par bya ste/ rtag pa la phan gdags su byar med pa nyid kyi phyir ro/ /phan 'dogs par mi byed pa yang rten ma yin no/ /gal te rigs brjod par bya ba nyid yin pa'i</text></item>
<item><p>326b.6</p><section></section><text>phyir skyon med do zhe na/ ma yin te/ de brjod pa la dgos pa med pa'i phyir ro zhes bya bas de dpyad zin to/ /thams cad du yang rigs med pa'i phyir 'dod rgyal nyid gsal bar brjod pa rnams la mi rung ba dang / rnam pa thams cad du rigs brjod pa na khyad par gzhan spangs nas 'jug pa</text></item>
<item><p>326b.7</p><section></section><text>mi rung ba'i phyir ro/ /de'i phyir de'i rjes su 'gro ba dang ldog pa can gyi dngos po'i yod pa dang med pa ni 'brel pa yin no/ /de'i phyir don dang sgra yi de/ /skyes bus blo yis legs par byas/ /yod pa dang med pa de dag la brten nas ma 'dres su zin kyang tha snyad la goms pa las skyes bu la 'dres par</text></item>
<item><p>327a.1</p><section></section><text>snang ba'i phyir/ dngos po rnams kyi 'dres pa ni skyes bus byas pa yin no/ /gzhan yang rten zhig pa la 'brel pa zhig par 'gyur na/ sgra de yang snga na med pa dang 'brel pa ma yin te/ 'brel pa can nyid med pa'i phyir dang / skyes shing 'gyur ba'i dngos</text></item>
<item><p>327a.2</p><section></section><text>po 'brel pa can ma yin pa rnams ni brjod par bya ba ma yin par 'gyur te/ 'brel pa gnas pa med pa'i phyir ro/ /de la yang don dang lhan cig skyes pa ma rtogs par gyur na/ sgra rnams la ni rang bzhin dag /rnam par bzlog pa mi rigs so/ /ci ste 'brel pa zhig pa don gzhan la</text></item>
<item><p>327a.3</p><section></section><text>med pa'am/ don rnams brjod par bya ba ma yin par ma gyur cig snyam pas/ gal te skyes shing byung ba'i don 'brel pa dang ldan pa skye bar 'gyur na/ 'brel pa de skyes su zin kyang sgra la mi 'gyur te/ de dang 'brel pa med pa can gyi rang bzhin ni rang bzhin bzlog pa med par de'i ngo bo mi rung</text></item>
<item><p>327a.4</p><section></section><text>ba'i phyir dang / don dang lhan cig skyes pa gzhan las grub pa yang sgra phan 'dogs pa med pa la mi brten pa'i phyir ro/ /de yang de skyed par byed pa'i lhan cig byed pa nyid yin na nus pa ni rtag tu bskyed par thal bar 'gyur te/ ltos pa med pa'i phyir te/ rtag pa la phan gdags su med pa'i</text></item>
<item><p>327a.5</p><section></section><text>phyir ro/ /nus pa med pa yin na yang phyis kyang nus pa ma yin te/ rang bzhin mi 'dor ba'i phyir ro/ /rnam brtags 'brel la nyes 'di med/ /dngos po 'dres pa ltos pa can ni ma yin gyi skyes bu goms pa snang ba can de la ltos pa'i mtshan nyid can ni 'brel pa yin te/ des rtag tu zin kyang rang bzhin</text></item>
<item><p>327a.6</p><section></section><text>gzhan du bsgyur ba med par 'ga' zhig las rang nyid kyis dpyad nas sbyor bar byed pa'i phyir/ de dag kyang de bzhin 'gyur na yang 'jig pa'i chos can ma yin no/ /rten zhig pas brten pa 'brel pa zhig pa'i phyir de mi rtag pa yin no zhes bshad pa gang yin pa de la/ gal te rten ni 'jig na yang / / </text></item>
<item><p>327a.7</p><section></section><text>'jig min rtag phyir rigs dang 'dra/ /rtag rnams la brten nus pa gang / /gang gis brten te 'dod pa yin/ /'di skad du rigs brten pa ni rtag pa yin na rten dang lhan cig 'jig pa yang ma yin no zhes thos mod kyi/ 'on kyang rtag pa rnams la rten gyi nus pa ma mthong na gang gis</text></item>
<item><p>327b.1</p><section></section><text>na 'di'i rten yin te/ byas pa la byed pa med pa'i phyir dang / byed pa po ma yin pa la yang mi ltos pa nyid kyi phyir ro/ /gal te rigs dang 'brel pa ni brten nas gsal bar phan 'dogs pa yin pa des na rten zhes bya'o zhe na/ shes pa skyed byed lhan cig byed/ /rgyu rnams</text></item>
<item><p>327b.2</p><section></section><text>tshogs par gyur pa las/ /de bskyed par ni rung nyid phyir/ /rigs pa shes pas bum sogs kyi/ /gsal ba bskyed pa la yang 'dod/ /khyad med 'gyur ba med rnams kyi/ /gsal byed rang gi don ci byas/ /gang phyir de dag nges gsal 'dod/ /lhan cig byed</text></item>
<item><p>327b.3</p><section></section><text>pa snang ba nye bar len pa la ltos pa las shes pa skyed par byed pa skad cig ma gzhan bskyed pa kho na bum pa la sogs pa rnams mngon par gsal ba yin no/ /de lta ma yin na de las phan 'dogs pa la ltos pa med pa shes pa bskyed par thal bar 'gyur ba'i phyir ro/ /nus pa byed pa yang skyed</text></item>
<item><p>327b.4</p><section></section><text>par byed pa nyid yin pa'i phyir te/ de ni de'i bdag nyid can nyid yin pa'i phyir ro/ /don gzhan nyid yin na ni dngos po la phan 'dogs par byed pa ma yin par thal bar 'gyur ba'i phyir ro/ / nus pas kyang shes pa bskyed pa'i phyir/ rtag tu bum pa la sogs pa mi 'dzin par 'gyur</text></item>
<item><p>327b.5</p><section></section><text>la/ snang ba la ltos pa med pa can 'dzin par thal bar 'gyur ba'i phyir ro/ /ltos pa med pa ni bdag nyid la phan 'dogs pa med pa'i phyir ro/ /de bas na 'di dag ni rang gi yul la rnam par shes pa bskyed pa'i phyir/ gzhan la ltos par gyur pa na de las rang gi ngo bo phul du dbyung ba</text></item>
<item><p>327b.6</p><section></section><text>bdag gir byed do/ /de bas na 'di'i de dag bskyed par bya ba yin no/ /shes bya'i ngo bo thob nas kyang shes pa'i dbang gis 'bras bu'i khyad par brjod pa'i sgras khyad par gsal bar bya ba'i phyir/ gsal bar brjod do/ /de ltar rigs dang 'brel pa la sogs pa dag ni rnam pa</text></item>
<item><p>327b.7</p><section></section><text>'ga' zhig kyang phan gdags par bya ba nyid ma yin pa'i phyir/ phan 'dogs par byed pa ma yin pas gsal bar rigs pa ma yin no/ /'brel pa dngos po nyid yin no / /tha dad phyir blo sna tshogs 'gyur/ /'brel pa de ni dngos por 'gyur na nges par sgra dang don dag las tha dad</text></item>
<item><p>328a.1</p><section></section><text>pa dang tha dad pa med pa las 'das pa ma yin no/ /ngo bo dngos po yin na ni de'i ngo bo nyid ma yin pa nyid ni gzhan yin no/ /zhes bshad zin to/ /de yang mig gis gzung bar bya ba yin na rang gi blo la de las gzhan dag las ngo bo tha dad pa can snang ba med na ji ltar na de</text></item>
<item><p>328a.2</p><section></section><text>ltar 'gyur te/ snang ba tha dad pa med pa dang ma mthong ba dag ni tha dad pa dang yod pa nyid bzlog pa dag gi rten can nyid yin pa'i phyir ro/ /de lta ma yin na de dag gi gnas pa ni med par thal bar 'gyur ba'i phyir ro/ /gal te dbang po las 'das pa nyid yin pa'i phyir mi snang</text></item>
<item><p>328a.3</p><section></section><text>du zin kyang dbang po la sogs pa dang 'dra bar skyon yod pa ma yin no zhe na/ ma yin te/ de las mi rtog par thal ba'i phyir dang / rab tu ma grub pa ni shes par byed pa nyid ma yin pa'i phyir ro/ /thag nye ba tsam gyis shes par byed pa nyid yin na ni blo ma byang ba rnams kyang 'gyur ro/ /rjes</text></item>
<item><p>328a.4</p><section></section><text>su dpag pa las rtogs pa ma yin te/ rtags med pa'i phyir dang dpe ma grub pa'i phyir ro/ /de yang dbang po las 'das pa nyid kyis sgrub par byed pa la ltos pa'i phyir ro/ /gal te dbang po la sogs pa dag la yang mtshungs so zhe na/ ma yin te/ de dag ni rnam pa gzhan gyis rjes su</text></item>
<item><p>328a.5</p><section></section><text>dpag pa'i phyir ro/ /'ga' zhig yod na rjes su 'gro ba dang ldog pa dang ldan pa'i shes pas de tsam las mi 'byung ba can dang / de las bzlog pa la ltos pa sgrub par byed do/ /de bas na 'bras bu'i sgo nas dbang po grub pa yin no/ /de ltar 'brel pa ni ma yin te/ de ma grub na de'i 'bras</text></item>
<item><p>328a.6</p><section></section><text>bu'i shes pa nyid med pa'i phyir ro/ /de la ni sgra'am don gyi ngo bo rtag pa yin te/ de dag ni thams cad la rung ba nyid kyi phyir ro/ /khyad par rtogs pa la brten pa rtogs pa med pa'i phyir 'di rtogs pa ma yin te/ 'brel pa'i khyad par med par ni de rigs pa ma yin pa'am/ de rgyu mtshan med</text></item>
<item><p>328a.7</p><section></section><text>pa can nyid yin na/ de'i khyad par rtogs pa nges pa dang 'dra bar sgra rnams kyis bstan pa yang rgyu mtshan med pa can du ci'i phyir mi 'dod/ de bas na 'brel pa thams cad la rtags de dang 'dra bar khyad par med par go bar 'gyur ro/ /de'i phyir khyad par med pa can nyid du thams cad kyis rtogs par</text></item>
<item><p>328b.1</p><section></section><text>'gyur ro/ /de bas na 'brel pa grub pas don rtogs pa'i phyir 'ga' zhig gis yang dag pa'i man ngag la ltos par mi 'gyur ro/ /gal te yang dag pa'i man ngag dang bcas pa ni rtags yin no zhe na/ de bas na da ni brgyud pa 'dis ci zhig bya ste/ yang dag pa'i man ngag la ltos pa de nyid don</text></item>
<item><p>328b.2</p><section></section><text>shes par byed pa ci'i phyir mi byed/ sgra de yang gang la bsam pa can gyis rab tu sbyor bar byed pa ni mthong gi gzhan du na ni ma mthong ste/ mthong ba dang ma mthong ba dag las du ba la sogs pa dang 'dra bar de rtog par bskyed pa'i phyir/ med na mi 'byung ba zhes bya ba de nyid 'brel pa yin no/ /'di la yang</text></item>
<item><p>328b.3</p><section></section><text>gzhan gyi nus pa ma mthong zhing grub pa'i thabs ma mthong ngo / /ci ste yang sgra dang don dag gi 'brel pa ni gzhan nyid ma yin na/ de las tha dad min de nyid/ /'di las gzhan dngos yod ma yin/ /gnas skabs gzhan ni ngo bo tha dad pa'i rgyu can nyid yin pa'i phyir ro / /de'i ngo bo can ni de nyid yin par 'gyur</text></item>
<item><p>328b.4</p><section></section><text>ro/ /sngar bshad pa'i rnam pas chos tha dad par yang 'gyur na/ de yang 'gal ba med pa kho na yin te/ dngos po tha dad pa ni ma yin no/ /tha dad pa dang tha dad pa med pa ma gtogs pa dngos po rnams la gzhan pa ni med de/ de'i ngo bo ni mtshan nyid can yin pa'i phyir ro/ /ngo bo yang rnam par rtog pa de las</text></item>
<item><p>328b.5</p><section></section><text>ma 'das pa'i phyir ro/ /gzhan yang / dngos po'i ngo bo tha dad phyir/ /'brel pa rtogs pas byas pa yin/ /zhes bya ba ni sngar bshad zin to/ /'dres pa'i mtshan nyid can gyi 'brel pa ni dngos po ma 'dres pa rnams la yod pa ma yin no/ /de dag gi 'brel pa ni don gzhan yang ma yin te/ 'di</text></item>
<item><p>328b.6</p><section></section><text>ltar/ ji ltar yod gzhan rag lus pa/ /rdzas ni gzhan gyi 'brel par 'gyur/ /yod par grub pa gzhan la ltos par mi 'gyur te/ ltos pa med par rang rgyud pa ni 'brel pa ma yin no/ /rdzas zhes bya ba ni rang bzhin brjod pa yin na de ji ltar dngos po gzhan la 'dres par 'gyur te/ rang bzhin</text></item>
<item><p>328b.7</p><section></section><text>gzhan yod pa nyid kyis gzhan dang 'dres pa zhes bya ba ma yin no/ /gal te ma 'dres pa can dang mi 'gyur mod kyi 'dres pa can dang ni 'gyur ro zhe na/ ma yin te/ gang gis de dag la 'dres par 'gyur ba de nyid de dag dang 'dres pa ma grub pa'i phyir ro/ /de bas na gal te don dag don gzhan</text></item>
<item><p>329a.1</p><section></section><text>dang 'dres par 'gyur ba 'di ni shin tu thal bar 'gyur te/ khyad par med pa'i phyir ro/ /gzhan yang / yi ge don med can 'gyur zhing / /tshig sogs kun brtags dngos med la/ /ji ltar don dam pa 'brel pa/ /'di ni gnas par 'gyur ba yin/ / </text></item>
<item><p>329a.2</p><section></section><text>rjod par byed pa ni tshig yan lag gis de dang ldan par 'gyur na/ yi ge dag yod du zin kyang rjod par byed pa yin no/ /de bas na de dag la brjod par bya ba dang / rjod par byed pa'i 'brel pa yod pa ma yin te/ de dag la gnas na rang gi ngo bo nyams par thal bar 'gyur ba'i phyir ro/ / </text></item>
<item><p>329a.3</p><section></section><text>gal te bkod pa'i khyad par gyis yi ge nyid rjod par byed pa yin no zhe na/ ma yin te/ bkod pa ni don gzhan ma yin pa nyid kyis tha dad pa med pa nyid kyi phyir ro/ /de'i ngo bo can ni bkod pa gzhan la yang khyad par med pa'i phyir rtogs pa mtshungs par 'gyur ro/ /bkod pa don gzhan nyid</text></item>
<item><p>329a.4</p><section></section><text>yin na yang 'og nas 'gog par 'gyur ro/ /de bas na yi ge rnams rjod par byed pa nyid ma yin na tshig la sogs pa rjod par byed par 'gyur snyam na/ de cir yang mi rung ste/ tha dad pa dang tha dad pa med pa ni 'gal ba'i phyir ro/ /de bas na dbang po'i rnam par shes pa khyad par can</text></item>
<item><p>329a.5</p><section></section><text>gyi rjes su 'jug pa'i rigs mthun pa'i bag chags kyi nye bar len pa can gyi rnam par rtog pa la snang ba can gyi tshig dang ngag ni 'khrul pa yin no/ /gcig tu snang ba can ni log pa kho na yin te/ gcig dang du ma nyid ni mi rung ba'i phyir ro/ /gcig ma yin te blo du ma'i rim</text></item>
<item><p>329a.6</p><section></section><text>pas 'dzin pa mi rung ba'i phyir dang / de ni gcig gis gzung bar bya ba ma yin te/ yi ge bkod pa rjes su 'dzin pa'i phyir dang / yi ge gcig 'dzin pa na yang blo du ma 'gags pa'i phyir te/ blo rnams ni skad cig ma yin pa'i phyir dang / skad cig ma ni rdul phra</text></item>
<item><p>329a.7</p><section></section><text>rab gcig las 'das pa'i dus can nyid yin pa'i phyir dang / lhag ma yin na ni cha can gyi mtha' mi rung ba'i phyir dang / yi ge thung ngu rdzogs pa'i rdul phra rab du ma 'das pa can gyi mig 'byed pa'i dus can nyid yin pa'i phyir dang / dran pa dang de'i dus can kho na</text></item>
<item><p>329b.1</p><section></section><text>yin te/ ji ltar nyams su myong ba bzhin du dran pa'i phyir dang / nyams su myong ba dang dran pa'i go rims dag khyad par rtogs pa med pa'i phyir ro/ /tshig la sogs pa du ma yang ma yin te/ blo la tha dad pa med par snang ba'i phyir dang / de'i du ma nyid ni 'gog par 'gyur</text></item>
<item><p>329b.2</p><section></section><text>ba'i phyir ro/ /de ni dngos po ma yin te/ de'i rnam par rtog pa de las ma 'das pa'i phyir ro/ /'brel pa dngos po yin na yang ji ltar de'i rten du 'gyur te/ rten du bya bar mi rung ba'i phyir ro/ /de ltar na rten ma yin par 'gyur ro/ / de bas na sgra dang don dag gi 'brel pa ni</text></item>
<item><p>329b.3</p><section></section><text>rang bzhin can ma yin no/ /de'i bsam pa can gyi sbyor ba las byung ba'am/ mngon par gsal ba'i sgra ni der 'khrul pa med pa'i phyir 'di'i 'brel pa ni de kho na nyid do/ /'byung ba'am mngon par gsal ba de yang 'khrul pa med pa la brten pa'i skyes bus byas pa'i phyir</text></item>
<item><p>329b.4</p><section></section><text>'brel pa ni skyes bus byas pa kho na yin no/ /de'i sgo nas sgra rnams ni don rtogs pa la nges pa yin pa de lta na/ skyes bus ma byas pa nyid yin na yang de nyid 'khrul pa yin no/ /byed pa po rnams mi dran phyir/ /skyes bus ma byas kyang 'dod lo/ /gang 'di rig byed pa'i ngag skyes</text></item>
<item><p>329b.5</p><section></section><text>bus ma byas pa nyid du yang 'dod de/ byed po mi dran pa'i phyir ro/ /'di la'ang rjes su brjod pa yod/ /de ltar ngan pa mun khyab byed/ /re zhig de nyid shes rab 'chal pa de 'dra ba ji ltar skye snyam pas kho bo cag gi sems ngo mtshar dang rjes su brtse ba dang bcas pa yin no/ /de la gzhan</text></item>
<item><p>329b.6</p><section></section><text>yang rjes su rjod par byed pas srid pa brtse ba med pas gnod pa can gyi ngan pa mun khyab par byed pa yin no/ /srog chags phan pa 'dod pa slu bar byed pa la nyes pa ci zhig yod/ 'di ltar bde bar gshegs pa dag gis sngags rnams byed pa po brgyad pa la sogs pa dag dang / gzegs zan</text></item>
<item><p>329b.7</p><section></section><text>pa dag gis dbyig gi snying po can dran pa ma yin no/ /gal te de dag gi de log par smra ba yin no zhe na/ da ni de ltar skyes bus ma byas pa yin na gang skyes bus byas pa yin/ gang gi tshe 'di ltar gzhon nu 'byung ba can la sogs pa bdag gam gzhan rtsom pa po yin par ston pa spong bar byed</text></item>
<item><p>330a.1</p><section></section><text>par 'gyur ro/ /de la gal te spong ba la khas blangs pas gnod pa yin no zhe na/ 'di nyid khas blangs pa'i yan lag ma yin nam/ gang la gnod pa yin na / de gzhan la yang mtshungs pa kho na yin no/ /gal te de'i 'dod pa nyid yin pa'i phyir skyon med do zhe na/ </text></item>
<item><p>330a.2</p><section></section><text>'di'i 'dod pa 'di tshad ma med pa can gang las thog ma nas yod par 'gyur na/ glo bur du 'dzin pa can 'di la yang 'ga' zhig tu sgrub par byed pa la ltos pas ci zhig bya/ gang gis skyes bus byas pa dang skyes bus ma byas pa dpyod pas bdag nyid dub par byed / de nyid 'dod pa'i phyir khas</text></item>
<item><p>330a.3</p><section></section><text>ma blangs pas gnod pa med par 'dod pa de las gzhan pa la yang mtshungs pa'i phyir klan ka btsal du med do/ /phul du byung ba mthong ba med pa can 'di yang dag rnams rnam pa de lta bur skyes bus ma byas pa nyid du grub par byed pa'am/ 'bras bu'i chos rnams 'ga' zhig la phul du byung bar khas</text></item>
<item><p>330a.4</p><section></section><text>len pa de ltar na/ 'di'i 'jug pa rigs pa med pa can kho na yin no/ /byed pa'i yang dag pa'i man ngag rgyun chad pa can gyis byas pa yang mthong ngo / /gal te 'bad rtsol dang ldan pas dmigs pa yin no zhe na/ ma yin te nges pa med pa'i phyir ro/ /gzhan la yang mi dmigs pa dang dmigs</text></item>
<item><p>330a.5</p><section></section><text>pa gzhan gyis bstan pa yid ches par bya ba ma yin pa las nges par rigs pa nyid ma yin pa'i phyir ro/ /bdag nyid kyis byas pa dag la yang bsnyon pa mthong ba'i phyir ro/ /nges pa la brten par mi nus pa nyid kyi phyir ro/ /ji ltar skyes bu 'di gzhan las/ /thos med par 'di yi ge dang / /tshig bkod pa 'di</text></item>
<item><p>330a.6</p><section></section><text>brjod nus med/ /de ltar gzhan la'ang zhes 'ga' smra/ /gang skyes bus ma byas pa nyid min na/ gang skyes bus byas pa yin zhes bya ba la sogs pa de nyid lan yin no/ /de ltar na gzhung bkod pa gzhan dag tu/ spel ba yi ni gzhung gzhan yang / /man ngag med par gzhan rnams kyis/ / </text></item>
<item><p>330a.7</p><section></section><text>brjod pa ci mthong na gang gis/ /de yang de ltar rjes mi dpogs/ /de ltar ba rnams man ngag med par klog par mi nus pa las gzhan du skyes bus ma byas pa nyid kyi rten cung zad kyang yod pa ma yin no/ /de ni gcig gis brtsams pa'i gzhung gzhan la yang gzhan gyi dang mtshungs so/ /de'i rjes su</text></item>
<item><p>330b.1</p><section></section><text>'brangs nas thams cad de ltar rjes su dpog pa yin pa'am/ 'ga' zhig kyang ma yin no/ /de ni de ltar mi 'dod pa nyid kyi phyir/ zhes bya ba la sogs pa la 'dod pa ni de'i rten nyid yin pa'i phyir zhes bya ba la sogs pa yang bshad zin to/ /gzhan yang / rig gang gang las</text></item>
<item><p>330b.2</p><section></section><text>grub pa des/ /rgyu ma mthong ba can gzhan yang / /bye brag med par me shing bzhin/ /de las 'gyur bar yang dag shes/ /rgyu ma mthong ba'i phyir rgyu med pa can zhes bya ba ma yin no/ /dngos po rgyu ma mthong ba can yin na yang de las gzhan pa dag gi rang bzhin tha dad pa nyams su myong ba</text></item>
<item><p>330b.3</p><section></section><text>med par de lta bu'i rnam pa yang dag par rjes su dpog par 'gyur ro/ /rgyu'i ngo bo log tu zin kyang de'i ngo bo log pa ma yin na ni 'bras bu'i chos las 'das pa'i phyir/ de las 'gyur ba med pas na cung zhing de ltar brjod par bya ba ma yin pa'am/ ngo bo bye brag bstan par bya ba yin na ni da gang gis rgyu de'i</text></item>
<item><p>330b.4</p><section></section><text>rjes su byed par 'gyur / gang zhig 'dod pa dang mi 'dod pa phyin ci log tu mi 'gyur ro/ /rgyu'i rang bzhin ldog pa las kyang dngos po rnams tha dad pa med pa yin no / /tha dad pa de ni glo bur bar 'gyur ba'i phyir 'ga' zhig tu yang ldog par mi 'gyur ro/ /de bas na rang bzhin gang las skye ba can du mthong ba</text></item>
<item><p>330b.5</p><section></section><text>gang yin pa de ni gzhan la yang tha dad par mi byed pa na shing dang me bzhin du rang bzhin bdag nyid kyis de'i 'bras bu nyid las 'das pa ma yin no/ /de la 'bras mtshungs mthong ba'i phyir/ /khyad par dag ni ma bstan par/ /gtan tshigs rab tu spros pa dag /de dag thams cad 'khrul pa yin/ / </text></item>
<item><p>330b.6</p><section></section><text>dper na thog mar 'dron pos gtang ba'i me nyid kyang 'dron pos btang ba'i me nyid yin pa'i phyir/ me gzhan sngon du song ba can yin gyis / gtsub shing gtsubs pa sngon du song ba can ni ma yin te/ de ma thag pa'i me bzhin no/ /ji ltar na 'dron pos btang ba'i me yang 'khrul pa yin te/ me las</text></item>
<item><p>330b.7</p><section></section><text>byung ba'i nus pa la brten nas me'i rgyu gzhan spong bar byed do/ /gal te me med par yang 'gyur na ni gzhan dag la yang 'gyur ro zhe na/ de la me nyid dang cig shos las byung ba dag la gnod par bya ba dang gnod par byed pa med pas me las byung ba nyid ni gzhan dag la yang 'gyur ba</text></item>
<item><p>331a.1</p><section></section><text>de ltar na chos gnyis dag don gcig la srid pa'i phyir/ 'dron pos btang ba'i me'am/ don gzhan ni gcig la/ so sor nges par 'gyur ba med pas na 'khrul par dogs pa yin no/ /phan tshun tha dad pa can gyi chos gnyis 'jug pa de</text></item>
<item><p>331a.2</p><section></section><text>yang phyi'i dngos po la 'gal ba med do/ /zhes brjod par bya ba'i gnas skabs tha dad pa can gyi khyad par ni ma yin te/ cha med pa'i bdag nyid las de nyid dang de nyid ma yin pa 'gal ba'i phyir ro/ /'dron pos btang ba'i me la me dang cig shos kyis bskyed pa ni gnod bya dang gnod byed ma</text></item>
<item><p>331a.3</p><section></section><text>yin te/ de ni mes bskyed pa med par mi srid pa med pa'i phyir ro/ /de lta bur gyur pa'i 'dron pos btang ba'i me me las byung ba zhes bya bar ni 'gyur gyi/ thams cad ni ma yin te/ de la khyad par spong bar byed par mi nus pa'i phyir dang / khyad par yod pa can gyi de'i gnas skabs can</text></item>
<item><p>331a.4</p><section></section><text>nyid la nges pa med pa'i phyir ro/ /gal te me med par yang 'gyur na ni gzhan dag la yang 'gyur ro/ /zhes bya ba gal te tshogs pa gang gis der 'gyur ba na de 'gyur zhing 'gyur ba nyid yin no/ /de yod pas bstan nas de med par bstan par 'gyur ba'am de la me'am de med par ston na der 'gyur</text></item>
<item><p>331a.5</p><section></section><text>ro/ /de bas na gcig gis 'don par byed pa gzhan sngon du song ba can yin pa de lta bu'i ngo bor thams cad sgrub par byed pa ma yin te/ de la rnam pa gzhan du mi srid pa med pa'i phyir ro/ /de byed pa'i spobs pa dang bral ba de lta bu'i rnam pa la ni de ltar 'gyur ba'i phyir de lta bur</text></item>
<item><p>331a.6</p><section></section><text>gyur pa kho na brjod par bya bar 'gyur la/ bye brag med par khyad par srid pa can de brjod na ni mdzes par thob pa ma yin no/ /ji ltar khyad par srid pa yin/ /gang gi tshe skyes bus de dag kyang nus pa med pa kho na yin te/ da ltar ba'i skyes bu 'dra'o/ /nus pa dag la 'gal ba cung zad</text></item>
<item><p>331a.7</p><section></section><text>kyang mthong ba med pa'i phyir dang / mi 'gal ba sgrub pa can mi dmigs pa'i sbyor ba ni go bar byed pa ma yin no/ /dbang po las 'das pa dag la ni 'gal ba rtogs pa yod pa ma yin no zhes bshad zin to/ /sbyor ba 'di yang sbyor ba snga ma las tha dad pa ma yin no/ /gal te skyes bus</text></item>
<item><p>331b.1</p><section></section><text>nus par 'gyur na da ltar bas kyang yin no zhe na/ khyad par med pa yin na der 'gyur na/ de yang bsgrub par dka' ba yin no/ /gang la gcig nus pa med pa de las skyes bus thams cad kyang zhes bya ba yang snga ma bzhin du 'khrul pa yin te/ b+ha ra ta la sogs pa da ltar</text></item>
<item><p>331b.2</p><section></section><text>ba rnams la yang nus pa med pa yin na yang 'ga' zhig la nus pa grub pa'i phyir ro/ /de bas na rgyu rnam par 'byed par byed pas/ de las byung ba can dang de las byung ba can ma yin pa'i don rnams kyi yang rang bzhin gyi khyad par bstan par bya'o/ /de med na thams cad de'i bdag nyid</text></item>
<item><p>331b.3</p><section></section><text>can nam 'ga' zhig kyang ma yin no/ /'di la 'jig rten pa dang rig byed pa dag gi rang bzhin gyi khyad par mthong ba med do/ /de yod pa ma yin pa de dag mtshungs pa nyid du mthong ba'i phyir/ gcig gi chos 'ga' zhig rnam par 'byed pa'i de'i rang bzhin srid pa des 'khrul par dogs pa'i brjod</text></item>
<item><p>331b.4</p><section></section><text>pa can du 'byed do/ /rig byed de rig byed ma yin pa dag la de nyid kyi mtshan nyid can gyi khyad par yod pa ma yin nam/ /yod pa bden te de dag 'ba' zhig kho na la ma yin te/ 'on kyang kha bya'i mna' gtam dang cig shos dag la yang yin no/ /rang nyid kyi lo rgyus kyi bye brag gsal bar byed</text></item>
<item><p>331b.5</p><section></section><text>pa'i ming gi khyad par gyis skyes bus byas pa la gnod pa ma yin te/ gzhan dag la yang thal bar 'gyur ba'i phyir ro/ /gal te de 'dra ba'i sbyor ba skyes bus byed par mi nus par 'gyur ba'am/ byas pa lam byas pa'i brdas rnam par 'byed pas 'gyur ba na/ rig byed skyes bus ma byas</text></item>
<item><p>331b.6</p><section></section><text>par gsal ba yin no/ /skyes bu dag gi sngags byed pa'i nus pa dang mi ldan pa kho na ma yin nam/ de ni 'og nas rnam par dpyad par bya'o/ /gzhan yang sngags zhes bya ba gzhan cung zad kyang yod pa ma yin no/ /'o na ci yin zhe na/ bden pa dang dka' thub kyi mthu dang ldan pa'i 'dod pa'i don</text></item>
<item><p>331b.7</p><section></section><text>sgrub par byed pa'i tshig yin te / de ni da ltar nyid kyang skyes bu rnams la snang ba kho na yin te/ bdag nyid ji lta ba bzhin du bden pa'i byin gyi rlabs kyi stobs las dug dang me la sogs pa kun nas rengs par byed pa'i phyir ro/ /da ltar yang ri khrod 'ga' zhig sngags byed pa'i phyir</text></item>
<item><p>332a.1</p><section></section><text>dang / rig byed ma yin pa'i sangs rgyas la sogs pa'i sngags dang rtogs pa dag mthong ba'i phyir ro/ /de dag kyang skyes bus ma byas pa nyid yin na da skyes bus ma byas pa bden pa yin te/ 'di ltar sangs rgyas pa dang cig shos dag gi sngags</text></item>
<item><p>332a.2</p><section></section><text>dang rtogs pa dag la 'tshe ba dang / 'khrig pa dang bdag tu lta ba la sogs pa mngon par mtho ba ma yin pa'i rgyu dang rnam pa gzhan du brjod do/ /de ji ltar na gcig la 'gal ba brjod na gnyis bden par 'gyur/ de la don gzhan du rtogs pa na de ni gzhan la yang mtshungs</text></item>
<item><p>332a.3</p><section></section><text>pa de ltar na don la nges pa'i phyir/ 'ga' zhig kyang rtogs par mi 'gyur ro/ /de ltar na yang skyes bus ma byas pa yin du zin kyang nye bar mkho ba ma yin no/ /sangs rgyas pa la sogs pa dag gi sngags nyid ma yin na de las gzhan pa la yang mna' chu btung dgos par 'gyur</text></item>
<item><p>332a.4</p><section></section><text>ro/ /sangs rgyas pa la sogs pa dag dug gi las la sogs pa byed pa mthong ste/ de la yang sngags nyid bkag pa med do/ /phyag rgya dang dkyil 'khor dang bsam gtan yi ge med pa can dag gis kyang las rnams byed par 'gyur te/ de dag ni skyes bus ma byas pa dang rtag par</text></item>
<item><p>332a.5</p><section></section><text>rigs pa ma yin no/ /de dag gi byed pa yod na skyes bu rnams yi ge bkod pa byed pa la 'gal ba ci yod/ de bas na de dag gi byed pa nus pa med pa na cir yang mi rung ngo / /da ni ji ltar na bden pa las byung ba can gyi sngags dang rtogs pa phan tshun 'gal ba dag yin/ de dag ni thams cad du</text></item>
<item><p>332a.6</p><section></section><text>bden pa las byung ba can dag ma yin te/ skyes bu mthu dang ldan pa'i dam bcas pa'i mtshan nyid can dag la yang 'gyur ro/ /mthu de ni 'gro ba dang grub pa'i khyad par dag las kyang 'gyur ro/ /gal te sngags skyes bus byas pa yin na skyes bu thams cad ci'i phyir sngags byed pa ma yin</text></item>
<item><p>332a.7</p><section></section><text>no zhe na/ de byed pa'i sgrub par byed pa dang bral ba'i phyir ro/ /gal te de 'dra ba'i bden pa dang dka' thub la sogs pa dang ldan par 'gyur na byed pa nyid du 'gyur ro/ /gzhan yang skyes bu snyan dngags byed pa'i phyir/ /skyes bu thams cad snyan dngags byed par 'gyur la/ mi byed na 'ga' zhig</text></item>
<item><p>332b.1</p><section></section><text>kyang mi byed pa de dang 'dra bar de ltar na rig pa de dag ni snga na med pa yin no/ /sngags byed pa'i sgrub par byed pa dang bral ba dag sngags mi byed pa ni bden na/ tshogs pa de yang 'ga' zhig la yang ma mthong ste/ skyes bu rnams ni chos mtshungs pa can nyid kyi phyir ro/ /'dir</text></item>
<item><p>332b.2</p><section></section><text>sngags zhes bya ba bden pa la sogs pa dang ldan pa'i tshig dang dam bcas pa las gzhan cung zad kyang med do zhes bshad zin to/ /de dag kyang skyes bu 'ga' zhig la mthong ngo / /skyes bu thams cad de dang bral ba yin pa de lta yang nges pa yod pa ma yin te/ de yod pa la 'gal ba med pa'i</text></item>
<item><p>332b.3</p><section></section><text>phyir ro/ /lkog tu gyur pa'i rang bzhin can dag las mi dmigs pa'i nges pa'i gtan tshigs ma yin no/ /dran pa dang blo dang so sor rig pa dang bden pa dang nus pa thams cad la 'gyur ba yang ma yin no/ /de sgrub par byed pa'i yang dag pa'i man ngag gi khyad par 'dra bar yon tan gzhan</text></item>
<item><p>332b.4</p><section></section><text>sgrub par byed pa dag kyang yod par 'gyur ro/ /yod du zin kyang thams cad mthong bar nus pa yang ma yin no/ /de nyid kyi phyir ma mthong ba la bsnyon du med do/ /skyes bu rnams yon tan 'ga' zhig bskyed par 'dod pa la yang 'gal bar byed pa med do / /gnod par bya ba ma mthong bas</text></item>
<item><p>332b.5</p><section></section><text>gnod par bya ba dang gnod par byed pa ngo bo ma grub pa'i phyir ro/ /des ni thams cad mkhyen pa'i ye shes 'gog pa la sogs pa'i lan nges par brjod pa yin no/ /de la de sgrub par byed pa'i yang dag pa'i man ngag med pa can 'di ci 'dra ba gzhan dag kyang de lta bur gyur pa</text></item>
<item><p>332b.6</p><section></section><text>yin na/ de lta bur gyur pa yang ma yin no zhes bya ba ni rigs pa yin gyi shes par byed pa ma mthong ba can ma yin no zhes bya ba yang ma yin te/ yod du zin kyang 'bras bu rtsom pa med pa srid pa'i phyir dang / rang bzhin gyis bskal pa rnams ni mthong bar mi nus pa nyid kyi phyir</text></item>
<item><p>332b.7</p><section></section><text>ro/ /de bas na 'don par byed pa yin pa'i phyir/ 'don par byed pa ni 'don par byed pa gzhan sngon du song ba can yin no zhes bya ba ni 'khrul pa yin te/ b+ha ra ta 'don par byed pa la yang yod pa'i phyir ro/ /rig byed kyi khyad par du byas pa'i phyir skyon med pa ma yin nam zhe na/ rig byed 'don </text></item>
<item><p>333a.1</p><section></section><text>par byed pa la phul du byung ba yang ci zhig yod na gang gis rnam pa gzhan gyis 'don par mi nus pa yin/ mi mthun pa'i phyogs dang khyad par 'gal ba med pa 'di las gtan tshigs ldog par byed pa ma yin te/ 'gal ba med pa dag ni gcig la</text></item>
<item><p>333a.2</p><section></section><text>srid pa'i phyir ro/ /gal te da ltar rnams 'don par byed pa'i phyir ro zhe na/ de'i lan ni bshad zin to/ /gal te ma mthong ba'i phyir ro zhe na/ 'di la yang spangs zin to/ /ma mthong ba tsam yang med par go bar byed pa ma yin pa'i phyir 'khrul pa kho na yin no/ /de bas na</text></item>
<item><p>333a.3</p><section></section><text>khyad par phul du byung ba la brten pa ma yin pa'i phyir/ ma bzung ba dang mtshungs pa yin no/ /gang cung zhig rig byed 'don par byed pa de thams cad ni rig byed 'don pa gzhan sngon du song ba can yin no zhes bya ba'i khyab pa yang 'grub pa ma yin te/ thams cad de lta bu'i ngo</text></item>
<item><p>333a.4</p><section></section><text>bor ma grub pa'i phyir ro/ /de'i rgyu mtshan ci 'dra ba mthong ba de ni de ltar yin no zhes bya bar 'gyur la/ khyad par mthong ba de dor zhing de'i rgyu mtshan can nyid kyis spyi smos pa ni bsreg za sgrub pa la rdzas sngon po dang 'dra bar 'khrul pa nyid yin no/ /'dis 'dod chags la sogs pa ni</text></item>
<item><p>333a.5</p><section></section><text>grub par byed pa la tshig la sogs pa dag gsal ba yin no/ /'don par byed pa 'di 'don par byed pa sngon du song ba can sgrub pa yin par yang bla ste/ rnam kun thog med grub 'gyur ba/ /de ltar skyes min rten can min/ /de'i phyir skyes bus ma byas nyid/ /gzhan yang mi min rten can 'gyur/ /skyes</text></item>
<item><p>333a.6</p><section></section><text>bu bdag nyid kyis brtags nas sam/ /gzhan las 'don par byed pa na/ /byed pa'i bya ba med pa can/ /de dag gi sgra rang nyid sgrogs par byed pa ma yin na gang gis na skyes bus ma byas par 'gyur/ gal te skyes bu rnams kyi thog ma nyid yod par 'gyur na/ /skyes bus ma byas pa la yang</text></item>
<item><p>333a.7</p><section></section><text>'gyur ro/ /de'i tshe yang gzhan sngon du song ba can mi 'grub ste/ 'don par byed pa po med pa'i phyir ro/ /de'i dang po 'don par byed pa ni byed pa po nyid du 'gyur ro/ /de bas na 'di ni byis pa sa rdul gyi rtsed mo la sogs pa dang 'dra bar snga ma snga ma mthong bas 'jug pa yin pas na/ </text></item>
<item><p>333b.1</p><section></section><text>skyes bu'i tha snyad thog ma med can du 'gyur gyi/ skyes bus ma byas pa nyid ma yin no/ /thog ma med pa nyid kyi phyir skyes bus ma byas pa yin na ni/ da shin tu mang po skyes bus ma byas pa yin no/ /de ltar na/ kla klo la sogs tha snyad dang / /med par smra ba'i tshig rnams ni/ / </text></item>
<item><p>333b.2</p><section></section><text>thog med phyir na de bzhin 'gyur/ /sngon legs byas pa'i rgyun phyir ro/ /kla klo la sogs pa'i tha snyad ma bag mar len pa la sogs pa dang / 'dod pa'i dga' ston la sogs pa dang / med par smra ba'i tshig snga na med pa dang / 'jig rten pha rol la sogs pa la skur bar byed pa dag</text></item>
<item><p>333b.3</p><section></section><text>thog ma med pa can yin no/ /de dag ni gzhan gyis legs par ma bsgos na 'jug par mi 'gyur ro/ /bdag nyid kyis spobs pas bkod pa'i brda byed pa can dag kyang don ji ltar thos pa bzhin du rnam par rtog pas bsdus pa'i sgo nas 'jug pa'i phyir ro/ /de ni 'ga' zhig las cung zad</text></item>
<item><p>333b.4</p><section></section><text>'ongs pa yin no zhes ston par byed pa gcig ni rgyun gyis med pa'i phyir/ gzhan sngon du song ba can ma yin no zhes brjod de/ phal cher 'jig rten gyi tha snyad dag ji ltar mthong ba bzhin du 'jug pa can te/ yang dag pa log par 'jug pa can dag yin no/ /thog ma'i bskal pa pa rnams</text></item>
<item><p>333b.5</p><section></section><text>la mthong ba nyid med par tha snyad rnams la phyis 'jug par 'gyur bar 'dod pa ma yin nam ma yin te/ legs par byas pa gzhan gyis bsgos pas de dag gis ni rkyen ji lta ba bzhin du rab tu sad pa'i phyir ro/ /gal te thams cad skyes bus ma byas pa nyid du 'gyur ro zhe na/ de 'dra'i skyes</text></item>
<item><p>333b.6</p><section></section><text>bus ma byas nyid/ /grub na'ang yon tan ci zhig 'gyur/ /rnam pa gang gis mi slu ba'i phyir/ skyes bus ma byas pa nyid du 'dod na de ni thog ma med pa nyid can du yin pa'i phyir/ slu bar byed pa la la dag la yang yod pas skyes bus ma byas pa nyid kyis ci zhig bya/ rig byed kyi ngag</text></item>
<item><p>333b.7</p><section></section><text>dag kho na skyes bus ma byas pa yin na yang / don ni 'dus byas khyad par rnams/ /mthong phyir the tshom dag kyang yin/ gal te skyes bus byas ma byas pa nyid yin yang de'i don gyis spobs pa so sor nges pa bskyed par 'gyur ba na yid ches par 'gyur ro/ /ji ltar 'dod pa bzhin du sgro 'dogs</text></item>
<item><p>334a.1</p><section></section><text>pa dang skur pa 'debs pa dag gis nges par brjod pa dang dpyod pa pa la sogs pa dag gis rig byed kyi ngag rnams tha dad par byed par mthong ngo / /don de rnams de dag mi 'thad par 'gyur ba ma yin te/ don la 'jug pa brda gtso bo yin pa'i phyir dang / </text></item>
<item><p>334a.2</p><section></section><text>ngag gcig la yang rnam par rtog pa du ma srid pa'i phyir dang / rang bzhin dang rkyen rnams kyi don du mar brjod pa'i phyir dang / grogs su zin kyang gcig nyid du khas mi len pa'i phyir dang / ma grags pa'i mang ba nyid phyir dang / de'i don skyes bus bstan pa la rag lus</text></item>
<item><p>334a.3</p><section></section><text>pa'i phyir dang / des bstan pa ni de'i 'dod pa'i rjes su 'jug pa'i phyir/ rig byed kyi ngag gi don rnams nges pa kho na yin no/ /gzhan yang 'di skyes bus ma byas pa nyid du bsgrubs na yi ge rnams sam ngag sgrub par byed par 'gyur grang na/ de la/ yig rnams</text></item>
<item><p>334a.4</p><section></section><text>gzhan la khyad med phyir/ /sgrub par byed par 'bras cir 'gyur/ /'jig rten pa dang rig byed pa dag gi ngag gi yi ge tha dad pa ma yin no/ /tha dad na yang ngo shes pa la khyad par med pa'i phyir/ /de las gcig nyid ma grub par thal bar 'gyur ba'i phyir dang / khyad par rtogs pa</text></item>
<item><p>334a.5</p><section></section><text>med pa'i phyir dang / rig byed pa'i yi ge dag ma 'grub pa'i phyir dang / ngo shes pa las rtogs pa med pa'i thal bar 'gyur ba'i phyir dang / khas mi len pa'i phyir ro/ /de dag skyes bus ma byas pa nyid du bsgrubs pa na de thams cad la mtshungs pa'i phyir/ 'dis lhag pa ci zhig</text></item>
<item><p>334a.6</p><section></section><text>byas/ de ltar tha snyad thams cad skyes bus ma byas pa yin na thams cad bden pa ma yin pa'i phyir/ yongs su ngal ba don med pa yin no// //bam po brgyad pa/ ci ste ngag rnams skyes bus ma byas par 'dod na ni/ ngag ni yi ge las tha dad/ /bar yod min</text></item>
<item><p>334a.7</p><section></section><text>te mi dmigs phyir/ /kho bo cag gi blo la lha sbyin la sogs pa'i tshig dang ngag rnams kyi yi ge da la sogs pa snang ba ma gtogs par yi ge gnyis pa snang ba dang 'dra bar/ snang ba gzhan ni ma mthong ngo / /'dzin pa la snang bar gyur pa med na gzung bar 'dod pa yod</text></item>
<item><p>334b.1</p><section></section><text>pa'am/ gzhan zhes nges par nus pa ma yin te rnam pa gzhan bzhin no/ /gal te gzhan la mi srid pa can gyi 'bras bu go bar byed pa yin no zhe na/ yin na gal te yi ge yod pa de dag la yang 'bras bu de med par 'gyur ro/ /gal te tshig dang ngag gzhan la de dag khyad par med pa yin na</text></item>
<item><p>334b.2</p><section></section><text>yang / med pa'i phyir 'gyur ba ma yin no zhe na/ ma yin te/ de dag ni khyad par med pa ma grub pa'i phyir ro/ /gal te ngo shes pa las khyad par grub pa yin no zhe na/ ma yin te/ de ni 'khrul pa'i phyir dang / dpe med pa nyid kyi phyir ro/ /yi ge khyad par med pa yin na yang ngag gi khyad par las don rtogs</text></item>
<item><p>334b.3</p><section></section><text>pa'i khyad par ni 'bras bu'i khyad par yin par 'gyur la de yang ngag las 'gyur ro/ /de yang dbang po las 'das pa yin pa'i phyir gang las 'gyur/ thag nye ba tsam gyis bskyed pa yin na ma byang bar yang 'gyur ro/ /de bas ngag ces bya ba yi ge dag las don gzhan du gyur pa cung</text></item>
<item><p>334b.4</p><section></section><text>zhig kyang med na gang skyes bus ma byas pa nyid du bsgrub par 'gyur/ de med pa'i phyir rig byed kyi khyad par du ma byas pa'i yi ge skyes bus ma byas pa nyid kyi phyogs dang po'i yang lan btab pa yin no/ /gzhan yang don gzhan du gyur pa'i ngag yod pa ni bla ste/ de yan lag du ma'i</text></item>
<item><p>334b.5</p><section></section><text>bdag nyid can nam/ yan lag med pa can du 'gyur grang na/ yan lag du ma'i bdag nyid yin/ /de rnams tha dad don med nyid/ /gal te de'i yan lag de dag kyang du ma yin na/ tha dad pa'i rang bzhin don med pa can yin no/ /de dngos can min de dngos can/ / </text></item>
<item><p>334b.6</p><section></section><text>brtags pa seng ge nyid sogs bzhin/ /don dang ldan pa'i bdag nyid kho na ngag yin no/ /yan lag de dag kyang bdag nyid don med pa yin te/ de dag bdag nyid des rtogs pas sgro btags par 'gyur ro/ /bram ze'i khye'u la sogs pa la seng ge nyid la sogs pa'i dang 'dra ba</text></item>
<item><p>334b.7</p><section></section><text>yin pa'i phyir/ skyes bus byas pa kho na yin no/ /ci ste gal te skyon der ma gyur cig snyam pas yan lag de dag so so don dang bcas par 'dod na/ re re don bcas nyid yin na'ang / /du ma nyid rtogs log pa yin/ /yan lag gcig ni rtogs</text></item>
<item><p>335a.1</p><section></section><text>pas kyang / /ngag gi don dag rtogs par 'gyur / /don yongs su rdzogs pa can gyi sgra'i ngo bo ni ngag yin no/ /yan lag de dag kyang so so so sor de lta bu'i rnam pa yin pa'i phyir/ so so de dag ngag yin no/ /de ltar yan lag du</text></item>
<item><p>335a.2</p><section></section><text>ma can ni ngag ma yin no/ /yan lag gcig rtogs pas kyang ngag gi don rtogs pa'i phyir/ yan lag gzhan la ltos pa dang / /dus la sdod par mi 'gyur ro/ /cha shas med pa'i bdag nyid can de ni skad cig ma gcig gis rtogs pa'i phyir/ shes pa gcig</text></item>
<item><p>335a.3</p><section></section><text>skyes pa na ma lus par khong du chud pa'i phyir ro/ de lta ma yin na gcig pa nyid 'gal ba'i phyir ro/ /thams cad cig car thos na yang / /dus kyi tha dad mi rung ngo / /yan lag gzhan la ltos pa med par yang yan lag gcig kho na la ngag gi don grub pa'i phyir/ ngag gi</text></item>
<item><p>335a.4</p><section></section><text>yan lag du ma nyid nyams par ma gyur cig snyam pas cig car yan lag thams cad thos par 'dod na/ de'i tshe yang dus la sdod pa mi rigs pa kho na yin te/ yan lag gcig rtogs pa'i dus nyid na thams cad thos pa'i phyir ro/ /rim bzhin du thos pa yin na yang</text></item>
<item><p>335a.5</p><section></section><text>don tha dad pa dang ldan pa dag ni gcig nyid las de'i don grub pa'i phyir/ gzhan ni don med pa can nyid du 'gyur ba'i phyir ro / /cig car thos na yang don tha dad pa dag la mthong ba'i nus pa med pa can dag gi don dang ldan pa nyid kyang mi 'grub po/ /gal te tshogs pa</text></item>
<item><p>335a.6</p><section></section><text>rnams kyi don mthong ba'i phyir skyon med do zhe na/ ma yin te/ tha dad pa la yod pa ma yin pa'i ngo bo'i tshogs pa la yang mi srid pa'i phyir dang / don gzhan mi skye ba'i phyir ro/ /re zhig sgra skye bar smra ba la skyon 'di nyid yod pa ma yin te/ so sor nus pa med pa'i yan lag</text></item>
<item><p>335a.7</p><section></section><text>rnams kyang phan 'dogs pa'i khyad par las phul du byung ba dang ldan pa'i 'bras bu'i khyad par las nye bar sbyor ba'i phyir ro/ /yan lag re re nus pa yod pa yin na yang gzhan du rtogs pa don med par 'gyur ro/ /ci ste yang dag gcig kho na yan lag med pa can yin na/ de la/ </text></item>
<item><p>335b.1</p><section></section><text>gcig nyid ni yang tha dad med/ /go rims 'dzin pa mi srid phyir/ /dus tha dad nyid mi rung ngo / /gcig la ni go rims bzhin du rtogs pa mi rigs te/ gzung ba dang ma bzung ba dag tha dad pa med pas bzung ba dang ma gzung ba med pa'i phyir ro/ /rim bzhin du ngag</text></item>
<item><p>335b.2</p><section></section><text>rtogs pa yang mthong ste/ ngag thams cad kyi tha snyad dang thos pa dang 'dren pa'i dus su mig tu mtshungs pa skad cig ma du ma can gyi go rims kyis yongs su rdzogs pa'i phyir ro/ /yi ge'i ngo bo la ma reg pa can dang blo gcig la snang ba can gyi sgra'i bdag nyid ni mi snang</text></item>
<item><p>335b.3</p><section></section><text>ba'i phyir te/ yi ge'i go rims kyis rtogs pa'i phyir ro/ /de khyad par med pa yin na yang ngag gi khyad par go rims bzhin du byas pa nyid kyi phyir/ ngag go rims dang ldan pa rtogs pa yin no/ /yi ge'i go rims kyi phan btags pa la ltos pa med pa'i phyir dang / </text></item>
<item><p>335b.4</p><section></section><text>gang ji ltar yang rung ba de dag rab tu sbyar ba dag gis sam / yi ge med pa dag gis kyang ngag rtogs par 'gyur ro/ /go rims dang ldan pa de dag gis go rims med pa la phan 'dogs pa mi rung ba'i phyir dang / go rims med par rjod par mi nus pa nyid kyi phyir dang / rnam pa</text></item>
<item><p>335b.5</p><section></section><text>gzhan med pa'i phyir ro/ /ngag la yi ge dag yod pa nyid ma yin no/ /gal te sgra'i ngo bo gcig po de nyid ni gsal byed kyi go rims kyi dbang gis go rims dang ldan pa dang / yi ge'i rnam par dbye ba dang ldan par snang ngo zhe na/ gsal byed go rims dang ldan pas gsal bya go rims</text></item>
<item><p>335b.6</p><section></section><text>med pa spangs zin te/ gsal ba dang gsal ba ma yin pa 'gal ba'i phyir ro/ /ngag yi ge dang cha med pa can yin na ma lus par thos pa med par ngag mnyan par mi 'gyur te/ gcig la cha med pa'i phyir ro/ /yang 'ga' zhig kyang cha med pa mnyan par mi 'gyur ro/ /yi ge ma lus pa</text></item>
<item><p>335b.7</p><section></section><text>legs par byas pa dang ldan pa'i blo tha mas ngag nges par gzung ngo zhes bya ba yang log pa yin te/ yi ge'i ngo bo la ma reg pa de la 'ga' zhig kyang 'ga' zhig gi tshe rtogs pa med pa'i phyir dang / yi ge rnams kyang go rims med par rtogs pa med pa'i phyir gang las ngag ces bya ba</text></item>
<item><p>336a.1</p><section></section><text>go rims med pa blo gcig gis gzung bar bya ba yin/ yi ge tha ma rtogs pa las phyis kyang sgra'i bdag nyid cha med pa gzhan nye bar rtogs pa ma yin te/ smra ba po bdag nyid 'dis kyang nges par byed pa ma yin no/ /gal te 'di ltar blo tha mal sgra</text></item>
<item><p>336a.2</p><section></section><text>cha shas rdzogs pa yan gar ba snang bar 'gyur na/ legs par 'gyur ba de ltar na dge ba 'dod pas rmongs pa'i blo can rmi lam bzhin du spyod do/ /tshig dang ngag dran par gyur pa dag la yang yi ge'i go rims kyi khyad par nges par 'gyur ba ma yin no/ /blo go rims med pa can dag la snga</text></item>
<item><p>336a.3</p><section></section><text>phyi med pa'i phyir/ des byas pa'i tshig dang ngag gi khyad par de dag khyad par med par 'gyur ro/ /yi ge'i go rims med pa can gyi sgra'i ngo bo gzhan ma mthong ngo zhes bshad zin to/ /yod na yang de mi rtag pa'am rtag par 'gyur grang na/ gal te mi rtag pa yin na ni/ rtsol ba las byung</text></item>
<item><p>336a.4</p><section></section><text>mi rtag na/ /de ci skyes bus byas pa min/ /mi rtag pa ni gdon mi za bar 'ga' zhig las skye ba dang ldan par 'gyur ro/ /de ldan par yod pa nyid glo bur ba yin na yul la sogs pa nges par mi 'gyur ro zhes bshad zin te / de yang 'bad rtsol gyis 'phangs pa byed pa'i yon tan dang bral ba</text></item>
<item><p>336a.5</p><section></section><text>ma yin pa can dag la mthong ba gzhan du ma mthong ngo / /de ltar rgyu'i chos mthong ba'i skyes bu'i bya ba nyid ni rgyu yin pa de bas na skyes bus byas par 'gyur ro/ /rtag nyid yin na'ang rtag pa ni/ /dmigs 'gyur sgrib g.yogs med phyir ro/ /ci ste sgra'i ngo bo nyid de rtag pa dang dmigs pa'i rang</text></item>
<item><p>336a.6</p><section></section><text>bzhin can du 'gyur na de'i rang bzhin de ni 'ga' zhig gi tshe yang nyams pa med pa'i phyir rtag tu dmigs par 'gyur ro/ /gal te nus pa 'ga' zhig las kyang 'pho ba med pa de ltar na rtag par gyur te/ shes pa bskyed pa de'i nus pa bskyed pa bdag nyid can nyid yin pa'i phyir dang / </text></item>
<item><p>336a.7</p><section></section><text>don gzhan du gyur pa ni sngar bkag zin pa nyid kyi phyir ro/ /dmigs pa'i bdag nyid can de la yang dmigs pa'i sgrib g.yogs su gyur pa cung zad kyang yod pa ma yin te/ de yod du zin kyang de'i bdag nyid nyams pa med par nus pa zil gyis mnan par mi rung ba'i phyir ro/ /de</text></item>
<item><p>336b.1</p><section></section><text>la phul du byung ba bskyed par mi nus na ni cung zhig byed pa zhes bya ba ma yin no/ /cung zhig mi byed na yang ngag la sgrib par byed pa'am/ gzhan zhes bya ba de ni mang du dpyod zin to/ /bum pa la sogs pa dag la rtsig pa la sogs pa dag gis phul du byung ba skyed par byed</text></item>
<item><p>336b.2</p><section></section><text>pa'am nyams pa ci zhig byed na gang gis sgrib par 'dod ce na/ de dag 'ga' zhig gi phul du byung ba byed pa yin par ni mi smra'i/ 'on kyang bum pa'i skad cig ma thams cad dbang po'i shes pa'i rgyu ma yin no/ /phan tshun 'dus pa yul dang dbang po dang snang ba rnams ni gcig la gcig gis</text></item>
<item><p>336b.3</p><section></section><text>khyad pa can gyi skad cig ma gzhan bskyed pa'i phyir rnam par shes pa'i rgyu yin te/ phan gdags par bya ba ma yin pa'i ltos pa mi rung ba'i phyir ro/ /nus pa'i rang bzhin can rtag tu skyed par byed pa'am/ skyed par mi byed pa'am/ gzhan thams cad du 'gyur ro zhes bshad</text></item>
<item><p>336b.4</p><section></section><text>zin to/ /de dag kyang thogs par byed pa gzhan gyi bar ma chod par phan tshun du 'dogs par byed pa yin te/ bar du gcod pa med pa can gyi yul rung ba nyid kyi lhan cig byed pa can nyid kyis de dag phan tshun du phul du byung ba bskyed pa nyid kyi phyir ro/ /bar chad yod na ni rgyu med pa</text></item>
<item><p>336b.5</p><section></section><text>nus pa'i skad cig ma gzhan mi bskyed pa'i phyir/ rnam par shes pa mi bskyed pa yin no/ /de bas na sngar byung ba'i nus pa 'gags pa'i phyir/ rtsig pa yod na gzhan skye bar 'dod pa rgyu med pas mi skye ba'i phyir rgyu dang bral bas shes pa mi skye ba de ltar na rtsig pa la sogs pa la sgrib</text></item>
<item><p>336b.6</p><section></section><text>g.yogs zhes bya'o/ /sngar rung ba la gegs byed pa'i phyir ni ma yin te/ de'i rang bzhin las ma 'phos pa'i phyir ro/ /yang na dngos po skad cig ma rnams phan tshun phan 'dogs pa yod du zin kyang / thams cad shes pa ma yin pas/ /rgyu dang rkyen gyi nus pa bsam gyis</text></item>
<item><p>336b.7</p><section></section><text>mi khyab pa nyid kyi phyir ro/ /de bas na gal te dbang po dang yul gyi bar na gnas pa'i sgrib g.yogs nges de la rnam par shes pa skyed par byed pa dang shin tu mi mthun pa'i bye brag gis phul du byung ba can du byed zin kyang / sgrib g.yogs kyi bye brag gis sgra la sogs pa</text></item>
<item><p>337a.1</p><section></section><text>mnyan pa gsal ba dang mi gsal ba mthong ba'i phyir ro/ /de lta ma yin na 'ga' zhig la yang thag nye ba yin du zin kyang cung zhig med pa thag nye ba ma yin pa dang mtshungs pa'i phyir/ 'di'i 'di zhes nye bar sbyar ba ni rnam par rtog pas sprul pa nyid</text></item>
<item><p>337a.2</p><section></section><text>yin gyi/ dngos po la brten pa can ni ma yin no/ /sgro btags pa'i rjes su byed pa'i ngang tshul can ni don byed pa dag ma yin te/ bram ze'i khye'u la me nye bar btags pa las 'tshed pa'i phyir bsten pa ma yin pa lta bu'o/ /de bas na rtogs pa yod du zin kyang dngos po de yongs</text></item>
<item><p>337a.3</p><section></section><text>su gyur pa can ma yin pa dag ni rang bzhin ji lta ba bzhin du gnas pa nyid du 'gyur ro/ /de bas na sgrib g.yogs yod du zin kyang dbang po la sogs pa dag shes par byed par 'gyur na de lta yang ma yin no/ /de bas na des bya ba khyad par de ltar shes par 'gyur ro/ /de ltar sgra rtag pa</text></item>
<item><p>337a.4</p><section></section><text>rnams 'ga' zhig yod na yang phul du byung ba nyams pa med par 'gyur ro/ /de bas na gal te de rnams shes pa bskyed pa'i rang bzhin yin na/ thams cad thams cad kyi tshe rang gi yul gyi shes pa thams cad cig car bskyed par 'gyur ba'am/ 'ga' zhig 'ga' zhig gi</text></item>
<item><p>337a.5</p><section></section><text>tshe cung zhig kyang bskyed par mi 'gyur ro zhes bya ba de ni nges pa yin no/ /gal te lhan cig byed 'ga' dang / /bral nyid phyir na mnyan pa med/ /de ltar ni 'gyur na sgrib g.yogs las rtag tu sgra dag ma thos par ni ma yin mod kyi/ 'on kyang de dag rtogs pa las lhan cig byed pa</text></item>
<item><p>337a.6</p><section></section><text>nges pa cung zad ni yod do/ /de ni 'ga' zhig gi tshe 'ga' zhig tu 'gyur ro zhes de dag 'ga' zhig gi tshe 'ga' zhig tu de byas pa thos pa yin no zhe na/ de ltar gzhan ltos yin bla ste/ /nges pa dag ni 'gal ba yin/ /kho bo cag ni rgyu rnams ni lhan cig byed pa dag spong ba ma</text></item>
<item><p>337a.7</p><section></section><text>yin mod kyi/ 'on kyang rgyu rnams de'i skabs la phan 'dogs par byed la ltos pa kho na yin te/ de las rnyed pa'i phul du byung ba'i 'bras bu la nye bar sbyor ba'i phyir ro/ /de ltar na gal te sgra dag kyang 'ga' zhig la ltos nas 'bras bu byed par 'gyur na byed la rag go/ /snga ma'i</text></item>
<item><p>337b.1</p><section></section><text>rang bzhin nges pa zhes bya ba der mi 'gyur te/ de ni 'phos pa'i phyir dang / ltos par bya ba las rang bzhin gzhan thos pa'i phyir ro/ /phan 'dogs pa ma yin pa ni ltos par bya bar 'gyur ba ma yin no zhes bya ba de ni bshad zin to/ /phan 'dogs par byed pa don gzhan nyid yin na/ </text></item>
<item><p>337b.2</p><section></section><text>de'i zhes 'brel pa med pa la sogs pa yang bshad zin to/ /de yang shes bya nyid ma yin te/ phan 'dogs pa nyid las shes pa skye ba'i phyir ro/ /de bas na sgra de dag ni dbang po dang phrad pa dang / bdag nyid dang / gzhan rnam par shes pa skyed par byed pa'i rten rang gi shes</text></item>
<item><p>337b.3</p><section></section><text>pa skyed par byed pa 'ga' zhig la ltos pa med pa yin te/ de la thams cad cung zad kyang mi byed pa'i phyir ro/ /gzhan yang sgra de dag khyab par byed pa'am/ khyab par byed pa ma yin par 'gyur grang na/ gal te de dag khyab byed min/ /thams cad du ni dmigs mi</text></item>
<item><p>337b.4</p><section></section><text>'gyur/ /yul gcig la gnas pa des stong pa'i yul la gnas pas ji ltar dmigs par 'gyur/ gal te ma phrad par 'dzin pa'i phyogs la skyon yod pa ma yin no zhe na/ ma yin te/ de la yang rdo khab len la sogs pa dang 'dra bar yul rung ba nyid la gnas pa khyad par can la</text></item>
<item><p>337b.5</p><section></section><text>ltos pa'i phyir ro/ /de ltar ma yin na thos pa gsal ba dang mi gsal ba'i khyad par du mi 'gyur ro/ /dmigs pa'i rkyen yod na yang yul thams cad la 'dra bar dmigs par 'gyur ro/ /de bas na khyab par byed pa ma yin pa ma yin no/ /gal te khyab na thams cad kyis/ /cig car</text></item>
<item><p>337b.6</p><section></section><text>dmigs pa dag tu 'gyur/ /sgra 'ga' zhig la yang med pa ma yin pa'i phyir/ thams cad yul thams cad na gnas pa dag gis cig car dmigs par 'gyur te/ dbang po rung ba can nyid yin pa'i phyir dang / yul thag nye ba nyid kyi phyir dang / gegs byed pa med pa'i</text></item>
<item><p>337b.7</p><section></section><text>phyir ro/ /'dus byas dmigs pa yin na yang / /'gyur med gang gis legs par byed/ /de ltar ni 'gyur na sgra thams cad yod du zin kyang / dmigs par 'gyur ba ma yin te/ 'dus byas pa legs par byas pa kho nas dmigs pa'i phyir ro zhe na/ de la 'dus byas pa</text></item>
<item><p>338a.1</p><section></section><text>ni dmigs pa ma yin te/ bsgyur bar bya ba ma yin pa can ni 'dus byas par mi rung ba'i phyir ro/ /dbang po legs par byas gyur na/ /des kyang ma lus thos par gyur / /de la gal te legs par byas pas dmigs pa'i phyir dbang po</text></item>
<item><p>338a.2</p><section></section><text>legs par ma byas pas dmigs par mi 'gyur ro/ /gang gis dbang po legs par byas pa des sgra rnam pa thams cad cig car thos par 'gyur ba de ltar na thal bar 'gyur ba nyid ma log pa yin no/ /gal te legs byas khyad par las/ /tha dad phyir don gcig nges yin/ /sgra yi 'dus</text></item>
<item><p>338a.3</p><section></section><text>pa sna tshogs pa'i/ /ca co ji ltar thos par 'gyur/ /ci ste yang 'dus byas pa sgra dag la so sor nges par 'gyur ba yin te/ de la 'ga' zhig gis dbang po legs so legs par byas pa 'ga' zhig 'dzin par byed pa'i phyir/ sgra thams cad cig car thos pa ma yin no zhe na/ </text></item>
<item><p>338a.4</p><section></section><text>legs par byas pa'i khyad par las dbang po rnams kyis thos pa nges pa yin na sgra'i tshogs pa'i ca co thos par mi 'gyur ro/ /ca co zhes bya ba ni sgra gcig ma yin te/ rang bzhin tha dad pa can dag cig car thos pa'i phyir ro/ /tha dad pa rnam par gzhag pa yang rang</text></item>
<item><p>338a.5</p><section></section><text>bzhin tha dad pa la brten pa can nyid yin pa'i phyir ro/ /gal te 'jug pa myur ba'i phyir/ cig car thos pa 'khrul pa yin no zhe na/ gling bu la sogs pa'i sgra'i rgyun go bar byed pa'i yan lag 'dus pa las 'dres par gyur pa rtogs par 'gyur ro/ /'di 'gog par byed pa </text></item>
<item><p>338a.6</p><section></section><text>la yang 'og nas 'chad par 'gyur ro/ /de bas na dbang po ni gcig rtogs par nus pa so sor nges pa yin pa'i phyir/ ca co du ma'i bdag nyid can thos pa ma yin no/ /de la gal te sgra yan gar/ /thos 'gyur rjod byed dag ma yin/ /ca co la yi ge dang tshig dag ngag</text></item>
<item><p>338a.7</p><section></section><text>dag ni thos pa ma yin te/ sgra tsam yan gar ba dag thos pa'i phyir ro/ /rjod par byed pa la dbang po so sor nges pa'i nus pa can yod pa'i sgra tsam dag la ni ma yin / de la/ sgra las tha dad yod do zhes / /'di la shin tu ches dad bya/ /kho bo cag gis ni sgra tsam dang rjod par byed</text></item>
<item><p>338b.1</p><section></section><text>pa'i sgra'i ngo bo tha dad pa ma mthong ngo / /dus gcig gi tshe yi ge'i go rims thos pa na sgra'i bdag nyid gcig kho nar nges so/ /de bas na nges pa sngon du song ba can gyi tha snyad yongs su gcad pa med par ji ltar 'jug par 'gyur/ de bas na sgra'i khyad par 'di nyid yi ge la sogs</text></item>
<item><p>338b.2</p><section></section><text>pa zhes bya'o/ /gzhan yang / sgra gzhan dag ni gnas pa na/ /rjod byed ji ltar thos pa yin/ /'di las sgra tsam tha dad pa'i ngo bo dang lhan cig gam tha dad pa ni ma yin no/ /mngon sum gyi don la gzhan gyis bstan pa chen por gyur pa ma yin no/ /de bas na 'dis smra ba po gzhan dag</text></item>
<item><p>338b.3</p><section></section><text>'dug par gyur pa na/ sgra 'ga' zhig thos pa de'i dmigs pa'i rkyen dag de las gzhan pa sgrub pa la nus pa med pa nges par byed do/ /gal te nus pa dag tu 'gyur na de sgrub par byed pa de dmigs par 'gyur na/ de'i rang bzhin can nyid kyi rkyen dag gis ji ltar ca co don gzhan du</text></item>
<item><p>338b.4</p><section></section><text>gyur pa byed par 'gyur te/ rgyu tha dad pa med pa la 'bras bu'i tha dad pa rigs pa ma yin no/ /de ni rgyu med pa can nyid du thal bar 'gyur ba'i phyir ro zhes bshad zin te / ca co la rjod par byed par ma thos pa ma yin te/ tshig dang ngag chod pa dag nye bar mtshon pa'i phyir ro/ /yang</text></item>
<item><p>338b.5</p><section></section><text>na nus pa nges pa'i phyir/ /tha dad sgras rtogs ji ltar 'gyur/ /dbang po nus pa so sor nges pa can de dag gis kyang sgra so so la nges pa'i sgra tsam ngo bo sna tshogs pa thos pa na sgra dag nyid ma yin te/ de ltar na sgra dag la de dag gis rgyab kyis phyogs pa yin / rjod par byed pa dag</text></item>
<item><p>338b.6</p><section></section><text>las tha dad par sgra tsam dag grub pa med do zhes bshad pa gang yin pa ji ltar na mi 'grub ste/ tshig las don rtogs pa'i phyir ro/ /sgra tsam gyi cha shin tu chung ba las ni don rtogs pa ma yin zhing de gzhan dang 'dres pa yang ma yin no/ /de bas na sgra tsam gyi ngo bo ma lus pa can gyis</text></item>
<item><p>338b.7</p><section></section><text>bsgrub par bya ba rtogs pa 'di ni/ sgra tsam cha ma lus pa can ma yin pa dag yod pa ma yin pa'i phyir/ sgra'i ngo bo go rims med pa can du yod pa can nyid grub pa dang / sgra tsam gyi cha go rims dang ldan pa can grub pa yin no zhe na/ de ni ma yin te/ go rims med pa can du ni yi ge go rims</text></item>
<item><p>339a.1</p><section></section><text>dang ldan pa las tha dad pa sngar bkag pa nyid kyi phyir dang / de ltar thal ches pa'i phyir ro/ /las kyi cha dag gi snga ma dang phyi ma la 'brel pa med pa'i phyir dang / cha gcig las rtogs par mi 'gyur ba'i phyir/ de las tha dad pa can gyi</text></item>
<item><p>339a.2</p><section></section><text>lag pa'i brda la sogs pa dag las kyi bdag nyid kyi ngo bo ma lus pa yang go bar byed pa'i rgyur sgra dang 'dra bar khas blang bar bya ba yin par 'gyur ro/ /bdag nyid ji lta ba bzhin du byed pa'i sbyor ba la yi ge'i cha'am las kyi cha tha dad pa go rims bzhin du 'byung ba can nyid yin na/ </text></item>
<item><p>339a.3</p><section></section><text>go rims bzhin du rnam par rtog pa'i yul dag gis brda ji lta ba bzhin du don rtogs pa skyed do zhes bya ba ni rigs pa dang ldan pa yin no/ /gzhan yang / nyes pa gang dang gang dag gis / /rjod byed min de'ang sgra tsam 'dod/ /sgra tsam dag gis gsal ba na/ /ji ltar</text></item>
<item><p>339a.4</p><section></section><text>rjod byed la de med/ /go rims su 'byung ba'i sgra tsam gyi cha dag gis gsal ba rjod par byed pas brjod pa yin no lo/ /de yang de dag gis cig car gsal bar byed pa ma yin te/ go rims yod pa'i phyir ro/ /cha gcig gis kyang ma yin te/ de las gzhan pa</text></item>
<item><p>339a.5</p><section></section><text>don med par thal ba'i phyir dang / yi ge cha gcig gi dus na ngo bo ma lus pa nye bar rig pa med pa'i phyir ro/ /de bas na dmigs pa tshogs shing tshang ba can ma yin pa 'dis sgra tsam dang 'dra bar dmigs pa tshang bas bsgrub par bya ba'i don ji ltar bsgrub par 'gyur/ shin tu</text></item>
<item><p>339a.6</p><section></section><text>dmigs su med pas yod pa dang med pa dag ni/ dmigs pas bsgrub par bya ba'i don dag la khyad par ci zhig yod/ thag nye ba tsam gyis sgrub par byed pa yang ma yin te/ gsal ba la ltos pa'i phyir ro/ /yod pa dang med pa'i go rims bzhin du 'byung ba'i ngang tshul can de</text></item>
<item><p>339a.7</p><section></section><text>yang mtshungs pa nye bar sbyor ba'i phyir/ sgra tsam dag gis bsgrub par nus pa ma yin na/ de la yang de ltar 'gyur ba de ltar na gzhan gyis ci zhig bya/ de bas na yi ge dang ngag ni skyes bu'i ma byas pa nyid ma yin no/ /gal te yi ge'i rim pa dag /yig rnam tha dad med phyir</text></item>
<item><p>339b.1</p><section></section><text>min/ /gal te don gzhan du gyur pa'i sgra'i ngo bo nyid kyi ngag ni skyes bus ma byas pa ma yin no/ /'o na ci zhe na/ kho bo cag gi yi ge'i go rims kyi mtshan nyid can ni ngag yin te/ de ni skyes bus ma byas pa nyid du bsgrub par bya ba yin zhe na/ ma yin te/ yi ge rnams kyi go rims dag</text></item>
<item><p>339b.2</p><section></section><text>las tha dad pa med pa'i phyir ro/ /'di ni yi ge dag la don gzhan ma yin te/ snang ba tha dad par dmigs par thal bar 'gyur ba'i phyir ro/ /mi snang na ni de las rtogs pa med pa'i phyir dang rtags med pa'i phyir ro/ /go rims tha dad pa dang ldan pa yang med na ni thams cad du yi ge tsam</text></item>
<item><p>339b.3</p><section></section><text>lus pa'i phyir snga ma bzhin du thal bar 'gyur ba yin no/ /de dag rnam par gzhag pa'ang med/ /go rims gzhan ni 'gal phyir ro/ /gal te yi ge rnams kyi go rims ma byas pa yin la/ de dag rigs mtshungs pa mang po dag ma yin na/ gang gis 'ga' zhig rnam par gnas</text></item>
<item><p>339b.4</p><section></section><text>pa'i go rims can du 'gyur zhing / gzhan dag ji ltar 'dod pa bzhin du gzhan du 'gyur ba can du 'gyur/ 'o na ci yin zhe na/ 'jig rten gsum na yi ge a gcig nyid dang de bzhin du yi ge yang ngo / /de'i tshe ag ni zhes bya ba nyid du 'gyur gyi/ ga g+ha na zhes bya ba ma yin te/ yi ge a dang ga</text></item>
<item><p>339b.5</p><section></section><text>dag ni snga phyi'i ngo bor rnam par gnas pa nyid kyi phyir ro/ /rgyu yongs su gyur pa las nges pa dang ldan pa'i byas pa dag gi yang go rims bzlog par bya bar nus pa ma yin te/ dper na sa bon dang myu gu dang lo ma la sogs pa dang dus dang lo la sogs pa lta bu'o/ /ma byas pa gnas</text></item>
<item><p>339b.6</p><section></section><text>skabs dang rang bzhin bskyod pa can rnam pa 'ga' zhig gis gnas pa dag kyang ci smos te/ snga ma'i gnas skabs dor ba med pa rnam pa gzhan du mi 'gyur ba mi rung ba'i phyir ro/ /dor na yang 'jig par thal ba'i phyir ro/ /khyad par du go rims rtag pa'i yang ngo / /tshig so so</text></item>
<item><p>339b.7</p><section></section><text>yi ge gzhan nyid yin na snga na med pa 'byung ba'i phyir ram/ yi ge mang po nyid kyi phyir de dang der 'gyur na de yang 'dod pa ma yin no/ /gzhan yang / khyab dang rtag par brjod pa'i phyir/ /yul dang dus kyi go rims med/ /yi ge rnams kyi go rims de yang yul gyis byas</text></item>
<item><p>340a.1</p><section></section><text>pa ste/ dper na grog mo dag rgyu ba lta bu'o/ /dus kyis byas pa ste/ dper na sa bon dang myu gu la sogs par 'gyur grang na/ yi ge rnams la de rnam pa gnyi ga yod pa ma yin te/ khyab pa'i phyir dang rtag pa nyid kyi phyir ro/ /yul phan</text></item>
<item><p>340a.2</p><section></section><text>tshun spangs pas 'jug pa ni yul gyi snga phyir 'gyur ba yin na/ thams cad thams cad la mtshungs pa nyid kyi phyir/ de ni yi ge rnams la yod pa ma yin te/ rlung dang nyin mo bzhin dang bdag la sogs pa bzhin no/ /de bzhin du dus phan tshun spangs nas 'jug pa ni dus kyi snga phyir</text></item>
<item><p>340a.3</p><section></section><text>'gyur ba yin te/ gang gi tshe gcig med pa de'i tshe gzhan yod pa'i phyir ro/ /de yang rtag pa la sogs pa la ma yin te/ thams cad kyi tshe thams cad yod pa'i phyir ro/ /rnam pa gzhan yod pa yang ma yin na yi ge'i snga phyir gyur pa'i ngag yin pa de ji ltar skyes bus ma byas par</text></item>
<item><p>340a.4</p><section></section><text>sgrub/ mi rtag khyab byed ma yin pa'i/ /skyon yang sngar ni brjod pa yin/ /ci ste nyes pa der ma gyur cig snyam pas yi ge mi rtag pa dang khyab par byed pa ma yin par 'dod na/ phyogs de yang sngar gsal ba'i phyir lan ma yin no/ /gsal ba'i go rims kyang ngag min/ /rtag</text></item>
<item><p>340a.5</p><section></section><text>pa'i gsal ba gsal phyir ro/ /yi ge'i ngo bo'i go rims ni ngag ma yin no/ /'o na ci yin zhe na/ de dag gi gsal ba yin no/ /de ni bdag nyid ji lta ba bzhin du yi ge mngon par gsal ba'i rkyen gyi go rims las 'byung ba'i go rims dang ldan pa yin pa'i phyir ro/ /de'i go rims</text></item>
<item><p>340a.6</p><section></section><text>ngag yin no zhes bya ba yang log pa yin te/ rtag pa dag gi de ni sngar bkag pa nyid kyi phyir ro/ /mngon sum du nus pa nye bas shes pa skyed par byed pa 'bras bu khyad par can nyid gsal ba yin no zhes de bshad pa yin no/ /byed pa rnams kyi bya nyid las/ /de grub phyir na 'bras nyid yin/ / </text></item>
<item><p>340a.7</p><section></section><text>gang kho na las ngo bo dmigs pa gang yin pa de la dmigs pa med na mi 'byung ba dmigs pa la brten nas 'jig rten pa dag 'bras bu nyid tha snyad 'dogs par byed do/ /de ni yi ge dag la yang yod de / de nyid kyang gzhan dag gi yang de'i rten yin par khyad par yod pa ma yin no/ /de bas</text></item>
<item><p>340b.1</p><section></section><text>na khas len pa'i rgyu mtshungs pa yin na ji ltar na yi ge 'bras bu dag ma yin/ de dmigs pa'i rten can 'bras bu nyid kyi tha snyad ma yin no/ /'o na ci yin zhe na/ gang yod na 'gyur ba de ltar na yod pa nyid kyi rten can yin no/ /yod pa nyid de gang las grub na gang gis 'bras</text></item>
<item><p>340b.2</p><section></section><text>bu nyid du grub par 'gyur/ 'di ma grub pa ni de ltar mi 'gyur ro/ /de bas na yod pa nyid du grub na de grub par byed pa yin la de yang dmigs pa kho na yin no/ /de ltar ni bden na gal te de ni sngar yod pa nyid du grub par mi 'gyur te/ yod pa nyid du grub pa gang yin pa de ni ma grub pa sngon du song ba</text></item>
<item><p>340b.3</p><section></section><text>can yin no/ /de lta bur gyur pa'i rnam par shes pa ma chod pas nye bar sbyor ba can gyi ngo bo gang yin pa de ma grub pa nyid ma yin nam/ gal te de ni grub pa nyid yin mod kyi gzhan dang bral bas nye bar sbyor ba ma yin no zhe na/ da ni nye bar sbyor ba dang nye bar sbyor ba ma yin pa'i gnas skabs dag la ji ltar na tha dad pa med/ </text></item>
<item><p>340b.4</p><section></section><text>khyad par ni rang bzhin la mi reg pa'i ngang tshul can yang ma yin te/ phul du byung ba de nyid la nye bar sbyor ba grub pa'i phyir ro/ /de ni rgyu med pa nyid du thal bar 'gyur ba'i phyir ro/ /gang kho na yod na bsgrub byar gyur pa de ni de la nye bar sbyor ba can du rigs pa yin no/ /phul du byung ba de nye bar</text></item>
<item><p>340b.5</p><section></section><text>sbyor ba na yang 'di ni de dang 'dra ba'i thal bar 'gyur ro/ /nus pa bar du ma chod pas nye bar sbyor ba can gyi gnas skabs las tha dad pas de las gzhan pa nyid khyad par du byed do/ /phul du dbyung du med pa can gyi ltos pa yang sngar bkag zin to/ /de yang byed pa'i bya ba nyid las grub pa'i</text></item>
<item><p>340b.6</p><section></section><text>phyir/ 'bras bu thams cad dang chos mtshungs pa nyid can no/ /de 'dra ba de gsal ba yin na thams cad gsal bya'am/ cung zhig kyang ma yin te khyad par med pa'i phyir ro/ /de ltar na ni/ grub pa'i don la rang shes pas/ /gzhan blo'i rgyu ni gsal byed 'dod/ /dper na sgron</text></item>
<item><p>340b.7</p><section></section><text>bzhin gzhan du yang / /byed po las 'di khyad par ci/ /bdag nyid rtogs pa'i sgo nas gzhan rtogs pa'i rgyu 'jig rten la sgron ma la sogs pa dang 'dra bar gsal byed du grags pa yin no/ /gal te de sngar grub par 'gyur te/ rigs mthun pa'i nye bar len pa'i skad cig ma</text></item>
<item><p>341a.1</p><section></section><text>grub pa'i phyir ro/ /phul du byung ba de nyid kyi shes pa'i rgyu ni de'i tshogs pa'i rkyen can nyid yin pa'i phyir ro/ /ma grub pa dmigs pa gang yin pa de dag kyang byed pa po yin te/ bum pa la sogs pa'i rdza mkhan la sogs pa lta bu'o/ /ngo</text></item>
<item><p>341a.2</p><section></section><text>shes pa la sogs pa'i grub pa'i rgyu dag gis kyang rgyu'i mtshan nyid gso bar byed pa ma yin no/ /gang cung zad phyis yi ge a rtogs pa ni snga ma dang tha dad pa med pa yul can yin te/ yi ge a rtogs pa'i phyir de 'dra'o zhes bya ba la sogs pa lta bu'o/ /des kyang rang gi</text></item>
<item><p>341a.3</p><section></section><text>mtshan nyid tha dad pa med par sgrub par nus pa ma yin te/ de'i rang bzhin ma grub pa'i phyir ro/ /spyi brjod na tha dad pa med pa'i yul can la yang 'gal ba med do/ /yul gcig rtogs pa yang snga ma dang phyi ma'i ngo bo mi rung ba'i phyir ro/ /rgyu thag nye ba can dang rgyu thag nye</text></item>
<item><p>341a.4</p><section></section><text>ba can ma yin pa nyid kyis bskyed pa dang mi bskyed pa nyid kyi phyir ro/ /thag nye ba yin du zin kyang mi skye ba ni de'i rgyu can ma yin pa nyid kyi phyir ro/ / de dag ni rgyu ma lus pa tha dad pa can nyid yin no/ /de la gcig tha dad pa med du zin kyang nus pa na ltos pa med pa'i phyir ro/ /snga phyi'i</text></item>
<item><p>341a.5</p><section></section><text>rtogs pa dag ni yul gcig pa nyid du rigs pa dang 'gal lo/ /rtogs pa'i snang ba dang rang bzhin tha dad pa yang mi mtshungs pa'i phyir yul gcig pa ma yin te / bum pa la sogs pa dag la yang bral bar 'gyur ba'i phyir ro/ /gal te de las mthong ba dang 'gal ba'i phyir sgrub par</text></item>
<item><p>341a.6</p><section></section><text>byed pa nyid ma yin no zhe na/ 'di la yang 'gal ba med pa gang gis grub/ ji srid de skad du brjod pa don tha dad pa med pas khyab par ma bsgrubs pa de srid du ldog pa la the tshom za ba yin no/ /gang gi tshe byed pa so so tha dad pas kyang sgra tha dad pa'i rang bzhin can mnyan pa la snang ba na</text></item>
<item><p>341a.7</p><section></section><text>gcig sgrub par byed na ci'i phyir bum pa la sogs pa ma yin/ de la yang gsal byed tha dad pa las snang ba tha dad do zhes lan btab par nus pa kho na yin na / gzhan yang / byed pa rnams kyi tshogs pa yi/ /bya ba yis ni nges pa yang / /dmigs phyir 'bras bu nyid yin te/ / </text></item>
<item><p>341b.1</p><section></section><text>gsal byed de la mi srid phyir/ /'ga' zhig gi tshe yang byed pa'i bya ba rnams la sgra ma dmigs pa ni yod pa yin/ gdon mi za bar gsal byed kyi bya bas don la dmigs par byed pa dag ma yin te/ 'ga' zhig na gsal byed yod du zin kyang bum pa mi dmigs pa'i phyir ro/ /de'i bya ba</text></item>
<item><p>341b.2</p><section></section><text>las sgra nges par dmigs pa des de byung bar 'gyur ro/ /byed pa po ma yin pa'i bya ba de yod na yang de grub pa mi rung ba'i phyir ro/ /gal te khyab pa dang rtag pa nyid kyi phyir dmigs pa yin no zhe na/ da ni bum pa la sogs pa dag la nges pa ci yod/ gal te de dag de ltar mi 'dod do zhe na/ de dang</text></item>
<item><p>341b.3</p><section></section><text>chos mthun pa nyid can gyi sgra ci'i phyir 'dod/ /'di la phul du byung ba cung zhig kyang med do zhes bshad zin to/ /khyab par byed pa dang rtag pa nyid kyang bkag zin to/ /bum pa la sogs pa dag la gsal byed kyi khyad par yod pa'i phyir/ skyon yod pa ma yin te/ de dag gi gsal byed grags pa dang / </text></item>
<item><p>341b.4</p><section></section><text>rdza mkhan la sogs pa dag gsal byed nyid yin na/ de 'dra ba nyid du 'gyur ba na khyad par du byas par 'gyur ba gsal byed kyi khyad par de las byed pa po yin te/ phan 'dogs pa byed pa la rnam pa gzhan med pa'i phyir ro/ /de dang de ni sgra dag la yang mtshungs so/ /de la yang dbang po dang yul</text></item>
<item><p>341b.5</p><section></section><text>rung ba la sogs pa dag las byed pa rnams phul du byung ba'i phyir ro/ /byed pa dag la yang bum pa la sogs pa'i byed pa po'i chos kyang mthong ba'i phyir ro/ /sgron ma la sogs pa de nyid dang yul gzhan 'ga' zhig la gsal byed gzhan med pa'i phyir de dag gi rgyu dag kyang de dag gsal</text></item>
<item><p>341b.6</p><section></section><text>byed du 'gyur ro/ /de bas na sgra gsal ba ma yin no/ /'gyur na yang byed pa dag las sgra phul du byung ba dang ldan pa'am/ sgrib par byed pa dang bral ba'am/ rnam par shes pa gsal ba yin te/ rnam pa gzhan med pa'i phyir ro/ /de la phul du byung ba bskyed pa ni ma yin te/ </text></item>
<item><p>341b.7</p><section></section><text>mi rtag pa nyid du thal bar 'gyur ba'i phyir ro/ /de ni ngo bo snga ma dang phyi ma nyams pa dang skye ba'i mtshan nyid can yin pa'i phyir ro/ /ci ste/ gal te khyed kyi de ngo bo'i/ /sgrib byed bral ba gsal yin na'ang / /ci phyir med pa la med pa'i/ /tshogs kyi nus pa de rung 'gyur/ /sgrib par</text></item>
<item><p>342a.1</p><section></section><text>byed pa cung zhig kyang mi byed pa nus pa zhes bya ba med do/ /bral ba yang med pa yin la med pa yang 'bras bu ma yin no zhes brjod zin to/ /sgra rtag pa'i sgrib par byed pa yang cung zad kyang med pa'i phyir ro zhes bya ba yang bshad zin to/ /de bas na sgrib par</text></item>
<item><p>342a.2</p><section></section><text>byed pa la byed pa dag nye bar dgod par bya ba yin no/ /de dag ni nus pa med pa ma yin te/ de dag gi bya ba med par sgra mi dmigs pa'i phyir ro/ /de bas na de dag gis sgra'i ngo bo yin pa byed par rigs pa yin no/ /de lta ma yin na / sgra dang khyad par med pa'i phyir/ /gzhan dag</text></item>
<item><p>342a.3</p><section></section><text>kyang gsal thob par 'gyur/ /de bzhin du ni khas len na/ /rgyu rnams kun ni don med nyid/ /gal te rgyu thams cad dang chos mthun pa can gyi byed pa gsal byed pa dag gis kyang / da ni 'bras bu cung zhig kyang byed par mi 'gyur na de yang rigs pa ma yin no/ /dngos</text></item>
<item><p>342a.4</p><section></section><text>po ni bya ba ma yin pa khyad par can nyid yin pa'i phyir ro/ /sgrib par byed pa med pa ni 'bras bu nyid ma yin pa'i phyir ro/ /de'i shes pa yang dngos po dang 'dra bar grub pa nyid kyi phyir ro/ /shes pa la 'ga' zhig byed pa por 'dod na de lta bur gyur pa gzhan dag la yang de ltar 'gyur bar</text></item>
<item><p>342a.5</p><section></section><text>thal ba'i sgo nas thams cad 'bras bu nyid du thal bar 'gyur ba'i phyir ro/ /de bas na don gyi tshogs byed pa por mngon par 'dod pa 'di gsal ba la ma yin zhing bya ba la ma yin pa'i phyir/ don med pa nyid du 'gyur ro/ /de ltar na phan gdags par bya ba dang phan 'dogs par byed pa can ma yin pa'i</text></item>
<item><p>342a.6</p><section></section><text>'gro ba 'di byed pa med par 'gyur ro/ /sgra rtag pa nyid yin na yang ngo / /ngo shes pa dang yong sbyor sogs/ /gang yin sgrub byed 'dod na ni/ /dpe med can yin dngos kun ni/ /skad cig gis ni 'jig phyir ro/ /dngos po thams cad ni 'jig pa'i rgyu med pa nyid kyi phyir/ skad</text></item>
<item><p>342a.7</p><section></section><text>cig mas 'jig pa yin no/ /zhes bshad cing 'chad par yang 'gyur ro/ /gzhan las skye ba can yang yin te/ yod pa nyid ni glo bur ba nyid du mi rung ba'i phyir ro/ /de bas na ngo shes pa dang yod par sbyor ba la sogs pa 'di'i ni brtan pa'i ngo bo gcig pa can 'ga' zhig la</text></item>
<item><p>342b.1</p><section></section><text>'jug pa ma yin no/ /sgron ma la sogs pa rang bzhin gzhan dang gzhan du gyur pa can dag la mthong ba'i phyir 'gal ba nyid yin no/ /ma yin te/ skye ba tha dad pa med pa can ni chos mthun pa nyid can du rnam par 'khrul pas sgron ma la sogs pa dag la yod pa'i phyir ro/ / </text></item>
<item><p>342b.2</p><section></section><text>skye ba tha dad ces bya ba gang la brten nas brjod pa yin/ tha dad pa med pa de ni thams cad la snga phyir dpyad par bya ba nyid yin pa'i phyir ro/ /gal te de bzhin du tha dad pa yang yin no zhe na/ de nyid kyis the tshom yin pa'am bla ste/ the tshom las grub pa ni ma yin no/ /gal te</text></item>
<item><p>342b.3</p><section></section><text>tha dad par mthong ba med pa'i phyir/ gcig yin no zhe na/ ma yin te/ shes pa snga phyis yod pa dang med pa nyid du grub pa'i phyir/ rang bzhin tha dad pa srid pa'i phyir ro/ /gal te phyis 'byung ba'i shes pa sngar rgyu thag nye ba can dag yin na shes pa snga ma dang 'dra bar skye ba nyid du 'gyur</text></item>
<item><p>342b.4</p><section></section><text>la/ mi skye na ni rgyu dang bral ba nyid ston par byed nus pa skyed par byed pa'i phyir ro/ /nus pa med na yang phyis kyang nus pa dang mi ldan pa'i phyir dang / ldan pa nyid yin na ni mi brtan pa nyid kyi phyir ro/ /de bas na yod pa'i sbyor ba 'di yin pa de ltar na yang sbyor ba po'i nus pas bskyed pa nyid</text></item>
<item><p>342b.5</p><section></section><text>yin te/ bdag nyid kyi nus pa la de ni nye bar sbyor ba med pa nyid kyi phyir ro/ /sbyor ba zhes bya ba yang rigs mthun pa'i nye bar len pa ltos pa can nam/ ltos pa med pa can 'dod pa sgrub par byed pa la nus pa bskyed pa nyid yin par brjod de/ ste'u la sogs pa'i sbyor ba sbyor ba bzhin dang / </text></item>
<item><p>342b.6</p><section></section><text>las la sogs pa'i sbyor ba bzhin no/ /mngon sum du gyur pa ngo shes pa ni mngon sum nyid yin te/ mngon sum de las brtan pa grub pa yin no snyam du sems pa gang yin pa de yang 'og nas dgag par bya'o/ /rtags ngan gzhan yang sun dbyung bya/ /gang chos 'ga' zhig kyang rigs mthun</text></item>
<item><p>342b.7</p><section></section><text>pa'i rjes su 'gro ba med de/ chos thams cad de'i gnas skabs can nyid yin pa'i phyir ro/ /brten par dam bcas pa thams cad kyang ji skad du brjod pa'i rigs pa dang 'gal ba'i phyir ro/ /rtag pa'i gtan tshigs gzhan dag kyang skyon can du brjod par bya'o/ /blo ni skyes bu'i rten</text></item>
<item><p>343a.1</p><section></section><text>can min/ /khas blangs mngon sum grags pa dang / /rjes su dpag pas cig car gnod/ /gal te gsal ba blo yin na ni de'i go rims ngag yin la/ de skyes bus ma byas pa nyid du sgrub par byed na blo rnams ni skyes bu'i yon tan nyid du khas blangs</text></item>
<item><p>343a.2</p><section></section><text>pas 'di'i grub pa'i mtha' la gnod par 'gyur ro/ /blo 'di'i ni skyes bur 'grang ba can dang / skyes bu'i yon tan yid la byed pa la sogs pa dag las 'gyur ro/ /zhes bya ba gang yin pa de yang mngon sum yin no/ /yod pa dang med pa'i khyad par las 'bras bu zhes bya ba</text></item>
<item><p>343a.3</p><section></section><text>gzhan med de/ yod pa de yang mngon sum yin zhing mi dmigs pa'i mtshan nyid can gyi med pa yang mngon sum gyi stobs kyis grub pa yin no/ /zhes 'chad par 'gyur ro/ /de nyid kyi phyir blo rnams ni skyes bu'i 'bras bu nyid du rjes su dpag par bya ste/ 'di ni rjes su 'gro</text></item>
<item><p>343a.4</p><section></section><text>ba dang ldog pa'i rtags can nyid yin pa'i phyir ro/ /gzhan yang / yi ge rnams las tha dad pa'i/ /go rims kyang gsal dpyad zin to/ /de rtog sgro btags yin gyur na/ /ji ltar skyes min rten can yin/ /yi ge las tha dad pa can gyi go rims ni gsal ba rnam par</text></item>
<item><p>343a.5</p><section></section><text>dpyad pa'i go rims kyis lan btab zin to/ /de yang yi ge'i rang bzhin can ma yin no/ /dngos po'i rang bzhin ni rnam par rtog pa de las ma 'das pa'i phyir ro/ /de bas na de'i ngo bo can ma yin pa dag la de'i ngo bor sgro btags par snang ba can gyi blo'i go rims 'di zhes 'khrul par 'gyur na/ </text></item>
<item><p>343a.6</p><section></section><text>gang yang ji ltar na skyes bus ma byas pa yin te/ blo'i sgrub par so sor 'jog pa'i phyir ro/ /gzhan yang gtan du ba'i rang bzhin 'ga' zhig kyang med pa'i phyir/ sgra yod pa la gtan du ba ma yin par 'gyur ro/ /de yang rgyu med pa can nam gzhan gyi rgyu can yin par 'gyur grang na/ </text></item>
<item><p>343a.7</p><section></section><text>brtag par 'gyur ba dang skyes bu'i byed pa las ma yin no/ /de bas na skyes bus byas pa yin no/ /sgra'am dngos po gtan du ba ma yin no zhes bya ba 'di ji ltar rtogs par 'gyur zhe na/ 'jig pa yod tsam 'brel pa can/ /nyid phyir sgra ni mi rtag nyid/ /dngos po rnams kyi 'jig pa</text></item>
<item><p>343b.1</p><section></section><text>ni 'ga' zhig las kyang 'gyur ba ma yin no/ /de bas na dngos po'i rang bzhin gyis 'gyur te/ dngos po nyid ni rang gi rgyu las de'i chos can du 'byung ba'i phyir ro/ /dngos po'i khyad par gyi rang bzhin yang ma yin te/ de ni 'gog par 'gyur ba nyid kyi phyir ro/ /de bas ni dngos po tsam gyi</text></item>
<item><p>343b.2</p><section></section><text>rang bzhin gyis 'gyur ro/ /de bas na sgra'am gzhan yod pa nyid bsten pa'i dngos po thams cad ni gtan du ba ma yin no zhes bya bar grub po/ /grub pa ma yin te/ 'jig pa nyid kyi gzhan las skye ba med pa ma grub pa'i phyir ro/ /de ltar na mes shing dang dbyug pas bum pa zhes bya ba 'jig pa'i rgyu</text></item>
<item><p>343b.3</p><section></section><text>dag dngos po rnams la snang zhing / rgyu dang de dang ldan pa'i mtshan nyid ni rjes su 'gro ba dang ldog pa'i rjes su byed pa yin par smra'o/ /ma yin te/ snga ma rang gi ngang gis 'gog pa na/ /khyad par can gyi rkyen la brten nas mi 'dra ba gzhan skye ba'i phyir ro/ /me shing 'jig pa'i rgyu yin pa ni bla ste/ </text></item>
<item><p>343b.4</p><section></section><text>me las skye ba can gyi 'jig pa de ci shing nyid dam 'on te don gzhan du gyur pa yin na/ me las don gzhan gyur pa dag /skye na 'jig pa med pa'i phyir/ /shing ni mthong ba nyid du 'gyur/ /ci'i phyir don gzhan du gyur pa las don gzhan du gyur pa skye ba yin na/ shing 'jig pa'am mi snang ba zhes</text></item>
<item><p>343b.5</p><section></section><text>bya ba de ltar na shin tu thal bar 'gyur ro/ /gal te de yi 'jig yin zhes/ /gal te don de nyid me las skye ba can gyi shing med pa yin pa de bas na 'di 'jig pa nyid kyi phyir mi snang ba yin no zhe na/ de'i med pa zhes bya ba 'di yin pa ni bla ste/ de ltar na yang / ji ltar gzhan ni gzhan 'jig</text></item>
<item><p>343b.6</p><section></section><text>yin/ don 'ga' zhig la ming du byas pa tsam gyis shing mi snang ngo zhes bya ba rigs pa ma yin no/ /gzhan ni gzhan gyi 'jig pa yang ma yin te/ thal ches pa'i phyir dang / don gzhan du gyur pa nyid kyis dngos por gyur pa de ni de las gzhan pa dag la yang khyad par med pa'i phyir ro/ / </text></item>
<item><p>343b.7</p><section></section><text>gal te shing la mes byas pa'i rang bzhin gyi 'jig pa yin gyi thams cad la ni ma yin no zhe na/ shing la zhes bya ba'i 'brel pa gang yin/ gal te rten dang brten pa'i ngo bo yin no zhe na/ ma yin te/ de dag ni dgag par bya ba nyid yin pa'i phyir ro/ /gal te bskyed par bya ba dang</text></item>
<item><p>344a.1</p><section></section><text>skyed par byed pa'i dngos po yin no zhe na/ me la zhes bya bas ci zhig bya/ shing nyid las byung ba'i phyir ro/ /gal te de me las ltos pa can las skye ba'i phyir skyon med do zhe na/ phul du byung ba thob pa med pa can la ltos su ci yod/ thob na yang shing gzhan skye bar 'gyur</text></item>
<item><p>344a.2</p><section></section><text>ro/ /'pho ba'i rgyu med pa can snga ma yang de kho na bzhin du mthong bar 'gyur ro/ /gal te me de nyid las snga ma 'jig pa yin no zhe na/ snga ma dang 'di'i 'brel pa gang yin/ de ltar na thal bar 'gyur ba de nyid dang thug pa med par 'gyur ro/ /de bas na gdon mi za bar 'jig pa dang 'brel</text></item>
<item><p>344a.3</p><section></section><text>par rung ba phyis phul du byung ba nye bar byed pas mes snga na med pa bskyed pa'i phyir/ snga ma'i gnas skabs can de snang bar 'gyur ro/ /shing 'jig pa zhes bya ba yang shing med pa nyid brjod pa yin la/ med pa ni 'bras bu yang ma yin no/ /de byed pa yang byed pa po nyid ma yin pa'i</text></item>
<item><p>344a.4</p><section></section><text>phyir ltos par bya ba ma yin no/ /zhes bya ba yang bshad zin to/ /rang gi ngo bo med pa de las tha dad pa yin na/ de las bzlog pa'i dngos po'i ngo bo nyid bsgrub par 'gyur ba'i phyir ji ltar zhig pa zhes bya/ de bas na gzhan ni gzhan gyi 'jig pa ma yin no/ /bla ste ci phyir shing</text></item>
<item><p>344a.5</p><section></section><text>mi snang / /don gzhan 'byung ba dang shing mthong ba 'di la 'gal ba ci yod// //bam po dgu pa/ gal te de gzung phyir na'ang min/ /gang phyir des na sgrib byed med/ /gal te don gzhan des yongs su gzung ba'i phyir/ shing mi snang ba yin na de ni</text></item>
<item><p>344a.6</p><section></section><text>shing la sgrib par byed do zhes bya bar 'thob na/ de yang rigs pa ma yin no/ /sgrib par byed pa ni mthong ba'i gegs byed par 'gyur gyi/ thogs par byed pa la sogs pa rdzas kyi nus pa dag la ni ma yin no/ /thams cad la gegs byed pa yin na yang de 'di nyid kyis nus pa thams</text></item>
<item><p>344a.7</p><section></section><text>cad nyams pa'i phyir/ rdzas 'jig par 'gyur ba ma yin nam/ de la yang me dang 'dra bar thal ba dang / thug pa med par 'gyur ro/ /'di'i thogs par byed pa'i nus pa la sogs pa nyams pa med pa dag gzhan yod pa des ci zhig 'jig par 'gyur/ gal te me las byung</text></item>
<item><p>344b.1</p><section></section><text>ba can gyi 'jig pa zhes bya bas don gyis yongs su gzung ba'i phyir/ shing ma mthong ba yin na ni/ /skye phyir 'jig pa'i 'jig can 'gyur/ /de phyir shing yang mthong bar 'gyur/ gdon mi za bar skye ba dang ldan pa ni 'jig pa'i sgo nas 'jig par 'gyur ba yin no/ /'jig</text></item>
<item><p>344b.2</p><section></section><text>pa de las kyang shing la sogs pa skye bar 'gyur ro/ /gal te gsod byed bsad pa na/ /dper na nag pa yang srin min/ /'di yang de bzhin yin zhe na/ /gsod byed bsad med phyir ma yin/ /gal te 'jig pa zhig pa yin du zin kyang dngos po phyir thob pa ma yin te/ gsod</text></item>
<item><p>344b.3</p><section></section><text>par byed pa bsad du zin kyang des bsad pa'i phyir skye ba ma yin no zhe na/ ma yin te/ gsod par byed pa ni de gsod pa'i byed pa'i rgyu nyid yin pa'i phyir ro/ /'jig pa'i rgyu med pa dang dbyug pa la sogs pa la log pa na/ dngos por 'gyur ro zhes ni mi smra'o/ /'o na ci yin zhe na/ </text></item>
<item><p>344b.4</p><section></section><text>shin tu dmigs su med pa'i mtshan nyid can gyi dngos po med pa de log pa na rang bzhin gnas pa las rnam pa gzhan ci yod/ nag pa'i gsod par byed pa 'jig pa dang mtshungs pa ma yin no/ /'o na ci yin zhe na/ dbyug pa la sogs pa dang mtshungs pa yin no/ /'jig pa 'dra</text></item>
<item><p>344b.5</p><section></section><text>ba ni 'di bsad pa yin la/ de log pa na 'di yang 'byung ba nyid du 'gyur ro/ /'jig pa gzhan nyid ma yin na'ang / /shing nyid 'jig pa nyid du 'gyur/ /de yod nyid phyir rgyu can min/ /'di las gzhan pa'i rnam pa'ang med/ /shing las 'jig pa don gzhan du 'gyur ba nyid ma</text></item>
<item><p>344b.6</p><section></section><text>yin na de nyid der 'gyur ro/ /de yang sngar yod pa nyid kyi phyir/ 'di la me la sogs pa'i nus pa ci zhig bya/ de bas na de la phan 'dogs pa'i phyir des rnam pa 'ga' zhig gis kyang ltos par 'gyur ba med do/ /'di'i 'di zhes bya ba'i 'grel pa rigs pa ma yin te/ de ni phan 'dogs par byed</text></item>
<item><p>344b.7</p><section></section><text>pa'i rgyu can nyid yin pa'i phyir ro/ /de lta ma yin na thal ches pa'i phyir ro/ /brgyud pas phan 'dogs par byed pa yin na yang / ci phan 'dogs par byed pa don gzhan du gyur pa'am/ 'on te de nyid yin no zhes gdon mi za bar rnam par rtog pa 'di 'jug pa yin no/ /de las don gzhan du</text></item>
<item><p>345a.1</p><section></section><text>gyur pa nyid yin pa dang / de gzhan ma yin pa nyid ma yin na yang de'i zhes bya ba phan 'dogs par byed pa nyid la sogs pa yang de'i gnas skabs kyis brgal zhing brtag pa yin no/ /de bas na yod pa nyid kyi ngo bo ni de nyid dang gzhan nyid las ma 'das pa'i phyir dang / phan</text></item>
<item><p>345a.2</p><section></section><text>'dogs pa skyed par byed pa'i ngo bo sgrub par byed pa'i mtshan nyid can nyid yin pa'i phyir de dang de ma yin pa byed pa dang bral ba byed pa po ma yin pas na 'ga' zhig gi rgyu ma yin zhing / rgyu ma yin pa la yang ltos par bya ba ma yin no/ /de bas na dngos po 'di'i bdag nyid de'i rang bzhin yin no zhes bya bar</text></item>
<item><p>345a.3</p><section></section><text>grub po/ /gal te'ang 'jig rgyu med can yin/ /rtag nyid phyir na dngos 'jig dag /lhan cig 'byung bar thal bar 'gyur/ /gang las me nyid rtag nyid yin/ /de ltar ni 'gyur na gang gis 'jig pa rgyu med pa can yin na yang de gdon mi za bar rtag pa yin pas na dngos po</text></item>
<item><p>345a.4</p><section></section><text>dang 'jig pa de med pa'i mtshan nyid can dag lhan cig 'byung bar 'gyur ro zhe na/ ma yin te/ de la rtag pa dang mi rtag pa'i chos mi rung ba'i phyir ro/ /med pa la rnam par rtog pa 'di ni yod pa ma yin te/ de dag ni dngos po'i chos nyid yin pa'i phyir/ 'jig pa ni ci yang ma yin</text></item>
<item><p>345a.5</p><section></section><text>pa nyid kyi phyir ro/ /'byung ba ni 'ga' zhig dang lhan cig 'byung bar 'gyur zhing / 'jig pa ni mi 'gyur ba de bas na skyon yod pa ma yin no/ /med la dngos 'jig med nyid kyi/ /thal bar 'gyur ba'ang mi rung ste/ /gang phyir dngos po 'jig pa yis / /'jig pa dag ni mi 'dod</text></item>
<item><p>345a.6</p><section></section><text>do/ /ji ltar na med pa'i 'jig pas dngos po 'jig par 'gyur/ /de bas na dngos po 'jig pa can du mi 'gyur ro/ /zhes bya ba yang thal bar 'gyur ba nyid ma yin te/ 'jig pa las dngos po zhig pa khas mi len pa'i phyir ro/ /'jig pa zhes bya ba cung zhig kyang med do zhes smra ba gang</text></item>
<item><p>345a.7</p><section></section><text>yin pa de ji ltar de las dngos po zhig par 'dod/ da ni 'jig pa med pa yin na ji ltar dngos po 'jig pa zhes bya/ da ltar byung ba'i gnas skabs 'jig pa med pa can 'jig par mi 'gyur / gang zhig gang gis de dang ldan pa ma yin pa de des de ltar tha snyad 'dogs pa 'am/ shes pa ma yin</text></item>
<item><p>345b.1</p><section></section><text>te/ dper na rta la rwas tha snyad mi 'dogs pa bzhin no/ /'jig pa med pa nyid ma yin mod kyi dngos po'i 'gyur ba gang yin pa de ni yod pa ma yin te/ dngos po'i skad cig mar gnas pa'i chos can 'jig pa yin no/ /'di'i rang bzhin de dus phyis 'di 'jig par</text></item>
<item><p>345b.2</p><section></section><text>'gyur ba zhes nges par byas nas ji ltar shes pa bzhin du tha snyad 'dogs par byed do/ /zhes bya ba ni bshad zin to/ /dngos po cung zhig kyang 'ga' zhig gi tshe yang 'gyur ba ma yin no/ /'on kyang de nyid rang gi rgyu dag las de lta bur 'jig pa dag tu 'gyur ro/ /de bas</text></item>
<item><p>345b.3</p><section></section><text>yod pa nyid 'ga' zhig gis kyang de zhig pa ma yin no/ /'o na ci yin zhe na/ de'i rang bzhin nyid yin pa zhes bya'o/ /'o na da ji ltar na 'jig pa rgyu med pa can du 'gyur ro zhes brjod ce na/ dngos 'jig gzhan la ltos med phyir/ /de shes phyir na sems kyis ni/ /de yi tha snyad </text></item>
<item><p>345b.4</p><section></section><text>sgro btags nas/ /gnas skabs de rgyu med can bshad/ /dngos po skyes pa gzhan las 'jig pa thob pa ma yin no / /de lta bur gyur pa nyid rang nyid skyes pa'i phyir ro/ /de ltar na gzhan la ltos pa'i chos gzhan dgag pa'i phyir dang / de'i rang bzhin shes pa'i phyir/ /sems</text></item>
<item><p>345b.5</p><section></section><text>kyis chos can las chos don gzhan du gyur pa bzhin du rnam par phye nas/ de tsam shes par 'dod pa'i tshe rang bzhin nyid la de skad brjod do/ /'ga' zhig tu de ltar mthong ba las sgra tsam nyid kyis 'khrul pa'i blo dman pa dag gis de dang de 'jig pa'i yon tan dang de'i yod pa dang</text></item>
<item><p>345b.6</p><section></section><text>rgyu dang bcas pa can yin nam/ rgyu med pa can du sgro btags nas de kho na nyid la gnas pa med pa can gyis dngos po dpyod pas bdag nyid 'khrug par byed do/ /gal te med par rang nyid kyis/ /yod na'ang rnam rtog 'di mtshungs so/ /gzhan las 'byung ba nyid ma yin du zin kyang / </text></item>
<item><p>345b.7</p><section></section><text>dngos po'i 'jig pa rang gi ngo bo nyid kyis yod pa yin na/ de nyid dang gzhan nyid du rnam par rtog pa 'di mtshungs pa ma yin nam/ de'i tshe yang don gzhan 'byung ba na dngos po ci'i phyir mi snang / de na gzhan nyid ma yin na yang de nyid de yin par 'gyur ro/ /de bas na 'di'i skye ba cung zad</text></item>
<item><p>346a.1</p><section></section><text>kyang med pa de ltar na ji ltar 'jig pa zhes bya ba yin/ 'di de'i cung zad 'gyur ba med/ /'on kyang 'gyur ba med pa nyid/ /ces bshad pa ma yin nam/ 'di ni dngos po'i 'jig pa'am/ gzhan 'ga' zhig tu 'gyur ro/ /zhes ni mi smra'o/ /'o na ci zhe na/ de</text></item>
<item><p>346a.2</p><section></section><text>nyid dngos por 'gyur ba ma yin te/ gal te 'ga' zhig dngos por brjod na 'dis dngos po ldog par mi 'gyur ro/ /de ltar na dngos po ldog pa'i skabs su skabs ma yin pa nyid bshad par 'gyur ro/ /'ga' zhig 'byung bas dngos po 'jig pa zhes bya ba ma yin la/ gang gi tshe bdag nyid</text></item>
<item><p>346a.3</p><section></section><text>yod pa med pa de'i tshe 'jig pa zhes bya ba yin no/ /yod pa med pa zhes bya ba de ni med par dgag pa yin gyi ma yin par dgag pa ni ma yin no/ /'di la yang 'ga' zhig bsgrubs na med pa dang ma yin par dgag pa dag gi ngo bo tha dad pa med par 'gyur te/ gnyi ga la yang sgrub pa gtso bo yin pa'i phyir ro/ /de ltar na</text></item>
<item><p>346a.4</p><section></section><text>'ga' zhig kyang dgag pa med pa'i phyir/ 'ga' zhig tu yang ma yin par dgag par yang mi 'gyur ro/ /gal te 'ga' zhig las ldog par 'gyur ba de'i tshe/ de las bzlog pa de ma yin par dgag pa la reg par 'gyur na yang yod pa ma yin no/ /thams cad du log par 'gyur ro zhes bshad pa na</text></item>
<item><p>346a.5</p><section></section><text>dngos po 'ga' zhig rtogs pa'i phyir ro/ /de ltar 'di ni don gzhan yod pa nyid bstan par 'gyur ro/ /de dag ni phan tshun tha dad pa med do/ /tha dad pa med na yang ma yin no/ /de ltar log pa med pa'i phyir rjes su 'gro bar yang mi 'gyur te/ de ni gcig gi rang bzhin la gnas pa'i mtshan nyid</text></item>
<item><p>346a.6</p><section></section><text>can yin pa'i phyir ro/ /gnas pa de yang de las gzhan ldog pa na yod par 'gyur ro/ /de yang yod pa ma yin pa'i phyir 'gro ba'i 'jug pa dang ldog pa med pa can du 'gyur ro/ /de bas na gang 'jig par 'gyur ro zhes brjod pas de bdag nyid yod pa med do zhes bshad par 'gyur ro/ /sgra mtshungs pa'i</text></item>
<item><p>346a.7</p><section></section><text>phyir yul gzhan la mthong ba'i bya ba thams cad la sbyar bar rigs pa ma yin te/ bong bu zhes ming du byas las mi la bong bu'i chos kyang sbyar bar bya ba ma yin no/ /de ltar na nag pa'i bu zhes bya ba 'di la mthong ba'i bya ba 'jig pa la'ang sbyar bar bya ba ma yin te 'gal ba'i phyir ro/ /de skad du brjod</text></item>
<item><p>346b.1</p><section></section><text>pa'i dgongs pa yang bstan zin to/ /de'i phyir/ yod la rnam rtog der 'gyur te/ /bya ba dngos dang 'brel phyir ro/ /yod pa ni gdon mi za bar skye ba dang ldan pa la rag las pa yin no/ /de yang rang bzhin nyid yin te/ rang bzhin med pa ni bya ba 'ga' zhig dang yang 'brel pa med pa'i</text></item>
<item><p>346b.2</p><section></section><text>phyir ro/ /bya ba zhes bya ba ni de lta bu'i rang bzhin du skyed par byed pa yin na de rang bzhin med par ji ltar 'gyur/ /da ni ri bong gi rwa med do zhes bya ba la sogs pa ji ltar tha snyad du byed pa yin/ ri bong gi rwa ni cung zad yod do zhes mi brjod kyi/ 'on kyang 'di ltar 'di med do zhes yod pa</text></item>
<item><p>346b.3</p><section></section><text>'gog par byed pa nyid yin no/ /gzhan yang rnam pa 'ga' zhig gis tha snyad 'dogs pa pos de 'di ltar bya ba dang ldan pa bzhin du sgro btags nas ston par byed kyi de ni de ltar ma yin no/ /de la de kho na nyid ni don thams cad kyis dben pa yin gyi/ ngo bo 'ga' zhig dang ldan pa ni ma yin no/ / </text></item>
<item><p>346b.4</p><section></section><text>de lta bu'i 'jig pa ni ma yin te/ dngos po ni de'i ngo bo nyid yin pa'i phyir ro/ /gal te 'chad pa po dag gis de skad du de yang bshad kyi bdag nyid ni de lta ma yin no/ /de'i tshe cung zhig tu yang mi 'gyur ro zhes bya ba 'dod pa nyid ma yin no/ /de bas na bdag nyid dngos po'i rang bzhin la de</text></item>
<item><p>346b.5</p><section></section><text>nyid dang gzhan nyid ces bya ba'i rnam par rtog pa gnyis las 'das pa ma yin na / de kho na nyid ma yin pa'i rang bzhin ni gzhan nyid yin no/ /gzugs dang ro dag kyang phan tshun gzhan nyid du gyur pa ni gzhan nyid ma yin pa lta bu'o/ /gal te rang bzhin la rag lus pa med pa ni gzhan nyid</text></item>
<item><p>346b.6</p><section></section><text>yin no zhe na/ rag lus pa zhes bya ba 'di gang yin/ gang gis der yang mi 'gyur ba dang / rang bzhin gzhan du'ang mi 'gyur/ gal te skye ba yin no zhe na/ rgyu dang 'bras bu thams cad phan tshun brjod par bya ba nyid ma yin par 'gyur ro/ /de ltar na thams cad la thams</text></item>
<item><p>346b.7</p><section></section><text>cad rnam pa 'ga' zhig gis nye bar sbyor ba'i phyir 'ga' zhig kyang gzhan du mi 'gyur ro/ /'dis brjod par bya ba nyid ma yin pa de ltar na yang rgyu dang 'bras bu'i ngo bo nyid sgra gzhan gyis bstan par 'gyur ro/ /don gzhan tha dad pa ni ma yin te/ rang bzhin gyi rjes su 'gro ba nyid ma</text></item>
<item><p>347a.1</p><section></section><text>yin pa nyid gzhan nyid yin par smra'o/ /de yang rang bzhin dang ldan pa gzhan dang gzhan du yod pa de ltar na gzhan nyid yin no/ /de'i skye ba'i mtshan nyid kyi rang bzhin gyi rag las pa las rag lus pa gzhan yang yod pa ma yin te/ rag lus pa med pa'i 'khrul</text></item>
<item><p>347a.2</p><section></section><text>pa la 'gal ba med pa'i phyir ro/ /de dang chos tha dad pas gzhan nyid yin no/ /gal te shes pas byas pa'i rag lus pa yin no zhe na/ de ltar ni 'gyur na gang rtogs pa med na mi 'byung ba'i shes pa gang yin pa des rtogs pa la nges par de snang ba'i phyir de de'i ngo bo ma yin du zin kyang / brjod</text></item>
<item><p>347a.3</p><section></section><text>par bya ba ma yin no zhe na/ ma yin te/ de ni bdag nyid rang med pa nyid yin pa'i phyir ro/ /de nyid ni snang ba gang yin pa de'i rang bzhin yin no/ /rang bzhin dang ldan pa nyid yin na 'di de dang 'dra bar snang bar thal bar 'gyur ba'i phyir/ snang du rung ba mi snang na ni med pa'i phyir ro/ /mi snang ba nyid</text></item>
<item><p>347a.4</p><section></section><text>yin na yang de'i ngo bo shes pa ma yin pa de ltar na gang gang la rag lus pa shes pa yin/ gang la rag lus pa shes pa can gang yin pa de'i rang bzhin snang ba ni nyams pa ma yin te/ sngon po la sogs pa snang ba la rag lus pa'i shes pa can dag bzhin no/ /de la don de nye ba gang yin/ gang gis</text></item>
<item><p>347a.5</p><section></section><text>de la bdag med pa'i ngo bor rtogs par 'gyur ba na / bdag nyid so sor nye bar gnas so/ /de ltar na ni shin tu thal bar 'gyur ro/ /gal te rtogs par 'gyur ba de dag gi nye bar len pa can yin no zhe na/ nye bar len pa'i don 'di gang yin/ rgyu dang 'bras bu'i ngo bo yang ma yin te/ khas mi</text></item>
<item><p>347a.6</p><section></section><text>len pa'i phyir ro/ /khas len na yang rgyu dang 'bras bu dag phan tshun rtogs pa nye bar 'jog pa can dag ma yin no/ /gal te shes pa nyid kyi de med na mi 'byung ba nye ba yin no zhe na/ de nyid rag lus pa med pa med par rigs pa ma yin no zhes brjod pa ma yin nam/ rgyu dang 'bras bu ma yin pa dag la</text></item>
<item><p>347a.7</p><section></section><text>ni rag lus pa cung zad kyang ma yin no zhes bya ba yang bshad zin to/ /gang rtogs pa med na mi 'byung ba'i shes pa gang yin pa zhes bya ba 'di'i shes pa yang yod par 'gyur na/ rnam par shes pa la rang gi ngo bo ma yin pa dang 'dres pa med par snang ba gang yin pa de ni shes pa cung zhig kyang ma yin no/ / </text></item>
<item><p>347b.1</p><section></section><text>de med pa'i phyir don gyi ngo bo brjod par bya ba ma yin pa'i mtshan nyid grub pa ma yin no/ /de bas na don dam par yod pa nyid kyis de nyid gzhan nyid la brten par 'gyur ro/ /gang gi dngos po 'jig pa'i ngang tshul can ni cir yang mi 'gyur ba des ni/ med par 'gyur zhes brjod pa na/ dngos</text></item>
<item><p>347b.2</p><section></section><text>'gyur min zhes bya ba yin/ /gal te 'dis dngos po med par 'gyur ro/ /zhes brjod pa de ltar na yang dngos por mi 'gyur ro/ /zhes bya ba bstan par 'gyur ro/ /de ltar na de log par 'gyur te/ dgag pa sgrub pa mi srid pa'i phyir ro/ /de nyid kyi phyir 'di 'jig pa la rgyu cung zad yod pa ma yin no/ / </text></item>
<item><p>347b.3</p><section></section><text>de ltar na/ gal te bya ba cung zad cig /yod na gzhan la ltos 'gyur na/ /dngos gang cung zhig mi byed la/ /ci phyir 'ga' zhig gis ltos 'gyur/ /bya ba yod na byed par 'gyur te/ dngos po 'jig pa'i ngang tshul can la bya ba cung zad kyang med do zhes bshad zin to/ /de bas na 'jig pa'i rgyu</text></item>
<item><p>347b.4</p><section></section><text>zhes bya ba de ni dngos po la cung zhig kyang mi byed pa de ltar na cung zhig mi byed pa la ltos par bya ba ma yin no/ /de ni dngos po phul du byung ba skye ba med pa can de'i gnas skabs can nyid ji ltar na 'jig pa zhes bya/ phul du byung ba skye ba yin na yang de nyid de'i phul du byung ba skye ba zhes bya ba ma yin nam/ </text></item>
<item><p>347b.5</p><section></section><text>de ji ltar na 'jig pa zhes bya/ des na de'i gnas skabs can 'di 'jig pa zhes bya ba ma yin no/ /gang gis bdag nyid med par 'gyur ba des 'jig pa yin gyi/ don gzhan skye ba las ni ma yin no zhes bshad zin to/ /phul du byung ba bskyed pas bdag nyid 'jig pa zhes bya ba ni ma</text></item>
<item><p>347b.6</p><section></section><text>yin no/ /med pa ni phul du byung ba nye bar brjod pa thams cad log pa'i sgo nas dngos po'i chos thams cad kyis dben pa'i mtshan nyid can yin pa'i phyir ro/ /dngos po ni skye ba dang 'brel pa'i mtshan nyid can nyid yin pa'i phyir ro/ /de bas na med pa la yod pa gzhan 'ga' zhig dgod par bya ba</text></item>
<item><p>347b.7</p><section></section><text>ma yin no/ /de ni rgyu med can nyid yang / /ma byung nyid nas 'jig yod phyir/ /yod pa nyid dang 'jig nyid skyon / /thal bar 'gyur ba bsal ba yin/ /gang yang 'jig pa rgyu med pa can yin na yang ma byung ba nyid na 'di yod pa'i phyir yod pa nyid dang mi rtag pa nyid bzlog par dka' zhing ma byung</text></item>
<item><p>348a.1</p><section></section><text>ba nyid na 'gyur ba dang / rgyu med par byung ba yang 'gal ba yin no snyam du sems na/ de yang 'di nyid kyis bsal ba yin te/ dngos po 'ga' zhig khas ma blangs pa'i phyir ro/ /ji ltar skye ba can 'ga' zhig /thogs pa nyid 'dod de bzhin du/ /gal</text></item>
<item><p>348a.2</p><section></section><text>te dngos rnams 'jig rang bzhin/ /yin gyi skye ldan min ma yin/ /ci ste dngos po rnams kyi skad cig mar gnas pa'i chos can gang yin pa de ni de'i rang bzhin du 'gyur ba bla ste/ de ni skye ba dang ldan pa nyid kyis 'gyur ba yin no/ /rang gi ngo bo yin pa'i phyir/ thams cad thams cad kyi rang</text></item>
<item><p>348a.3</p><section></section><text>gi ngo bor ni 'gyur ba ni ma yin te/ thogs par byed pa'i bdag nyid bzhin no/ /de ni bden na de lta na'ang / /rgyu yi rang bzhin nges pa las/ /'bras bu'i rang bzhin nges yin gyi/ /tha dad byed rnams med nyid phyir/ /mi rtag ngo bo tha dad med/ /thogs par byed pa'am gzhan glo</text></item>
<item><p>348a.4</p><section></section><text>bur ba'i ngo bo ni so so nges pa dang ldan pa ma yin no/ /rang gi rgyu'i nus pa'i gnas pa ci 'dra ba de 'dra ba'i 'bras bur gyur pa'i phyir/ rgyu'i rang bzhin des na nges pa las 'bras bu'i rang bzhin nges pa yin gyi/ 'di glo bur ba nyid yin pa'i phyir yang bshad zin to/ /thogs par byed</text></item>
<item><p>348a.5</p><section></section><text>pa'i bdag nyid can rgyu'i tshogs pa'i rang bzhin nges pa bzhin du 'jig pa skyed par byed pa'i rang bzhin can dngos po mthong na/ gang gis de las skye ba dang ldan pa de ltar 'gyur gyi/ gzhan ni ma yin te/ rnam pa thams cad pa las skye ba can dag gi 'jig pa mthong ba'i phyir ro/ /tshogs</text></item>
<item><p>348a.6</p><section></section><text>pa thams cad las skye ba dang ldan pa dag 'jig par 'gyur ro zhes bya ba 'di yang de dag ma lus pa mthong ba med pa'i phyir/ nges pa med pa nyid ma yin nam/ tshogs pa nus pa sna tshogs pa mthong bar 'gyur ba de las 'ga' zhig 'gyur na yang / gang gis 'jig pa'i ngang tshul can ma yin pa'i</text></item>
<item><p>348a.7</p><section></section><text>bdag nyid bskyed par 'gyur zhe na/ ma yin te/ shes bya'i skabs yin pa'i phyir ro / /'ga' zhig gi tshe 'ga' zhig tu 'ga' zhig gis shes par mi 'gyur ba gang yin pa de dag ni yod pa nyid dang rjes su 'brel pa can gyi 'jig pa zhes brjod do/ /de dag nyid byas pa nyid kyis mi rtag pa nyid du</text></item>
<item><p>348b.1</p><section></section><text>bsgrub par 'gyur ro/ /gang zhig skyed par byed pa'i rang bzhin can de dag 'jig pa med pa can yin pas na yang bskyed par mi 'gyur ba'am/ gzhan la ltos par 'gyur ba srid pa yod pa ma yin te/ de'i skyed par byed pa'i rang bzhin ni grub pa'i phyir ro/ /ltos pa med pa can de dag 'ga' zhig gi tshe</text></item>
<item><p>348b.2</p><section></section><text>yang 'ga' zhig gi shes pa 'ga' zhig kyang ldog pa ma yin no/ /de lta bur gyur pa cung zhig kyang yod pa ma yin te/ thams cad 'ga' zhig gi tshe 'ga' zhig gis shes pa'i phyir ro/ /shes pa tsam gyi don byed pa'i nus pa med na yang dngos po nyid du mi 'gyur ro/ /de ltar na de'i mtshan nyid can</text></item>
<item><p>348b.3</p><section></section><text>dngos po yin no zhes 'chad par 'gyur ro/ /de yang 'jig par 'khrul pa med pa'i phyir ro/ /de yod pa nyid dang 'brel pa can yin no/ /de phyir de rnams 'brel pa yang / /rtag pa nyid ni bsal bya yin/ /'jig pa ni ji skad du bshad pa'i dngos po tsam dang 'brel pa yin pa de nyid kyi phyir/ sgra dang</text></item>
<item><p>348b.4</p><section></section><text>'dra bar 'brel pa rtag pa nyid kyang bsal bar bya ba yin no/ /rgyal dpog pa dag gis sgra'i nus pa rung ba nyid ces bya ba'i don rtogs pa'i rten du brjod pa gang yin pa de ni don gzhan nyid du 'gyur ba ma yin no/ /de ltar na rung ba nyid ces bya ba dngos po rnams kyi ngo bo'i phul du byung ba nyid yin no</text></item>
<item><p>348b.5</p><section></section><text>zhes sngar brjod zin to/ /don gzhan yin pa yang bla ste/ de ltar na yang 'brel pa'i sngar bshad skyon rnams kyi/ sgra yi nus pa bsal ba yin/ /'brel pa don du gyur pa yin par smra ba la skyon rnam pa du ma bshad zin pa de nyid kyis sgra'i nus pa de sun phyung ba nyid kyis phyir yang mi brjod do/ / </text></item>
<item><p>348b.6</p><section></section><text>gzhan yang / skyes bus ma byas shes bya nyid/ /ji bzhin don shes sgrub byed min/ /skyes bu'i nyes pas skyon med pa'i/ /me sogs rnam pa gzhan du'ang mthong / /rig byed pa'i sgra skyes bus ma byas pa yin pa yang bla ste/ de ltar na yang de dag don ji lta ba bzhin ma yin pa'i shes pa'i</text></item>
<item><p>348b.7</p><section></section><text>rgyu nyid yin par bsam par bya ba yin no/ /skyes bu'i skyon gyis nye bar bsgyur ba nyid don dag las shes pa 'khrul pa ma yin te/ de dang bral ba'i sgron ma la sogs pa dag gis kyang ut+pal la sogs pa dag la log pa'i rnam par shes pa bskyed pa'i phyir ro/ /de bas na 'dus</text></item>
<item><p>349a.1</p><section></section><text>byas pa la ltos pa med pa'i sgra 'di dag ni ngo bo nyid kyis don rnams la slob pa'i rgyur 'gyur te/ rang bzhin gyi khyad par yin pa'i phyir ro/ /log par bsal ba can dag kyang nges par 'gyur te/ me la sogs pa bzhin no/ /gal te nges pa'i rgyu med pa'i</text></item>
<item><p>349a.2</p><section></section><text>phyir mi rigs so zhe na/ phyin ci ma log pa bsal ba can gyi nges pa la rgyu ci zhig yod/ de bas na ngo bo nyid kyis don ji lta ba bzhin du bsal ba'i nges pa bzhin du don ji lta ba bzhin du ma yin pa'i bsal ba'i nges pa ci'i phyir mi rtogs/ yang na me la sogs pa dang 'dra bar don dag gnyi ga'i</text></item>
<item><p>349a.3</p><section></section><text>shes pa'i rgyu nyid du 'gyur ro/ /me la sogs pa skyes bus ma byas pa yin du zin kyang gcig don ji lta ba bzhin du shes pa'i rgyu yin na yang thams cad la de ltar 'gyur ba ma yin no / /de ltar na sgra rnams kyang skyes bus ma byas pa nyid yin na yang gnyi gar 'gyur ro/ /me la sogs pa dag</text></item>
<item><p>349a.4</p><section></section><text>ni byas pa nyid kyi phyir/ rkyen ji lta ba bzhin du gzhan la rnam pa gzhan nyid yin pa bla ste/ sgra rtag pa dag la yang de yod pa ma yin no/ /de lta bu'i rnam pa'i chos de la yang yod pa ma yin nam/ de dag kyang brda'i stobs las rnam pa gzhan du 'jug pa'i phyir ro/ /'bras bu bskyed</text></item>
<item><p>349a.5</p><section></section><text>pa'i rang bzhin du gnas pa yin yang de dag brda la sogs pa yang ltos par bya ba med pa'i phyir/ de las thams cad kyis thams cad kyi tshe don rnams rtogs par 'gyur na yod pa yang ma yin no/ /de bas na sgra rnams ni gnas pa'i rang bzhin ma yin no/ /gzhan yang de na ma byas par 'dod na/ </text></item>
<item><p>349a.6</p><section></section><text>shes pa nyid kyi rgyur mi 'gyur/ /rtag pa dag las dngos nus pas/ /'ga' yang skye ba yod ma yin/ /gal te sgra ma byas pa yin na de las don shes pa nyid du mi 'gyur ro/ /shes pa skye ba dang cig shos kyi dus dag tu ngo bor mtshungs pa'i shes pa bskyed pa la nus pa yod pa mi</text></item>
<item><p>349a.7</p><section></section><text>rung ba'i phyir ro/ /de ltar na 'di skyed par byed pa yin la de ltar na ni ma yin no zhes ngo bo'i khyad par rnam par phye bar bya ba med pa'i phyir ro/ /'di'i skyed par byed pa ma yin pa ci 'dra ba de 'dra ba nyid ni skyed par byed par rigs pa ma yin zhing gzhan la ltos pa yang bkag pa nyid yin no/ /de bas na rtag</text></item>
<item><p>349b.1</p><section></section><text>pa dag ni 'ga' zhig tu yang shes pa bskyed par nus pa ma yin te/ 'ga' zhig gi tshe mi skyed na rtag tu mi bskyed par thal ba'i phyir dang / 'bras bu rtag tu ma mthong ba'i phyir ro/ /de dag rnam pa 'ga' zhig gis kyang byed pa po ma yin no zhes mang du bshad zin to/ / </text></item>
<item><p>349b.2</p><section></section><text>de dag gi nam mkha' la sogs pa rtag pa dag tu 'dod pa dag gi rtog pa gang yin pa de yang de'i rang bzhin can du 'gyur ba ma yin no/ /de ltar na/ kun rtog bag chags las byung ba'i/ /sgro btags spyod yul can blo dag /'ga' zhig de las skye 'gyur gyi/ /don de spyod yul</text></item>
<item><p>349b.3</p><section></section><text>can ma yin/ /rang gi mtshan nyid kyi yul can gyi blo ni nges par de'i rung ba nyid du nye ba'i rjes su byed pa'i ngang tshul can yin pas na/ 'di'i rgyu rung ba de la yod na de 'gyur ba nyid yin no/ /de ltar na de gal te dngos po rtag pa rnams kyi rang gi mtshan nyid la 'ga' zhig gi shes pa</text></item>
<item><p>349b.4</p><section></section><text>'gyur na thams cad thams cad kyi tshe 'gyur ro/ /'bras bu khyad par du byas pa'i bsal ba can dag ni rnam pa 'ga' zhig gis 'ga' zhig la nye bar sbyar ba na/ de bskyed par rung ba'i phul du byung ba thob pa'i rgyu'i dngos po'i khyad par du ltos pa zhes bya ba ni rigs pa ma yin no/ /de ltar</text></item>
<item><p>349b.5</p><section></section><text>na 'bras bu'i khyad par can ma yin pa rtag pa'i dngos po de'i rgyu las ltos pa can 'ga' zhig gis gzung bar 'gyur na/ gal te 'di'i 'dzin pa bskyed par 'gyur na de nyid kyis gzung ba gang yin pa de rigs pa yin no/ /de yang srid pa ma yin te/ brtan pa'i rang bzhin nyid</text></item>
<item><p>349b.6</p><section></section><text>yin pa'i phyir ro/ /de ltar na thams cad kyis cig car gzung bar 'gyur ba'am/ 'ga' zhig gis kyang ma yin pa'i phyir/ 'ga' zhig yod pa mthong na/ rtag pa 'ga' zhig kyang dbang po las 'das par 'gyur ba ma yin na/ de yang yod pa ma yin no/ /de bas na nam</text></item>
<item><p>349b.7</p><section></section><text>mkha' la sogs pa la thams cad kyi 'khrul pa nyid don gyi nus pa la ltos pa med pa sgro btags pa'i spyod yul can nang gi nye bar len pa rnam par rtog pa'i bag chags sad pa la brten nas phyi rol gyi don gyis stong pa dag skye bar 'gyur ro/ /de bas na sgra ni gzhan du 'gyur ba ma yin pa'i</text></item>
<item><p>350a.1</p><section></section><text>chos can ma yin no/ /de nyid yin na yang don phyin ci ma log par rtogs pa can nyid ces bya ba de gang las yin/ me ni kha ba'i gnyen po yin no zhes bya ba la sogs pa la me ni grang ba 'joms par nus pa 'jig rten la grags pa bstan pas thams cad de ltar</text></item>
<item><p>350a.2</p><section></section><text>'gyur ba ma yin no/ /'jig rten ni rang gi 'dod pas byas pa'i brda'i rjes su tha snyad 'dogs pa'i phyir/ 'jig rten 'dir rang gi brda'i rjes su byed pas ci de ltar rtogs sam/ 'on te rang bzhin gnas pa las yin zhes the tshom za ba nyid yin no/ /'jig rten gyi 'dod pas</text></item>
<item><p>350a.3</p><section></section><text>sgra dag gzhan du gyur pa yin na yang gzhan la yang rnam pa gzhan du snang ba'i phyir/ 'jig rten gyi grags pa'i rjes su byed pa la yang de dag rnam pa gzhan du 'gyur ba nyid srid do/ /de bas na 'ga' zhig phyin ci ma log par mthong du zin kyang thams cad de dag de lta bu'i ngo bor grub pa ma yin</text></item>
<item><p>350a.4</p><section></section><text>no/ /de dag ma byas pa'i rang bzhin can yin na yang 'ga' zhig log pa nyid du nges pas kyang 'gyur ba'i phyir/ rang bzhin yongs su shes pa med pa las thams cad la the tshom du 'gyur ro/ /gal te byas pa log pa nyid/ /mthong ba nyid kyi phyir na tshig /ma byas bden don can</text></item>
<item><p>350a.5</p><section></section><text>yin te/ /ldog pas 'gal ba khyab phyir ro/ /ci ste log pa'i don can gyi tshig gang yin pa de ma lus pa'i byas pa yin pa'i phyir/ gtan tshigs ldog pas bsgrub par bya ba log pa la khyab pa'i phyir gzhan la mi srid pas na/ ma byas pa ni bden pa'i don can yin no zhes bya bar rjes</text></item>
<item><p>350a.6</p><section></section><text>su 'gro ba med par 'gyur ro/ /gang la gang gis ma khyab na/ de la ldog par dogs par bya ba na/ 'gal ba dag ni gcig la yod pa ma yin no/ /med na yang rigs mi mthun pa la rnam pa gzhan med pas 'dod pa'i don grub pa'i phyir dang / de sgrub pa'i byed pa nyid yin pa'i phyir/ </text></item>
<item><p>350a.7</p><section></section><text>rtags kyi rjes su 'gro ba bstan pa don med pa yin te/ ldog pa tsam nyid kyis grub pa'i phyir ro/ /de ni bden te gal te gtan tshigs bsgrub par bya ba'i mi mthun pa'i phyogs la khyab par bya ba dang / khyab par byed pa'i ngo bo grub par 'gyur na de yang grub pa ma yin no/ /'di ltar/ med</text></item>
<item><p>350b.1</p><section></section><text>phyir gtan tshigs ma bstan na'ang / /de ni yod par dogs 'gyur te/ /dngos po 'gal ba dag la yang / /khyab par byed pa mthong phyir ro/ /gal te gtan tshigs bsgrub par bya ba mi mthun pa'i phyogs la med par 'grub par 'gyur na/ bsgrub par bya ba log pa la gtan</text></item>
<item><p>350b.2</p><section></section><text>tshigs ldog pas khyab par 'gyur na/ de la de med pa la tshad ma yang ma mthong ngo / /mi 'gal ba bsgrub par bya ba la yang dgag pa sgrub par byed pa rigs pa ma yin te/ thal ches pa'i phyir ro/ /tha dad pa'i 'gal ba dang lhan cig 'byung ba can dag kyang mthong ba'i phyir/ gcig</text></item>
<item><p>350b.3</p><section></section><text>la mthong ba yang gzhan la med pa nyid ma yin te/ brtsal ma thag tu 'byung ba nyid dang cig shos dag la mi rtag pa nyid bzhin no/ /de lta bu'i rnam pa yang mthong ba med pa'i phyir/ med pa nyid kho na ma yin no/ /'di ltar/ thams cad du ni mi dmigs phyir/ med nyid mi 'grub ces ni bshad/ /med</text></item>
<item><p>350b.4</p><section></section><text>pa nyid ni mi 'grub na/ /ldog pa nyid la the tshom za/ /skyes bu tsam 'dis ni thams cad mthong bar nus pa ma yin na gang gis na 'di'i mthong ba ldog pas de ltar mi 'gyur/ gang gi ye shes shes bya yod pa nyid la 'khrul pa med pa de nyid kyis gzigs pa'i phyir med do/ /zhes gsungs pa</text></item>
<item><p>350b.5</p><section></section><text>mdzes par 'gyur ro/ /de bas na rang bzhin dang dus dang yul gyi bskal pas 'di yod du zin kyang rigs par 'gyur ba ma yin no/ /de ltar na thams cad mthong ba'i ngang tshul can ma yin pa gang gis ma byas pa'am/ cig shos kyi tshig ni shin tu lkog tu gyur pa'i don la mi slu ba'am cig shos</text></item>
<item><p>350b.6</p><section></section><text>la nges par nus/ la la na de ltar mthong ba'i don rnams kyang rnam pa 'ga' zhig gis gzhan du 'gyur te/ dper na yul la lar 'du bya ba'i khyad par las ni nim pa'i 'bras bu dang / skyu ru ra'i 'bras bu mngar mor chags par 'gyur la/ da ltar ni de ma mthong ba nyid kyis de dag ni spang</text></item>
<item><p>350b.7</p><section></section><text>bar bya ba ma yin pa lta bu'o zhes bya bas bstan zin to/ /de bas na ma byas pa dang log pa'i don can du 'gyur ba zhes bya ba 'gal ba ma mthong ngo / /mi dmigs pa 'di ni snang ba'i bdag nyid can dag gi sgrub par byed pa ma yin no zhes bshad zin to/ /de bas na cung zhig log pa'i</text></item>
<item><p>351a.1</p><section></section><text>don can gang yin pa de thams cad ni skyes bus byas pa yin no zhes bya bar nges pa med pa'i phyir khyab pa med do/ /de ltar na/ gal te rjes 'gro ldog pa'am/ /bsgrub bya'i chos can la yod nyid/ /de nges 'bras can shes pa yis/ /grub par 'gyur ba sgrub byed</text></item>
<item><p>351a.2</p><section></section><text>yin/ /de skad du yang brjod pa gang zhig gnyi ga la nges pa de kho na sgrub par byed pa'am sun 'byin par byed pa yin no/ /brjod pa gang yang rung ba la grags pa dang the tshom za ba ni ma yin te/ yang sgrub par byed pa la ltos pa nyid kyi phyir ro/ /zhes gsungs so/ / 'di la 'gal ba ma mthong ba</text></item>
<item><p>351a.3</p><section></section><text>can yod pa gang gis spong bar byed/ de bas na ldog pa 'di ni the tshom za ba'i phyir sgrub par byed pa ma yin no/ /gzhan yang / gang la bsgrub bya'i mi mthun phyogs/ /bzlog pa nyid brjod de nyid ni/ /'di yi phyogs mthun 'gyur de'i phyir/ /gtan tshigs thams cad rjes 'gro can/ /cung</text></item>
<item><p>351a.4</p><section></section><text>zhig log pa'i don can gang yin pa de thams cad ni skyes bus byas pa yin pa de ltar na/ gtan tshigs kyi mi mthun pa'i phyogs kyis bsgrub par bya ba'i mi mthun pa'i phyogs la khyab pa de med na med pa grub par 'gyur ro/ /de med par yod na ni des khyab pa mi rung ba'i phyir ro/ /rigs mi mthun pa </text></item>
<item><p>351a.5</p><section></section><text>ldog pa grub pa gang yin pa de nyid rjes su 'gro ba grub pa yin te/ bsgrub par bya ba'i mi mthun pa'i phyogs rnam par gcod pa'i mtshan nyid can yin pa'i phyir ro/ /dgag pa nyid kyis kyang bya ba 'grub pa'i phyir/ rjes su 'gro ba med par ldog pa'i khyab pa 'grub pa ma yin no/ /de bas na gtan</text></item>
<item><p>351a.6</p><section></section><text>tshigs 'ga' zhig kyang rjes su 'gro ba med pa can zhes bya ba ma yin te/ gcig rnam par gcod pa ni de'i rigs mi mthun pa grub pa med na mi 'byung ba nyid yin pa'i phyir ro// //bam po bcu pa/ mi rtag pa dang bdag med pa nyid la sogs pa rnam par gcod pa na yang</text></item>
<item><p>351a.7</p><section></section><text>de ltar 'gyur ro zhe na/ ma yin te/ ldog pa rnam par gcod pa ni dngos po'i ngo bo nyid yin pa'i phyir ro/ /dngos po'i ngo bo rnam par gcod pa na dngos po 'phen par byed pa ma yin zhing med pa rnam par gcod pas kyang nges par dngos po nye bar 'jog pa yin te/ dngos po dang dngos po med pa dag</text></item>
<item><p>351b.1</p><section></section><text>ni phan tshun dben pa'i ngo bo yin pa'i phyir ro/ /ldog pa gang yin pa de dngos po med pa'i ngo bo can ldog par gyur pas/ dngos po nye bar 'jog par byed pa de ltar bdag med pa la sogs pa ni ma yin te/ rang bzhin gyi khyad par yin pa'i phyir ro/ /bya ba dang longs spyod pa dag</text></item>
<item><p>351b.2</p><section></section><text>bdag gir byed pa la rang dbang ma yin pa'i bdag nyid ni bdag med pa'o/ /de la rang dbang gi mtshan nyid yin pa'i phyir bdag yin no/ /de bas na ngo bo bdag med pa yin gyi bdag ldog pa tsam ni ma yin no/ /de lta ma yin na nye bar brjod pa med pa la byas pa nyid la sogs pa mi</text></item>
<item><p>351b.3</p><section></section><text>rung ba'i phyir/ de las bdag med pa 'grub par mi 'gyur ro/ /gal te bdag rnam par gcad nas bdag med pa'i ngo bo rjod par byed pa'i phyir skyon yod pa ma yin no zhe na/ ma yin pas dngos po la reg pa'i phyir/ dngos po'i ngo bo de nyid bdag med pa thob po/ /gang gi rnam</text></item>
<item><p>351b.4</p><section></section><text>par bcad pa dngos po med pa'i ngo bo ma yin gyi de'i rnam par gcod pa dngos po'i ngo bo yin na yang dngos po grub par mi 'gyur ba'i phyir/ rjes su 'gro ba 'phangs pa ma yin no/ /de ltar na bdag med pa yin na yang dngos por 'grub par mi 'gyur te/ dper na gson po'i lus 'di ni</text></item>
<item><p>351b.5</p><section></section><text>bdag med pa ma yin te/ srog la sogs pa dang ldan pa nyid kyi phyir ro/ /mi mthun pa'i phyogs dag gi khyab par bya ba dang khyab par byed pa dpyod pa na srog la sogs pa dang mi ldan pa nyid la bdag med pa nyid mthong ba dang de med na med pa'i phyir/ bdag med pa dag nyid med du zin</text></item>
<item><p>351b.6</p><section></section><text>kyang / srog la sogs pa dag ni bdag la grub par 'jog par byed pa ma yin no/ /de ltar na bsgrub par bya ba la yang srog la sogs pa dag gis 'ba' zhig bsal bar 'gyur ro/ /bdag med pa nyid la med pa'i phyir/ srog la sogs pas de bsal ba yin gyi/ </text></item>
<item><p>351b.7</p><section></section><text>bdag nye bar 'jog pa ni ma yin te/ de la yod pa ma grub pa'i phyir ro/ /bdag med pa la log pas kyang bdag grub pa ma yin te/ mi mthun phyogs la ldog pa mthong ba na yang mthun pa'i phyogs la yang thal bar 'gyur ba'i phyir ro/ /de bas na ldog pa ma grub pa na</text></item>
<item><p>352a.1</p><section></section><text>bzlog pa'i khyab pa yod pa ma yin te/ de grub pa nyid kyis kyang rjes su 'gro ba grub pa'am/ ma grub pa ni ldog pa bzlog pa grub tu zin kyang de ma grub pa'i phyir bsgrub par bya ba la yang thal bar 'gyur ro/ /de bas na ldog pa'i khyab pa la rjes su 'gro ba</text></item>
<item><p>352a.2</p><section></section><text>med pa ma yin no/ /log pa'i don can dag ni skyes bus byas pa nyid kyis khyab pas skyes bus ma byas pa las log pa yin du zin kyang / bden pa'i don can nyid ma yin te/ rnam pa gzhan yod pa'i phyir ro/ /sgra rnams la phung po gnyis yod na ni de ltar 'gyur te/ gcig log pa na</text></item>
<item><p>352a.3</p><section></section><text>rnam pa gzhan med pa'i phyir ro/ /de dag don med pa can du 'gyur ba de ltar na 'dod pa'i don grub pa ma yin no/ /gal te don rtogs pa'i phyir/ don med pa can ma yin no zhe na/ de dag gi skyes bu'i bya bas 'gyur te/ don gzhan la rnam par rtog pa bzhin no/ /dper na</text></item>
<item><p>352a.4</p><section></section><text>b+ha ra ta la sogs pa'i lugs la sogs pa ni de'i don can ma yin du zin kyang don gzhan dag gi rnam pa gzhan du bshad pa de'i rjes su 'brangs nas gzhan gyis kyang de ltar rtogs par 'gyur ba lta bu'o/ /skyes bus bstan pa la rag las pa'i phyir/ don med pa can dag la</text></item>
<item><p>352a.5</p><section></section><text>don du rnam par rtog pa 'di ni skyes bus byas par 'gyur ba yin gyi/ sgra'i rang bzhin gyis byas pa ni ma yin te/ don gzhan nyid bzhin no/ /ngo bo nyid kyis me la sogs pa gsal bar byed pa de la ltos pa ma yin te/ skyes bus bdag nyid kyi brda'i bya ba brjod pa na</text></item>
<item><p>352a.6</p><section></section><text>ston par byed pa zhes bya ba ni rigs pa yin no/ /skyes bus brdar byas pa dang ngo bo nyid kyis grub pa'i don dag ni bstan pa la rag lus par khyad par med pa'i phyir dang / khyad par gzhan med pa'i phyir gcig ni ngo bo nyid kyis grub pa yin la/ gzhan ni skyes bus byas</text></item>
<item><p>352a.7</p><section></section><text>pa yin no zhes nges par dka' ba yin no/ /gal te tshad mas mi slu ba'i bye brag yod do zhe na/ de ni 'og nas shin tu lkog tu gyur pa'i don la tshad ma gzhan 'jug pa med do zhes bya bas 'gog par 'gyur ro/ /chos mthun pa can gyi don dag las tshad mas mi slu ba tsam</text></item>
<item><p>352b.1</p><section></section><text>gyi khyad par gcig la skyes bus ma byas pa nyid du 'dod na/ da ni ches shin tu mang po skyes bus byas pa ma yin pa de ltar na/ skyes bus byas pa'i ngag 'ga' zhig kyang de lta bu'i rnam pa yin pa'i phyir de dag la yang thal bar 'gyur ro/ /de dang 'dra bar de dag gi mngon par</text></item>
<item><p>352b.2</p><section></section><text>'dod pa'i don dang ldan pa nyid kyang skyes bus byas pa dang tshad ma'i rjes su byed pa can du yang 'gyur ro/ /gzhan yang sngags dang skyes bus byas pa ma yin no zhes bya ba 'di la gnod pa yang mthong ngo / /de ltar ni/ la la brdar byas nyid yin na/ /sngags rnams 'bras bu</text></item>
<item><p>352b.3</p><section></section><text>sgrub byed yin par rigs so/ /gal te sngags de dag 'di ltar kho bos mngon par 'dod pa'i rgyu can gyi ngag byas pa de nyid la de ltar sbyar bar byed pa na don 'dis sbyar bar bya'o snyam pas gzhan gyi don gtso bor gyur pa'i ngor byas pa'am/ gzhan 'ga' zhig gis la</text></item>
<item><p>352b.4</p><section></section><text>lar brdar byas par 'gyur ba de'i tshe sngags kyi sbyor ba las 'ga' zhig gi tshe don grub par rigs pa yin te/ 'don par byed pa dag gi snyan dngags mkhan gyi brda byas pa las don grub pa bzhin no/ /ci ste'ang dngos po'i nus yin na/ /khyad par med phyir gzhan la 'ang</text></item>
<item><p>352b.5</p><section></section><text>'gyur/ /skyes bu'i brda las sngags rnams kyis don grub pa ma yin no/ /'o na ci zhe na/ 'di rnam pa 'ga' zhig ltar nges par sbyar ba na/ 'bras bu 'byin pa gang yin pa de dag ni dngos po'i rang bzhin no/ /'o na ni yi ge rnams kyi ngo bo de thams cad khyad par med pa'i phyir/ </text></item>
<item><p>352b.6</p><section></section><text>ji ltar rnam pa 'ga' zhig ltar sbyar ba las kyang 'bras bur 'gyur ro/ /yi ge kho na sngags yin gyi gzhan cung zad kyang yod pa ma yin no/ /gal te de'i bkod pa yang sngags yin no zhe na/ don gzhan nyid du gyur pa yi/ /bkod pa'ang sngar ni bsal ba yin/ /yi ge dag las tha</text></item>
<item><p>352b.7</p><section></section><text>dad pa bkod pa gzhan ni med do zhes de bstan zin to/ /tha dad pa med na yang yi ge nyid sngags yin la/ de dag kyang thams cad du khyad par med pa'i phyir/ thams cad kyi tshe 'bras bu 'byin par 'gyur ro/ /bkod pa ches chung ba yang nyams pa las 'khrul pa yang mthong ngo / / </text></item>
<item><p>353a.1</p><section></section><text>'ga' zhig nan tan du byas pa las lha nyid thag nye ba'i phyir dang / tshogs pa med pas mnyes par ma byas pa'i phyir ro/ /thams cad nyams na ni brda 'ga' zhig kyang nan tan du byas pa med pas thag nye ba na med pa'i phyir/ don dang don med pa ma yin no/ / </text></item>
<item><p>353a.2</p><section></section><text>gzhan yang bkod pa don gzhan nyid dam don gzhan nyid ma yin na sngags yi ge'i bdag nyid can nam/ de'i bkod pa'i bdag nyid can don can gyi rgyu rtag pa ni ma byas pa nyid kyi phyir/ rtag tu nye ba yin pa de ltar na/ rtag tu de las don grub 'gyur/ /gang gi phyir dngos</text></item>
<item><p>353a.3</p><section></section><text>po'i nus pa las 'bras bu bskyed na/ de ma tshang ba med pa'i phyir 'bras bu dang bral bar mi 'gyur ro/ /rgyu'i tshogs pa yod na 'bras bu dang bral ba mi rigs te/ rgyu nyid ma yin par thal ba'i phyir ro/ /gal te sngags kyi sbyor ba yan 'gar ba las 'dod pa grub pa ma yin</text></item>
<item><p>353a.4</p><section></section><text>te/ de ni cho ga la ltos pa nyid kyi phyir ro zhe na/ ltos pa yin na don med 'gyur/ /gal te sngags kyi cho ga las sam/ gzhan las rang bzhin phul du byung ba 'ga' zhig thob par 'gyur na de la de'i nus pa la ltos par 'gyur te/ rtag pa la de yod pa ma yin no zhes bshad</text></item>
<item><p>353a.5</p><section></section><text>zin to/ /de bas na nus pa med pa 'di la ci phyir ltos par 'gyur/ de ltar na ltos pa med pa rtag tu byed pa'am/ cung zhig kyang byed par mi 'gyur te/ khyad par med pa'i phyir ro/ /gal te dngos nus de 'dra na/ /de dag kun gyi sgrub byed 'gyur/ /legs byas min ni byed pa po'i/ /khyad par</text></item>
<item><p>353a.6</p><section></section><text>la ni ltos mi rung / /gal te dngos po'i nus pa nyid kyi sngags rnams kyis grub pa ster bar 'gyur na/ de dag gis mchod sbyin byed pa'am/ gzhan 'ga' zhig kyang spang bar mi 'gyur ro/ /gzhan la ni rang bzhin gyis de'i ngo bo can ma yin par mi 'gyur te/ des de smad pa med pa'i phyir</text></item>
<item><p>353a.7</p><section></section><text>dang / gzhan gyis bstod pa med pa'i phyir ro/ /'ga' zhig kyang lhan cig rgyu dang 'bras bu ngo bor mi rung ba'i phyir dang / nye ba dang bskal pa med pa'i phyir ro/ /de nyid kyi phyir 'di legs par byas pa nyid ma yin pa'i phyir/ sbyor ba po yang yod pa ma yin na/ gang las sbyor ba pos</text></item>
<item><p>353b.1</p><section></section><text>'bras bu thob par 'gyur/ dngos po 'dus byas pa yi yang / /dngos po'i tha dad tha dad byed/ /sbyor ba'i khyab par la nges pa/ /nus la ma yin brda la 'gyur/ /dngos po mi rtag pa bya ba'i khyad par can dag ni de'i rgyu las rang bzhin tha dad pa yin na/ de las phul</text></item>
<item><p>353b.2</p><section></section><text>du byung ba thob pa nyid kyi phyir/ gzhan du rnam pa gzhan du 'gyur la/ tha dad pa med na ma yin te/ rgyu'i khyad par med na 'bras bu'i khyad par med pa'i phyir ro/ /khyad par yod na ni rgyu med pa can du thal ba'i phyir ro zhes mang du bshad zin to// // </text></item>
<item><p>353b.3</p><section></section><text>de bas na rang bzhin phul du byung ba'i phyir/ 'bras bu 'byin pa'i sngags 'di 'bras bu yin du zin kyang / dmangs rigs la sogs pa'i sbyor ba la yang rnam pa gzhan du mi 'gyur te/ dmangs rigs dang bram ze zhes bya ba'i skyes bu dag gi rang bzhin tha dad pa ni med pa'i phyir ro/ / </text></item>
<item><p>353b.4</p><section></section><text>skyes bu'i 'dod pa'i rjes su byed pa can gyi ming dang tha snyad kyi khyad par las rang bzhin gyi khyad par dang 'brel pa can gyi don rnams gzhan nyid ma yin no/ /gal te de dag gi rigs kyi bye brag yod do/ /zhe na/ de ni dbyibs dang yon tan dang nus pa'i khyad par la mthong ste/ ba lang</text></item>
<item><p>353b.5</p><section></section><text>dang rta bzhin no/ /de dag ni 'jig rten gyis bstan pa med par rtogs par 'gyur ro/ /de dang 'dra ba 'di dag la yon tan rnam par nges pa cung zhig kyang ma mthong ngo / /ma mthong bar yang ji ltar khyad par rtogs par 'gyur/ 'jig rten gyi rtogs pa'i khyad par ming tha dad pa'i rjes su</text></item>
<item><p>353b.6</p><section></section><text>'gro ba can gang yin pa de yang rigs kyi khyad par med du zin kyang bya ba'i khyad par nan tan du byed pa'i phyir dang rjes su 'gro ba'i phyir 'gyur te/ 'tsho byed dang tshong pa'i tha snyad la sogs pa bzhin no/ /de bas na sngags 'di khyad par med par sbyar bar 'gyur na/ de las khyad par med pa'i rang bzhin</text></item>
<item><p>353b.7</p><section></section><text>nyid sgrub par byed do/ /des na khyad par med pa kho nar 'bras bu 'byin par 'gyur ro/ /gang gi tshe brda las de dag gi 'bras bu 'byin pa de'i tshe skyon 'di yod pa ma yin te/ brda byed pa'i 'dod pa las 'bras bu skye bar nges pa'i phyir ro/ /dngos po rang bzhin gyis gnas pa</text></item>
<item><p>354a.1</p><section></section><text>can dag ni de'i sgo nas thal bar rigs pa yin gyi/ skyes bu'i 'dod pas gnas pa can dag ma yin te/ de dag ni rnam pa 'ga' zhig gis 'jug pa'i phyir ro/ /gang yang sbyor ba pos 'bras bu thob po zhes bya ba 'dod pa'i don la rung ba skyed par</text></item>
<item><p>354a.2</p><section></section><text>byed pa'am/ rgyu yongs su 'gyur ba'i sbyor ba mthong ngo / /de gnyi ga'i khyad par bskyed pa na 'gyur ro/ /de ltar ma yin na/ khyad par byar med can yin na/ /sbyor ba pos ni ci zhig byed/ /gang gis de las las 'bras bu/ /thob kyi gzhan gyis ni ma yin/ / </text></item>
<item><p>354a.3</p><section></section><text>gal te sbyor ba mngon gsal yin/ /de ni gong du bsal zin to/ /rtag pa rnams 'ga' zhig kyang mngon par gsal ba ma yin no zhes bshad zin to/ /gang gi phyir mngon par gsal bar byed pa ni sbyor ba por 'gyur/ gang las blo de gsal yin te/ /de ni 'bras</text></item>
<item><p>354a.4</p><section></section><text>la'ang gal te sbyor/ /smra ba po gsal rgyu yin pas/ /nyan pa po yi 'bras 'brel 'gyur/ /sgra ni gzhan las rang gi ngo bor 'gyur ba dang / sgrib par byed pa la bral ba gsal ba ma yin gyi/ 'on kyang de'i yul can gyi shes pa yin te/ thos pa med par gsal ba</text></item>
<item><p>354a.5</p><section></section><text>brjod pa med pa'i phyir ro/ /de la gal te smra ba po blo'i rgyur 'gyur na/ de ni nyan pa po la mtshungs pa'i phyir de'i 'bras bu yang smra ba po dang 'dra bar thob par 'gyur ro/ /de'i blo'i rgyu nyid las gzhan du smra ba po de'i ngo bo gzhan 'ga' zhig kyang yod pa ma yin no/ /gal te nyan pa</text></item>
<item><p>354a.6</p><section></section><text>po'i blo ni gzhan gyi khyad par can yin gyi smra ba po ni ma yin no zhes bya ba'i khyad par yin no zhe na/ nyan pa po la smra ba po'i nye bar sbyor ba yang ci zhig yod na gang gis na khyad par 'dod/ gal te de las sgra thos pa yin no zhe na/ ji ltar na de las shes / de nyid brgal zhing brtag pa ma yin</text></item>
<item><p>354a.7</p><section></section><text>nam/ 'brel pa med pa'i phyir ro/ /yul nye bar 'jog pa las 'di 'di'i thos par byed pa por 'gyur na/ de yang nus pa ma yin te/ rtag pa de yang rnam pa 'ga' zhig tu'ang 'gyur ba med phyir ro/ /dbang po legs par byas pa la sogs pa yang bshad zin to/ / </text></item>
<item><p>354b.1</p><section></section><text>gal te bdag mnyan par bya/ bdag gis nyan du bcug go zhes bya ba de dag gi shes pa las smra ba po dang nyan pa po tha dad pa yin no/ /zhe na/ 'khrul pa tsam phan gdags par bya ba dang / phan 'dogs par byed pa med pa can yin pa'i phyir de'i ngo bo ni shin tu thal bar</text></item>
<item><p>354b.2</p><section></section><text>'gyur te/ 'khrul pas gzhan dag la yang shes pa mthong ba'i phyir ro/ /rnam pa thams cad du phan 'dogs pa med pa la yang de lta bu'i shes pa rigs pa ma yin te/ thams cad dag phan tshun de ltar thal bar 'gyur ba'i phyir ro/ /'khrul pa yang 'ga' zhig las</text></item>
<item><p>354b.3</p><section></section><text>phan btags pa yod cing 'ga' zhig nye bas gzhan du 'gyur ro/ /de yang brgyud pas phan btags pa med na mi 'gyur ro/ /de bas na smra ba po dang nyan pa po gsal ba'i rgyu nyid du khyad par med pa'i phyir/ 'bras bu dang ldan par mtshungs par 'gyur ro/ /gzhan yang / sgra ni</text></item>
<item><p>354b.4</p><section></section><text>rna ba'i yul yin na/ /mngon par gsal min sgra dag ni/ /byed rnams dgos pa'am yid bzlas pa/ /don med 'gyur/ rna ba'i gzung ba'i mtshan nyid can gyi sgra de las 'das na thal ches pa'i phyir ro/ /de ltar na spyi la yang thal bar 'gyur ba ma yin nam/ sgra kho na zhes</text></item>
<item><p>354b.5</p><section></section><text>ni mi smra'i/ sgra ni gdon mi za bar de'i mtshan nyid can yin te/ de la mtshan nyid gzhan med pa'i phyir ro/ /de la gal te sbyor ba po'i sgra'i bdag nyid can gyi sngags dag gsal ba'i rgyu yin na/ mngon par gsal ba ma yin pa'i thos pa'i yul can gyi sbyor ba po rnams kyi</text></item>
<item><p>354b.6</p><section></section><text>bzlas pa'am/ yid kyi bzlas pa sngags kyi 'bras bu dang ldan pa ma yin te/ de'i tshe rna bas don cung zad kyang nges par byas pa med do/ /sgra'i bdag nyid can ma yin pa yang sngags ma yin no/ /brgyud pas de las skyes nyid phyir/ /gal te de blo de'i gsal yin/ /yid</text></item>
<item><p>354b.7</p><section></section><text>kyis bsams su zin kyang thos pa med pas sngags snang ba can gyi blo ni med do/ /de bas na sgra las byung ba nyid yin pa'i phyir/ de yang sgra'i gsal ba nyid yin no/ /de ltar na thug pa med par 'gyur te/ sgra'i don gyi rnam par rtog pa dag kyang brgyud pas bskyed pa yod pa'i</text></item>
<item><p>355a.1</p><section></section><text>phyir/ de yang de ltar 'gyur/ gal te don can yin mi 'grub/ /rtog pa'i rjes su 'gro phyir ro/ /sgra las byung ba can gyi blo thams cad ni de'i gsal ba yin no zhes mi smra'i/ de'i yul can gang yin pa de de'i gsal ba yin no/ /yid kyi</text></item>
<item><p>355a.2</p><section></section><text>rnam par rtog pa ni de'i yul can nyid du grub pa ma yin te/ rang gi mtshan nyid la ni rnam par rtog pa rnams mi 'jug go zhes ston par 'gyur ro/ /de dag ni phyi rol gyi don nye ba la ltos pa med pa can bdag nyid ji lta ba bzhin du rang gi rnam par rtog pa'i bag chags sad</text></item>
<item><p>355a.3</p><section></section><text>pa las 'gyur te/ phyi rol 'gags shing ma 'ongs su zin kyang yod pa'i phyir ro/ /gang zhig gang yod pa nyid nye ba la ltos pa med pa de ni de'i rgyu ma yin zhing rgyu ma yin pa yang ji ltar na yul yin/ de bas na yid kyi rnam par rtog pa sgra'i gsal ba ma yin</text></item>
<item><p>355a.4</p><section></section><text>na gang las de dang ldan pa sbyor ba por 'gyur/ de las byung ba de'i yul can gyi blo de'i gsal ba yin zhing / de'i rten sbyor ba po yin no zhes bya ba 'di yang nyan pa la yang thal bar 'gyur ro zhes bya bas bshad zin to/ /de'i shes pa la sbyor ba yin na yang skyes bu la sgra byed</text></item>
<item><p>355a.5</p><section></section><text>pa yin te/ de'i shes pa bskyed pa'i phyir/ sgra la skyes bus ma yin pas/ de'i bdag nyid can la phan gdags par byar med pa'i phyir ro/ /de ltar na sgra rnams kyi sbyor ba po ni skyes bus yin no zhes bya ba'i tha snyad 'di ni 'jig rten las 'das pa yin no/ /rnam pa</text></item>
<item><p>355a.6</p><section></section><text>thams cad du sgra'i rang bzhin can gyi sngags dag gi sbyor ba las 'bras bu thob pa yin na ni/ yid kyi bzlas pa don med pa can yin te/ rnam par rtog pa ni sgra'i ngo bo la reg pa med pa'i phyir ro/ /rang dang spyi ni rang bzhin rnams/ /ngo bo gcig tu brjod 'dod pas/ / </text></item>
<item><p>355a.7</p><section></section><text>brda byed rnams kyis brjod pa'i phyir/ /'gal med dngos la ma yin no/ /brda byed pa dag ni rang gi mtshan nyid dbang po'i yul dang / spyi'i mtshan nyid rnam par rtog pa'i snang ba'i brda ji lta ba bzhin du kun rdzob tu gcig tu byas na / brda ji lta ba bzhin du don sgrub par 'gyur</text></item>
<item><p>355b.1</p><section></section><text>ro zhes brda gsal bar byed pa de ltar na yid kyi bzlas pa la sogs pa la skyon yod pa ma yin no/ /dngos po'i rang bzhin las 'bras bu thob pa yin na yang de'i rang bzhin can la rig pa med par mi 'gyur ro/ /yi ge dag las gzhan pa'i go rims yod pa ma yin no zhes</text></item>
<item><p>355b.2</p><section></section><text>bshad pa gang yin pa de la/ gal te go rims med na ni/ /ro dang mtsho zhes thos pa la/ /'bras bu tha dad zhes mi 'gyur/ /ro dang mtsho zhes bya ba la sogs pa'i tshig dag la yi ge khyad par ni cung zhig kyang med na/ yi ge las tha dad pa gzhan med na gang las 'bras bu</text></item>
<item><p>355b.3</p><section></section><text>tha dad 'gyur/ de dag gi spobs pa yang tha dad pa dang / go rims kyang mi 'dra bar mthong na/ rgyu tha dad pa med par 'bras bu tha dad par rigs pa ma yin no/ /de bas na tha dad pa dang ldan pa yod pa de gang las rtogs pa tha dad pa 'dir 'gyur/ bden te/ de ni skyes bu'i</text></item>
<item><p>355b.4</p><section></section><text>rten can yod/ /de ltar/ yi ge kun slong shes pa las/ /skyes pa shes pas sgra gang skye/ /shes des bskyed pa'i shes pa can/ /de yi khyad par can de ni/ /rna bas nges par 'gyur ba yin/ /de thos thal ba 'jug can te/ /de dran pa las ltos na ni/ /phyis ni</text></item>
<item><p>355b.5</p><section></section><text>bdag nyid la dran byed/ /de ltar de rgyu 'dzin sems kyi/ /yig rnams rgyu dang 'bras bu nyid/ /de dag skyes bus byas pa nyid/ /go rims dag ni yin zhes brjod/ /sems kyis kun nas bslang ba can gyi ngag gi rnam par rig byed yi ge dang tshig dang ngag ces bya ba/ </text></item>
<item><p>355b.6</p><section></section><text>de la yi ges kun nas slong bar byed pa'i sems de ma thag pa'i rkyen gyis yi ge a kun nas slong ba'i sems bskyed par 'gyur ro/ /de bzhin du yi ge ra dang tsheg drag gis kun nas slong bar byed pa snga ma snga ma'i rkyen can no/ /de bas na rgyu gzhan dang ldan pa'i yi ge de dag</text></item>
<item><p>355b.7</p><section></section><text>ni rang gi rgyu'i go rims bzhin du skye ba can yin no/ /thos pa'i dus su yang gang gi tshe dal bar 'jug pa can yi ge snga ma shes pa'i lhan cig byed pa'i rkyen la ltos pa can dag gis rang gi shes pa skyed par byed pa de'i tshe/ snga ma dran pa ltos pa nyid kyis dran pa skyed par</text></item>
<item><p>356a.1</p><section></section><text>byed do/ /rgyu dang 'bras bu tha dad pa can gyi rkyen las byung ba'i chos can dang / tha dad par bskyed pa'i chos can de dang de ni yi ge rnams kyi rang bzhin yin te/ skyes bus 'dus byas pa'i khyad par gyis tha dad pa ni go rims zhes brjod do/ /de phyir</text></item>
<item><p>356a.2</p><section></section><text>yi ge'i ngo bo de/ /tshig dang tshig la gzhan nyid de/ /byed pa'i 'du byed las tha dad/ /'bras bu'i khyad par lhan cig byed/ /de bas na tshig dag la yi ge rnams kyi rang bzhin gcig nyid ma yin te/ byed pa po'i sems kyi 'dus byas pa'i khyad par gyis tha dad pa'i</text></item>
<item><p>356a.3</p><section></section><text>phyir ro/ /de phan tshun lhan cig pa na 'bras bu'i khyad par gyi rgyu yin no/ /yi ge rnams kyi go rims de'ang / /rtsom par byed las 'jug yin te/ /'dod pas mi 'gal grub can gyi/ /gnas pa'i go rims 'gal phyir ro/ /rgyu dang 'bras bur gyur pa'i rkyen</text></item>
<item><p>356a.4</p><section></section><text>las byung ba'i rang bzhin gyi khyad par yi ge rnams kyi go rims yin no zhes bshad zin to/ /de yang skyes bu'i rtog pa dang dpyod pas byas pa yin pa'i phyir/ gnas pa can gyi go rims yi ge ma yin te/ 'dod pas mi 'gal ba grub pa can gyi go rims can nyid yin</text></item>
<item><p>356a.5</p><section></section><text>pa'i phyir te/ las kyi khyad par gyi go rims bzhin no/ /yul dang dus dag tu gnas pa'i go rims can ri gangs can dang / 'bigs byed dang / ma la ya'am/ sa bon dang myu gu la sogs pa dag rang gi 'dod pas go rims kyi bkod pa bya bar nus pa ma yin no/ /de nyid kyi</text></item>
<item><p>356a.6</p><section></section><text>phyir skyes bu'i chos su bgrang ba'i rnam par rtog pa'i go rims yod na yod pa'i phyir dang / med na med pa'i phyir ro/ /skyes bu dang ni yig go rims/ /rgyu dang 'bras nyid grub pa'i phyir/ /skyes bus yig kun go rims te/ /me dang shing gi rigs bzhin no/ /shing</text></item>
<item><p>356a.7</p><section></section><text>yod na me byung ba'i phyir dang / med na med pa'i phyir ro/ /me shing ma mthong ba can yang shing med pa can ma yin te/ de'i yul dang dus kyi nges pa mi rung ba'i phyir dang / nges pa yod na ni de nyid shing yin pa'i phyir dang / shing ni me'i nye bar len pa'i mtshan nyid can yin pa'i</text></item>
<item><p>356b.1</p><section></section><text>phyir ro/ /de bzhin du yi ge'i go rims 'di yang gal te skyes bu'i rnam par rtog pa la ltos pa med pa yin na/ dmigs pa med par rang nyid gsal ba yin na 'bad pas kyang mi nus te/ de rab tu phye ba ma yin pa nyid kyi phyir ro/ /la lar nus na ni thams cad de ltar 'gyur te/ khyad par med pa'i phyir ro/ /de yod</text></item>
<item><p>356b.2</p><section></section><text>pa'i ngang tshul can de dang khyad par med pas des ma byas pa yin na yang / thams cad la rgyu dang 'bras bu'i dngos po yang gsal bar 'gyur te/ de ni rjes su 'gro ba dang ldog pa'i mtshan nyid can yin pa'i phyir ro/ / mtshan nyid gzhan brjod par bya'o/ /bum pa la sogs pa'i dngos po thams cad kyang bcos ma dang / </text></item>
<item><p>356b.3</p><section></section><text>bcos ma ma yin pa thob par 'gyur te/ de la yang de lta bu'i rnam par rtog pa srid pa'i phyir dang / khyad par med pa'i phyir ro/ /de dag kyang gzhan med pa mthong ba sngon du song ba nyid kyis gzhan byed pa dang 'ga' zhig byed pa po mi shes pa de ltar na thams cad dam 'ga' zhig kyang byas pa ma yin par mngon par zhen</text></item>
<item><p>356b.4</p><section></section><text>par 'gyur ro/ /de bas na/ yi ge'i go rims 'di ni rab tu grags pa dang 'bras bur yod pa can gyi dngos po'i chos las ma 'das pa'i phyir thams cad skyes bus byas pa nyid yin no/ /de nyid kyi phyir/ shes mthu dag gis sngags shes pa'i/ /go rims byed tshul can skyes bu'i/ /thun mong min pa nyid grub ste/ /gzhan</text></item>
<item><p>356b.5</p><section></section><text>la de dag med pa'i phyir/ /gal te gzhan gyis kyang yi ge'i go rims 'dis ni dug bcom pa la sogs pa nus pa yin gyi/ gzhan ni ma yin no zhes shes par 'gyur ba de de kho na bzhin du rtogs par 'gyur na de ltar ni ma yin no/ /de bas na go rims 'di ni ngo bo nyid kyis 'bras bu byed pa nyid</text></item>
<item><p>356b.6</p><section></section><text>yin na yang / 'ga' zhig gis rnam par shes pa'i phyir/ lkog tu gyur pa mthong ba'i skyes bu yod do/ /'dis ni don byed nus kyi 'dis ni ma yin no zhes bya ba shes par mi nus te/ rtags kyi khyad par ma 'chol ba ma grub pa'i phyir ro/ /mngon sum gyis kyang sngags dang sngags ma yin</text></item>
<item><p>356b.7</p><section></section><text>pa ma bstan pa dag yongs su shes pa med pa'i phyir ro/ /bstan du zin kyang rnam pa 'ga' zhig gis rang bzhin gyi khyad par mi shes pa'i phyir dang / gzhan du 'bras bu mi slu ba'i phyir dang / de yang byed pa las sngar mthong bar mi nus pa nyid kyi phyir ro/ /go rims 'di ni ngo bo nyid kyis byed pa yang ma yin te/ 'ga' zhig</text></item>
<item><p>357a.1</p><section></section><text>gis myur du 'grub pa'i phyir dang / gzhan gyi dus ring po nas 'grub pa'i phyir dang / gzhan ni brtul zhugs spyod pa la sogs pa la ltos pa nyid kyi phyir ro/ /las gcig las kyang 'ga' zhig gi don dang don med pa mthong ba'i phyir ro/ /sngags</text></item>
<item><p>357a.2</p><section></section><text>dag bya ba byed du zin kyang 'ga' zhig la slu ba'i phyir/ rnam pa 'di ni rang bzhin la rigs pa ma yin te/ rang bzhin ni thams cad la khyad par med pa'i phyir ro/ /skyes bu rang gi 'dod pas 'jug pa can yin pas sems can skal ba mnyam pa la sogs pa'i dbang gis sam bsnyen pa'i khyad par gyis</text></item>
<item><p>357a.3</p><section></section><text>'ga' zhig rjes su 'dzin gyi gzhan ni ma yin no zhes bya ba ni rigs so/ /gal te brtul zhugs kyi spyod pa dang / nyams pa la sogs pas chos dang chos ma yin pa 'phel ba na / chos sam chos ma yin pa'i bdag nyid can ngo bo nyid kyis grub pa dang ma grub pa yin</text></item>
<item><p>357a.4</p><section></section><text>no zhe na/ ma yin te/ srog gcod pa dang rku ba dang 'khrig pa dang dman pa la sogs pa'i chos 'gal ba mang po dag kyang mkha' 'gro ma dang / sring mo'i rgyud la sogs pa dag la mthong ba'i phyir dang / de dag gis kyang grub pa'i khyad par bsgrub pa'i phyir ro/ / </text></item>
<item><p>357a.5</p><section></section><text>de lta bu'i rnam pa yang chos kyi rang bzhin ma yin no zhes bya ba ni skabs ji lta ba bzhin du ston par 'gyur ro/ /byams pa dang gtsang sbra dang chos la gzhol ba dag gi rgyu mtshan de nyid grub pa 'ga' zhig kyang mi bsgrub pa'i phyir bzlog pa dag gis grub pa'i phyir ro/ /las kyi</text></item>
<item><p>357a.6</p><section></section><text>ngo bo gcig las kyang de dang 'gal ba'i chos dang chos ma yin pa mi rigs so/ /da ni ji ltar na chos ma yin pa'i bdag nyid can gyi brtul zhugs la sogs pa las chos kyi 'bras bu 'dod pa thob par 'gyur/ 'bras bu 'dod pa de ni brtul zhugs la sogs pa de'i</text></item>
<item><p>357a.7</p><section></section><text>rnam par smin pa ni ma yin gyi/ 'on kyang sngon gyi las kyis yin te/ bram ze gsod pa'i lung nan tan du byas pa las yul rnyed pa bzhin no/ /chos ma yin pa'i bdag nyid can brtul zhugs de ma 'ongs pa'i 'bras bu ni mi 'dod pa yin no / /'bras bu 'dod pa can gyi las de'i </text></item>
<item><p>357b.1</p><section></section><text>sngags la sogs pa'i sbyor ba de rnam pa 'ga' zhig gis phan 'dogs par byed pa'i phyir smin par byed pa yin te/ phan 'dogs par byed pa'i nus pa ni sna tshogs pa nyid kyi phyir ro/ /skyes bu'i khyad par la brten pa rnam par smin pa'i chos can gyi chos de dang des byas pa ni/ </text></item>
<item><p>357b.2</p><section></section><text>de ltar mgu bar byas pas 'bras bu 'byin pa yin no/ /de'i 'bras bu can gyi las de'i sbyor bas phan 'dogs par byed pas rnam par smin pa'i chos can ni byas pa nyid yin pa'i phyir ro/ /gal te skyes bu'i khyad par med par yang des phan btags pa las 'bras bu yin</text></item>
<item><p>357b.3</p><section></section><text>no zhe na/ ma yin te/ skyes bu'i rnam pa dang rang bzhin dang spyod pa'i mos pa don med par thal bar 'gyur ba'i phyir ro/ /de yang phan 'dogs par byed pa nyid yin na skyes bu'i khyad par yon tan thun mong ma yin pa can grub ste/ de dag la mos pa kho na dug gi las la</text></item>
<item><p>357b.4</p><section></section><text>sogs pa byed pa'i phyir ro/ /de bas na sngags skyes bus byas pa yin du zin kyang de'i nye bar sbyor ba la ltos pa med pa rang bzhin gyis 'bras bu 'byin pa ma yin no/ /gang yang rgyud rig 'ga' zhig gis/ /gsang sngags cung zad byed 'gyur ba/ /de dag gis de gtso</text></item>
<item><p>357b.5</p><section></section><text>bo'i mthu/ /des bshad rig pa 'jug phyir ro/ /lam po che'i skyes bu 'ga' zhig rgyud shes pa bdag nyid kyi sngags byas pa dag gis las 'ga' zhig byed par 'gyur ro/ /de bzhin du gzhan dag kyang phul du byung ba ma yin pa dang sngags kyi byed pa por yang 'gyur ro zhe na/ </text></item>
<item><p>357b.6</p><section></section><text>ma yin te/ de dag gi mthu dang ldan pa nyid kyis byin gyis brlabs pa'i phyir ro/ /des byas pa'i dam tshig rjes su skyong ba dang / de'i man ngag gi dam tshig nan tan du byed pa de dag gis nus te/ de'i dam tshig dang man ngag la ltos pa med pa dag la nus pa med pa'i phyir ro/ / </text></item>
<item><p>357b.7</p><section></section><text>de la yang de'i rnam pa bsam gtan byed pa la sogs pa nyid du rab tu sbyor ba'i phyir ro/ /de bas na des byin gyis brlabs pa de nyid de 'dra bar shes par bya'o/ /gzhan yang de 'dra ba'i mthu dang ldan pa de nyid kyang gzhan dang thun mong ma yin pa'i nus pa nyid yin pa'i phyir/ skyes bu'i</text></item>
<item><p>358a.1</p><section></section><text>khyad par nyid bsgrubs pa yin no/ /'bras bu 'dod pas sngags rnams ni/ /byas dang skyes bus byas brjod bya/ /ma byas pa dag gi sbyor ba yod pa ma yin no/ /sbyor ba med pa dag las 'bras bu med pa de ltar na/ skyes bu'i byin brlabs med par 'bras bu</text></item>
<item><p>358a.2</p><section></section><text>med pa can dag gi 'bras bu mthong ba'i phyir/ sbyor ba las 'bras bu 'dod pa nyid kyis sngags rnams byas pa dang / skyes bus byas pa brjod par bya ste/ brdar byas pa can gyi snyan dngags bzhin no/ /skyes bus nus med sgrub byed ni/ /'di nyid kyis ni bsal ba yin/ / </text></item>
<item><p>358a.3</p><section></section><text>sngags rnams ni skyes bus byas pa dang des byin gyis brlabs pa las 'bras bu 'byin par bstan to/ /de bas na de phul du byung ba 'ga' zhig dang ldan pa'i phyir/ de spong bar byed pa'i sgrub par byed pa dag kyang bsal ba yin no/ /blo dbang smra dang skyes bu nyid/ /la</text></item>
<item><p>358a.4</p><section></section><text>sogs sgrub byed gang brjod pa/ /tshad ltar snang yin lhag min pas/ /ji bzhin don rtogs yod ma yin/ /blo dang dbang po dang smra ba dang skyes bu nyid yin pa'i phyir zhes bya ba la sogs pa skyes bu'i phul du byung ba spong ba sgrub par byed pa gang yin pa de yang go bar byed pa nyid ma</text></item>
<item><p>358a.5</p><section></section><text>yin te/ spong ba dang spyi sgrub par byed pa dag ni mi srid pa'i phyir ro/ /dbang po las 'das pa dag la de ma mthong ba'i spong ba yod pa ma yin no/ /yod du zin kyang de dag mi shes pa'i phyir ro/ /de nyid kyi phyir 'gal ba mi 'grub pa'i phyir / 'gal ba med pa dang lhan cig</text></item>
<item><p>358a.6</p><section></section><text>yod pa 'gal ba med pa'i phyir ro zhes bshad zin to/ /cig shos kyi spyi yang grub pa ma yin te/ khyad par med pa shes par mi nus pa nyid kyi phyir ro/ /de 'dra ba dag la mi dmigs pa ni gtan tshigs nyid yin pa spangs pa'i phyir ro/ /skyes bu la sogs pa'i spyi dag</text></item>
<item><p>358a.7</p><section></section><text>la yang khyad par 'ga' zhig kyang mthong ba'i phyir ro/ /khyad par yod pa can la yang spyi ma grub pa'i phyir ro zhes bya ba yang bshad zin to/ /de bas na rjes su dpag pa de ni mi mthun pa'i phyogs la 'jug pa ma mthong du zin kyang / ldog pa la the tshom za ba'i phyir</text></item>
<item><p>358b.1</p><section></section><text>lhag ma dang ldan pa nus pa med pa yin no// //bam po bcu gcig pa/ gzhan yang de skad du brjod pa'i rgyal dpog pa dag gi rang gi tshig dang 'gal bar byed do/ /de ltar na/ sgra ni kho bos 'di don dang / /'di don min zhes brjod mi byed/ /skyes bus</text></item>
<item><p>358b.2</p><section></section><text>don 'di brtags pa ste/ /de yang 'dod chags la sogs ldan/ /de gcig de nyid rigs gzhan min/ /zhes bya'i khyad par gang gis byas/ /de bzhin skyes yin rnam 'gas kyang / /khyod ci shes can 'ga' mi 'dod/ /rig byed pa'i sgra de dag bram ze khyod tshur</text></item>
<item><p>358b.3</p><section></section><text>shog /kho bo'i don 'di zung shig /gzhan ni ma yin no zhes de skad du brjod par mi byed do/ /mngon par gsal ba ma yin pa'i don gyi khyad par dang 'dre ba can 'ga' zhig gis mnyan pa nyid skyed par byed do/ /de la skyes bu gcig gis don cung zad gcig dang gzhan</text></item>
<item><p>358b.4</p><section></section><text>gyis gzhan brtags pa yin gyi/ sgra rnams kyi rang bzhin so sor nges pa cung zhig kyang yod pa ma yin na/ gang gis don gcig gi rjes su byed cing gzhan ma yin te/ 'on kyang brda'i dbang gis de dang de bzung ba na mthong bar 'gyur ro/ /lkog tu gyur pa goms</text></item>
<item><p>358b.5</p><section></section><text>pa'i phyir nyes pas bslad cing mi mkhas pa 'ga' zhig don nges pa rigs pa med pa can de dag de kho na nyid du 'chad par byed pa yin la/ gzhan ni ma yin no zhes bya bar rigs pa ma yin no/ /ci ste 'ga' zhig las blo dang dbang po la sogs pa dag de nyid kyis rigs pa yin</text></item>
<item><p>358b.6</p><section></section><text>gyi/ gzhan gyis ni ma yin no / /de'i dbang po las 'das pa'i shes pa'i khyad par 'di gang las yin/ de bzhin du yul dang dus dang rang bzhin gyi bskal pa'i don dag mthong na gzhan dag kyang ci'i phyir med pa can mthong ba yin/ de spong bar byed pa'i sgrub par </text></item>
<item><p>358b.7</p><section></section><text>byed pa gang yin pa 'ga' zhig kyang de dag gis dmigs pa ma yin no/ /ji ltar de'i sgrub par byed pa yod na yang 'di'i khyad par 'di yin pa de ltar gzhan gyis yang 'gyur ba de ltar na mngon par zhen pa med par rigs pa yin no/ /gal te gang tshig tshad ma yis/ /mi slu</text></item>
<item><p>359a.1</p><section></section><text>de don rig yin na/ /shin tu lkog tu gyur pa la/ /tshad ma srid pa yod ma yin/ /de ltar ni 'gyur na kho bos skyes bu tshad mar gyur pa'i phyir/ 'ga' zhig gi bshad pa la mngon par zhen pa ma yin no/ /'o na ci yin zhe na/ tshad</text></item>
<item><p>359a.2</p><section></section><text>ma gzhan gyis mi slu ba'i phyir ro/ /'chad pa po mang po dag yod na yang mngon sum la sogs pa'i tshad ma ston par byed pa gang yin pa de khas len to zhe na / de ni ma yin te/ dbang po las 'das pa ma mthong ba la sogs pa tshad ma gzhan mi 'jug pa'i phyir ro/ / </text></item>
<item><p>359a.3</p><section></section><text>de 'jug pa med pa nyid kyi phyir de rtogs par bya ba'i phyir/ lung don du gnyer ba yin no/ /de lta ma yin na de yod du zin kyang tshad ma gzhan 'jug pa med pa na don rtogs pa med pa'i phyir ro/ /yan gar ba de las rtogs pa'i phyir lung sgrub par byed pa nyid du mi 'gyur ro/ / </text></item>
<item><p>359a.4</p><section></section><text>gal te gzhan yan gar ba las kyang dbang po las 'das pa dag rtogs par mi 'gyur ro zhe na / ji ltar dbang po las 'das pa zhes bya ba dang / mngon sum la sogs pa'i yul yang yin/ gal te de dag kyang rang gi yul la yang lung la ltos nas sgrub par byed pa yin no</text></item>
<item><p>359a.5</p><section></section><text>zhe na/ du ba la sogs pa las me la sogs pa'i shes pa lung med pa can du mi 'gyur ro/ /gal te lung 'jug pa la tshad ma gzhan tshol ba ni ma yin no/ /'o na ci zhe na/ lung gi 'jug pa de nyid mi shes so zhe na/ rab tu sgrub pa bdag nyid nus pa 'di lung de nye bas phul du byung ba</text></item>
<item><p>359a.6</p><section></section><text>ci zhig gso bar byed/ nus pa med na ni lung 'jug tu zin kyang sgrub par byed pa nyid du mi 'gyur ro/ /dbang po las 'das pa'i don dang 'brel pa'i lung gi 'jug pa de yang dbang po las 'das par ji ltar gzhan gyis grub pa yin te/ gzhan yang de bzhin du lung gi mtshan nyid du 'gyur</text></item>
<item><p>359a.7</p><section></section><text>ro/ /de ltar na/ gang gi tshig ni tshad ma yis/ /mi slu ba can de byas tshig /de lung zhes thob de yi phyir/ /skyes bus byas min don med yin/ /lung smra bar mtshungs na yang tshad ma'i stobs kyis lung ni la lar lung nyid yin te/ tshad mas mi slu ba'i tshig dag lung gi mtshan nyid yin</text></item>
<item><p>359b.1</p><section></section><text>par 'gyur ro/ /skyes bus byas pa ni ma yin te/ de ni thams cad la mtshungs pa yin na yang rtogs pa tshad mas gnod pa med pa'i phyir ro/ /de yod na yang gzhan du tshad ma gzhan gyis slu ba la mi 'dod pa nyid kyi phyir ro/ /gzhan yang / gal te shin tu lkog gyur don/ / </text></item>
<item><p>359b.2</p><section></section><text>lung med shes pa yod na ni/ /dbang po las 'das don rig 'ga'/ /yod do zhes ni mngon 'dod 'gyur/ /gal te skyes bu lung la ltos pa med pa'i shes pa ji lta ba de lta bu nyid lkog tu gyur pa'i don la 'dod na/ dbang po las 'das pa'i don mthong ba'i skyes bu yod do</text></item>
<item><p>359b.3</p><section></section><text>zhes 'dod par 'gyur ro/ /mngon sum sngon du song ba can gyi tshad ma ni de mthong ba med pa la mi srid pa'i phyir ro/ /mngon sum 'jug pa med pa'i phyir/ /de dag la tshad ma gzhan mi srid pa na de la dmigs pa ma yin pa rtogs par bya ba lung tshad ma yin no/ /tshad ma gzhan</text></item>
<item><p>359b.4</p><section></section><text>'jug pa mngon sum sgrub par byed pa yin pa'i phyir/ skyes bu'i phul du byung ba dag bzlog par mi 'gyur ro/ /de bas na dbang po las 'das pa dag la tshad ma gzhan 'jug pa ma yin no/ /de nyid kyi phyir lung don gyi khyad par la 'jug pa yongs su shes pa med pa'i phyir/ </text></item>
<item><p>359b.5</p><section></section><text>rgyal dpog pa'am gzhan 'dis ni/ /bdag nyid 'dod chags sogs ldan pa'am/ /gzhan las rig byed don rig min/ /rig byed rig par byed min na'ang / /rig byed don ni gang las rtogs/ /nyes pa'i 'khrul pa las ma 'das pa can gyi 'chad pa po'i skyes bu</text></item>
<item><p>359b.6</p><section></section><text>thams cad kyi dbang po las 'das pa'i don gyi khyad par so sor nges pa de bdag nyid kyis rig pa ma yin no/ /de dag la gzhan gyis rig par byed pa ma yin te/ de la yang thal bar gyur pa mtshungs pa nyid kyi phyir ro/ /long bas drangs par gyur pa'i long bas lam rtogs par mi</text></item>
<item><p>359b.7</p><section></section><text>'gyur ba lta bu'o/ /rig byed bdag nyid kyang rang gi don rnam par 'grel par byed pa ma yin te/ bstan pa don med par thal bar 'gyur ba'i phyir ro/ /de bas na yongs su shes pa'i byed pa'i don can ma yin pa'i sgra'i lhag ma 'di ltar zug rngur gyur pa/ yang dag pa mthong ba ma</text></item>
<item><p>360a.1</p><section></section><text>yin pa'i rtsa ba rnams kyis rnam par bcings pa 'byung bar dka' ba sdug bsngal 'jog par byed pa yin no/ /des mtho ris 'dod me la ni/ /sbyin sreg sbyin zhes thos pa la/ /khyi sha za zhes bya ba de/ /don min zhes 'dir tshad ma gang / / </text></item>
<item><p>360a.2</p><section></section><text>don la la yang nye ba dang / /bskal pa dang bral ba mtho ris 'dod pas me la sbyin sreg sbyin par bya'o zhes bya ba dag la 'byung ba'i khyad par la ji ltar mngon par 'dod pa'i mar la sogs pa blugs par bya'o zhes bya ba'i don yin la/ khyi'i sha bza' bar bya'o zhes bya ba'i khyad par</text></item>
<item><p>360a.3</p><section></section><text>ma mthong ngo / /lkog tu gyur pa'i ston pa po'i tshig gi bsam pa ji lta ba bzhin du don da ltar bdag gis rtogs par 'gyur ba'am/ 'on te bzlog pa zhes bya ba 'di thams cad du thal bar 'gyur ba mtshungs pa ma yin nam/ ma yin te/ 'chad pa po bdag nyid kyi dgongs</text></item>
<item><p>360a.4</p><section></section><text>pa gsal bar byed pas yang dag pa'i man ngag srid pa'i phyir ro/ /'di ni ston par byed pa po med pa'i sgra dag la yod pa ma yin no/ /'jig rten gyis shes par bya ba'i dgongs pa can gyis gsungs pa na/ 'jig rten gyi brda rab tu grags pa rjes su skyong bar mdzad do/ / </text></item>
<item><p>360a.5</p><section></section><text>de las kyang don de'i rtogs par 'gyur ro/ /skyes bus ma byas pa'i sgra dag ni ma yin te/ de la 'ga' zhig smra bar 'dod pa med pa'i phyir ro/ /gzhan yang mkhas pa rigs pa nyid rjes su skyong bar byed pa dor bar bya ba dang / blang bar bya ba de'i rten dag la 'jug par 'gyur gyi/ </text></item>
<item><p>360a.6</p><section></section><text>rab tu brjod pas ni ma yin pa'i phyir thal bar mtshungs pa ma yin no/ /de yang skabs ji lta ba bzhin du ston par 'gyur ro/ / 'jig rten gyi gnas pa la sogs pa rigs pa'i yul ma yin pa'i don la yang skyes bu yid ches pa'i tshig las rtogs pa ma yin nam/ ma yin te</text></item>
<item><p>360a.7</p><section></section><text>nges pa med pa'i phyir ro/ /la lar 'khrul pa med pa'i phyir thams cad la de ltar 'gyur ba ma yin te/ 'khrul ba mthong ba'i phyir dang / de'i 'jug pa mi slu ba dang khyab pa ma grub pa'i phyir ro/ /lung gi mtshan nyid 'di ni go skabs med pa nyid du 'dod pas de las nges pa ma yin no/ / </text></item>
<item><p>360b.1</p><section></section><text>de bas na lung tshad ma ma yin no zhes bshad zin to/ /skyes bus ma byas pa'i sgra dag gi don shes pa yang dag pa'i man ngag las ma yin/ /rigs pa las ma yin/ 'jig rten las ma yin pa'i phyir ro/ /de la rtogs pa med par rigs pa dang ldan pa ma yin no/ /de</text></item>
<item><p>360b.2</p><section></section><text>yang gal te/ 'jig rten tshig rab grags rtogs pa'i/ /rgyu yin na/ de la sna tshogs don can sgra'i/ /gang gis don 'di rnam phye bas/ /dbang po las 'das don mthong gang / /skyes bus ma byas pa'i sgra dang don 'brel pa las 'jig rten gyi tha snyad 'di ni ma</text></item>
<item><p>360b.3</p><section></section><text>yin no/ /'o na ci zhe na/ brda las yin te/ bstan bcos byed pa rang nyid kyi brda las bstan pa la ltos pa'i phyir/ pa ni na'i slob ma la sogs pa'i tha snyad bzhin no/ /skyes bus ma byas pa de la ni bstan pa rigs pa ma yin te/ de ni 'ga' zhig gis kyang mi shes pa'i</text></item>
<item><p>360b.4</p><section></section><text>phyir dang / dbang po las 'das pa nyid kyi phyir ro/ /dbang pos gzung bar bya ba nyid yin na ni gzugs la sogs pa dang 'dra bar bdag nyid rtogs par thal bar 'gyur ba'i phyir ro/ /bstan pa yin na yang skyes bu rang rgyud pa dag gi de kho na nyid ji lta ba bzhin du bstan pas mi</text></item>
<item><p>360b.5</p><section></section><text>slu ba mi 'grub pa'i phyir yid brtan du med do/ /gal te rig byed dang 'dra bar rnam par bshad pa dang / skyes bus ma byas pa thog ma med pa'i yang dag pa'i man ngag rgyun ma chad pa las 'ongs pa de las don grub pa yin no zhe na/ de yang sgra'i bdag nyid can yin na ni ji ltar na 'di'i</text></item>
<item><p>360b.6</p><section></section><text>don rig pa yin zhes brgal zhing brtag pa mtshungs so / /re zhig skyes bu bdag nyid kyis brdar byas pa'i sgra rnams kyi don rwa las gzung bas kyang mi rtogs pa rtogs par byed pa de ltar na skyes bus byas pa'i don rtogs pa'i thabs yod pa yin no/ /skyes bus ma byas pa'i sgra ni de</text></item>
<item><p>360b.7</p><section></section><text>ltar byed pa ma yin no/ /'ga' zhig gis kyang la lar 'di'i 'brel pa nges pa shes par mi nus pa'i phyir ro/ /de'i don rtogs pa nyid med do / /gzhan yang rig byed de'am de'i rnam pa bshad pa skyes bus skyes bu la bstan par gyur pa na/ yang dag pa'i man ngag 'jig pa med pa</text></item>
<item><p>361a.1</p><section></section><text>can nyid rjes su 'jug pa zhes bya ba 'di la yang mna' la brten par bya ste/ lung 'jig par byed par bdag nyid rlom pas sam/ de'i bstan pa la rnam par sdang bas sam/ der zhugs pa dma' dbab pa'i phyir g.yon can zil gyis mnan pas sam/ rgyu gzhan 'ga' zhig</text></item>
<item><p>361a.2</p><section></section><text>kyang rnam pa gzhan du rtsom pa mthong ba'i phyir ro/ /gzhan yang 'dir khyod kyis skyes bu 'dod chags la sogs pa dag gis bslad pa brdzun pa yang smra ba'i phyir/ 'di'i tshig tshad ma ma yin no zhes bdag nyid kyis khas blangs pa brjod pa yin te/ rang gi tshig la rjes su chags pa'i phyir ro/ /de ni 'dir</text></item>
<item><p>361a.3</p><section></section><text>yang yod dam med ces ci'i phyir dpyod par mi byed/ de nyid rig byed dam rig byed kyi don ston pa na 'khrul pa'i phyir rnam pa gzhan du ston par 'gyur ro/ /skyes bu 'ga' zhig gis nus pa las byung ba'i yal ga gzhan dag thos shing da ltar yang nyung zad 'don par byed pa can 'ga' zhig kyang mthong ngo / / </text></item>
<item><p>361a.4</p><section></section><text>de bzhin du rgya cher 'don par byed pa can 'ga' zhig kyang dus 'ga' zhig gi tshe/ nus pa srid pa'i phyir dang / yang skyes bu yid ches pa'i shes pas rab tu mang po khas blangs pa yod pa srid pa'i phyir ro/ /yang rgya cher 'don par byed pa po'i skyes bu 'ga' zhig gi tshe 'don pa brjed pa/ 'don par byed pa</text></item>
<item><p>361a.5</p><section></section><text>can de dag dang / gzhan srid pa nyams pa'i 'jig pa la sogs pas rnam pa gzhan du srid pa'i phyir ro/ /de shes pa las kyang de la dad pa dag dpyod pa med par rtogs pa'i phyir ro/ /'don par byed pa po mang po dag la skyes bu yid ches pa las mang du rtogs pa mthong ba'i phyir ro/ /de las kyang rnam pa 'ga'</text></item>
<item><p>361a.6</p><section></section><text>zhig gis 'khrul pa srid pa'i phyir ro/ /gzhan yang skyes bu 'chad pa po'i nyung zad 'chad pa'i brgyud pa nyid 'di la khyed kyis kyang mnyan par bya ba yin no / /de la rnam par sdang ba dang / mi shes pa dang / spyang po dag gi nang nas 'ga' zhig gang las rung bar 'gyur ba'i phyir yid brtan par bya ba ma yin no/ /de bas</text></item>
<item><p>361a.7</p><section></section><text>na skyes bus ma byas pa'i bshad pa las ma yin zhing / brda las byung ba'i 'jig rten gyi tha snyad las kyang rig byed kyi don grub pa ma yin no/ /brda las byung ba ma yin pa la yang don sna tshogs pa can gyi sgra rnams kyi tha snyad mthong ba'i phyir ma grub pa'i don can nam/ rab tu ma grags pa'i 'ga'</text></item>
<item><p>361b.1</p><section></section><text>zhig gi yang bshad pa mthong bas thams cad du de'i dogs pa mi ldog pa'i phyir ro/ /thams cad don ji lta ba bzhin du nges par sbyar ba na yang rjes su mthun par brda ji lta ba bzhin du rtogs pa bskyed pa'i phyir dang / 'dod pa dang mi 'dod pa dag la khyad par med pa'i phyir ro/ /don thams cad</text></item>
<item><p>361b.2</p><section></section><text>la khyad par med pa dag ni lkog tu gyur pa dang 'brel pa can gyi don gcig lkog tu gyur pa mthong ba ma yin pa'i skyes bu tha mal pa la su zhig rnam par 'byed par 'gyur zhing / gang zhig 'jig rten gyi tha snyad las rtogs par 'gyur/ gzhan yang bdag nyid kyang thams cad du</text></item>
<item><p>361b.3</p><section></section><text>grags pa'i rjes su 'brang bar mi byed do/ /'di ltar/ 'di nyid kyis brjod par gyur pa/ /grags min don brjod mtho ris dang / /lha mo la sogs sgra mthong ngo / /mi las phul du byung ba skyes bu khyad par can gyi gnas dang / mi las 'das pa'i bde ba'i rten dang / nye bar mkho ba rnam pa sna</text></item>
<item><p>361b.4</p><section></section><text>tshogs pa can ni mtho ris so/ /der gnas pa'i lha'i bu mo la lha mo zhes 'jig rten na brjod do/ /de la brten pa med par don gzhan nyid la rnam par rtog par byed pa na 'di sgra gzhan dag la ji ltar rab tu grags pa tshad mar 'gyur/ de la gal te 'gal ba med pa'i phyir khas len to zhe na/ ma yin te/ dbang</text></item>
<item><p>361b.5</p><section></section><text>po las 'das pa 'di yang 'gal ba ma grub pa'i phyir ro/ /gzhan dag la yang 'gal ba med par rtogs par dka' ba nyid kyi phyir ro/ /me'i sbyin sreg las mtho ris thob pa 'gal du zin kyang blo dman pa'i phyir 'dis shes par yang mi 'gyur ro/ /'gal ba dang 'gal ba med pa dag ni gnod pa can dang / sgrub</text></item>
<item><p>361b.6</p><section></section><text>par byed pa'i tshad ma 'jug pa yin no/ /de dag kyang lkog tu gyur pa la mngon par 'dod pa ma yin no/ /de bas na ji ltar na de'i dbang gis rtogs pa yin/ tshig 'jug pa nyid kyi phyir yang 'gal ba med pa ma yin te/ gzhan dag la yang thal bar 'gyur ba'i phyir ro/ /lung 'di ni skyes bus ma byas pa</text></item>
<item><p>361b.7</p><section></section><text>yin la de ni 'jig rten gyi grags pa las don grub pa yin no/ /de la yang 'gal ba dpyod pa na lung ni yid brtan du med par 'gyur ro/ /de yod du zin kyang don de bzhin du ma yin pa'i ngo bo nyid yin pa'i phyir/ tshad ma mi 'jug pas gzhan dag kyang dogs par bya ba nyid yin pa'i phyir ro/ /mtho ris 'dod</text></item>
<item><p>362a.1</p><section></section><text>pas me la sbyin sreg sbyin par bya'o zhes bya ba 'di la khyi'i sha za ba'i brjod pa'i rnam par rtog par 'gyur ba zhes bshad pa gang yin pa de mi 'gyur te/ yul gzhan dag tu de ltar 'di bshad pa'i phyir ro/ /ma yin te/ de'i don yongs su shes pa med pa'i phyir</text></item>
<item><p>362a.2</p><section></section><text>ro/ /yul gzhan dag tu yang de lta bu'i don gyi rnam par rtog pa ni bzlog pa med pa nyid kyi phyir ro/ /gal te skyes bus ma byas pa'i sgra'i phung po 'di la lar don rtogs pa can du 'gyur ba de'i tshe de las don rtogs par 'gyur ro/ /de dag gis phal cher yang thams cad long ba nyid yin</text></item>
<item><p>362a.3</p><section></section><text>pa'i phyir/ ji ltar 'dod pa bzhin du byed do/ /de'i phyir/ de 'dra'i sgra gzhan dag la ni/ /de 'dra'i rnam rtog nyid du 'gyur/ /mtho ris 'dod pas me la sbyin sreg sbyin par bya'o/ /zhes bya ba'i ngag 'di ci 'dra ba'o/ /gzhan yang / grags pa dag kyang mi rnams tshig / </text></item>
<item><p>362a.4</p><section></section><text>de ni tshad mar mi 'dod na/ /de las yang yang don rtogs pa/ /sdang 'dod des ni ci zhig bya/ /skye bo'i rab tu brjod pa las gzhan du rab tu grags pa zhes bya ba gzhan ni med do/ /skye bo de dag thams cad ji lta ba de lta bu can gyi tshig can du bsam par bya ba ma yin pa de bas na rab tu</text></item>
<item><p>362a.5</p><section></section><text>brjod pa ni tshad ma ma yin te/ 'dod chags la sogs pa dang / ma rig pa dang ldan pa nyid kyi phyir ro/ /'ga' zhig gi yang dag pa'i 'jug pa med pa na phal cher don dang ldan par 'gyur ba ma yin te/ par sig ma bag mar len pa'i log pa'i spyod pa bzhin no/ /skyes bu de</text></item>
<item><p>362a.6</p><section></section><text>dag nyid kyi tshig las kyang lkog tu gyur pa'i don rtogs pa de ltar na/ ji ltar de nyid cig car sdang bar bya ba dang 'dod par bya ba yin/ ci ste grags pa las brgal ba'i/ /rtog la rgyu med nyid yin no/ /rab grags tshad ma nyid min phyir/ /de 'dzin la rgyu ci zhig yod/ /gal</text></item>
<item><p>362a.7</p><section></section><text>te phrad pa bzlog pas gzhan du 'jug pa'i yon tan dang / skyon mthong ba na rigs pa de ltar na rab tu grags pa'i rjes su 'gro ba yin no zhe na/ ma yin te/ phrad pa ni tshad ma 'jug pa'i mtshan nyid can yin pa'i phyir ro/ /rab tu grags pa'i tshad ma nyid ma yin pa'i sgo nas rtogs par</text></item>
<item><p>362b.1</p><section></section><text>gzung ba gang yin pa ni cir yang mi rung ngo / /thob par dka' ba'i rigs pa nyid kyi phyir ro/ /rang dang gzhan gyi rnam par rtog pa rnam pa gnyi ga'i yang 'jug pa mtshungs pa de ltar na rab tu grags pa'i rjes su byed pa ci zhig yod/ gzhan yang / grags pa nyid kyis sgra don gyi/ /nges</text></item>
<item><p>362b.2</p><section></section><text>la dogs pa bskyed pa ni/ /gang phyir de la sgra rnams don/ /sna tshogs 'jug pa can nyid mthong / /sgra rnams ni rab tu grags pa las don gcig tu nges pa ma yin te/ de nyid las dogs pa skye ba'i phyir ro/ /'jig rten la sgra'i don sna tshogs pa can du snang ba dang / 'jig rten gyi brjod pa ni</text></item>
<item><p>362b.3</p><section></section><text>grags pa yin no/ /de nyid kyi phyir don sna tshogs pa can yin pa'i phyir/ de las don gyi nges pa rigs pa ma yin no/ /nges byed ma mthong ba dag gis/ /sna tshogs nus can sgra rang nyid/ /nges par dogs par bya yin te/ /rnam gzhan mi srid med phyir ro/ /zhes bya ba ni bar skabs kyi tshigs su bcad</text></item>
<item><p>362b.4</p><section></section><text>pa'o/ /de bas na don gyi dbye ba rigs pa med pa can gyi sgra dag gi don gcig lkog tu gyur pa dang 'brel pa can dmigs pa med pa sgro btags pa can don gcig nges par byas nas rgyal dpog pa 'chad par byed pa na/ de'i zol gyis bdag nyid de skad du smra ba'i phyir/ mu stegs byed gzhan las 'di'i</text></item>
<item><p>362b.5</p><section></section><text>khyad par gzhan ma mthong ngo / /de ltar na don de gsal bar byed pa'i bya bas stong pa der sgro 'dogs par brjod pas rang gi tshig khyad par du byas pa med do/ /de byed pa can gyi 'dul ba nyid log pa 'ba' zhig bdag nyid gsal bar byed par 'gyur ro/ /de ltar na/ 'ga' zhig lam ni 'di yin zhes/ /sdong</text></item>
<item><p>362b.6</p><section></section><text>dum 'di ni sma 'gyur zhes/ /gzhan ni bdag nyid smra de ltar/ /de dag bye brag brtag par bya/ /bsam pa dang bya ba dang tshig med pa can gyi sdong dum la sgro btags nas ston par byed pa'am/ rang rgyud pa'i bdag nyid tshig khas len pa la/ blun po rtogs pa dman pa las gzhan du khyad par cung zad kyang yod</text></item>
<item><p>362b.7</p><section></section><text>pa ma yin no/ /gzhan yang don nges pa yod na de dag rgyal dpog pas shes par 'gyur ro/ /thams cad la don rung gcig gis/ /gsal byed la nges gang las yin/ /sgra ni dngos su don 'ga' zhig gi de'i rang bzhin du nges pa ma yin te/ thams cad la rung ba nyid kyi phyir ro/ /rung ba nyid ma yin na yang de las</text></item>
<item><p>363a.1</p><section></section><text>'phos pa med pa'i phyir/ dbang du ma byas pa ni skyes bu rnams kyis la lar nye bar sbyor ba dang / gsal ba mi srid pa'i phyir dang / brjod 'dod nges pa ma gtogs pa/ /gang gis dbang po las 'das shes/ /brjod par 'dod pa 'ga' zhig gis/ /skyes bus byas pa'i sgra yod na des</text></item>
<item><p>363a.2</p><section></section><text>de 'ga' zhig gi tshe 'ga' zhig la shes par byed par 'gyur ba'i yang phyir ro/ /brjod par 'dod pa sngon du song ba can gyi sgra rnams kyi don nges par yang rtogs par 'gyur ro/ /skyes bus ma byas pa yod na yang don nges pa ji ltar rnam par shes par 'gyur te/ rang bzhin tha dad pa med pa'i phyir</text></item>
<item><p>363a.3</p><section></section><text>ro/ /yod na yang mngon sum bdag nyid kyis rtogs par thal bar 'gyur ba'i phyir ro/ /mngon sum nyid ma yin na yang / 'ga' zhig gis kyang shes par mi nus pa nyid kyi phyir ro/ khyad par cung zhig kyang yod pa ma yin te/ sgra thams cad ni don thams cad dang nye ba dang bskal pa dang bral ba nyid yin</text></item>
<item><p>363a.4</p><section></section><text>no/ /de'i phyir de dag ni/ nges pa'i brjod 'dod rgyu yin zhing / /brda ni de yi gsal byed yin/ /de ni skyes min la med na/ /de don gcig can de gang las/ /brjod par 'dod pas sgra ni don dag la nges par bya ba yin gyi ngo bo nyid kyis ni ma yin te/ de ni 'ga' zhig la yang rag lus pa med par </text></item>
<item><p>363a.5</p><section></section><text>thams cad la mtshungs pa nyid kyi phyir ro/ /gang la rag las pa yin na yang de rjod par byed pa'i nges pa med pa'i phyir ro/ /sgra thams cad kyi byed pa rnams brjod par thal ba'i phyir ro/ /de bas na brjod par 'dod pa gsal bar bya ba'i phyir bsam pa ston par byed pa'i mtshan nyid can gyi brda byas pa yin no/ /skyes bus ma</text></item>
<item><p>363a.6</p><section></section><text>byas pa la ni brjod par 'dod pa med cing brda med de 'ga' zhig gi yang bsam pa med pa'i phyir/ nges pa med cing de shes pa med do/ /rang bzhin gyis ni nges yin la/ /gzhan la nges kyang mi rung ngo / /gal te brda la ltos pa med par sgra ngo bo nyid kyis don dag la 'dres par 'gyur ro zhe na/ 'dir rag lus pa</text></item>
<item><p>363a.7</p><section></section><text>med pa'i phyir / nges pa yod pa ma yin no zhes bshad zin to/ /gzhan yang ngo bo nyid kyis brjod par bya ba dang rjod par byed pa'i ngo bo yin na ni/ brjod par 'dod pas kyang ji ltar 'dod pa bzhin du nges par sbyar du mi rung ngo / /brda yang don med can nyid 'gyur/ /rang bzhin tha dad pa dbang po'i rtogs par bya ba ni rang</text></item>
<item><p>363b.1</p><section></section><text>nyid rtogs pa'i phyir/ spyi btang ba la sogs pa la ltos pa ma yin te/ sngon po la sogs pa'i khyad par bzhin no/ /de la ltos pa'i rtogs pa can dag ni dngos po'i rang bzhin ma yin no/ /'o na ci yin zhe na/ brdar byas pa yin te/ rgyal po'i rtags la sogs pa bzhin no/ /brdar byas pa gang yin pa de ni</text></item>
<item><p>363b.2</p><section></section><text>de'i rang bzhin nyid du nges par rigs pa ma yin te/ de ni 'dod pas 'jug pa yin pa'i phyir/ de nyid kyi phyir/ brda las rang bzhin khyad par gyi/ /gsal ba'i nges pa'ang gang las yin/ /rang gi 'dod pas 'jug pa'i brda de ni 'di nyid la bya bar nus kyi/ /gzhan la ni ma yin no zhes bya ba'i gnod pa yod pa ma yin</text></item>
<item><p>363b.3</p><section></section><text>no / /de ni skyes bu dag gis rang nyid kyi 'dod pa byas pa na rang bzhin de nyid gsal bar byed kyi/ de gzhan ni ma yin no zhes bya ba'i nges pa yod pa ma yin no/ /gang la 'dod pas rang rgyud pas/ /de la nges pa zhes bya gang / /des na brda ni 'di rung nyid/ /'dod pa nyid ni gsal mi 'gyur/ /zhes bya ba bar skabs kyi</text></item>
<item><p>363b.4</p><section></section><text>tshigs su bcad pa'o/ /gang phyir rig byed phyogs gcig phyir/ /gzhan yang de 'dra yin te dper / /me ni grang bzlog gang bden bzhin/ /de skad gzhan dag zer ro lo/ /gzhan dag ni skyes bus ma byas pa'i lung gi mtshan nyid yongs su btang nas rnam pa gzhan du rig byed tshad mar bsgrub par 'dod pas gang la rtogs</text></item>
<item><p>363b.5</p><section></section><text>pa med pa'i rig byed kyi ngag ni/ rig byed kyi phyogs gcig nyid yin pa'i phyir/ phyin ci ma log pa yin te/ dper na me ni kha ba'i gnyen po yin no zhes bya ba la sogs pa'i ngag bden pa lta bu'o zhes smra'o/ /de'i 'di ni/ ro 'dra ngo bo mtshungs nyid phyir/ /snod gcig la yang tshos pa bzhin/ /lhag ldan 'khrul pa nyid yin</text></item>
<item><p>363b.6</p><section></section><text>phyir/ /rigs pa shes pas de 'dra spangs / /slob dpon bdag nyid kyis rigs pa can gyi lhag ma dang ldan pa'i rjes su dpag pa'i 'khrul par bstan pa na/ rjes su dpag pa de 'dra ba bsal ba yin no / /dper na 'bras bu rnams kyi ngo bo mtshungs pa can nyid kyis ro mtshungs pa grub pa bzhin dang / snod gcig gi nang du chud</text></item>
<item><p>363b.7</p><section></section><text>pa'i phyir/ mthong ba dang 'dra bar 'bras bu ma mthong ba tshos pa grub pa bzhin no zhes bya ba sgrub par byed pa ma yin par gsungs so/ /de sgrub par byed pa nyid ma yin pa'i rigs pa yang sngar bshad zin te / lung gi mtshan nyid 'di kho bo cag gis de ni dpyod par nus pa can gyi yul thams cad bdag nyid ji lta ba</text></item>
<item><p>364a.1</p><section></section><text>bzhin du tshad mas sgrub pa dang dgag pa rnam par dag pa yin na sgra rnams kyi med na mi 'byung ba nyid med na yang / don rnams la the tshom za'i 'jug pa rigs pa yin te/ de la 'ga' zhig gi tshe mi slu ba srid pa'i phyir ro zhes bshad do/ /gzhan du skyes bu tshad ma mthong ba dang 'gal ba</text></item>
<item><p>364a.2</p><section></section><text>can gyi rtogs pa ni med do/ /tha mal pa'i yul me grang ba bzlog par nus pa rjod par byed pa bden pa'i don can dmigs nas bstan bcos thams cad bden pa'i don can yul yongs su gcod par nus pa yang tshad ma dang 'gal ba'i phyir/ ches rigs pa dang ldan pa yang ma yin par smra ba gang yin pa/ des ni 'gal</text></item>
<item><p>364a.3</p><section></section><text>ba ma bsal dang / /bstan bcos don ni ma bstan par/ /skyes bu rtag pa byed po dang / /dngos rnams rtag dang dbang po 'das/ /dbang pos gzung bya dang dngos rnams/ /rgyu dang dngos 'jig 'gal ba dang / /tshad ma gnyis kyi spyod yul ni/ /rnam pa bsal ba gzhan dag gam/ /lung la ltos pa'i rjes dpag dang / /'gal</text></item>
<item><p>364a.4</p><section></section><text>ba dag ni rjod byed pa/ /bden pa'i don zhes khas len pa/ /g.yem ma mu cor gyis rgyal bzhin/ /skyes bu'i ngo bo snga phyi 'pho ba dang len pa med pa can 'phrod pa 'du ba can gyi rgyu dang / byin gyis brlabs pa'i ngo bo la sogs pas las dang 'bras bu rnams kyi rim bzhin du byed pa po dang za ba po dngos po 'ga' zhig rtag pa</text></item>
<item><p>364a.5</p><section></section><text>nyid de skad cig ma ma yin pa ni dngos po'i chos las 'das pa nyid kyi phyir mi rigs pa dang / spyi la sogs pa mngon sum ma yin pa mngon sum pa dag yin pa dang / dngos po rnams skye ba dang gnas pa dang / 'jig pa 'gal te/ khyad par du byar med pa can sngar byed pa po ma yin pa gzhan la ltos nas skyed pa po nyid dang grub pa'i</text></item>
<item><p>364a.6</p><section></section><text>phyir/ 'bras bu'i ngo bo can ma yin pa rten gyi dbang gis gnas pa dang / rgyu las 'jig pa zhes bya ba la sogs pa dang / mngon sum dang rjes su dpag pa dag gis rab tu grags pa las phyin ci log pa can sgrub par byed pa can gzhan dang / me la sbyin sreg la sogs pas sdig pa sbyong bar nus pa nyid la sogs par lung la brten</text></item>
<item><p>364a.7</p><section></section><text>pa'i rjes su dpag pas gnod pa rig byed kyis smras pa de ni rigs pa ma yin no zhes mang du bstan zin to/ /de skad du smra ba'i rig byed de'i bstan bcos kyi lugs thams cad la tshad ma dang 'gal ba ma bsams pa dang / bstan bcos kyi 'brel pa dang / rjes su mthun pa'i thabs dang / skyes bu'i don rjod par byed pa ma bstan</text></item>
<item><p>364b.1</p><section></section><text>par ro/ /shin tu rab tu grags pa'i yul bden pa brjod pa tsam gyis shes rab kyis rtogs par dka' ba'i thibs po la nyes pa med pa nyid bsgrub par 'dod pas/ g.yem ma mu cor gyis kyang rgyal ba lta bu'o/ /g.yem ma 'ga' zhig gis kyang bdag nyid kyi bdag pos log par zhugs pa'i gnas mthong nas klan</text></item>
<item><p>364b.2</p><section></section><text>ka tshol ba de la/ ma'i chos bzhin gyi chung mas yid ches pa med par bdag gi mig gi chu'i chu bur dag gi ming can gyis yid ches par byed pa'i skyes bu phyin ci log la ltos shing / grong pa rgan po mig long ba shing skyed par byed pa des don du gnyer du zin kyang 'brel pa ma byas na/ gzugs dang yon tan la rjes su chags pas blon</text></item>
<item><p>364b.3</p><section></section><text>po mchog gi khye'u dang / 'dod pa spyod par byed ces lan du zer ro lo/ /me ni grang ba'i gnyen po'i tshig gis tshad ma dang 'gal bar mthong ba can/ shin tu lkog tu gyur pa la mi slu bar rjes su dpag pa de ni de lta bu'i rigs can yin no/ /gal te de ltar tshad grub na/ /ci ste 'dir ni tshad min ci/ /skyes bu mang du smra ba la/ /bden</text></item>
<item><p>364b.4</p><section></section><text>don can gcig yod med min/ /ji ltar 'di shin tu bden par brjod pa shin tu dka' ba de bzhin du shin tu bden pa ma yin pa brjod pa yang ngo / /de la tshig gcig rnam pa 'ga' zhig gis mi slu bas na de'i tshig gi tshogs lhag ma de ltar 'gyur na ni/ skyes bu 'ga' zhig kyang yid ches pa ma yin par mi 'gyur ro/ / </text></item>
<item><p>364b.5</p><section></section><text>gzhan yang / 'chad pa po la sgra gnas pas/ /'di dngos rang bzhin nam 'bras min/ /de las rnam par bzlog pa yis/ / 'khrul pa med pa yod ma yin/ /re zhig tshig de brjod par bya ba dag gi rang bzhin ma yin zhing / de dag gi 'bras bu yang ma yin te/ de med du zin kyang 'chad pa po brjod par 'dod pa tsam gyis yod</text></item>
<item><p>364b.6</p><section></section><text>pa'i phyir ro/ /gzhan 'ga' zhig kyang 'khrul pa med pa can ma yin te/ 'khrul pa yin na yang de las rnam pa gzhan du yang de srid pa'i phyir ro/ /de yod pa'i phyir/ de rtogs par rigs pa ma yin no/ /gal te rjod byed rnams kyi 'jug /brjod bya mthong ba yin zhe na/ /de ltar na ni 'gyur na/ tshig gi 'bras bu nyid</text></item>
<item><p>364b.7</p><section></section><text>yin te/ /rjod par byed pa ni brjod bya mthong bas 'jug pa'i phyir ro/ /de ltar yin na ni/ phan tshun dag ni 'gal bar don/ /de ni gcig la ji ltar 'gyur/ /gal te brjod bya'i dngos po med par sgra mi 'jug go zhes bya ba'i nges pa de ni brjod pa tha dad pa dag yod na/ dngos po gcig la 'gal ba ni rang bzhin</text></item>
<item><p>365a.1</p><section></section><text>nye bar sbyor bas 'jug par mi 'gyur ro/ /sgra gcig rnam grangs med pa rtag pa dang mi rtag par 'gyur ro/ /zhes bya ba 'di ni srid pa ma yin no/ /des na lung gi dngos po rnams/ /rtogs pa po yi rnam 'gas kyang / /med na mi 'byung grags</text></item>
<item><p>365a.2</p><section></section><text>min na/ /de dag las don nges gang yin/ /skye bo mi shes pa lung gi tshad ma des kun nas bstan pa'i don rtogs par bya ba'i phyir/ tshol bar byed de/ yang dag pa ji lta ba bzhin du rtogs par byed pa ni bstan pa la ltos pa med pa'i phyir ro/ /dbang po las 'das pa'i yon tan gyi</text></item>
<item><p>365a.3</p><section></section><text>skyes bu rnam par 'byed par mi nus pa'i phyir/ 'dod pa'i don yod pa nyid med par tshig rnams kyi 'jug pa mthong ba mi shes pa ni 'khrul pa ma mthong ba can gyi skyes bu dag gi tshig la yang ci don ji lta ba can nam/ ma yin zhes the tshom du 'gyur ro/ /des na 'dis ni 'ga'</text></item>
<item><p>365a.4</p><section></section><text>zhig gi tshig gis cung zad kyang nges par 'gyur ba rigs pa ma yin no/ /'di yi/ de phyir de ni log na yang / /dngos po med pa grub mi 'gyur/ /lung ni thams cad kyi yul can nyid yin pa'i phyir/ dngos po yod na mi slu bas 'di 'jug pa'i phyir/ de log pa'i mtshan nyid can gyi mi dmigs</text></item>
<item><p>365a.5</p><section></section><text>pas med pa bsgrub par 'gyur ro/ /zhes bshad pa gang yin pa de yang 'di ni thams cad kyi yul can nyid yin na yang dngos po med par mi 'jug par 'gyur ro/ /de las khong du chud par 'dod pa'i grub pa med do zhes bshad zin to/ /nges med nges pa'i 'bras bu can/ /mi dmigs pa ni mi</text></item>
<item><p>365a.6</p><section></section><text>'grub po/ /de'i phyir tshad ma gsum log tu zin kyang bskal pa'i don dag med par nges pa ma yin no/ /rig byed tshad ma dang ni 'gas byed smra/ /khrus la chos 'dod dang ni rigs smra dregs/ /sdig pa gzhom phyir gdung ba rtsom zhes pa/ /blun po shes rab 'chal pa'i rtags lnga yin/ / </text></item>
<item><p>365a.7</p><section></section><text>rig pa chen po sa'i steng ma lus pa na smra ba'i glang po che'i spyi bo gnon par mdzad pa'i seng ge phyogs ma lus par snyan par grags pa can/ dpal chos kyi grags pas sbyar ba las/ tshad ma rnam 'grel gyi le'u dang po'i 'grel pa rdzogs so// // </text></item>
</text>
