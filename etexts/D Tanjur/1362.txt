<p>1a</p>
<p>1b</p>
<p>1b.1</p>@##/ /rgya gar skad du/ shrI gu h+ya sa mA dza pany+tsi kA/ bod skad du/ dpal gsang ba 'dus pa'i dka' 'grel/ 'phags pa 'jam dpal ye shes sems dpa'
<p>1b.2</p>la phyag 'tshal lo/ /khyab bdag rdo rje rig 'dzin la/ /kun nas dang bas phyag 'tshal te/ /'dus pa gsang ba las byung ba/ /ci nus par ni rnam par dbye/ /'di skad ces bya ba la
<p>1b.3</p>sogs pa la brjod par bya ba ni gang / 'brel pa ni gang / dgos pa ni ci/ dgos pa'i dgos pa ni ci yod ce na/ de bzhin gshegs pa thams cad kyi gsang ba 'dus pa rgyud kyi rgyal po 'di
<p>1b.4</p>la de bzhin gshegs pa thams cad kyi gsang ba 'dus pa ni bcom ldan 'das nam mkha'i dbyings ltar rtag tu bzhugs pa sku dang gsung dang thugs rdo rje rnam par snang mdzad chen po ste/ rdo rje
<p>1b.5</p>'dzin chen po le'u bcu bdun gyi bdag nyid can gyi ngo bo ste/ ngo bo nyid kyi sku la sogs pa rnam par thar pa'i sgo bzhi ni brjod par bya'o/ /de ston pa'i sgra'i tshogs ni rgyud de de ni brjod pa'o/ /de ltar
<p>2a</p>
<p>2a.1</p>brjod par bya ba dang / brjod pa dag brjod par bya ba dang brjod pa'i mtshan nyid du 'brel ba ni 'brel pa'o/ /rgyud gzhan dag las rab tu bkag pa skye gnas dman pa shin tu gdug pa'i las sems pa/ 
<p>2a.2</p>mtshams med pa la sogs pa'i las kyi sgrib pa dang ldan pa/ khyab 'jug dang mkha' 'gro ma dang / chol pa'i rgyud las bstan pa la gnas pa/ srog gcod pa dang / ma byin par len pa dang / brdzun du smra ba dang / ma dang
<p>2a.3</p>bu mo la sogs pa la spyod pa dang / bza' ba dang bza' ba ma yin pa dag la dga' ba dag kyang bcom ldan 'das kyis gsum la skyabs su 'gro ba dang / byang chub tu sems bskyed cing dkyil 'khor du 'jug pa la sogs pa
<p>2a.4</p>gnang ngo zhes spro ba bskyed cing 'di la 'dod pa skyes par gyur pa ni dgos pa'o/ /'dod pa skyes pas dkyil 'khor du 'jug pa la sogs pa byas pas 'jig rten dang 'jig rten las 'das pa'i 'bras bu thob pa ni dgos pa'i
<p>2a.5</p>yang dgos pa yin no/ /de la bcom ldan 'das rang bzhin gyi dkyil 'khor gyi tshul gyis bsgom par bya'o zhes bstan pa'i phyir le'u bcu bdun gyi dang po de bzhin gshegs pa thams cad kyi ting nge 'dzin gyi dkyil 'khor byin gyis
<p>2b</p>
<p>2b.1</p>rlob pa zhes bya ba'i le'u'i ngo bor bstan to/ /byang chub chen por smon pa dang thos pa dang / bsam pa'i sems bskyed nas byang chub chen po'i sems bsgom par bya'o zhes bstan pa'i phyir gnyis pa byang chub kyi sems dang / gsum pa rdo rje bkod pa'i ting nge 'dzin gyi le'u'i ngo bor bstan to/ /
<p>2b.2</p>dam tshig la sogs pa thob pas bsgom par bya'o zhes bya ba bstan pa'i phyir bzhi pa thugs kyi dkyil 'khor gyi le'u'i ngo bor bstan to/ /bsgom pa yongs su rdzogs pa'i rnam par mi rtog pa'i ye shes kyis sangs rgyas su 'gyur ro zhes bstan pa'i phyir le'u lnga pas sngags spyod pa mchog gi
<p>2b.3</p>ngo bor bstan to/ /sku gsung thugs byin gyis rlob pa'i rjes su dgyes pa'i mchod pa bya ba'i phyir drug pa lus dang ngag dang sems byin gyis rlob pa'i le'u'i ngo bor bstan to/ /sangs rgyas la sogs pa'i gzugs dang sgra dang dri dang ro dang reg bya rnams stong pa nyid dang / mtshan ma med
<p>2b.4</p>pa dang / smon pa med pa ste/ rnam par thar pa'i sgo'i rang gi ngo bo rmi lam lta bur bsgoms pas sam/ sangs rgyas rjes su dran pa la sogs pa la sbyor bas nges par 'grub par 'gyur ba'i phyir bdun pa sngags spyod pa mchog gi le'u'i ngo bor bstan to/ /mchod pas 'grub par 'gyur gyi
<p>2b.5</p>tshogs med par ni ma yin pas brgyad pa bshang gci'i le'u'i ngo bor bstan to/ /gang gi tshe sngags pa sgrub pa bdun dang ldan pas kyang mi 'grub na/ nye bar dmigs pa'i sbyor ba de mi spyod pa'i ting nge 'dzin gyi rang gi ngo bor sku gsung thugs rdo rjes phye mar byas te/ nam mkha' dang
<p>2b.6</p>mnyam par bsgom par bya'o/ /de bzhin du gti mug gi rigs la sogs pa'i dam tshig bsgoms pas kyang nye bar dmigs pa rab tu spangs na 'grub pa'i phyir dgu pa don dam pa de kho na nyid kyi dam tshig gi le'u'i ngo bor bstan to/ /rnal 'byor pas bsgoms pas mtshan ma byung nas ni nyi ma
<p>2b.7</p>bdun snying pos yang dag par bskul zhing rnal 'byor rnam par bsgoms la sgrub pa la 'jug par bya ba'i phyir bcu pa de bzhin gshegs pa thams cad kyi snying po bskul ba'i le'u'i ngo bor bstan to/ /de bzhin gshegs pa thams cad kyi sku dang gsung dang thugs rdo rjer 'jug pa'i rnal
<p>3a</p>
<p>3a.1</p>'byor pa thams cad kyis rang gi lus dang ngag dang yid oM AHhUM zhes pa 'dis bskyed par bya ba'i phyir bcu gcig pa de bzhin gshegs pa thams cad kyi sngags kyi dam tshig de kho na nyid kyi rdo rje rig pa'i skyes bu mchog gi le'u'i rang gi ngo bor bstan to/ /ji skad gsungs
<p>3a.2</p>pa'i 'bras bu bsgrub pa'i phyir lha'i sbyor ba byas nas sku dang gsung dang thugs rdo rjer byin gyis brlab pa'i gsol ba bya ba'i phyir bcu gnyis pa de bzhin gshegs pa thams cad kyi rdo rje sbyor ba'i dam tshig bsgrub pa'i mchog ston pa'i le'u'i ngo bor bstan to/ /sku dang gsung dang thugs
<p>3a.3</p>rdo rje'i ngo bo nyid du nges par byas nas bzlas brjod dam bsgom pa bya ba'i phyir bcu gsum pa rdo rje'i dam tshig bkod pa de kho na nyid kyi don bsgom pa byang chub pa zhes bya ba'i le'u'i ngo bor bstan to/ /rims la sogs pa dngos grub kyi bar chad du gyur pa'i bgegs bsal ba ni zhi ba dang rgyas
<p>3a.4</p>pa dang dbang dang mngon spyod kyi las rnal 'byor pas bya ba'i phyir bcu bzhi pa sku dang gsung dang thugs rmad du byung ba'i sngags kyis 'gugs pa'i rnam par sprul pa'i rgyal po zhes bya ba'i le'u'i ngo bor bstan to/ /rmi lam dang 'dra bar bsgoms na dngos grub thams cad thob par 'gyur ba'i
<p>3a.5</p>phyir bco lnga pa sems can gyi dam tshig gsang ba'i rdo rje 'byung ba'i le'u'i ngo bor bstan to/ /rig pa'i brtul zhugs spyad pa rnams kyis dkyil 'khor bsgom par bya'o zhes bstan pa'i phyir bcu drug pa dngos grub thams cad 'thob par 'gyur ba'i dkyil 'khor rdo rje mngon par byang chub
<p>3a.6</p>pa'i le'u'i ngo bor bstan to/ /dam tshig yongs su srung bar byed pa la thams cad 'byor par 'gyur bar bstan pa'i phyir bcu bdun pa de bzhin gshegs pa thams cad kyi dam tshig dang sdom pa rdo rje byin gyis brlab pa'i rgyal po'i le'u'i rang gi ngo bor bzhugs te/ bcom ldan 'das de ni
<p>3a.7</p>zhe sdang dang yid bzhin gyi nor bu dang / 'dod chags dang dam tshig gi rigs kyi rang bzhin gyi ngo bo nyid dang / rnam par smin pa dang / longs spyod rdzogs pa dang / sprul pa'i sku'i rang bzhin stong pa nyid dang / mtshan ma med pa dang / smon pa med pa dang / rang bzhin gyis
<p>3b</p>
<p>3b.1</p>'od gsal ba ste/ rnam par thar pa'i sgo bzhi'i ngo bo nyid do/ /gti mug gi rigs kyi rang bzhin gyi ngo bo nyid ni thams cad kyi rjes su song ba'o/ /ngo bo nyid kyi skus ni bdag gi don phun sum tshogs la/ lhag ma rnams kyis ni bcom ldan 'das de gzhan gyi don phun sum tshogs
<p>3b.2</p>par bstan to/ /de lta bu'i rnam par snang mdzad chen po gsang ba 'dus pa'i rgyud du bstan pa ni brjod par bya ba'i rang gi ngo bo kun du bzang po la sogs pa byang chub sems dpa' chen po rnams la bstan pa lcang lo can gyi pho brang na bzhugs pa sa bcu'i dbang phyug rdo rje 'chang gis blo la bzhag
<p>3b.3</p>nas 'di skad ces smras pa yin te/ 'di skad bdag gis thos pa zhes bya ba la khyod kyis gang gi tshe thos she na/ dus gcig na zhes bya ba ste/ de yang rnam par thar pa'i sgo bsam gyis mi khyab pa'i mthus na gang ci thos pa de dag thams cad skad cig ma gcig la bdag gis
<p>3b.4</p>thos so zhes pa ste/ 'dis ni bdag nyid tshad ma'i skyes bu yin par ston to/ /gang las thos she na/ bcom ldan 'das bzhugs so zhes bya bar sbyar te/ bcom ldan 'das las thos so/ /de yang nyon mongs pa dang / lha'i bu dang / 'chi bdag dang / phung po'i bdud
<p>3b.5</p>bcom pa'am/ skal ba phun sum tshogs pa dang ldan pas na bcom ldan 'das so/ /bcom ldan 'das de yang gang na bzhugs she na/ smras pa/ de bzhin gshegs pa thams cad kyi sku dang gsung dang thugs kyi snying po rdo rje zhes bya ste/ de bzhin gshegs pa yang yin la thams
<p>3b.6</p>cad kyang yin pas de bzhin gshegs pa thams cad de/ dngos po rnams ji ltar gnas pa de bzhin du mkhyen cing thugs su chud nas gzhan dag la'ang de bzhin du rab tu ston par mdzad pas na de bzhin gshegs pa zhes bshad do/ /de ni 'jig rten gyi khams thams cad kyi rdul phra rab kyi rdul
<p>3b.7</p>dang mnyam pa'i sku rdo rje la sogs pa ni thams cad do/ /de nyid sku dang gsung dang thugs rdo rje'i ngo bo yin pas na de bzhin gshegs pa thams cad kyi sku dang gsung dang thugs te/ sku rdo rje ni rnam par snang mdzad do/ /gsung rdo rje ni 'od dpag tu med pa'o/ /thugs rdo rje ni mi bskyod pa ste/ de
<p>4a</p>
<p>4a.1</p>rnams kyi snying po ni bcom ldan 'das rnam par snang mdzad de rdo rje 'chang chen po'o/ /de nyid rgyu ba dang mi rgyu ba rnams kyis mi shigs pas na rdo rje zhes gsungs so/ /de bzhin gshegs pa thams cad kyi sku dang gsung dang thugs kyi snying po rdo rje'i btsun mo yin pas na de
<p>4a.2</p>bzhin gshegs pa thams cad kyi sku dang gsung dang thugs kyi snying po rdo rje'i btsun mo ste/ der bcom ldan 'das bzhugs pas na b+ha ga zhes bya ba 'dis ni gnas bstan te/ de yang spyan dang / mA ma kI dang / gos dkar mo dang / sgrol ma zhes bya ba lha mo bzhi ni 'dir btsun mo
<p>4a.3</p>ste/ de rnams ni 'di nyid kyi le'u bcu bdun pa las ston to/ /ci'i phyir de dag gis gsang ba la bzhugs she na/ smras pa/ khyab 'jug la sogs pa'i rgyud la mngon par dga' zhing yul yongs su mi spong ba rnams ni 'dod chags kyis 'dod chags spong ba 'di la
<p>4a.4</p>dga' ba bskyed par bya ba'i phyir te/ /'di ltar bud med bsten pa dang / bshang gci la sogs pa bsten pas khyab 'jug la sogs pa bsgrub par 'dod cing / des bstan pa'i dngos grub tshol ba la zhugs pa de dag btsun mo'i gsang ba la mngon par 'jug par 'gyur te/ 
<p>4a.5</p>de yang / b+ha ga legs ldan khyab 'jug ste/ bud med kyi ni mdoms na gnas/ /mi rnams dga' bar byed pas na/ des na sred med bu zhes bya/ /zhes bshad de/ de lta bus brtags pa ma yin pa'i khyab 'jug la sogs pa'i rang gi ngo bo spangs nas spyan la sogs pa'i gsang
<p>4a.6</p>ba de bzhin gshegs pa thams cad kyi sku dang gsung dang thugs rdo rje'i ngo bo la mngon par dga' ba bskyed par bya ba'i phyir de dag la khyod kyis mi zad pa'i bde ba dang / yid dga' ba rab tu ster ba'i btsun mo lha mo gzhan du mi 'gro ma/ gzhan la mi lta ma/ gzhan dang mi smra ma/ gzhan
<p>4a.7</p>'dod par mi 'gyur ba 'di dag la mngon par 'dod pa bskyed par bya'o zhes bstan pa'i phyir de la zhugs pa yin no/ /de yang gnyis su med pa mnyam pa nyid rnam par rgyal ba las kyang / /b+ha ga sangs rgyas bcom ldan te/ /des na 'dod chags smad mi bya/ /gang gzhan dam
<p>4b</p>
<p>4b.1</p>tshig gsum po dag /de dag 'di yi nang du 'dus/ /zhes gsungs te/ sangs rgyas rdo rje 'chang du brjod/ /ces gsungs pas na sangs rgyas zhes bya ba ni rdo rje 'chang chen po la bya'o/ /dam tshig gsum ni rnam par snang mdzad la sogs pa'i sku dang gsung dang thugs
<p>4b.2</p>rdo rje'i rang gi ngo bo rnams la bya'o/ /'dis ni 'di skad ston par 'gyur te/ gang gi phyir spyan la sogs pa gsang ba de bzhin gshegs pa thams cad kyi sku dang gsung dang thugs rdo rje'i ngo bo'i lha mo de rnams bsgoms par gyur na de bzhin gshegs pa thams cad kyi sku dang gsung
<p>4b.3</p>dang thugs rdo rje'i ngo bor gyur pa stong pa nyid dang / mtshan ma med pa dang / smon pa med pa ste/ rnam par thar pa'i sgo rnams thob par 'gyur bas de'i phyir 'dod chags smad par mi bya'o/ /gang yang chos dang ldan zhing bslab pa dang / sdom pa la gnas pa dang / gzhan dag gi phyir
<p>4b.4</p>ni/ nam mkha'i khams kyi dbus su ni/ /sangs rgyas dkyil 'khor dam pa bsam/ /zhes bya ba la sogs pa 'og nas gsungs pa dang / gang gi phyir le'u lnga pa las sdom pa bzung ba dang ma bzung ba gnyi ga'i dbang du mdzad nas bshad pa yin no/ /de ltar bcom ldan 'das
<p>4b.5</p>kyi gnas phun sum tshogs pa bshad nas brjod kyis mi lang ba'i zhes bya ba la sogs pas ni 'khor phun tshogs pa bstan te/ de yang lha'i rnal 'byor gyi yan lag tu gyur pa'i byang chub sems dpa' rnams dang / de bzhin gshegs pa rnams ni 'di lta ste zhes smras pa ste/ 'di
<p>4b.6</p>lta ste zhes bya ba ni gang na zhes bya ba'i don to/ /dam tshig gi rdo rje zhes bya ba ni rdo rje yang yin la dam tshig kyang yin pas na dam tshig rdo rje ste bcom ldan 'das rdo rje las so/ /de yang 'da' bar mi bya ba'i don gyis na dam tshig ces bya ste/ de bzhin gshegs pa kun gyis
<p>4b.7</p>kyang / /'da' ba ru ni mi mdzad pas/ /phyag rgya'i dam tshig ces su bsgrags/ /yid kyi gzugs ni brtan phyir ro/ /zhes gsungs pa'i phyir ro/ /rdo rje las de'ang 'du byed kyi phung po'i rang gi ngo bor gyur cing las kyi rdo rje'i phyag rgyas dam tshig gi rigs kyi nang du gtogs pas
<p>5a</p>
<p>5a.1</p>rigs thams cad kyi rgyur gyur pas na 'da' bar mi bya ba yin pas dam tshig rdo rje zhes bya'o/ /de nyid byang chub chen po'i ngo bor gyur pas na byang chub sems dpa'o/ /sems can gyi tshogs chen po'i don byed par nus pas na sems dpa' chen po ste/ de
<p>5a.2</p>yang dga' ba chen po 'dis ci zhig la chags she na/ 'gro ba'i don byed pa la chags so zhes gsungs pa'i phyir ro/ /sku rdo rje ni gtso bo rnam par snang mdzad kyi sku dbu la 'jog pa'o/ /gsung rdo rje ni rdo rje chos so/ /thugs rdo rje ni rdo rje sems dpa'o/ /ting nge 'dzin rdo rje ni gtso bo 'od
<p>5a.3</p>dpag med dbu la 'jog pa'o/ /rgyal ba rdo rje 'dis gdug pa rnams las rgyal bar gyur pas na rgyal ba ste/ 'phags pa 'jam dpal gshin rje gshed la sogs pa'i khro bo rnams te/ rigs la ltos nas tshig gcig par byas so/ /sa rdo rje ni spyan no/ /chu rdo rje ni mA ma kI'o/ /
<p>5a.4</p>me rdo rje ni gos dkar mo'o/ /rlung rdo rje ni yum sgrol ma'o/ /nam mkha' rdo rje ni rdo rje sems dpa' ste/ de yang / sa ni spyan zhes bya ba yin/ /chu yi khams ni mA ma kI'o/ /gos dkar mo dang sgrol ma ni/ /me dang rlung du rab tu bsgrags/ /mkha' dbyings rdo rje dam tshig ni/ /rdo rje
<p>5a.5</p>'dzin pa de nyid yin/ /zhes bcom ldan 'das rdo rje 'chang chen pos gsungs so/ /gzugs dang sgra dang dri dang ro dang reg bya rdo rje ni me long dang / pi wang dang dri'i dung dang ro'i snod dang / ka tsa lin+da'i gos rdo rjes mtshan pa phyag na 'chang ba'o/ /chos kyi dbyings kyi ngo bo nyid rdo rje ni chos kyi
<p>5a.6</p>dbyings kyi rgyu mthun pa las byung ba sku mdog dkar po byang chub mchog gi phyag rgyas bzhugs so/ /bcom ldan 'das la byang chub sems dpa' 'ba' zhig gi tshogs su ma zad de de bzhin gshegs pa rnams kyis kyang yongs su bskor te bzhugs pa na/ nam mkha'i khams
<p>5a.7</p>dang zhes bya ba la sogs pa gsungs te/ de la de bzhin gshegs pa gtso bo rnams ni 'di lta ste/ mi bskyod pa dang zhes bya ba la sogs pa gsungs so/ /bdud bzhi po rnams kyis kyang bskyod par mi nus pas na mi bskyod pa ste/ rnam par thar pa'i sgo stong pa nyid kyi ngo bo nyid yin
<p>5b</p>
<p>5b.1</p>pa'i phyir mi bskyod pa yang yin la rdo rje yang yin pas na rdo rje mi bskyod pa'o/ /rnam par snang zhing 'bar bas mi bskyod pa la sogs pa thams cad kyi skur ston pas na rgya cher rnam par snang bar mdzad pa'i phyir rnam par snang mdzad do/ /bsam pa thams cad yongs su rdzogs pa'i rgyur gyur
<p>5b.2</p>pa mnyam pa nyid kyi ye shes kyi rgyu mthun pa las byung ba'i yid bzhin gyi nor bu rin po che'i tog gi mtshan ma gang la yod pa de ni rin chen dpal zhes bya ste/ bcom ldan 'das rin chen 'byung ldan no/ /dpag tu yod pa zhes bya ba ni yongs su chad pa'o/ /mtha' med pas na
<p>5b.3</p>dpag tu med pa ste/ so sor rtog pa'i ye shes kyi rgyu mthun pa las byung ba'i nam mkha'i dbyings thams cad khyab pa'i gzugs ston pa ste/ bcom ldan 'das 'od dpag tu med pa'o/ /'bras bu med pa ni don med pa'o/ /'bras bu dang bcas pas na don yod pa ste/ 
<p>5b.4</p>bcom ldan 'das nyid kyi skus gdul bya'i 'dod pa'i don gyi tshul sgrub cing rdzogs par mdzad pas na/ bcom ldan 'das don yod par grub pa'o/ /bcom ldan 'das kyi gzhal yas khang de tshul ji lta bur de bzhin gshegs pa rnams kyis yongs su gang zhe na/ smras pa/ 'di lta sta
<p>5b.5</p>dper na til gyi gang bu bzhin du de bzhin gshegs pa thams cad kyis nam mkha'i dbyings thams cad shin tu gang bar 'gyur ro zhes bya ba smos te/ dper na til gyi gang bu til gyi sa bon gyis bar mtshams med par yongs su gang ba de bzhin du bcom ldan 'das ston par mdzad pa'i
<p>5b.6</p>dus na gzhal yas khang de bzhin gshegs pa thams cad kyis yongs su gang bar gyur te zhes yang dag par sdud par byed pas smras pa yin no/ /de la bcom ldan 'das zhes pas ni shes rab kyi pha rol tu phyin pa'i rang gi ngo bor gyur pa ste/ bcom ldan 'das kyi bdag gi don
<p>5b.7</p>phun sum tshogs par ston to/ /de bzhin gshegs pa thams cad ces bya ba la sogs pas ni thabs kyi pha rol tu phyin pas rigs lnga la sogs pa rang gi ngo bor ston pa ni gzhan gyi don phun sum tshogs pa'o/ /de ltar bdag dang gzhan gyi don phun sum tshogs pa'i mtshan nyid
<p>6a</p>
<p>6a.1</p>ni byang chub sems dpa'i dge 'dun de bzhin gshegs pa dang bcas pa las shes pas na sgrub pa'i yan lag gi ngo bor byang chub sems dpa'i dge 'dun dang de bzhin gshegs pa rnams bstan pa yin te/ byang chub sems dpa'i dge 'dun dang de bzhin
<p>6a.2</p>gshegs pa rnams kyang sgrub pa'i yan lag tu gyur pa yin no/ /de yang 'di nyid kyi nang nas le'u bcu gnyis pa las bsnyen pa'i dam tshig sbyor ba dang / nye bar sgrub pa 'byung ba dang / sgrub pa'i don gyis dam tshig dang / sgrub pa chen po dag dang bzhi zhes bshad pa'i phyir ro/ /bcom
<p>6a.3</p>ldan 'das de ltar bzhugs nas ci zhig mdzad ce na/ de nas zhes bya ba la sogs pas dkyil 'khor gyi rgyal po bskyed pa'i phyir dang po'i sbyor ba'i ting nge 'dzin la snyoms par 'jug par bstan to/ /de bzhin gshegs pa rnam par snang mdzad chen po zhes bya ba ni nam mkha'i dbyings
<p>6a.4</p>ltar thams cad du gnas pa sku dang gsung dang thugs rdo rje bcom ldan 'das rdo rje 'chang chen po ni rnam par snang mdzad chen po'o/ /'dod chags chen po'i tshul zhes bya ba'i ting nge 'dzin la snyoms par zhugs te zhes bya ba ni 'dod chags kyang yin la chen po yang yin pas na 'dod
<p>6a.5</p>chags chen po ste/ sems can rnams smin cing grol ba'i mtshan nyid do/ /de yang / 'dod chags chen po bcom ldan 'das/ /dngos grub kun la rjes su dgyes/ /zhes gsungs pas so/ /de'i tshul ni thos pa dang / bsam pa dang / bsgom pa'i rang bzhin gyi
<p>6a.6</p>ye shes te/ de skad ces bya ba'i ting nge 'dzin gang yin pa de la dmigs pas na de ni ting nge 'dzin de la snyoms par zhugs pa'o/ /des na 'di skad ston par 'gyur te/ bcom ldan 'das de ting nge 'dzin gang la snyoms par zhugs na/ 'dod chags la spyod pa'i sems can rnams
<p>6a.7</p>'dod chags kyis 'dod chags spangs nas zhi ba'i ting nge 'dzin la gnas par bya ba'i phyir rnam par snang mdzad la sogs pa'i de bzhin gshegs pa rnams nyid kyi sku la bcug nas spyan la sogs pa bud med kyi gzugs su skyed par mdzad pas na/ 'di ni 'dod chags chen po'i tshul/ /
<p>6b</p>
<p>6b.1</p>zhes bya ba'i ting nge 'dzin zhes bya'o/ /'di nyid kyi don bstan pa'i phyir de nas de bzhin gshegs pa thams cad kyis zhes bya ba la sogs pa gsungs te/ de dag ces bya ba ni nam mkha'i dbyings dang mnyam pa'i de bzhin gshegs pa zhes gang gsungs pa'o/ /bcom ldan 'das yongs
<p>6b.2</p>su mnyes par bya ba'i phyir zhes bya ba ni de bzhin gshegs pa rnams nyid kyi btsun mor sprul pa gzigs pas de yongs su mnyes pa skyes pa'o/ /de ni rnam par rtog pa thams cad dang bral ba yin na ji ltar yongs su mnyes par 'gyur zhe na/ de'i smon lam gyi stobs kyis gdul bya'i
<p>6b.3</p>sems can gyis de ltar mthong ba la nyes pa med do/ /de la ni sangs rgyas spyan lta bu zhes bya ba la sku rdo rje ni spyan lta bu'o/ /thugs rdo rje ni mA ma kI lta bu'o/ /gsung rdo rje ni gos dkar mo lta bu'o/ /dam tshig rdo rje ni sgrol ma lta bur yang dag par gnas so/ /yang gsung rdo rje ni dri'i ngo bo
<p>6b.4</p>lta bu'o/ /rin po che'i dpal ni sgra'i ngo bo lta bu'o/ /don yod par grub pa ni ro'i ngo bo lta bu'o/ /thugs rdo rje ni reg gi ngo bo lta bu'o/ /rnam par snang mdzad ni gzugs kyi ngo bo lta bur gyur to/ /btsun mo'i b+ha ga la zhes bya ba la sogs pa la btsun mo ni spyan ma la sogs pa ji skad gsungs
<p>6b.5</p>pa bzhi po ste de dag gi gsang ba'o/ /dam tshig chen po'i dkyil 'khor zhes bya ba ni dam tshig kyang yin la chen po yang yin pas na dam tshig chen po ni bcom ldan 'das rdo rje 'chang chen po ste/ chos kyi dbyings thog ma dang tha ma med pa'i ngo bos thams cad du khyab par gyur pa'o/ /dkyil
<p>6b.6</p>'khor ni gru bzhi pa ste zur bzhi po de yang dri ma med cing dri ma thams cad spangs pa'o/ de'i dkyil 'khor byin gyis brlab pa ni rdo rje 'chang chen pos de'i ngo bor bskyed pa ste/ de nyid kyi phyir gsungs pa/ gsal ba de yi ngo bo nyid/ /ces bya ba ste/ dri ma thams cad dang bral bas
<p>6b.7</p>na khang pa brtsegs ma'i phyi rol na gnas pa rnams kyis kyang shel gyi nang du yod pa'i gzugs mthong ba ltar sangs rgyas la sogs pa mthong bas na gsal ba'o/ /rigs lnga'i dkyil 'khor gyi ngo bo nyid yin pas na de'i ngo bo nyid do/ /gsal ba la sogs dkyil 'khor ldan/ /zhes
<p>7a</p>
<p>7a.1</p>pa ni gti mug dang / yid bzhin gyi nor bu dang / 'dod chags dang / dam tshig gi dkyil 'khor ni gsal ba la sogs dkyil 'khor te de dang ldan pa'o/ /de yang rnam par snang mdzad dang / spyan dang mA ma kI dang gos dkar mo dang sgrol ma'i gnas su zla ba'i
<p>7a.2</p>dkyil 'khor ro/ /lhag ma rnams su nyi ma'i dkyil 'khor yin pas na gsal ba la sogs dkyil 'khor ro/ /de bzhin gshegs pa kun zhes bya ba ni de bzhin gshegs pa de dag thams cad do/ /gnas ni dkyil 'khor ro/ /sku dang gsung dang thugs rdo rje'i bdag po ni rdo rje 'chang chen
<p>7a.3</p>po'o/ /de bzhin gshegs pa thams cad kyi dkyil 'khor zhes bya ba ni 'das ma thag pa'i gsang ba'i gnas su sprul pa gang yin pa'o/ /dbus su gzhag par 'gyur ro zhes bya ba ni gsang bar chud pa'i dkyil 'khor de de bzhin gshegs pa thams cad dang bcas par rang gi thugs kar
<p>7a.4</p>chud par mdzad do/ /de nas dkyil 'khor der zhugs pa'i de bzhin gshegs pa de rnams dkyil 'khor de nyid du gnas ji lta ba bzhin du bzhugs pa'o/ /de nas rdo rje 'dzin pa chen po de bzhin gshegs pa thams cad zil gyis gnon pa rdo rje zhes bya ba'i ting nge 'dzin la snyoms par
<p>7a.5</p>zhugs so zhes bya ba la de bzhin gshegs pa thams cad zil gyis gnon pas na de bzhin gshegs pa thams cad zil gyis mnan pa ste zhi ba'i rang bzhin bsal nas sgeg pa la nges par sbyor ba'o/ /don de nyid kyis na rdo rje ste de skad ces bya ba'i ting nge 'dzin gang yin pa de la snyoms par
<p>7a.6</p>zhugs nas spyan la sogs pa dang yang dag par sbyor ba'i sgor de bzhin gshegs pa thams cad rab tu gzhag pa'i phyir ro/ /de bzhin gshegs pa thams cad kyi rdo rje'i ngo bor gnas par gyur te zhes bya ba ni rdo rje 'chang chen po'i dkyil 'khor gyi dam tshig la zhugs so zhes bya ba'i don
<p>7a.7</p>to/ /rdo rje 'chang chen po de'i dkyil 'khor gyi dam tshig des kyang ci zhig byas she na/ sems can ji snyed pa de dag thams cad rdo rje sems dpa'i zhes bya ba gsungs te/ dpal rdo rje sems dpa'i cha lugs su bzhugs shing rdo rje sems dpa' nyid thob par gyur pa'o/ /de nyid kyi phyir bde
<p>7b</p>
<p>7b.1</p>ba dang yid bde ba thob par gyur to zhes bya ba gsungs pa yin no/ /de bzhin gshegs pa thams cad kyi sku dang gsung dang thugs rdo rje'i dam tshig 'byung ba'i rdo rje zhes bya bas ni de bzhin gshegs pa thams cad kyi sku dang gsung dang thugs nyid rdo rje yin pas na de bzhin gshegs pa
<p>7b.2</p>thams cad kyi sku dang gsung dang thugs rdo rje ste de nyid dam tshig go/ /de dag 'byung ba'i phyir rdo rje ltar mi shigs pa'i ting nge 'dzin gang yin pa de la snyoms par zhugs pa ste de bzhin gshegs pa thams cad kyi sku dang gsung dang thugs skyed par byed pa la sems rtse gcig par mdzad do zhes bya ba'i
<p>7b.3</p>don to/ /don de nyid bstan pa'i phyir snyoms par zhug pa nas rig pa chen po'i skyes bu'i gzugs zhes bya ba la sogs pa gsungs te/ rig pa yang yin la chen po yang yin pas rig pa chen po ste spyan la sogs pa'o/ /skyes bu ni rnam par snang mdzad la sogs pa'o/ /de dag gi
<p>7b.4</p>gzugs ni rig pa chen po skyes bu'i gzugs te zhal gsum pa lta bu'o/ /ji lta bu zhe na/ de bzhin gshegs pa thams cad kyi sngags kyi byin gyi rlabs kyi byin gyis brlabs so zhes bya ba ste/ de bzhin gshegs pa thams cad kyi sngags ni/ oM badzra d+h+r-ika ces bya ba la sogs
<p>7b.5</p>pa'o/ /de dag byin gyis brlab pa ni/ brjod par bya ba rgyud gzhan dag las/ zhal gcig par rab tu grags pa'i de bzhin gshegs pa thams cad zhal gsum pa lta bur gyur par byin gyis brlabs pa'o/ /don 'di nyid bcom ldan 'das byang chub kyi sems rdo rje'i de bzhin gshegs
<p>7b.6</p>pa de nyid zhal gsum pa lta bur gzigs par gyur to zhes bya ba gsungs pa ste/ sku dang gsung dang thugs kyi ngo bo nyid dang / stong pa nyid dang / mtshan ma med pa nyid dang / smon pa med pa ste rnam par thar pa'i sgo gsum gyi ngo bor bstan pa'i phyir zhal gsum par gyur to/ /thams cad kyang
<p>7b.7</p>'di bzhin du 'dir zhal gsum par 'di nyid kyi 'og nas ston te/ thugs rdo rje ni 'dir gtso bor gyur pa'i phyir gtso bor bstan pas lhag ma rnams kyang shes par 'gyur ro/ /gzhan dag ni bud med kyi zhal lta bu'o zhes 'dod de/ bud med kyi zhal lta bu ni spyan la sogs pa dang yang dag par
<p>8a</p>
<p>8a.1</p>sbyor ba'i bde ba nyams su myong ba lta bus so zhes zer ro/ /gzhan dag ni de mi rigs te/ ci'i phyir zhe na/ de bzhin gshegs pa thams cad zil gyis gnon pa rdo rje'i ting nge 'dzin gyi mthus/ don 'di rdzogs zin pas na zhal gsum pa kho na lta bur rigs te/ 'dis
<p>8a.2</p>kyang sku dang gsung dang thugs dang rnam par thar pa'i sgo ston pas des na zhal gsum gyis thabs dang shes rab zung du 'jug pa'i byang chub chen po'i mtshan nyid can gyi byang chub chen po'i sems te/ gdul bya'i 'gro ba rnams kyi rgyud la rab tu byung ba de gzigs nas dgyes pa'i thugs
<p>8a.3</p>kyis de bzhin gshegs pa rnams kyis ched du brjod pa'i ched du brjod pa'o/ /e ma'o zhes bya ba ni ngo mtshar du gyur pa'o/ /gang gi phyir zhe na/ byang chub sems ni rab 'byung ba/ /zhes bya ba de ni ji skad gsungs pa'i tshul gyis so/ /ji lta bu zhe na/ de bzhin gshegs pa kun gyi zhes
<p>8a.4</p>bya ba gsungs te/ 'das pa dang / ma byon pa dang da ltar byung ba'i de bzhin gshegs pa rnams kyi'o/ /nyan thos dang rang sangs rgyas dang mu stegs pa gzhan dag la mi ston pas na gsang ba'o/ /rnam par rtog pa'i spyod yul ma yin pas na rab tu mi rtog pa'o/ /ngo bo nyid kyis dag pas
<p>8a.5</p>na rnyog pa med pa'o/ /lha'i rnal 'byor byas na ji skad gsungs pa'i tshul gyis spyan la sogs pa'i gsang ba la dkyil 'khor sprul nas nyid kyi thugs la bzhag ste/ de bzhin gshegs pa rnams zil gyis mnan pa sngon du 'gro bas zhal gsum pa lta bur bstan nas ched du brjod pa ched du
<p>8a.6</p>brjod pa'i bar gyis ni dang po'i sbyor ba'i ting nge 'dzin ston to/ /de nas bcom ldan 'das zhes bya ba la sogs pas dkyil 'khor gyi rgyal po'i mchog ston to/ /bcom ldan 'das byang chub kyi sems rdo rjes zhes bya ba ni rdo rje 'chang chen po'o/ /de bzhin gshegs pa thams cad kyi mchod pa
<p>8a.7</p>spros pa zhes bya ba ni gzugs dang sgra dang dri dang ro la sogs pas nam mkha' khyab pa'o/ /de nyid ni de kho na nyid de'i phyi rol gyi dngos po 'di dag ni rnam par rtog pa btags pa tsam yin par nges par byas nas ji ltar 'dod pa bzhin du 'jug go/ /de nyid 'da' bar bya ba ma yin pas na
<p>8b</p>
<p>8b.1</p>dam tshig ste/ de ni de bzhin gshegs pa thams cad kyi mchod pa spros pa'i de kho na nyid kyi dam tshig gi tshogs ni sprin te des mchod de phyag btsal nas 'di skad ces gsol pa'o/ /ci'i phyir na phyag 'tshal bar byed ce na gdul bya rnams bcom ldan 'das rnam par snang mdzad chen po la
<p>8b.2</p>mchog tu gus pa bskyed pa'i phyir dang / chos kyi dbyings thog ma dang tha ma med pa la dmigs pas de bzhin gshegs pa thams cad kyi sku dang gsung dang thugs rdo rje bskyed par bstan par bya ba'i phyir ro/ /'dus pa gsang ba las byung ba/ /bcom ldan 'das kyis bshad du gsol/ /
<p>8b.3</p>zhes bya bar sbyar te/ de ji lta bu zhe na/ de nyid ces bya ba gsungs te/ sku dang gsung dang thugs rdo rje'i 'dus pa'o/ /de yang mtshan nyid ji lta bu zhe na/ 'dus pa gsang ba las byung ba/ /zhes bya ba gsungs te/ 'dus pa ni tshogs pa'o/ /gsang ba las byung ba ni ji skad du bshad
<p>8b.4</p>pa'i spyan la sogs pa'i gsang ba las skyes pa'o/ /de nyid 'jig rten thams cad dang thun mong ma yin pas na gsang ba'o/ /de nyid kyi khyad par bstan pa ni rdo rje snying po btus pa'i zhes bya ba ste/ rdo rje ni gnyis su med pa'i ye shes so/ /de'i snying po btus pa ni/ de'i rgyu mthun pa
<p>8b.5</p>las byung ba'i rigs lnga po rnams so/ /legs so legs so zhes bya ba ni de lta yin na'o/ /'on kyang 'di ni de bzhin gshegs pa thams cad kyang the tshom skye bar byed pa yin na zhes bya ba la/ 'on kyang zhes bya ba'i sgra ni rnam par brtag pa'o/ /so so skye bo 'tshang rgya ba nyid du rigs
<p>8b.6</p>nges pa dang ma nges pa rnams ni de bzhin gshegs pa yin la/ dus gsum gyi de bzhin gshegs pa thams cad kyi mnyam pa nyid yin te/ byang chub tu sems bskyed pa nyid ni da ltar byung ba'i de bzhin gshegs pa nyid du rig par bya'o zhes gsungs pa'i phyir ro/ /des na nyon mongs
<p>8b.7</p>pa bag chags dang bcas pa spangs pa rnams la ga la mnga'/ gzhan rnams lta ci smos zhes bya ba ni gsang ba 'dus pa 'di ni rigs ma nges pa gzhan rnams kyi thun mong ma yin pa'o/ /de bas na sems can dam pa rnams kyis bsgrub par bya ba yin no snyam pas ngo mtshar du gyur pa'o/ /
<p>9a</p>
<p>9a.1</p>gzhan dag las sngon ma byung ba rtogs pas na rmad du gyur pa'o/ /gang bcom ldan 'das zhes bya ba la sogs pas ni rigs nges pa rnams la 'di ltar yin par gsungs pa'i khyad par ston te/ de bcom ldan 'das de bzhin gshegs pa thams cad la byin gyis rlob
<p>9a.2</p>pa mdzad du gsol zhes bya bar sbyar te/ de bzhin gshegs pa thams cad sku dang gsung dang thugs kyi cha lugs su bskyed pa ni byin gyis brlabs pa'o/ /de dag kyang ji ltar 'gyur zhe na gsungs pa/ de bzhin gshegs pa thams cad ces bya ba la sogs pa
<p>9a.3</p>gsungs te/ de bzhin gshegs pa thams cad kyang yin la rdo rje yang yin pas de bzhin gshegs pa thams cad kyi rdo rje ste bsam pa dang bsam par bya ba dang gnyis su med pa'o/ /de'i dam tshig ni sku la sogs pa'o/ /de byung ba ni bskyed pa ste gang du rdo rje'i cha lugs la sogs par gyur
<p>9a.4</p>pa yin pas na/ de ni de bzhin gshegs pa thams cad kyi rdo rje dam tshig 'byung ba'i tshig gis te der byin gyis brlab par mdzad pa'o/ /ci'i phyir byin gyis brlab par mdzad ce na bshad pa'i phyir zhes bya ba gsungs so/ /de bzhin gshegs pa zhes bya ba la sogs pa ni 'bras bu
<p>9a.5</p>gsungs pa ste/ de bzhin gshegs pa thams cad dang 'brel ba'i gdul bya'i sems can rnams zag pa med pa'i bde ba dang yid bde ba myong ba bgyi ba nas/ ji srid dus dang pha rol tu phyin pa la sogs pa'i yon tan bstan pa de bzhin gshegs pa thams cad dang 'brel pa'i mngon
<p>9a.6</p>par shes pa thob par bgyi ba'i bar gyi phyir bstan du gsol zhes pa'o/ /de ltar bcom ldan 'das kyis gsol ba btab par mkhyen nas snying po 'di nyid kyi sku dang gsung dang thugs rdo rje las phyung ngo zhes bya bar sbyar ro/ /ci zhig mdzad ce na/ ye shes sgron ma rdo rje zhes bya ba'i ting nge
<p>9a.7</p>'dzin la snyoms par zhugs te zhes bya ba gsungs te/ ye shes nyid sgron ma ste snang ba'o/ /de nyid rdo rje ste ming de nyid ces bya ba'i ting nge 'dzin gang yin pa de la de skad ces bya ste/ thugs rdo rje lta bur thugs rtse gcig tu bzhag ces bya ba'i don to/ /'di zhes bya ba ni blo la bzhag
<p>9b</p>
<p>9b.1</p>pa'o/ /zhe sdang gi rigs kyi mchog gi snying po zhes bya ba ni khro bos 'dul ba'i sems can rnams gdul bar bya ba'i phyir snying rje chen po las byung ba'i sems kyis bcos pa'i khro bo bskyed pa ste/ 'dir zhe sdang bas ni ma yin no/ /de'i rigs ni khro bo thams cad kyi gzugs te/ 
<p>9b.2</p>de'i mchog gi snying pos bdag po skul bar byed pa'i sgra'i tshul du byung ba'o/ /bcom ldan 'das zhes bya ba ni sngar bstan pa'i rdo rje 'chang chen po'o/ /mi bskyod pa'i phyag rgya chen por sbyor ba'i thabs ni mi bskyod pa'i sku dang gsung dang thugs dang gcig tu 'dres par gyur pa'o/ /
<p>9b.3</p>nag po dang dkar po dang dmar po'i tshul du zhes bya ba ni de'i sku thams cad ni nag po'o/ /zhal dang po yang nag po'o/ /g.yas pa ni dkar po'o/ /g.yon pa ni dmar po'o/ /de bzhin gshegs pa thams cad kyi sku dang gsung dang thugs rdo rje ni rdo rje 'chang chen po ste/ de'i sku dang
<p>9b.4</p>gsung dang thugs rdo rje zhugs par gyur pa'o/ /de ni 'di skad ston par gyur te/ bcom ldan 'das rdo rje 'chang chen po mi bskyod pa dang lhan cig tu mi bskyod pa'i gzugs su bdag nyid byin gyis brlabs nas yang der bdag nyid mi bskyod pa'i gzugs su sku dang gsung dang thugs rjes
<p>9b.5</p>su zhugs te/ dkyil 'khor gyi dbus su nyi ma'i dkyil 'khor gyi steng du phyag g.yas pa na rdo rje rtse lnga pa bsnams nas rdo rje skyil mo krung du bzhugs pa'o/ /de nas bcom ldan 'das zhes bya ba nas byung ngo zhes bya bar sbyar te/ de bzhin gshegs pa thams cad kyi dam tshig 'byung
<p>9b.6</p>ba zhes bya ba'i ting nge 'dzin la snyoms par zhugs te zhes bya ba ni sngon gyi dus su bya ba gsungs pa ste/ de bzhin gshegs pa yang yin la thams cad kyang yin pas na de bzhin gshegs pa thams cad de sems dang sems las byung ba gnyis su med pa'i ngo bo'o/ /de'i dam tshig
<p>9b.7</p>ni bcom ldan 'das rnam par snang mdzad kyi sku dang gsung dang thugs kyi rang gi ngo bo ste/ de 'byung bar 'gyur ba'i ting nge 'dzin la snyoms par zhugs pa ni rnam par snang mdzad sprul par mdzad pa la thugs rtse gcig par mdzad ba'o/ /gti mug gi rigs kyi mchog gi snying po'i snying
<p>10a</p>
<p>10a.1</p>bzlas byas te/ /lce dang dbu rgyan mchog bsgom la/ /lha rnams ma lus tshim pa yi/ /bsam pas nang gi sbyin sreg bya/ /phyi rol sbyin sreg dpag pa tsam/ /ye shes me ni 'bar byed pas/ /phung sogs blun pa'i bud shing bsreg /bla na med par
<p>10a.2</p>bshad pa'o/ /ji skad gsungs pa'i sdom par ldan/ /ji ltar myong bar mnyam par spyod/ /blo dang ldan pas dam med la/ /dus rig byas la gsang bar bya/ /snying rjer gnas pas las gnyis byed/ /'gro ba'i don dang sangs rgyas mnyes/ /lus ngag tha mal
<p>10a.3</p>khyad par can/ /phyag rgya sngags kyi bdag nyid do/ /chos can gcig la rtog pa ni/ /sna tshogs rnam par snang ba yin/ /sdug bsngal bde ba grol 'byung ba/ /las kyi khyad par mang gyur yin/ /de phyir dge dang mi dge'i las// lus la sogs pa'i rtog las
<p>10a.4</p>byung / /kun rtog thams cad las grol ba/ /nag po'i las su ga la 'gyur/ /dam tshig nyams pa bskang don du/ /don yod rdo rje sbyor bsgom ste/ /thugs ka'i zla bar khaM bskyed pa'i/ /sna tshogs rdo rje bsam par bya/ /gzugs sogs nam mkha' bzhin dag nas/ /
<p>10a.5</p>rang bzhin 'od gsal sems bskyed de/ /bskul ba sngon du 'gro ba yis/ /dbang bskur byas pas dag par bya/ /bla ma brnyas pa'i skyon byung na/ /yon dang ldan pa'i ston mo dbul/ /sdig bshags la sogs sngon 'gro ba'i/ /sdom pa bzung bas bskang bar bya/ /
<p>10a.6</p>phyi yi khrus kyi cho ga la/ /rang gi rnal 'byor dmigs byas nas/ /dbang bskur gong ma bzhin bsgoms nas/ /mtha' ru bdag po gzhag pa'o/ /de ltar nyin phyed dus dang ni/ /phyi 'bred du yang bsgom par bya/ /nam phyed dus su sa bon nas/ /bzlas pa'i dus su
<p>10a.7</p>bskyed par bya/ /gshegs su gsol 'dod sngags pa yis/ /mchod pa bstod pa bdud rtsi myang / /byas nas mtha' ru mu bzhag pa'i/ /yi ge gsum gyis gshegs su gsol/ /de bzhin yi ge gsum brjod pas/ /ye shes sems dpa'i 'khor lo la/ /phyi
<p>10b</p>
<p>10b.1</p>rol 'khor lo bcug byas te/ /shes rab snying rje ldan pas nyal/ /ldang ba'i dus na lha mo yi/ /dbyangs kyis bskul bsam langs nas su/ /sngon bzhin dus bzhir ting 'dzin gsum/ /rtse gcig pa yis thams cad bsgom/ /brel ba bcad pa'i rnal 'byor
<p>10b.2</p>pas/ /dus dang por ni ting 'dzin gsum/ /ma lus phar ni bsgom byas la/ yan lag rnams ni sngon bzhin bsam/ /de las gzhan pa'i dus dag tu/ /glo bur rang gi lha bzhengs la/ /thugs las 'khor lo spro byas la/ /dbang bskur ba ni sngon bzhin blang / /
<p>10b.3</p>mchod bstod bdud rtsi myang byas la/ /thig le'am yang na phra mo'am/ /sngags kyi bzlas brjod yang byas nas/ /'khor lo bsdu ba sngon bzhin brtsam/ /de ltar zhugs pa rnam pa gnyis/ /rang gi lam gyi mi mthun phyogs/ /bzlog pas brtan pa'i rtags rnyed pas/ /
<p>10b.4</p>las dang po yi rnal 'byor ro/ /de yis sku la dmigs pa yis/ /man ngag thob pas ye shes che/ /'bebs thob rang dang gzhan mthong na/ /cung zad ye shes dbang gyur pa'o/ /dus bzhir mig dang lus sogs rnams/ /byin rlabs dbang bskur rab byas nas/
<p>10b.5</p>mchod pa sogs kyis mnyes byas la/ /bzlas rjod sbyor ba brtsam pa'o/ /sngon bzhin du ni bsdu byas nas/ /sdom pa bskyang sogs snga ma bzhin/ /rgyun du goms rlabs bcu dang gcig /mthu chen stobs rtogs des dmigs so/ /de yi gsung la dmigs pa yis/ /
<p>10b.6</p>rlung gi rang bzhin rtogs mdzad nas/ /bdag dang gzhan gyis dkyil 'khor mthong / /ye shes dbang du gyur pa'o/ /de la nyi mtshan rgyun du'am/ /yi ge gsum gyi ting nge 'dzin/ /kun du spyod las chos thams cad/ /dbyer med gong bzhin snyeng byed do/ /'di yi phyag
<p>10b.7</p>rgya chen po yi/ /bsgrub pa'i mtshan ma gsum mthong nas// brtul zhugs la sogs rim 'di yis/ /sems dmigs rdo rje 'chang ba thob/ /'di las gzhan pa bcu bzhi yi/ /bsnyen pa'i cho ga 'di bzhin te/ /rang rang lha yi sbyor ba yis/ /'og nas 'byung ba'i
<p>11a</p>
<p>11a.1</p>mi za ba ste rnam par bsgoms na 'bras bu dang bcas par gyur pa'o/ /de'i dam tshig ni snga ma bzhin no/ /ye shes gang gis dam tshig 'dren par byed pa de ni dam tshig 'gugs pa ste/ 'du byed kyi phung po'i ngo bor bya ba grub pa'i ye shes so/ /des kyang sku'i sprin bskyed
<p>11a.2</p>nas sdud pa'i dus su 'gugs pa'i phyir ro/ /de'i rigs ni snga ma bzhin no/ /bcom ldan 'das kyi sku thams cad dang zhal dang po ljang gu/ zhal g.yas pa ni nag po'o/ /g.yon pa ni dkar po ste/ phyag g.yas pa na ral gri bsnams pa'o/ /'dod dang thar pa rab sgrub pa/ /zhes
<p>11a.3</p>bya ba ni gdul bya rnams kyis rnam par thar pa'i sgo thams cad sgom pa'i ngo bo nyid kyis mngon par 'dod pa'i don yongs su rdzogs par byed pa'i rgyur gyur pas na 'dod pa ste/ de yang dngos grub thams cad la rjes su dgyes pas na bcom ldan 'das ni 'dod pa'o zhes gsungs pa
<p>11a.4</p>dang / gzhan yang / /'dod chags dam tshig ces su brjod/ /chos kyi 'dod pa yid dga' ba/ /de yi rjes sgrub rnal 'byor ni/ /rjes su chags pa zhes bsgrags so/ /zhes gsungs so/ /thar pa zhes bya ba ni zag pa med pa'i bde ba chen po'i ngo bor gyur pa ste/ de yang / bde
<p>11a.5</p>chen gyur pas thar pa bdag /ces gsungs pa dang / gzhan yang mi 'gyur kun grub pa/ /bde ba chen por shes par bya/ /zhes gsungs te/ de dag bsgrubs pas na/ /'dod dang thar pa rab sgrub pa/ /zhes bya'o/ /des na bcom ldan 'das de bzhin gshegs pa thams cad
<p>11a.6</p>kyi btsun mo'i mchog 'di phyung ngo zhes bya bar sbyar te/ de bzhin gshegs pa thams cad kyang yin la rdo rje 'dzin yang yin pas na de bzhin gshegs pa thams cad kyi rdo rje 'dzin te/ de bzhin gshegs pa thams cad ni 'jig rten gyi khams thams cad kyi rdul phra rab dang mnyam pa'o/ /rdo rje
<p>11a.7</p>'dzin thams cad ni byang chub sems dpa' thams cad do/ /de dag mnyes pa ni spyan la sogs pa dang yang dag par sbyor ba las bde ba dang yid bde ba skyes te/ 'di yang de rnams la ni rnam par rtog pa mi mnga' bas mi 'byung na yang 'on kyang gdul bya de lta bur gyur pa gzhan dag
<p>11b</p>
<p>11b.1</p>yid 'dun par bya ba'i phyir ro/ /yang na sngags kyi sgor spyad pa spyod pa dag 'dir de bzhin gshegs pa dang rdo rje 'dzin par blta bar bya'o/ /de ltar khas blangs na sbyor ba sgom pa 'og nas bshad pa rnams dang tshig gi don gcig tu 'gyur ro/ /de'i phyir dam tshig ni spyan la sogs
<p>11b.2</p>pa lta bur gyur to zhes bya ba'i don to/ /rjes su mnyes pa zhes bya ba ni snga ma bzhin te/ de bzhin gshegs pa thams cad kyi rjes su mnyes pa ni rdo rje ltar mi phyed pa ste/ de skad ces bya ba'i ting nge 'dzin gang yin pa de la snyoms par zhugs pa'o/ /de bzhin gshegs pa thams cad kyis/ 
<p>11b.3</p>'dod chags 'dzin pa zhes bya ba la/ de bzhin gshegs pa thams cad kyi 'dod chags 'dzin pa ni 'od dpag med kyi sbyor ba sgom pa'i mtshan nyid la 'dir 'dod chags zhes bya ste/ 'di nyid kyi 'og nas pad+ma'i rigs kyi sbyor ba gtsor bshad pas so/ /de bzhin gshegs pa
<p>11b.4</p>thams cad kyi sku dang gsung dang thugs slu ba zhes bya ba ni rang bzhin gyis 'od gsal ba'i sku dang gsung dang thugs kyi ting nge 'dzin gyi mthu rtogs shing gzhan rnams la ston pa ni slu ba'o/ /don de nyid rdo rje ltar mi phyed pas na de la de skad ces bya ste/ de yang / chos rnams rang bzhin 'od gsal
<p>11b.5</p>ba/ /gdod nas dag pa nam mkha' bzhin/ /byang chub med cing rtog pa med/ /byang chub tshul 'di brtan pa'o/ /zhes gsungs pa ste/ dga' ba rab tu bsgoms pas 'tshang rgya'o/ /de'i phyir gti mug la sogs pa'i yul la rnal 'byor pa'i dga' ba mngon par 'phel bar bya ba yin te/ 
<p>11b.6</p>de bas na spyan la sogs pa la de bzhin gshegs pa thams cad kyi btsun mo mchog phun sum tshogs pa'i sgrar gsungs so/ /de nas bcom ldan 'das kyis khro bo chen po phyung ngo zhes bya bar sbyar te/ bcom ldan 'das rnam par snang mdzad kyis dbang bskur ba'i ngo bo rdo rje gang yin pa
<p>11b.7</p>de ni rnam par snang mdzad rdo rje'o/ /de la dmigs pa'i ting nge 'dzin gyi rnam par snang mdzad ces bya ste/ 'phags pa gshin rje gshed lta bur sems rtse gcig par mdzad ces bya ba'i don to/ /de nyid kyi phyir 'di'i cod pan la rnam par snang mdzad bzhugs pa yin no/ /de bzhin gshegs pa
<p>12a</p>
<p>12a.1</p>thams cad kyi dkyil 'khor byin gyis rlob pa ni sgo srung gi gzugs kyis yang dag par bsrung ba'o/ /don de nyid ni khro bo chen po gshin rje gshed de/ de ston pa'i sgra la'ang de skad ces bya'o/ /de bzhin gshegs pa thams cad kyi mngon par byang chub pa ni bcom ldan 'das
<p>12a.2</p>mi bskyod pa'o/ /de nyid rdo rje ste khro bo gzhan gyis mi thub pa gang yin pa de la 'di skad ces bya'o/ /de nyid kyi phyir de'i cod pan la mi bskyod pa bzhugs pa'o/ /chos rin po che ni 'od dpag med do/ /de nyid 'byung gnas zhes bya ste/ rigs su gyur pa 'phags pa rta mgrin gang yin pa de
<p>12a.3</p>la de skad ces bya ste/ 'dis de bskyed pas na de bzhin gshegs pa 'od dpag med cod pan la bzhugs pa'o/ /de bzhin gshegs pa thams cad kyi sku dang gsung dang thugs ni bcom ldan 'das mi bskyod pa'o/ /de nyid rdo rje ste/ 'phags pa khro bo bdud rtsi thab sbyor ba gang yin pa de la de
<p>12a.4</p>skad ces bya'o/ /de nyid kyi phyir de la mi bskyod pas dbang bskur ba'i ngo bor cod pan la bzhugs pa yin no/ /gzugs dang sgra dang dri dang ro dang reg bya dang chos kyi dbyings kyang mchod pa'i ngo bo nyid yin pas dkyil 'khor gyi phyi rol gyi grwa bzhir bsam par bya ste/ mchod pa'i bya ba 'di dag ni
<p>12a.5</p>'di nyid kyi 'og nas/ gzugs sgra dri sogs sngags pa yis/ /lha nyid du ni rtag par bsgom/ /zhes bstan pa yin no/ /de la ma dad pa la sogs pa'i bgegs bzlog ste/ gdul bya rnams thar pa'i grong khyer du 'jug par bya ba'i phyir dad pa dang brtson 'grus dang dran pa dang / shes
<p>12a.6</p>rab kyi dbang po'i ngo bo nyid rnam par thar pa'i sgo bzhi ni gshin rje gshed la sogs pa khro bo bzhi bsgom pa yin no/ /de bzhin gshegs pa'i sku gzugs brnyan gyi tshul gyis yang dag par bstan pa'i phyir phyag na me long bsnams pa'i gzugs kyi lha mor bstan to/ /lha rnams kyi gzugs
<p>12a.7</p>mthong nas de thob par 'dun pa skyes pa rnams la pi wang brdung ba la sogs pa'i lha'i sku bstan pas/ chos rnams gzugs brnyan lta bu ste/ /dag cing gsal la dri ma med/ /ces bya ba la sogs pa ston pa ni sgra'o/ /chos thos nas de rnams kyi bdag med pa la lhag par mos pa ni dri'o/ /
<p>12b</p>
<p>12b.1</p>de nyid la gong nas gong du lhag par mos pa ni ro'o/ /des snang ba thob pa dang snang ba mched pa dang de kho na nyid kyi don la phyogs gcig pa la gnas pa dang / bar chad med pa'i ting nge 'dzin gyi mtshan nyid nges par 'byed pa'i cha bzhi la reg pa ni reg pa'o/ /de'i 'og tu stong pa nyid kyi mtshan nyid la kun du 'gro ba'i byang
<p>12b.2</p>chub sems dpa'i sa dang po mngon sum du byas pa ni chos kyi dbyings so/ /de nas skad cig ma gnyis pa la sogs par dga' ba nye bar skye bar 'gyur ba ni spyan la sogs pa'i gzugs kyis ston to/ /rab tu dga' ba la chos kyi dbyings ji ltar mthong ba de bsgoms pas gti mug dang yid
<p>12b.3</p>bzhin gyi nor bu dang / 'dod chags dang dam tshig gi rigs rtogs pas sku dang gsung dang thugs thams cad rdo rjer rtogs par byas nas rdo rje 'chang chen po nyid du 'gyur te/ 'di ni dkyil 'khor gyi rgyal po'i mchog ces bya ste ting nge 'dzin gnyis pa yin no/ /de nas rdo rje 'chang chen por lhag
<p>12b.4</p>par mos par byas nas sems can gyi khams ma lus pa mi bskyod pa la sogs pa de bzhin gshegs pa thams cad kyi sku dang gsung dang thugs su bskyed pa la bkod do/ /de bzhin du gti mug dang yid bzhin gyi nor bu dang / 'dod chags dang dam tshig la dga' ba dang / gzugs dang
<p>12b.5</p>sgra dang dri dang ro dang reg bya dang chos kyi dbyings su rtogs pas bdud thams cad rab tu bcom pa la sbyar ro/ /'di ni las kyi rgyal po'i mchog ces bya ste/ ting nge 'dzin gsum po yin no/ /de ltar ting nge 'dzin gsum mngon du bya ba ni 'di nyid kyi 'og nas ston te/ rnam pa gsum du spro bar bya/ /
<p>12b.6</p>zhes bya ba la sogs pa nas/ /rab dga' las gsungs bsgom par bya/ /zhes bya ba'i bar du'o/ /de bzhin gshegs pa lnga po'i phyag mtshan gyi nges pa ni smras zin to/ /spyan gyi phyag na ni 'khor lo'o/ /mA ma kI'i phyag na ni rdo rje rtse lnga pa'o/ /gos dkar mo'i phyag na ni pad+ma kha phye ba sdong bu
<p>12b.7</p>dang bcas pa'o/ /sgrol ma'i phyag na ni ut+pal sngon po'o/ /gshin rje gshed ni mdog nag po'o/ /'od zer gyi tshogs mang po 'khrugs pa shin tu gdug cing 'jigs pa'i dkyil 'khor can spyan dmar ba/ mche ba rnam par gtsigs pa/ phyag g.yas pa na tho ba dang ral gri dang 'khor lo
<p>13a</p>
<p>13a.1</p>bsnams pa/ g.yon rnams gtun shing dang / dgra s+t+wa dang zhags pa bsnams pa/ bzhin rab tu 'gyur ba/ zhal drug pa/ stag gi pags pa sham thabs su bsnams pa'o/ /gzhan gyis mi thub pa ni 'od zer gyi tshogs mang po 'bar ba/ sbrul gyi ska rags kyis
<p>13a.2</p>brgyan pa/ zhal rnam par 'gyur zhing mche ba gtsigs pa/ phyag g.yas rnams na dbyig pa dang 'khor lo dang rdo rje bsnams pa/ phyag g.yon gnyis na lcags kyu dang zhags pa bsnams pa phyag gcig gi mdzub mos gzhan bsdigs pa'o/ /rta mgrin ni mdog dmar po 'od zer gyi
<p>13a.3</p>tshogs mang po 'bar zhing gdug pa rnam par 'phro ba'i 'od kyi phreng ba can/ zhal rnam par 'gyur ba spyan gsum pa sbrul gyis brgyan pa/ tshogs kyi bdag po zhabs g.yon pas gnon pa gdug pa thams cad 'joms pa'i tshul du bzhugs pa/ phyag g.yas rnams na pad+ma dang rdo rje dang dbyig
<p>13a.4</p>pa bsnams pa/ phyag g.yon gnyis na lcags kyu dang zhags pa bsnams pa/ gcig gi mdzub mos gzhan bsdigs pa/ de'i spyi gtsug la rta mgo 'jug pa'o/ /bzhi pa bdud rtsi 'khyil pa ni mdog gnag pa/ 'od zer gyi tshogs mang po 'bar ba/ rdo rje sprin rab tu 'khrugs pa
<p>13a.5</p>shin tu khro zhing gdug pa mche ba rnon po gtsigs pa/ phyag g.yas pa na rdo rje dang ral gri dang gtun shing bsnams pa/ phyag g.yon rnams na lcags kyu dang dgra s+t+wa dang zhags pa bsnams pa ste/ khro bo 'di dag thams cad kyi bzhugs thabs ni g.yon brkyang ste bzhugs so/ /lhag ma rnams ni
<p>13a.6</p>'di nyid kyi 'og nas ston to/ /bgegs thams cad zlog par byed pas dga' ba skyed par byed pas na mnyes par byed pas te de'i don gyi dkyil 'khor ro/ /'da' bar bya ba ma yin pas na dam tshig sems dpa' rnams so/ /rgyud 'di dag las gang khyad par gyi dgag pa ma gsungs pa de ni zhal
<p>13a.7</p>gsum pa phyag drug par rang gi lha'i ting nge 'dzin de bskyed par bya'o/ /yid kyi dkyil 'khor bskyed pa ni/ ting nge 'dzin gyi dkyil 'khor byin gyis brlab pa'o/ /de ston pa'i sgra'i tshogs ni le'u zhes bya ba'i sgrar brjod do/ /le'u dang po'i bshad pa'o// //rnal 'byor bsgom par 'dod pa
<p>13b</p>
<p>13b.1</p>dag gis byang chub chen por smon pa dang / thos pa dang bsam pa'i sems kyis byang chub chen po'i don shes par bya ba yin te/ de bas na/ de nas zhes bya ba la sogs pa byang chub sems kyi le'u gsungs so/ /de nas zhes bya ba'i sgra ni de ma thag tu ste/ bcom ldan 'das la phyag 'tshal
<p>13b.2</p>te 'di skad ces gsol to zhes bya bar sbyar ro/ /de yang gzugs dang sgra la sogs pa rnams kyis mchod pa bya ste bshad du gsol zhes bya ba la sogs pa rnams kyis byang chub kyi sems bshad par gsol bar sbyar ro/ /de nyid kyi khyad par bstan pa ni snying po zhes bya ba la sogs pa ste/ 
<p>13b.3</p>chos kyi dbyings thog ma dang tha ma med pa'i ngo bor gyur pas na snying po zhes bya ste/ 'dis ni chos kyi sku'i rang gi ngo bor gyur pa bstan to/ /sku dang gsung dang thugs kyi mchog /ces bya ba 'dis ni rgyu dang 'bras bu nye bar gdags pas kun rdzob tu thabs kyi ngo bor gyur par gsungs pa yin no/ /
<p>13b.4</p>de ltar na 'dis ni de shes rab dang thabs kyi ngo bor gyur pa'i byang chub kyi sems gsungs pa yin no/ /de nas bcom ldan 'das kyis byang chub sems dpa' de dag la 'di skad ces bka' stsal to zhes bya bar sbyar ro/ /byang chub sems dpa' thams cad kyi sems kyi yongs su rtog pa yang
<p>13b.5</p>thugs kyis mkhyen te zhes bya ba ni gal te bcom ldan 'das kyis bdag cag rnams kyi sku dang gsung dang thugs rdzogs par bya ba'i phyir byang chub chen por sems bskyed par mdzad na legs par 'gyur ro zhes bya ba de lta bu'i sems kyi yongs su rtog pa yod pas mkhyen pa'o/ /khyed kyi sems
<p>13b.6</p>lus lta bu dang zhes bya ba ni de bzhin gshegs pa thams cad kyi sku ni rmi lam lta bu ste/ don dam par dngos po med pa'i ngo bo nyid yin pas so/ /lus sems lta bu dang zhes bya ba ni gang 'di thugs rdo rje'i ngo bo 'di yang sgyu ma lta bu ste/ stong pa nyid kyi ngo bo nyid yin pas so/ /sems tshig tu
<p>13b.7</p>brjod pa lta bur skyed cig ces bya ba ni gang 'di gsung rdo rje'i ngo bo nyid ni brag ca lta bu ste/ skye ba'i rgyu med pa'i phyir ro/ /de yang 'og nas/ /sku yi rdo rje rdzogs byang chub/ /dngos dang dngos med rnam dpyad pa/ /zhes gsungs pa dang / gzhan yang / gsung gi dam tshig rdzogs byang chub/ /sgra
<p>14a</p>
<p>14a.1</p>dang sgra min rnam dpyad pa/ /zhes pa dang / thugs kyi dam tshig rdzogs byang chub/ /gnas pa'i rdo rje rnam dpyad pa/ /zhes gsungs pa yin no/ /don 'di nyid ni de bzhin gshegs pa thams cad kyi sku dang gsung dang thugs nam mkha' lta bur sbyar nas zhes bya ba gsungs pa yin te/ 
<p>14a.2</p>stong pa nyid kyi ngo bor byas/ /zhes bya ba'i don to/ /kye ma zhes bya ba la sogs pa la kye ma'i sgra ni ngo mtshar du gyur pa'o/ /kun du bzang po zhes bya ba la 'dod chags la sogs pa la spyod par ston kyang / 'dod chags la sogs pa'i nyes pas mi gos pas na kun du bzang po ste/ de lta bu'i kun du bzang po rnam par
<p>14a.3</p>snang mdzad chen po'i sku dang gsung dang thugs ni don dam par skye ba med de/ rmi lam bzhin 'khrul pa tsam las skyes pa yin te/ de lta bas na 'di ni skye ba med pa'i tshul zhes bya'o/ /de ltar byang chub sems dpa' de rnams kyi byang chub chen po'i sems bskyed nas ma 'ongs pa rnams kyi bskyed pa'i
<p>14a.4</p>phyir de nas zhes bya ba la sogs pa gsungs te/ de bzhin gshegs pa thams cad kyi mngon par rdzogs par byang chub pa ni chos kyi dbyings thog ma dang tha ma med pa mngon sum du mdzad pa'o/ /de'i tshul ni chos kyi dbyings thog ma dang tha ma med pa ste thos pa dang bsam pa dang bsgom pa'i rang
<p>14a.5</p>bzhin gyi shes rab bo/ /de nyid rdo rje ste/ de la dmigs pa'i ting nge 'dzin de la de skad ces bya'o/ /dngos po med pas bsgom pa med/ /ces bya ba ni gnyis su med pa'i sems nyid dngos po 'di dag tu snang bas na dngos po'o/ /dngos po med pas na dngos po med pa ste/ rnam par mi rtog
<p>14a.6</p>pa'i ye shes dang chos thams cad kyi de bzhin nyid dngos po med pa'i ngo bo nyid kyi mtshan nyid ni dngos po med pa'o/ /de ltar dngos po med pas bsgom pa de mthong ba dang thos pa dang bsam pa'i don gyi yang dang yang du mngon du bya ba gang yin pa de yang de bzhin nyid dang rnam par mi rtog pa'i ye
<p>14a.7</p>shes la de med pa yin no/ /de bas na dngos po med pa la bsgom pa yin pas med do/ /gal te mthong ba dang thos pa dang bsam pa'i don bsgom pa yin na de ltar na ni dngos po yod par 'gyur zhe na/ de bzlog par bya ba yin pa'i phyir/ /bsgom par bya ba bsgom pa min/ /zhes bya ba gsungs
<p>14b</p>
<p>14b.1</p>so/ /'dis ni 'di skad ston par 'gyur te/ gal te bsgom pa bsgom pa'i rang bzhin du 'grub par 'gyur na de'i tshe bsgom pa'i mtshan nyid kho na dngos po ste sku la sogs pa'i rang bzhin gyi dngos por 'gyur gyi/ gang gi tshe yang kun rdzob tu rgyu dang 'bras bu rnam pa gcig pa de yang don dam par ma skyes
<p>14b.2</p>pa yin pas na de'i phyir/ /bsgom par bya ba bsgom pa min/ /zhes bya ba'o/ /de bas na/ de ltar dngos po med pas zhes bya ba gsungs pa yin no/ /don dam par dngos po rnams skye ba med pas de'i phyir bsgom pa'i mtshan nyid kyang dngos por mi 'gyur ro/ /de bas na/ bsgom pa dmigs par
<p>14b.3</p>mi 'gyur ro/ /zhes bya ba gsungs so/ /de'i phyir na rmi lam lta bu 'khrul pa nyid do/ /de bzhin gshegs pa thams cad kyi mngon par rtogs pas ni bcom ldan 'das rnam par snang mdzad kyi sku rdo rje dngos po med pa'i ngo bo nyid du rtogs pa'o/ /de nyid ni rdo rje ste/ de skad ces bya ba'i ting nge 'dzin
<p>14b.4</p>gang yin pa de la snyoms par zhugs pa'o/ /'dis zhes bya ba'i blo la gnas pa'o/ /dngos po thams cad dang bral ba/ /zhes bya ba la dngos po yang yin la thams cad kyang yin pas na dngos po thams cad de/ phung po lnga dang / khams bco brgyad dang / skye mched bcu gnyis dang rten cing 'brel par 'byung
<p>14b.5</p>ba bcu gnyis ni dngos po thams cad de/ de dang bral bar gyur pa nyid kyis na rang sems gzod nas ma skyes pa'o/ /'di nyid bshad pa ni/ /phung po khams dang skye mched dang / /gzung dang 'dzin pa rnam spangs pa/ /zhes bya ba yin te/ gzung ba ni yul gyi ngo bo'o/ /'dzin pa ni rnam par shes
<p>14b.6</p>pa'o/ /de ni phung po dang khams dang skye mched rnams dang gzung ba dang 'dzin pa spangs pa'o/ /yang de dag ji ltar spangs she na/ chos bdag med pas mnyam nyid pas/ /zhes bya ba gsungs te/ phung po dang khams dang skye mched dang rten cing 'brel par 'byung ba rnams ni don dam par dngos po med
<p>14b.7</p>pa'i ngo bo nyid yin pas na chos bdag med pa ste/ bdag dang bral ba'i ngo bo yin pas na bdag med pa ste dngos po med pa'o/ /de nyid ni mnyam pa nyid do/ /dngos po thams cad dbyer mi phyed pa nyid do/ /des na de rgyur gyur pas sems can thams cad kyi rang gi sems kyang gdod ma nas ma
<p>15a</p>
<p>15a.1</p>pa gsum byas la/ /'khyil pa'i sngags bzlas pho yi g.yon/ /mo yi dpung pa g.yas pa ru/ /bsrung ba bya phyir bcing bar bya/ /'khyil bzlas chu gtsang skyor chu yis/ /kha bshal lan gsum 'thung bcug ste/ /byin chags gtsang bar
<p>15a.2</p>bya ba dang / /ngag gi nyes pa sbyang phyir sbyin/ /oM hrIH bi shud+d+ha sarba d+harma bo so da sa bo ka wa a na ya hUM/ phyir mi ldog dbang dkyil 'khor la/ /byin nas mgon po bdag la gsungs/ /dkyil 'khor lha yi de nyid dang / /slob dpon gyi ni phrin las dang / /sangs rgyas
<p>15a.3</p>kun gyi dam tshig dang / /gsang ba mchog gi sdom pa rnams/ /rtag tu dbang gi slob dpon bgyid/ /sems can kun don byed phyir stsol/ /de nas bla mas thun mong sdom/ /byin nas slob ma de yis kyang / /rig dbang thob phyir lan gsum du/ /bka' stsal de ni blang
<p>15a.4</p>bya'o/ /kun mkhyen gang du 'jig rten du/ /bde bar 'byung ngam mi 'byung ba/ /u dum bA ra'i me tog bzhin/ /gal te brgya lam brgya 'ga' 'byung / /bde bas thob dka' 'byung ba ni/ /gsang sngags spyod pa'i tshul 'di ni/ /ci phyir dpag med sems can don/ /bla na med pa
<p>15a.5</p>byed nus pa/ /sa yang bskal pa du ma yi/ /snod du byas pa'i sdig pa gang / /de kun zad par 'gyur ba yin/ /dkyil 'khor 'di 'dra mthong bas so/ /gang gzhung mtha' yas grags pa yi/ /sngags kyi spyod pa la gnas nas/ /bla med go 'phang phyin pa ni/ /sngags bzlas
<p>15a.6</p>pa las skye ba'o/ /gang dag spyod pa mchog 'di la/ /blo gros gtan du mi g.yo ba/ /sdug bsngal thams cad 'byung ba yi/ /ngan 'gro de dag gis gcod do/ /de ring dpag med rnyed pa ni/ bdag chen khyed rnams kyis thob ste/ /sras bcas rgyal ba kun gyis kyang / /
<p>15a.7</p>bstan pa 'di la khyed rnams kun/ /thams cad yongs su bzung gnas pa'i/ /skye bar gyur pa bdag chen gyi/ /de phyir khyed kyis bdag chen la/ /bde ba skye bar 'ong 'gyur cig /dpal ldan mchog gi theg pa 'di/ /chen por 'byung ba theg chen po/ /gang gis
<p>15b</p>
<p>15b.1</p>khyed chag 'gro 'gyur ba/ /de bzhin gshegs rnams 'ang 'gyur la/ /zhal bzang khyed ni de ring 'ongs/ /sangs ni 'dus pa'i dkyil 'khor che/ /mthong dka' nga yi thugs rje yis/ /khyed kyis mthong bar 'gyur ba'o/ /kye bu dag nyon cig do nub ni/ /seng ge nyal stabs
<p>15b.2</p>bzhin du nyol/ /khyod kyis rmi lam dge mi dge / mthong ba tho rangs bdag la smros/ /de ltar bgyi zhes rab gsol nas/ /de dag nyal bcug 'khyil ba yi/ /sngags bzlas dri chu byugs nas su/ /srung ba byas te gnas par bya/ /lhag par mos pas dkyil
<p>15b.3</p>'khor dmigs/ /mchod bstod bdud rtsi myang byas te/ /bsdu zhing ye shes 'khor lo ni/ /kha sbyar dbus su mkha' la bzhag /tho rangs langs nas shar bltas te/ /so shing 'chos nas steng du bsgyur/ /ba lang ko tsam maN+Dal la/ zhi ba la sogs grub par lta/ 
<p>15b.4</p>sbyin dang srung ba la sogs la/ /'khyil pa'i sngags ni mchog nyid las/ /mthong ba'i rmi lam mi dge bas/ /rang dam des bzlas gzhom par bya/ /mtshan mo gsum pa'i cha dang por/ /skud pa brtag pa la sogs 'dra/ /de yi sa bon las byung ba/ /nyi shu rtsa
<p>15b.5</p>lngar mos pa'o/ /mi bskyod rdo rje mig gnyis kyang / /dza la nyi zlar bskyed des mtshan/ /rdzi ma'i rba rlabs lcags kyu yis/ /mkha' yi 'khor lo las dgug bya/ /oM AH rnam par snang mdzad che/ /rang gi 'khor lo la mchod phyir/ /khyed kyis skud pa bdag la stsol/ /
<p>15b.6</p>dap+ti driSh+Ta badzra aM gu sha dza hUM/ de ltar mi bskyod par byas pas/ /rang rang skud pa rang la thim/ /so so gnas pa'i skud pa kun/ /chos nyid sngags kyis bsgril bar bya/ /sarba d+harma spa ra Na a nu pra biSh+Ta sarba d+harma a t+yan+ta a nu pra biSh+Ta d+harma/ dkyil 'khor nyis 'gyur ring thung dang / /
<p>15b.7</p>sgo yi nyi shu chas spom phra/ /tsan+dan mchog sogs dri zhim gyis/ /byugs nas gser dngul snod du bsrung / /yi ge gsum gyi bar bsams la/ /khrus byas rang lha'i nga rgyal gyis/ /de nas skud pa bsdogs byas nas/ /'khor lo thig ni gdab par bya/ /
<p>16a</p>
<p>16a.1</p>phung po la sogs pa'o/ /rab tu bsgrags zhes bya ba ni rab tu bstan pa ste/ lam gyi rnam pa shes pa'i ye shes kyis chos thams cad nam mkha' lta bur gzigs la 'jig rten las 'das pa'i rjes las thob pa'i ye shes kyis ni sgyu ma la sogs pa lta bur gzigs nas/ 
<p>16a.2</p>bcom ldan 'das chos rnams ston par mdzad cing 'di ltar 'dul bar mdzad pa yin no zhes bya ba'i don to/ /de bzhin gshegs pa thams cad zil gyis gnon pa rdo rje zhes bya ba la rigs lnga'i de bzhin gshegs pa'i ngo bo ni de bzhin gshegs pa thams cad do/ /de rnams kyi zil gyis gnon pa ni rang
<p>16a.3</p>bzhin gyis 'od gsal ba rnam par thar pa'i sgos mi snang bar byas pa'o/ /don de nyid rdo rje ltar mi phyed pas ting nge 'dzin gang la ming de skad ces bya ba'i ting nge 'dzin de la snyoms par zhugs pa'o/ /'di zhes bya ba ni blo la bzhag pa'o/ /byang chub kyi sems gsungs so zhes bya ba ni/ chos thams
<p>16a.4</p>cad dngos po med pa'i ngo bor mngon sum du byas pa ni byang chub ste/ de la dmigs pa'i smon pa dang 'jug pa'i sems byang chub kyi mtshan nyid can ni byang chub kyi sems so/ /de gsungs pa ni bka' stsal ba'o/ /chos rnams rang bzhin 'od gsal ba/ /zhes bya ba la rang bzhin ni ngo bo nyid
<p>16a.5</p>kyis so/ /'od gsal ba ni mun nag dang bral bas so/ /ci'i phyir zhe na/ gzod nas dag pa zhes bya ba gsungs te/ thog ma nyid nas skye ba med pa nyid yin pa'i phyir ro/ /de ji lta bu zhe na/ nam mkha' bzhin te/ nyi ma phyed dus na sprin dang bral bar gnas pa lta bu'o zhes bya ba'i
<p>16a.6</p>don to/ /byang chub med cing mngon rtogs med/ /ces bya ba ni gzod ma nyid nas dag par gyur pa nyid kyis na byang chub med cing byang chub khong du chud pa yang med pa'o/ /sku dang gsung dang thugs nyid ni gsang ba ste/ de rnams kyi chos kyi de kho na nyid kyi yi ge ni byang chub kyi
<p>16a.7</p>sems rnam pa drug ste/ de ni de bzhin gshegs pa thams cad kyi sku gsung thugs rdo rje de rgyur gyur pas na chos kyi yi ge ste mi 'gyur ba nyid do/ /yang dag don ni dag pa'i don/ /zhes bya ba ni gzod ma nyid nas dag pas na dag pa ste yang dag pa'i don gang yin pa de la nges par byas pas na
<p>16b</p>
<p>16b.1</p>yang dag don to/ /gang gi don dag pa de ni dag pa'i don to 'dod chags la sogs pa dang bral ba'o/ /sems can rnams kyi don du gzugs dang sgra dang dri la sogs pa'i ngo bos sangs rgyas la mchod pa dang / de bzhin du skal ba dang ldan pa'i sems can thams cad yongs su smin
<p>16b.2</p>par byed pas/ sangs rgyas byang chub rdzogs byed pa'o/ /thams cad kyi don ni kun gyi don te yid bzhin gyi nor bu'i rigs kyi ngo bo'o/ /sangs rgyas kyi byang chub rab kyi mthar thug par rdzogs par byed pas na/ sangs rgyas byang chub rdzogs mdzad pa/ /zhes bya ste/ bla na
<p>16b.3</p>med pa yang dag par rdzogs pa'i sangs rgyas rdzogs par byed ces bya ba'i don to/ /byang chub kyi don du spyod pas na byang chub spyod pa ste/ de'i don ni rdo rje che ste rang bzhin gyis dag pa'i chos nyid kyi ye shes so/ /so sor rtog pa'i ye shes 'jug pa'i sems rang bzhin gyis 'od gsal
<p>16b.4</p>ba rnam par thar pa'i sgo'i sa bon du gyur pa'i sems ni de bzhin gshegs pa'i thugs te/ rang gi byang chub ni nam mkha' dang 'dra bar bstan pa'i phyir don yod par bstan pa'i tshul gyis byang chub dang po rab tu ston par mdzad pa yin no/ /byang chub kyi sems kyi le'u gnyis pa'i bshad
<p>16b.5</p>pa'o// //byang chub kyi sems bsgom pa sngon du 'gro bas lha'i rnal 'byor bsgom par bya'o zhes bya ba'i phyir de nas zhes bya ba la sogs pa rdo rje bkod pa'i ting nge 'dzin gyi le'u gsungs so/ /de bzhin gshegs pa thams cad ces bya ba rigs lnga rnams te/ de rnams kyi sku dang gsung dang
<p>16b.6</p>thugs kyis nam mkha' khyab pa ni 'phro ba'o/ /spros pa de nyid ni sprin no/ /de nyid sna tshogs par spros pa'i ngo bo bas na bkod pa ste/ de skyed par byed cing de la dmigs pas na ting nge 'dzin de la ming de skad ces bya ste/ de bzhin gshegs pa thams cad 'phro ba'i sprin bkod pa rdo rje zhes
<p>16b.7</p>bya ba'i ting nge 'dzin zhes bya ba de la snyoms par zhugs shing thugs de kho na nyid la mnyam gzhag mdzad nas 'di gsungs so/ /oM shUn+ya tA dz+nyA na badzra swa b+hA ba At+ma ko\u0f85haM/ de nas rang gi sngags las nyi ma'i dkyil 'khor de'i steng du de nyid las rdo rje'o/ /rdo rje'i dbus su'ang rang gi
<p>17a</p>
<p>17a.1</p>sngags bkod de rdo rje'i nga rgyal du rnam par bsgoms la/ de bzhin gshegs pa thams cad kyi sku dang gsung dang thugs rab tu bzhugs par bsams te/ gang zhig de skyed pas ni de ltar bya'o/ /gzhan dag ni rdo rje las byung ba ni rang gi phyag rgya'o/ /de nas badzra satwa
<p>17a.2</p>haM zhes bya bas rdo rje sems dpa' phyag rgya de'i gzugs su gyur par bsgoms la/ sngags brjod cing rang gi lha rdo rje sems dpar gyur par bdag nyid bsgom ste/ sangs rgyas kyi gzugs su rnam par bsgoms la/ mi bskyod pa dang / rnam par snang mdzad la sogs par bdag nyid la
<p>17a.3</p>bsgom par bya'o zhes bya ba 'di nyid kyi 'og nas ston pa'i phyir ro/ /de nas phung po dang khams dang skye mched rnams la 'jug cing sku dang gsung dang thugs byin gyis brlab par bya ba la lus dang ngag dang yid rnams ni chos kyi dbyings kyi ngo bo nyid de/ oM d+harmAd+hA tu swa b+hA ba At+ma ko\u0f85haM/ zhes bya
<p>17a.4</p>bas byin gyis brlab po/ /de ltar byas nas nam mkha'i dbus su yi ge hUM las khang pa brtsegs ma sprul nas gdan la nyid kyi sngags dang ting nge 'dzin gyi dkyil 'khor byin gyis brlab pa'i rnal 'byor rnam par bsgom par bya'o/ /las bsgrub pa'i rnal 'byor gyis kyang rang gi sngags nyid las
<p>17a.5</p>rang gi dkyil 'khor bskyed par bya ba'i dbus su rang gi lha'i gzugs kyis 'dug la rnam par snang mdzad la sogs pa'i gnas rnams su rang gi lha'i gzugs kyis bzhag nas bsgom par bya'o/ /de yang / /nam mkha'i dbyings kyi dbus gnas par/ /bkod pa'i dkyil 'khor
<p>17a.6</p>bsgom par bya/ /de dbus yi ge hUM gzhag pa/ /rang lha'i gzugs su rab tu brtag /rdo rje 'od 'phro cher 'bar ba/ /rnam par 'phro bar bsam par bya/ /sangs rgyas rnams kyi sku gsung thugs/ /'dren pa de ni rnam par bsam/ /rang gi sngags kyi dkyil 'khor ni/ /skyed pa de ni rnam
<p>17a.7</p>par bsam/ /'di ni sngags rnams thams cad kyi/ /dkyil 'khor rdo rje bsdus pa yin/ /gnas gzhi dag ni mdun dag tu/ /rang sngags skyes bu bsgom bya ba/ /zhal gsum lta bu'i sbyor ba yis/ /kha dog gsum du rab tu bsgom/ /zhes gsungs pa yin no/ /nam mkha'i dbyings kyi
<p>17b</p>
<p>17b.1</p>dbus gnas par/ /sangs rgyas dkyil 'khor bsgom pa ni/ /'od zer sna lngas kun du khyab/ /ces bya ba ni nag po dang dkar po dang ser po dang dmar po dang margad kyi 'od zer rnams kyis so/ /gzugs sogs kun du khyab pa ni gzugs dang sgra dang dri dang ro dang reg bya lha'i gzugs su byin
<p>17b.2</p>gyis brlabs pas kun du khyab pa'o/ /sku dang gsung dang thugs rdo rje'i ngo bo bdud rtsi rnam pa lngas brgyan pas na mchod pa rnam pa lngas brgyan pa'o/ /bsgoms nas zhes bya ba ni sngar bstan pa'i tshul du'o/ /gang gi gzugs rnam par bsgom par bya zhe na/ rnam par snang mdzad ces bya ba la
<p>17b.3</p>sogs pa gsungs pas nges par bstan pa yin no/ /sku gsung thugs ni rdo rje yi/ /zhes bya ba ni rdo rje 'chang chen po'i 'o/ /gcig pu sbyor ba bsdus pa yin/ /zhes bya ba ni yang dag par sbyor ba'i bsgom pas spro ba byas nas bsdu ba bya ste/ de ltar na sdud pa'i sbyor ba gnyis su 'gyur ro/ /
<p>17b.4</p>'di ni rigs thams cad la blta bar bya ste/ /sngags rnams thams cad sbyor bya ba'i/ /dbye ba gnyis su rab tu bsgrags/ /zhes 'di nyid kyi 'og nas bstan pa'i phyir ro/ /mi bskyod pa yi rgyal mchog dang / /zhes bya ba la mchog gi thugs gtso bor gyur pas na de la ni mchog ces bya'o/ /sku
<p>17b.5</p>gsung thugs kyi rdo rje can/ /in+d+ra nI la'i kha dog 'dra/ /zhes bya ba ni mi bskyod pa'i 'o/ /rab 'bar phyag na rdo rje bsnams/ /rnam par gtsigs pa 'jigs 'jigs lta/ /zhes bya ba la phyag na rdo rje bsnams pa ni rdo rje 'chang chen po'o/ /de nyid cher 'bar bas rab tu 'bar ba gang yin pa de ni
<p>17b.6</p>rab tu 'bar ba'o/ /bsnyer zhing mche ba gtsigs pa ni rnam par gtsigs pa'o/ /gtsigs shing rno ba de nyid 'jigs su rung bas na 'jigs pa lta bu ste/ mche ba rnam par gtsigs shing 'jigs pa'i zhal dang ldan pa ni bcom ldan 'das rdo rje 'chang chen po ste/ zla ba'i mdog can
<p>17b.7</p>zhal gsum pa phyag drug pa mtshon cha sna tshogs pa bsnams pa mi bskyod pa dbu la 'jog pa'o/ /de nyid kyi phyir/ /rdo rje dkyil 'khor mchog gyur pa/ /nam mkha' rdo rje dbus gnas bsam/ /sangs rgyas gzugs su rab bsgoms pas/ /rdo rje sems dpa' bsgom par bya/ 
<p>18a</p>
<p>18a.1</p>gsal ba'i sku ni gdug pa 'dra/ /'bar ba sna tshogs rab 'jigs sbyin/ /rnam pa kun gyi mchog ldan pa/ /rgyan rnams kun gyis rnam par brgyan/ /zhes gsungs pa yin no/ /de la rnam par snang mdzad dang / rdo rje sems dpa' la sogs pa phyag dang po gnyis
<p>18a.2</p>kyis ni 'phags pa de kho na nyid bsdus pa las gsungs pa'i phyag rgya chen po'i tshul gyis rnam par bzhugs la/ yang gnyis na rdo rje dang lcags kyu bsnams pa/ /gnyis na rang gi mtshan ma dang zhags pa bsnams pa'o/ /rdo rje sems dpa'i phyag g.yas na mda' dang ral gri bsnams
<p>18a.3</p>pa'o/ /de nyid kyi phyir/ phyag drug rdo rje bsgom par bya/ /mtshon cha sna tshogs mdzes pas brgyan/ /zhes gsungs pa yin no/ /shel dang zla ba'i 'od 'dra ba/ /zhes bya ba la sogs pa rnam par snang mdzad kyi phyag na 'khor lo bsnams pa gsungs pa'o/ /'dzam bu chu yi gser 'od
<p>18a.4</p>'dra/ /sangs rgyas sprin gyis kun du 'khrigs/ /zhes bya ba ni/ rin chen 'byung ldan gyi sku mdog ser po gsungs pa'o/ /de yi phyag na rdo rje ste/ /rtse mo dgu pa bsnams par bsgom/ /zhes bya ba ni rdo rje 'chang chen po'o/ /marga ta yi 'od 'dra ba/ /rdo rje 'bar ba rnam par brgyan/ /
<p>18a.5</p>zhes bya ba ni don yod grub pa gsungs pa'o/ /kun du 'bar ba'i sprin gyis khyab/ /phyag na rin chen bsnams par bsgom/ /zhes bya ba ni phyag na rin po che bsnams pa'i rin chen 'byung ldan te/ sangs rgyas 'bar ba'i sprin gyis khyab par bsgom pa'o/ /pad+ma rA ga'i 'od 'dra ba/ /gtso bo
<p>18a.6</p>'dod chags 'bar ba mnga'/ /zhes bya ba ni phyag na pad+ma bsnams pa ni snang ba mtha' yas te sku mdog dmar por bsgom pa'o/ /'od zer sna lnga'i 'od 'dra ba/ /zhes bya ba la sogs pas ni don yod grub pa'i 'od dang sku mdog gsungs pa'o/ /chos kyi dbyings kyi ngo bo nyid ces bya
<p>18a.7</p>ba'i ting nge 'dzin la snyoms par zhugs te/ zhes bya ba ni sku dang gsung dang thugs rdo rje'i de kho na nyid ni chos kyi dbyings te/ de la dmigs pa'i ting nge 'dzin ni chos kyi dbyings kyi ngo bo nyid do/ /oM d+harmA d+hA tu swA b+hA ba At+ma ko\u0f85haM/ zhes bya ba 'di brjod pas sku dang gsung dang thugs byin gyis brlabs la/ 
<p>18b</p>
<p>18b.1</p>yi ge oM yid la brjod cing sna'i rtse mo la yungs kar gyi 'bru tsam gyi rin po che rin chen 'byung ldan gyi sbyor bas bsgom par bya'o/ /de bzhin du mi bskyod pa la sogs pa'i sbyor bas rdo rje dang 'khor lo dang pad+ma dang ral gri la sogs pa'i gzugs bsgom zhing yi ge hUM la sogs pa brjod par
<p>18b.2</p>bya'o/ /rnal 'byor pa rnam par rtog pa la spyod pa dag gis de ltar bsgoms na ni/ de la gzugs kyi mtshan ma dang reg pa'i mtshan ma dag skye bar 'gyur ro/ /de la gzugs kyi mtshan ma ni sna'i rtse mo la ji ltar bsam pa de mthong ba'o/ /reg pa'i mtshan ma ni mthong ba des bde ba'i reg
<p>18b.3</p>pa skye zhing lus tshim pa la sogs par 'gyur ro/ /de ltar bstan pa'i mtshan ma byung nas ni dbang du bya ba'i phyir spro bar bya ste/ /de nyid kyi phyir/ rin chen brtan par gyur nas spro/ /brtan par ma gyur yang mi spro/ /zhes bya ba gsungs so/ /rin po che 'ba' zhig spro bar bya'am 'on te gzhan dag
<p>18b.4</p>kyang spro bar bya zhe na/ /sangs rgyas 'bar ba 'dra ba'i 'od/ /mchog rab sprin rnam spro bar bya/ /zhes bya ba gsungs te/ gang zhig rgyur gyur pas sangs rgyas 'bar ba 'dra ba'i 'od dang ldan pa mchog rab kyi sprin gyi rang gi mtshan ma spro bar bya ba de gang yin zhe na/ 'khor lo rdo rje sprin chen dang / /zhes
<p>18b.5</p>bya ba gsungs te/ 'khor lo ni rnam par snang mdzad kyi mtshan ma'o/ /rdo rje ni mi bskyod pa la sogs pa'o/ /pad+ma ral gri mtshan chen 'dzin/ /zhes bya ba ni pad+ma 'dzin pa dang ral gri 'dzin pa ni pad+ma ral gri 'dzin pa ste/ 'od dpag tu med pa dang don yod grub pa'i gzugs can gyi lha rnams kyi khyad
<p>18b.6</p>par te/ de rnams mtshan ma gang yin pa de ni/ /pad+ma ral gri mtshon chen 'dzin/ /zhes bya ba'i sgras bshad de/ de ni 'di skad ston par 'gyur te/ ji ltar rin po che bstan par gyur nas sems dbang du 'gyur bar bya ba'i phyir spro bar byed pa de bzhin du 'khor lo la sogs pa gzhan dag las kyang
<p>18b.7</p>sangs rgyas 'bar ba 'dra ba'i 'od spro bar bya'o/ /rdo rje la sogs pa'i bsgom pa 'ba' zhig gis sems brtan par 'gyur ram/ gzhan yang byang chub sems dpa' gzugs phra mo rnams bsgoms pas kyang 'gyur zhe na/ de'i phyir/ byang chub sems dpa' sprin chen rnams/ /spro
<p>19a</p>
<p>19a.1</p>ba'i bdag nyid can gyis spro/ /zhes bya ba gsungs te/ ngal na bsdu ba'i bya ba ni phyis bshad par bya'o/ /rtsa ba'i rgyud las kyang / lce ni rkan la sbyar bya zhing / /sna yi rtse mor bsam par bya/ /rdo rje phra mo bde reg pas/ /sems ni mnyam par gzhag par 'gyur/ /rdo rje
<p>19a.2</p>phra mo bde reg pa'i/ /mtshan ma gal te byung ba na/ /mtshan ma de ni khyab bya ba/ /nam mkha'i spyod yul ci tsam par/ /bsams nas ji ltar 'dod par spro/ /khams gsum du yang spro bar bya/ /de nas de yang bsdu ba ni/ ji srid sna rtser gnas bar du/ /zhes bya ba gsungs te/ sna nas yang
<p>19a.3</p>lus thams cad du khyab par bsam mo/ /gang du gnas nas 'khor lo phra mo la sogs pa 'di dag bsgom par bya zhe na/ nam mkha'i dbyings kyi dbus gnas par/ /zhes bya ba la sogs pas ni gnas bstan te/ nam mkha'i dbyings la zla ba'i dkyil 'khor rnam par bsgoms te/ de'i steng
<p>19a.4</p>du bcom ldan 'das rnam par snang mdzad kyi dkyil 'khor bskyed pa bsgom par bya ste/ de nyid kyi phyir/ /gsal ba'i dkyil 'khor dbus gnas par/ /'khor lo'i dkyil 'khor bsgom par bya/ /zhes gsungs pa yin no/ /de bzhin du pad+ma dmar po'i dkyil 'khor ni 'od dpag med
<p>19a.5</p>kyi dkyil 'khor ro/ /rin chen 'byung ldan gyi dkyil 'khor ni ser po'o/ /don yod grub pa'i dkyil 'khor ni ljang gu'o/ /mi bskyod pa'i dkyil 'khor ni sngon po'o/ /dkyil 'khor bri ba'i dus su yang nam mkha'i phyogs su ji skad gsungs pa'i tshul gyis dang po'i sbyor ba dang dkyil
<p>19a.6</p>'khor gyi rgyal po'i mchog dang / las kyi rgyal po'i mchog bsgoms la dkyil 'khor gyi sa gzhi nam mkha' rnam par bsams te/ dkyil 'khor bri bar bya'o/ /de'i phyir/ sbyor ba'i dkyil 'khor las byung ba'i/ /nam mkha'i dkyil du bri bar bya/ /zhes bya ba gsungs so/ /
<p>19a.7</p>rdo rje bkod pa zhes bya ba ni rdo rje phra mo bsgoms pas nam mkha' khyab pa ni rdo rje bkod pa ste de la dmigs pa'i ting nge 'dzin gang yin pa de ni rdo rje bkod pa'i ting nge 'dzin to/ /rdo rje bkod pa ste le'u gsum pa'i bshad pa'o// //dam tshig la sogs pa thob pas bsgom pa
<p>19b</p>
<p>19b.1</p>la sogs pa bya ba'i phyir de nas zhes bya ba la sogs pa de bzhin gshegs pa thams cad kyi thugs kyi dkyil 'khor gyi le'u gsungs te/ /de yang gzhan dag las/ dkyil 'khor cho gar mi ldan dang / /dam tshig rnam par spangs pa dang / /de nyid gsang ba mi shes pas/ /
<p>19b.2</p>bsgrubs kyang ci yang 'grub mi 'gyur/ /zhes gsungs pa'i phyir ro/ /snga ma bzhin du ting nge 'dzin gsum rnam par bsgoms la/ rdo rje'i nang du chud pa'i rdo rje 'chang chen po'i nga rgyal du bsgom par bya'o/ /de nas bsgrub pa'i grogs mchog de bzhin gshegs pa
<p>19b.3</p>thams cad kyi nga rgyal la gnas par byas pas rnal 'byor pa la/ de bzhin gshegs pa kun zhi ba/ /zhes bya ba la sogs pa'i bstod pa 'dis gsol ba gdab bo/ /de bzhin gshegs pa kun ni mi bskyod pa'i ngo bo'o/ /zhi ba ni rnam par snang mdzad kyi ngo bo'o/ /de bzhin gshegs pa
<p>19b.4</p>kun gyi gnas ni yid bzhin gyi nor bu'i rigs kyi ngo bo'o/ /chos kun mchog ni 'dod chags kyi rigs kyi ngo bo'o/ /dag med pa ni rnam par thar pa'i sgo rang bzhin gyis 'od gsal ba'i ngo bor gyur pa ste/ dam tshig gi rigs kyi ngo bo'o/ /de ltar na 'dis ni bcom ldan 'das
<p>19b.5</p>rigs lnga bsdus par gyur par bstan to/ /mtshan rnams thams cad yang dag rdzogs/ /zhes bya ba ni skyes bu chen po'i mtshan sum cu rtsa gnyis yang dag par rdzogs pa'o/ /rgyu de nyid kyis ni/ mtshan min thams cad yang dag spangs/ /zhes bya'o/ /kun du bzang po sku yi
<p>19b.6</p>mchog /ces bya ba 'dis ni sku rdo rje'i ngo bo'o/ /zhi ba'i chos ni mchog las byung / /zhes bya ba ni so sor rtog pa'i ye shes kyi ngo bo nyid de/ rang bzhin gyis yang dag pa'i chos nyid la dmigs pa'i ngo bo nyid kyi sems dang sems las byung ba rnams ni zhi ba'i chos nyid de/ de las
<p>19b.7</p>byung bas na/ /zhi ba'i chos ni mchog las byung / /zhes bya ste 'od dpag tu med pa'o/ /ye shes spyod pa rnam sbyong ba/ /zhes bya ba ni rang bzhin gyis rnam par dag pa'i chos nyid de nyid ni ye shes spyod pa ste/ des sems can rnams rnam par sbyong bas ye shes spyod pa rnam sbyong ba
<p>20a</p>
<p>20a.1</p>ste/ 'dis ni gsung rdo rje'i ngo bo nyid du bstan to/ /sems can kun gyi sems chen po/ /zhes bya ba ni sems can yang yin la kun yang yin pas na sems can kun no/ /de rnams kyi sems chen po ni sems can kun gyi sems chen po'o/ /de ni rang bzhin
<p>20a.2</p>gyis 'od gsal ba dang dag pa dang dri ma med pa gang yin pa de la de skad ces bya ste/ 'dis ni don yod grub pa'i ngo bor bcom ldan 'das la bstod pa'o/ /'jig rten gsum ni sa 'og dang sa bla dang mtho ris so/ /khams gsum ni 'dod pa dang gzugs dang gzugs med pa'i khams so/ /
<p>20a.3</p>'jig rten gsum mchog rdo rje gtso/ /zhes bya ba ni don dam par gyur pa'o/ /ci'i phyir zhe na/ 'jig rten gsum gyi mchog tshangs pa dang khyab 'jug dang dbang phyug chen po'i ston par gyur pas so/ /de bzhin gshegs pa kun gyi thugs/ /zhes bya ba ni byang chub chen po'i sems kyi rgyu mthun
<p>20a.4</p>par gyur pas rgyu las 'bras bu brtags nas 'di skad ces brjod do/ /dkyil 'khor zhes bya ba ni snying po len pas na dkyil 'khor ro/ /dkyil 'khor 'dra ba zhes bya ba ni zur bzhi pa la sogs pa'i gzugs su'o/ /snying po bas na dkyil 'khor ro/ /gdul bya rnams kyi yid dang
<p>20a.5</p>rjes su mthun pas na nyams dga' ba'o/ /de nas zhes bya ba ni dkyil 'khor du 'jug pa la sogs pas 'gro ba'i don rdzogs par bya ba'i phyir phyin ci ma log cing yang dag par rnam par phye ste rab tu bshad par bya'o zhes sbyar ro/ /thugs kyi dkyil 'khor mchog ces bya ba ni rgyud kyi
<p>20a.6</p>rgyal po 'dir rdo rje 'dzin chen po nyid gtso bor gyur pa'i phyir de skad ces gsungs so/ /thugs kyi rdo rje rab 'dra ba/ /zhes bya ba ni gang bcom ldan 'das kyi rdo rje dang 'khor lo dang yid bzhin nor bu dang pad+ma dang ral gri dang spyan dang rdo rje dang pad+ma dang / ut+pal dang / me long dang / pi wang dang / 
<p>20a.7</p>dri'i snod dang / ro'i snod dang / rdo rjes mtshan pa'i gos dang chos kyi dbyings kyi phyag rgya gru gsum dkar po dang / tho ba dang / dbyig pa dang / pad+ma dang rdo rje rnams ni rten dang brten par sprul pa de la thugs kyi rdo rje zhes bshad de de dang 'dra bas na/ thugs kyi rdo rje rab 'dra ba/ /zhes bya'o/ /sku dang gsung dang thugs
<p>20b</p>
<p>20b.1</p>rnams kyi zhes bya ba ni gal te 'dir yang thugs gtso bor gyur pas na thugs kyi dkyil 'khor zhes bshad mod kyi 'on kyang de sku dang gsung dang thugs dag tu yang 'byung bas na sku dang gsung dang thugs rnams ni zhes bya'o/ /ngos bzhi zhes bya ba ni shar la sogs pa'i phyogs kyi ri mo dang ldan pa'o/ /
<p>20b.2</p>grwa bzhir ldan zhes bya ba ni mtshams rnams su ri mo gnyis rgya gram du byas pa dang ldan pa'o/ /de yi dbus su 'khor lo ni/ /rab tu zlum po bri bar bya/ /zhes bya ba ni ka ba brgyad dang ldan pa'i rdo rje'i thig gdab pa'i don to/ /de nas las kyi cho ga ni/ /mthong bas phyag rgya dgod par bya/ /zhes bya ba la
<p>20b.3</p>cho ga mthong ba'i sgra ni snga ma bzhin du blta bar bya'o/ /de yang 'di skad ston par 'gyur te/ rnal 'byor pa brtul zhugs yang dag par spyod pas ting nge 'dzin gsum po mngon sum du byas la/ mngon par 'dod pa'i dkyil 'khor gyi sa'i dbus su grogs kyang brtul zhugs yang dag par spyod pa dang
<p>20b.4</p>dkyil 'khor bri bar gsol ba gdab par bya'o/ /de nas rdo rje 'chang chen po'i nga rgyal dang ldan pas dkyil 'khor nam mkha' la bkod la bdag nyid byin gyis brlab pa bya ste/ yongs su bskor nas thig skud dkar po dang ser po dang dmar po dang ljang gu dang / nag po'i kha dog so sor kha bsgyur
<p>20b.5</p>la rim pa 'di nyid kyis yang dag par bzhag nas/ oM swA AHhA hUM ste 'di rnams kyis rnam par snang mdzad la sogs pa sku mdog dkar po la sogs pa/ thig skud dkar po la sogs pa la bkod la/ hUM oM AHzhes zlos shing thig skud bsgril bar bya'o/ /de nas 'di nyid brgya rtsa brgyad
<p>20b.6</p>mngon par bzlas la thig 'di nyid kyis gdab par bya ba la sogs pa 'og nas bshad pa'i cho ga rnams bya bar blta bar bya'o/ /de ltar dkyil 'khor kun du thig btab la thig dang rjes su mthun par kha dog rnam pa lnga rnams la de bzhin gshegs pa dgod cing dkyil 'khor bri bar bya'o/ /
<p>20b.7</p>de nas nyi ma'i dkyil 'khor la sogs pa gdan gnas ji lta ba bzhin yang dag par bris nas dkyil 'khor de'i dbus su ni bcom ldan 'das mi bskyod pa'i rdo rje rtse lnga pa bris la badzra d+h+r-ika ces brjod cing bar snang la bzhugs pa'i rdo rje phab la de dang gcig tu bya'o/ /de bzhin du gzhan dag la yang blta
<p>21a</p>
<p>21a.1</p>bar bya'o/ /de'i shar la sogs pa'i ngos rnams la rnam par snang mdzad la sogs pa'i phyag mtshan 'khor lo dang rin po che dang / pad+ma dang / ral gri dang / mig dang / rdo rje rtse lnga pa dang / pad+ma dang / ut+pal dang / tho ba dang / dbyig pa dang / pad+ma dang / rdo rje rtse lnga pa rnams
<p>21a.2</p>rgyu dang rjes su mthun par bri bar bya'o/ /yang phyi'i dkyil 'khor gyi nang du me'i phyogs su ni gzugs kyi mtshan ma'o/ /bden bral gyi phyogs su ni sgra'i mtshan ma'o/ /rlung gi phyogs su ni dri'i 'o/ /dbang ldan phyogs su ni ro dang reg bya'o/ /yang me'i phyogs su ni chos kyi dbyings kyi ste/ de rnams
<p>21a.3</p>kyi sa bon ni dzaHhUM baM hoHkhaM raM zhes bya'o/ /de nas bum pa la sogs pa'i cho ga rjes su spyad la 'di nyid kyi 'og nas 'byung ba'i cho gas 'jug pa la sogs par bya'o/ /sdom pa nges par gzung bar bya ba'i tshul yang 'di nyid yin no/ /bslab pa la 'jigs shing skrag par 'dod pa yongs su mi spong ba dag gi bya
<p>21a.4</p>ba'i dbang du mdzad nas/ bud med rab tu mdangs bzang ba/ /zhes bya ba la sogs pa gsungs te/ de yang 'phags ma mA ma kI de'i sngags dgod pa dang bsgom pa la sogs pas bskyed la/ /sangs rgyas zhi ba'i tshul sogs pas/ /nam mkha'i dbyings ni rab tu brgyan/ /zhes bya ba ste/ 
<p>21a.5</p>sangs rgyas ni 'dir rdo rje 'chang chen po'o/ /bslab pas 'jigs shing skrag pas kyang rig pa'i brtul zhugs yang dag par spyad pa dang / mngon par shes pa thob pa dang / rnam par mi rtog pa'i ting nge 'dzin thob nas bu mo bsten par bya'o/ /dkyil 'khor yang de nyid kyis dkyil 'khor bri bar bya'o/ /
<p>21a.6</p>gzhan du rdzas rab tu 'bar ba dang / lha babs pa'i mthu med par bu mo bsten cing bza' ba ma yin pa za na dngos grub 'di nyid mi 'grub bo/ /des na de the tshom skyes pas dmyal ba chen po mnar med par 'gro bar 'gyur ro/ /de lta bas na de'i dngos grub thams cad kyang gzhan du gyur pas
<p>21a.7</p>ji srid mngon du gyur pa de srid du rnal 'byor la goms par byas nas/ nyin re'am thun re rang gi lha mngon du mthong bar gyur gyi bar du'o/ /tshul 'dis na de ltar yon por gsungs pas kyang 'dod chags yongs su spong ba dang ldan te/ mngon par shes pa thob nas ni/ /mdzes ldan ma la
<p>21b</p>
<p>21b.1</p>dga' bo dang / /'dra bar 'dod chags skye mi 'gyur/ /de yang sangs rgyas sku'i cho ga /mngon sum bzhin du de mthong dang / /rang gi gzugs ni mi shes shing / /sgra yang des ni mi thos so/ /mdor na bya ba thams cad la/ /bye brag ji bzhin mi byed pa'o/ /gal te bye brag 'byed 'gyur na/ /sangs
<p>21b.2</p>rgyas kyis kyang mi 'grub bo/ /sems can kun gyi sems gang ni/ /dag cing zhi la 'od gsal bas/ /dngos po kun gyis mi gos so/ /sems zhes bya ba de nyid dngos/ /de bzhin 'dod pa'i cho ga shes/ /de bzhin nyid la nye bar spyod/ /gzhan du dge ba 'byung ba ni/ /sngags rnams thams cad 'grub mi 'gyur/ /de bas sngags
<p>21b.3</p>pa'i khyad par gyis/ /bud med mchog ni bsten par bya/ /gzhan du bde ba stsol mdzad pa'i/ /rdo rje sems dpa' mnyes mi 'gyur/ /'dod pa kun gyi bya ba la/ /longs spyod nye bar spyad par bya/ /gzhan du rmongs pa'i bdag nyid de/ /mnar med par ni nye bar 'tshed/ /ces gsungs pa yin no/ /
<p>21b.4</p>bya ba 'di nyid ni sha la sogs pa'i bza' ba la yang brjod par bya ste/ rab tu me 'bar ba la ni 'grub par mi 'gyur ro zhes bcom ldan 'das kyis gsungs pa yin no/ /de nyid kyi le'u lnga pa las kyang bshad de/ /sangs rgyas gtso bo yum dag la/ /rnam par mi rtog blo can gyis/ /mnyes
<p>21b.5</p>par byas kyang mi chags te/ /des ni sangs rgyas 'grub par 'gyur/ /zhes bcom ldan 'das rdo rje 'chang chen pos gsungs so/ /gang yang sgrub pa po ma yin pa de la ni nyes pa med de/ sdom pa ma bzung zhing sangs rgyas rjes su dran pa tsam la sogs pa'i bag chags yod pa tsam la ni dgag
<p>21b.6</p>pa med do/ /sdom pa bzung bas kyang bslab pa las 'das par gyur pa'i phyir de nyid kyis na ngan 'gror 'gro bar 'gyur ro/ /de lta bas na des rig pa dang yang dag par sbyor ba nyid kyi rnal 'byor bsgom par bya'i phyi rol gyi sbyor ba ni mi bya'o/ /don de nyid kyi phyir/ rang gi phyag rgya'am sems
<p>21b.7</p>kyis ni/ /rdo rje'i yi ge gsum bsgom bya/ /des ni sangs rgyas kun mkhyen yang / /mnyes par 'di la the tshom med/ /ces bya ba dang / sgrub pa po ni blo brtan pas/ /nags tshal dag tu bsod snyoms bslang / /kha zas bzang po bstar ba dag /de dag skrag nas ster bar 'gyur/ /zhes bya ba la
<p>22a</p>
<p>22a.1</p>sogs pa gsungs pa yin no/ /sems kyi dkyil 'khor te le'u bzhi pa'i bshad pa'o// //bsgom pa yongs su rdzogs te rnam par mi rtog pa'i ye shes kyis 'grub par 'gyur bas rigs ngan pa la sogs pa rgyud gzhan dag gi nang nas rab tu bkag pa de dag kyang
<p>22a.2</p>stong pa nyid bsgoms pas grub pa'i skal ba yod pa'i phyir/ de nas zhes bya ba la sogs pas spyod pa thams cad kyi mchog gi le'u gsungs so/ /spyod pa kun mchog ces bya ba la sogs pa la sbyin pa dang / tshul khrims dang / bzod pa dang / brtson 'grus dang / bsam gtan dang / shes rab
<p>22a.3</p>kyi pha rol tu phyin pa la sogs pa'i spyod pa ni spyod pa kun no/ /de'i mchog ni chos rnams kyi de bzhin nyid do/ /de'i don ni chos kyi don no/ /rnam par mi rtog don las byung / /sgrub par byed ces bya bar sbyar te/ de la rnam par mi rtog pa'i don ni gnyis su med pa'i ye shes so/ /de las byung ba ni zhe
<p>22a.4</p>sdang la sogs pa'i rigs rnams so/ /sgrub par byed pa ni gdul bya'i 'gro ba'i rgyud la theg pa chen po rab mchog gi mtshan nyid can rigs lnga rnams su skyed par byed pa ste/ de bas na/ theg pa mchog ni bla med pa'i/ /dngos grub rab mchog sgrub par byed/ /ces bya ba gsungs te/ rnal 'byor
<p>22a.5</p>pa gang la gnyis su med pa'i ye shes bskyed pa de dag ni sku rdo rje la sogs pa rdzogs par 'gyur gyi/ dngos por 'dzin pa la mngon par zhugs pa gzhan dag gis ni ma yin te/ de bas na de yongs su rdzogs par 'dod pa dag gis gnyis su med pa'i ye shes bsgom par bya'o zhes bstan te/ gang
<p>22a.6</p>gi phyir gnyis su med pa la lhag par mos pa nyid skyes bu'i don grub pa'i thabs su gyur pa yin gyi rigs la sogs pa ni ma yin te/ de'i phyir na rigs ngan zhes bya ba la sogs pa gsungs so/ /rigs ngan dang / sme sha can la sogs pa sdig pa chen po byed pa dag gis kyang 'grub par
<p>22a.7</p>'gyur ro zhes bya bar sbyar te/ bya ba'i rgyud la sogs par rab tu spangs pa'i rigs ngan la sogs pa ni/ /gsod don don gnyer sems pa rnams/ /zhes bya ste/ srog chags rnams bsad pa la sogs pa'i thabs nyi tshe sems pa'o/ /mtshams med pa lnga byed pa dang / dge slong dang dge slong
<p>22b</p>
<p>22b.1</p>ma gsod pa dang / gtsug lag khang 'jig pa dang / dam pa'i chos spong ba la sogs pa byed pa ni mtshams med pa la sogs pa'i sgrar brjod do/ /de lta bu'i sdig pa chen po byed pa dag kyang 'grub par 'gyur ro/ /yang zhes bya ba'i sgra ni chos dang ldan zhing tshul khrims rnam par dag pa la
<p>22b.2</p>'phags pa'i yul dang rigs su skyes pa 'ba' zhig 'grub par ma zad kyi/ skye ba dman pa la sogs pas yang 'grub par 'gyur ro zhes bdag med pa bsgom pa'i nus pa gsal bar bstan pa yin no/ /snying nas slob dpon smod pa dang / /bsgrubs kyang 'grub par yang mi 'gyur/ /zhes bya
<p>22b.3</p>ba ni sgrib pa 'di shin tu lci bar gsungs pa yin no/ /srog gcod pa yi sems can gang / /de dag bsgrub pa'i snod du 'gyur/ /zhes bya bar sbyar te/ gang ji srid du spong bas 'jigs shing skrag pa rnams la des rnam par ma brtags na dga' ba'i tshig thos pas gsum la skyabs su 'gro ba dang / 
<p>22b.4</p>byang chub tu sems bskyed pa tsam gyis kyang srog gcod pa la sogs pa la zhugs na yang dkyil 'khor du 'jug pa la sogs pa 'dir bcom ldan 'das kyis gnang bar mdzad do snyam mo/ /de bas na 'jug pa'i rgyur/ srog gcod pa yi sems can gang / /zhes bya ba la sogs pa
<p>22b.5</p>gsungs te/ rtsa ba'i rgyud las kyang sems can gang dag de bzhin gshegs pa thams cad kyi dkyil 'khor la bslab pa'i tshig gis 'jigs shing skrag nas mi 'jug pa dag kyang mchis te/ de dag ngan song gi dkyil 'khor gyi lam du 'jug par kha bltas shing gnas pa rnams kyang / dkyil
<p>22b.6</p>'khor 'dir 'jug tu rung ngo zhes gsungs pas rnam pa thams cad du dge ba'i las la 'jug par 'gyur ba dag gsum la skyabs su 'gro ba dang / byang chub tu sems bskyed cing de bsgom pa'i bag chags kyi sa bon dang ldan pa 'ba' zhig tu yang ma zad do/ /'di la gzhug par bya ba'i rgyur
<p>22b.7</p>gnas pa rnams la srog gcod pa la sogs pa'i yang don gzhan du gyur pa nyid kyis byang chub chen po la 'jug pa'i mchog tu bstan te/ de la ye shes kyi rdo rje sems can gyi khams ma lus pa dngos po med par byed pa'i stong pa nyid kyi ting nge 'dzin thob pa 'di ni srog gcod pa zhes bya ste/ 
<p>23a</p>
<p>23a.1</p>chos rnams rang bzhin 'od gsal ba/ /gdod nas dag pa skye ba med/ /byang chub med cing mngon rtogs med/ /byang chub tshul 'di brtan pa'o/ /zhes gsungs pa'o/ /dngos po thams cad med par ston pa ni 'dir brdzun du smra ba'o/ /sems can gyi khams thams cad sku
<p>23a.2</p>dang gsung dang thugs kyi rdo rje bskyed par bsgoms pas sems can gyi khams ma lus pa'i khams gsum pa'i sems dang sems las byung ba'i gsal ba ni gzhan gyi nor phrogs pa'o/ /'jig rten gyi khams thams cad kyi rdul phra rab dang mnyam pa'i rig pa'i lha mo dang mngon par
<p>23a.3</p>sbyor ba sgom pa ni rtag tu 'dod pa la mngon par dga' ba'o/ /don 'di nyid ni le'u dgu pa las/ /nam mkha'i dbyings kyi dbus gnas par/ /sangs rgyas dkyil 'khor bsgom par bya/ /rdo rje mi bskyod rab bsgoms nas/ /lag tu rdo rje bsgom par bya/ /'od 'phro mang po 'bar ba dang / /'od zer
<p>23a.4</p>sna lngas rab tu gang / /dus gsum 'byung ba'i sangs rgyas rnams/ /bsgoms nas rdo rje phye mar rlog /sku gsung thugs kyi longs spyod ni/ /rdo rjes phyer brlag med 'gyur ba'i/ /bsam gtan mchog de bsgoms na ni/ /thugs kyi dngos grub thob par 'gyur/ /rdo rje gsang ba 'di lta bus/ /
<p>23a.5</p>sems can thams cad bsad na ni/ /mi bskyod sangs rgyas zhing dag tu/ /rgyal ba'i sras rnams skye bar 'gyur/ /'di ni zhe sdang gi rigs kyi dam tshig gi de kho na'o/ /nam mkha'i dbyings kyi dbus gnas par/ /rdo rje dkyil 'khor bsgom par bya/ /rnam par snang mdzad rab bsgoms te/ /
<p>23a.6</p>sangs rgyas thams cad rnam par bsgom/ /rin chen kun gyi sbyor ba yis/ /rdo rje gzugs ni rab tu brtag /nor rnams thams cad phrogs nas su/ /rdo rje gsung du rnam bsgoms na/ /nor gyi rgya mtsho gang ba yang / /yid bzhin nor bu 'dra bar 'gyur/ /sangs rgyas kun gyi sras
<p>23a.7</p>rnams dang / /thub pa skyes bu mchog tu 'gyur/ /zhes bya ba ste 'di ni gti mug gi rigs kyi dam tshig gi de kho na'o/ /nam mkha'i dbyings kyi dbus gnas par/ /rin chen dkyil 'khor bsgom par bya/ /dpag med tshe ni rab bsgoms te/ /sangs rgyas rnams kyis rab tu sbyar/ /
<p>23b</p>
<p>23b.1</p>bud med lta bur sbyor ba ni/ /dam tshig bzhi yi sbyor ba yis/ /thams cad de ru bsgom par bya/ /zhes bya ba 'di ni 'dod chags kyi rigs kyi dam tshig go/ /nam mkha'i dbyings kyi dbus gnas par/ /sangs rgyas dkyil 'khor bsgom par bya/ /rdo rje thogs med rab bsgoms te/ /sangs
<p>23b.2</p>rgyas thams cad bsgom par bya/ /thams cad gzugs su rnam bsgoms nas/ /rdo rje dam tshig brdzun smra bas/ /rgyal ba kun gyi gnas rnams dang / /rgyal ba thams cad bslu bar bya/ /'di ni dam tshig 'gugs pa yi/ /rigs kyi dam tshig yang dag pa'o/ /zhes bya ba gsungs pa yin no/ /
<p>23b.3</p>da ni phra men ma dang 'chol ba'i rgyud la zhugs pa rnams rnam par sbyong ba'i phyir/ bshang gci zhes bya ba la sogs pa gsungs te/ bshang gci'i zas nyid kyi bya ba byed pa des mngon par dga' ba'i don gyi dngos grub bskyed pa ga la yod pa de rnams kyi don du 'di skad ces gsungs te/ de yang
<p>23b.4</p>de dag ni zas ma yin pa sngags kyis mngon par bsngags nas zos na grub par smra ba la/ de rnams la 'di las gsungs pa'i sngags kyis de bzhin gshegs pa thams cad kyi sku gsung thugs rdo rjer bsgoms nas bshang gci mngon par bsngags te/ rab tu 'bar ba na bza' bar bya'o zhes nges
<p>23b.5</p>par sbyor ba la 'jug pa'i rgyur gyur te/ de rab tu 'bar nas blangs pas sku dang gsung dang thugs mngon par rtogs pa la 'jug par 'gyur ro/ /khyab 'jug gi rgyud la mngon par dga' ba rnams yongs su sbyang bar bya ba'i phyir/ ma dang sring mo bu mo la/ /zhes bya ba la sogs pa gsungs te/ 
<p>23b.6</p>de dag gi yang spong ba la mngon par mi phyogs pa rnams la skyabs su 'gro ba la sogs pa sngon du song ba'i byang chub kyi sems bsgom zhing sngags zlos par gnang bas byang chub chen po'i bag chags skyed pa la 'jug pas rgyud nyid du 'gyur bas phyis 'di la 'jug pa'i rgyur gzhag pa yin te ma ni
<p>23b.7</p>spyan ma la sogs pa'o/ /sring mo ni rdo rje snyems ma la sogs pa ste/ 'di ni rdo rje sems dpa' la sogs pa'i rnal 'byor pa'i 'o/ /de bzhin gshegs pa'i zlos pa po la ni de nyid bu mo ste/ de rnams dang shes rab kyi pha rol tu phyin pa'i ngo bo nyid du bsgoms pas yang dag par sbyor ba ni mnyes
<p>24a</p>
<p>24a.1</p>par bya ba'o/ /de nyid kyis ni/ 'dod pa bas ni mnyes byas na/ theg chen mchog gi chos nyid kyis/ /dngos grub rgya chen des thob bo/ /zhes 'jug par bya ba'i phyir bstan te/ de nyid kyi phyir/ sangs rgyas gtso bo yum dag la/ /rnam par mi rtog blo can gyis/ /mnyes
<p>24a.2</p>par byas kyang mi chags te/ /zhes bya ba gsungs te/ de yang / /sgyu ma lta bur bsgom pa'i phyir/ /mnyes par byas su zin kyang sngar gsungs pa'i tshul gyis rnam par mi rtog par 'gyur ro/ /de nas ni rnal 'byor pa 'tshang rgya bar 'gyur ba'i phyir/ /rnam par mi rtog blo can gyis/ /de nas
<p>24a.3</p>sangs rgyas 'grub par 'gyur/ /zhes gsungs so/ /ngo mtshar du gyur zhes bya ba ni 'dod chags la spyod pa'i sems can rnams kyis yang dag par sbyor ba bsgoms pas kyang 'tshang rgya bar 'gyur ro zhes pas so/ /rmad du gyur pa'i zhes bya ba ni gzhan dag las sngon ma byung ba'i phyir ro/ /ci'i slad du
<p>24a.4</p>zhes pa'i sgra ni rab tu smad pa ste/ 'dir de bzhin gshegs pa thams cad kyi 'khor gyi nang du 'di lta bu'i tshig ngan pa gsungs zhes bya ba ni sangs rgyas bcom ldan 'das gtso bo'i yul la 'dod pa spyod pas grub par 'gyur ro zhes bya ba'i tshig 'di gsungs pa la de ni ma gsung shig ces bya
<p>24a.5</p>ba'i don to/ /de la byang chub sems dpa' chen po rnams ni bsam pa dang bag la nyal ba thams cad mkhyen pas yongs su smad par 'gyur ba de ni mi srid na/ ci'i phyir de rnams 'di skad gsung / de ni bden mod kyi 'on kyang dge ba'i rtsa ba yongs su ma smin pa rnams yongs su smod pa'i sems skye
<p>24a.6</p>'ang zhu bar mi nus pa rnams kyi bsam pa mkhyen nas 'di skad gsungs pa yin no/ /de bzhin gshegs pa thams cad kyis byang chub sems dpa' de dag la 'di skad ces bka' stsal to/ /rigs kyi bu rnams thong de skad ma zer cig ces bya ba la thong zhes pa'i sgra ni mi rigs pa'i don to/ /
<p>24a.7</p>de skad ma zer cig ces bya ba 'dis ni dgag pa 'grub ste/ gang 'di de bzhin gshegs pa thams cad kyi bdag pos spyan la sogs pa dang sbyor ba bsgoms pas 'tshang rgya bar 'gyur ro zhes bya ba 'di ni rigs pa'i tshul yin no/ /ci'i phyir 'di rigs pa yin zhe na/ /ye shes snying po can rnams
<p>24b</p>
<p>24b.1</p>kyi/ /sangs rgyas kun gyi chos nyid 'di/ /zhes bya ba gsungs te/ gang spyan ma la sogs pa dang yang dag par sbyor bas nye bar mtshon pa'i shes rab kyi pha rol tu phyin pa bsgom pa ni chos nyid kyi rgyus 'tshang rgya ba'i rgyu yin te/ gnyis su med pa'i de bzhin nyid dang ro gcig pa'i ye shes dang
<p>24b.2</p>ldan pa'i snying po'i ye shes can no/ /'di zhes bya ba ni blo la gzhag pa gsungs pa'o/ /ci'i phyir de sangs rgyas rnams kyi chos nyid yin zhe na/ snying po chos kyi don las byung / /zhes bya ba gsungs pa yin te/ snying po yang yin la chos kyang yin pas na snying po chos te chos kyi dbyings thog ma
<p>24b.3</p>dang tha ma med pa'o/ /de nyid ni 'jig rten las 'das pa'i ye shes kyi don yin pas na chos kyi don to/ /de las byung ba ni skye ba ste/ gang 'di spyan la sogs pa dang sbyar ba'i tshul gyis 'tshang rgya ba ni chos kyi dbyings kyi rgyu mthun par gyur pas chos kyi dbyings ston pa yin no/ /de nas de rnam par
<p>24b.4</p>bsgom pa ni rmi lam dang sgyu ma la sogs pa ltar dngos por 'dzin pa la mngon par zhen pa spangs pa las 'tshang rgya ba nyid du 'gyur ro/ /de bas na/ byang chub spyod pa'i gnas 'di yin/ /zhes gsungs te/ bsgom pa 'di ni byang chub kyi spyod pa ste/ de nyid rten du gyur pas na gnas zhes bya'o/ /byang
<p>24b.5</p>chub sems dpa' rnams 'jigs pa ni bstan pa 'dis chos dang gang zag gi ngo bo med par thos pas des skrag cing brgyal bar gyur pa'o/ /ci'i phyir zhe na/ sa chen po la zhugs pa rnams skrag par 'gyur/ skrag pa'i sems ni chos dang gang zag tu 'dzin par gyur pa rnams la 'byung bas na sa
<p>24b.6</p>chen po la zhugs pa rnams la mi srid kyi zhe na/ 'dir so so'i skye bo nyid la byang chub sems dpa' 'dod pas nyes pa med do/ /bcom ldan 'das byang chub sems dpa' sems dpa' chen po 'di dag bslang bar gsol zhes bya ba ni ting nge 'dzin gyi mthus chos bdag med pa 'di rtogs pa bskyed pas
<p>24b.7</p>'jigs pa bsal te bslang bar gsol ba'o/ /de ltar de bzhin gshegs pa thams cad kyis gsol ba gsan nas bslang bar bya ba'i phyir nam mkha' dang mnyam pa gnyis su med pa'i rdo rje zhes bya ba'i ting nge 'dzin la snyoms par zhugs so zhes pa ste/ nam mkha' ltar mnyam pas nam
<p>25a</p>
<p>25a.1</p>mkha' dang mnyam pa ste/ chos thams cad dngos po med pa'i ngo bo nyid de/ nam mkha' dang mnyam pa nyid ni gnyis su med pa ste/ de la dmigs pas na ming de skad ces bya ste/ nam mkha' dang mnyam pa gnyis su med pa rdo rje zhes bya ba'i ting nge 'dzin de la
<p>25a.2</p>snyoms par zhugs pa ni bcom ldan 'das rdo rje 'chang chen po'o/ /de nas rang rang gi stan la gnas par gyur to zhes bya ba ni/ de dag la bcom ldan 'das kyi 'od kyis reg pas bdag med par rtogs te/ bdag tu 'dzin pa dang bral bas ni de thams cad 'jigs shing skrag pa dang bral bas so/ /
<p>25a.3</p>ngo mtshar du gyur pa ni bcom ldan 'das kyi ting nge 'dzin gyi mthus 'gro ba'i don mthong bas so/ /e ma'o chos/ e ma'o chos zhes bya ba ni bcom ldan 'das kyi ting nge 'dzin gyi mthu la shin tu yang ngo mtshar skyes nas smras pa'o/ /e ma'o chos kyi don byung ba/ /zhes bya ba ni ting nge 'dzin de
<p>25a.4</p>nyid kyi mthus ngo mtshar gyi rang bzhin gyi don du gdul bya rnams kyi rgyud la byang chub kyi sems mngon du byas pa'i ngo bo ste de byung ba ni skyes pa'o/ /chos don dag pa zhes pa la phung po la sogs pa ni chos so/ /dag pa'i don ni ngo bo nyid kyis dag pa'i chos nyid kyi ye shes so/ /de nyid bdag med pa
<p>25a.5</p>ste/ bdag med pa'i rdo rje de nyid kyis rigs thams cad kyi rgyal por gyur cing bdud thams cad zil gyis gnon pas na rdo rje rgyal po zhes bya ste/ 'dis ni mi bskyod pa'i ngo bor gsungs pa'o/ /sku dang gsung thugs rab tu dag /ces bya ba ni sku gsung thugs rnam par dag pa gang yin pa
<p>25a.6</p>de la de skad ces bya'o/ /nam mkha' dang ni mnyam pa nyid/ /ces bya ba ni de bzhin nyid dang / de nyid gnas su gyur pa gang yin pa de la de skad ces bya'o/ /rnam par rtog pa thams cad med pas na rnam par mi 'gyur ba'o/ /chos kyi dbyings kyi ngo bo nyid kyi yin pa'i phyir snang ba med pa'o/ /rdo rje'i sku la
<p>25a.7</p>phyag 'tshal 'dud/ /ces bya ba ni sku rdo rje'i ngo bo nyid du gsungs pa'o/ /'das pa dang ma 'ongs pa dang da ltar byung ba ni dus gsum po de nyid lam ste/ de la 'jug pa'i ngang tshul gang yin pa de ni/ dus gsum dag gi lam du 'byung / /zhes bya ste de bzhin gshegs pa'o/ /de'i thugs ni rdo rje
<p>25b</p>
<p>25b.1</p>'chang chen po'o/ /dbyings gyur pa zhes pa'ang de nyid kyi rigs thams cad byang chub kyi sems nyid la skye ste/ de ni chos kyi dbyings thog ma dang tha ma med pa'i ngo bor gyur pa'i phyir ro/ /nam mkha' ltar thams cad du song bas na nam mkha' chen po'o/ /nam mkha' ltar dus gsum
<p>25b.2</p>med pa'i ngo bor gyur pa gang yin pa de ni nam mkha'i lam ste/ 'dis ni rdo rje 'chang chen po'i ngo bo nyid du gsungs pa'o/ /nam mkha'i sku zhes bya ba ni nam mkha' ni mnyam pa nyid kyi ye shes so/ /nam mkha' las kyang byung ba ni skyes pa ste/ 'dis ni yid bzhin gyi nor bu'i rigs kyi ngo bor
<p>25b.3</p>gsungs pa'o/ /nam mkha'i gsung gi lam ston pa/ /zhes bya ba ni tshig dang tshig ma yin pa'i sgra thams cad ni brag ca lta bu ste/ 'dis ni 'dod chags kyi rigs kyi ngo bor gsungs pa'o/ /nam mkha'i thugs ni chos kyi mchog /ces bya ba ni sems nam mkha' ltar rang bzhin gyis
<p>25b.4</p>'od gsal ba'i rnam par thar pa'i ngo bor gyur pa gang yin pa de ni nam mkha'i thugs te/ de nyid chos kyi mchog ste dam pa de la spyod cing gnas pa gang yin pa de la de skad ces bya'o/ /'dis ni dam tshig gi rigs kyi ngo bor gsungs pa'o/ /kun du spyod pa zhes bya ba ni 'jig rten pa dang
<p>25b.5</p>'jig rten las 'das pa'i dngos grub thams cad rdzogs par byed pa'i spyod pa ni kun du spyod pa'o/ /de nyid phul du byung ba'i mchog ste de gang du gsungs pa de ni spyod pa thams cad kyi mchog gi le'u zhes bya'o/ /le'u lnga pa'i bshad pa'o// //bsgom pa'am bzlas pa byed par
<p>25b.6</p>'dod pas sku dang gsung dang thugs byin gyis brlab pa dang rjes su mnyes pa'i mchod pa bya dgos pa'i phyir/ de nas zhes bya ba la sogs pa sku dang gsung dang thugs byin gyis brlab pa'i le'u gsungs pa'o/ /de bzhin gshegs pa thams cad kyi sku dang gsung dang thugs kyi gsang ba la
<p>25b.7</p>sku zhes bya ba la sku rdo rje'i ngo bo ni sku'i gsang ba'o/ /gsung rdo rje'i ngo bo ni gsung gi gsang ba'o/ /thugs rdo rje'i ngo bo ni thugs kyi gsang ba ste/ gang sku mdog dang dbyibs dang phyag mtshan dang phyag rgya la sogs pa rnam pa rgya che ba rnam pa sna tshogs pa dpag tu med pa gang yin pa 'di ni
<p>26a</p>
<p>26a.1</p>sku'i gsang bar shes par bya'o/ /thugs ka'i zla ba la rdo rje bsgom pa ni thugs kyi gsang ba'o/ /lce la rdo rje rtse lnga pa dkar po rnam par bsam zhing sngags kyi yi ge brjod la de'i don la lhag par mos pa ni gsung gi gsang ba'o zhes/ bcom ldan 'das rdo rje 'chang chen
<p>26a.2</p>pos gsungs pas de la dmigs pa'i ting nge 'dzin de la ming de skad ces bya ste/ de bzhin gshegs pa thams cad kyi sku dang gsung dang thugs gsang ba zhes bya ba de la snyoms par zhugs pa ni mngon sum du mdzad pa'o/ /rnam par rgyal ba'i gnas rdo rje/ /zhes bya ba ni sku la sku'i ngo bo nyid dang
<p>26a.3</p>bral bar rtogs pa ni rnam par rgyal ba'i gnas te/ de la dmigs pa'i ting nge 'dzin ni/ rnam par rgyal ba'i gnas rdo rje/ /zhes bya'o/ /mnyam pa nyid mi gnyis pa rdo rje zhes bya ba la chos thams cad ngo bo nyid kyis dag pa'o zhes bya ba 'di ni mnyam pa nyid de/ de nyid ni mi gnyis pa
<p>26a.4</p>ste/ de la dmigs pa'i ting nge 'dzin ni mnyam pa nyid mi gnyis pa rdo rje zhes bya'o/ /rdo rje gsum po zhes bya ba ni ji skad du gsungs pa'i sku la sogs pa ste bsgrub par bya'o zhes sbyar ro/ /gnas ni gzhi'o/ /gnas kyi rnam par bsgom zhes pa ni sku la sogs pa bsgom pa'i ngo bo'o/ /
<p>26a.5</p>sngags kyi mtshan gyis shin du mtshan byas la/ /zhes pa ni sku rdo rje la sogs pa'i ngo bo'o/ /'di yis zhes bya ba ni smras ma thag pa'i sngags gsum pos so/ /bsgrub pa nyid du bya zhes pa ni brtan par bya'o/ /sgron ma rdo rje zhes bya ba ni sna'i rtse mor yungs kar gyi 'bru tsam gyi rin po che bsgoms pas
<p>26a.6</p>ye shes kyi snang ba bskyed pa ni sgron ma ste de la dmigs pas na sgron ma rdo rje'i ting nge 'dzin zhes bya'o/ /rdo rje gdon mi za ba zhes bya ba ni gdon mi za ba ni don yod pa ste/ gzugs dang / sgra dang / dri dang / ro la sogs pa rang rang gi rnam par thar pa skyed pa ste/ de la dmigs pa'i ting nge 'dzin ni rdo rje gdon
<p>26a.7</p>mi za ba zhes bya'o/ /rtag par 'dod pa'i yon tan lngas/ /sangs rgyas tshul bzhin mchod par bya/ zhes bya ba ni gzugs dang sgra dang dri dang ro dang reg bya rnams sngags 'dis byin gyis brlabs pas sku rdo rje la sogs pa'i ngo bor bsgoms te de rnams kyis de bzhin gshegs pa rnams la mchod
<p>26b</p>
<p>26b.1</p>par bya'o/ /de bzhin du yid kyis bdud rtsi lnga rnams kyang sku rdo rje la sogs pa'i ngo bor bsgoms la mchod de/ sngags la dmigs pa'i lus kyis bsgrub par bya/ /zhes bya bar sbyar te/ /lus la lus med par bsgom pa ni sngags la dmigs pa ste/ de'i lus ni sngags la
<p>26b.2</p>dmigs pa'i lus so/ /des ngag ste sngags zlos pa la sbyor ba dang / yid kyis blo la bzhag cing rnam par snang mdzad bskul nas bsgrub par bya zhes bya ba ni sngags pas mngon par 'dod pa'i dngos grub rdzogs par bya'o/ /sems la dmigs pa bdag med par bsgrub par bya zhes
<p>26b.3</p>bya bar sbyar te/ sems la sems med par bsgom pa ni sems dang dmigs pa ste/ de nyid bdag med pa'o/ /ngag dang lus kyang rnam par bsgom/ /zhes bya ba ni ngag la ngag med par bsgom pa dang lus la lus med par bsgom par bsgrub par bya'o/ /ci zhig bsgrub par bya zhe na/ 
<p>26b.4</p>sbyor ba rnam gsum zhes bya ste/ sku dang gsung dang thugs rdo rje'i dngos grub kyi ngo bo'o/ /gang la gnas nas she na/ nam mkha' bzhin du mnyam pa'i gnas/ /zhes pa ste/ nam mkha' dang mnyam pa ni de bzhin nyid do/ /de nyid ni sbyor ba gsum po gang yin pa de ni gnas yin pas
<p>26b.5</p>na/ nam mkha' bzhin du mnyam pa'i gnas/ /zhes bya ste/ de de lta bur bsgrub par bya'o/ /smras ma thag pa'i don de nyid rnam par dbye ba ni/ lus dang ngag dang sems dmigs na/ /ngo bo nyid ni dmigs su med/ /ces bya ba yin te/ lus dang ngag dang yid la dngos po med pa'i ngo
<p>26b.6</p>bo nyid du rnam par dpyad pa ni dngos po ste/ des dmigs na de rnams kyi ngo bo nyid ni dmigs su med do/ /sku dang gsung dang thugs rdo rje ni sngags kyi lus te/ de dag gi sngags kyi lus su sbyor ba zhes bya ba ste/ lus la sogs par ji skad gsungs par bsgom pa'o/ /tshul 'di
<p>26b.7</p>lta bur sbyor ba 'dis ni byang chub med cing bsgom pa'ang med pa'i phyir ro/ /dmigs su med pas na byang chub pa med cing bsgom pas kyang nye bar dmigs su med do/ /de bas na/ byang chub med cing bsgom pa'ang med/ /ces gsungs so/ /de ltar lus dang ngag dang yid kyi
<p>27a</p>
<p>27a.1</p>ngo bo nyid rnam par dpyad nas/ /byang chub sbyor ba bsgom par bya/ /zhes bya ba ste/ /spyan gyi tshul du sbyor ba dang / /zhes bya ba la sogs pa gang bshad pa bsgom par bya ste/ /spyan lta bu la sogs par yang dag par sbyor ba'i mtshan ma tsam nye bar bzung ba
<p>27a.2</p>ste/ de nye bar bzung la de'i dngos po'i ngo bo nyid rnam par brtags na rdul phra mo tsam gyi chos rnams kyang dmigs su med do/ /des na byang chub la sbyor ba/ /zhes bya'o/ /sngags kyis brtags pa zhes bya ba ni sngags kyi sgo nas so/ /byang chub la sbyor ba bsgom pa na rnam par
<p>27a.3</p>rtog pa la spyod pa rnams kyis sngon gyi dus su bya ba gsungs pa ni/ /sna yi rtse mor yungs kar bsam/ /zhes bya ba la sogs pa ste/ spro ba dang bsdu ba ni sngar bshad pa bzhin du blta bar bya'o/ /sangs rgyas zhes bya ba ni 'dir rnam par snang mdzad la bya ste/ yi ge hUM las nyi ma'i dkyil
<p>27a.4</p>'khor bskyed la de'i steng du de nyid las dpal rdo rje sems dpa' bskyed la de'i thugs ka'i zla bar hUM las rdo rje rtse dgu pa rdo rje'i dbus su yi ge hUM bsgom par bya ste/ sangs rgyas ni 'dir rdo rje 'dzin pa'o zhes gsungs pas 'dir yang rdo rje 'chang chen po ni sangs rgyas so/ /nam mkha'i
<p>27a.5</p>dbyings kyi dbus gnas par/ /gsal ba'i dkyil 'khor bsgom par bya/ /zhes bya ba ni rnam par snang mdzad kyi dkyil 'khor zhes bya ba'i don to/ /rdo rje pad+ma ni zla ba'i dkyil 'khor la gnas pa'i rnam par snang mdzad kyi sbyor ba byas nas de'i dkyil 'khor gyi dbus su zla ba dang pad+ma
<p>27a.6</p>la 'dug pa'i sngags pas spyan dang lhan cig tu yang dag par sbyor ba bsgom par bya'o/ /rin chen dkyil 'khor bsgom par bya/ /zhes bya ba ni yid bzhin gyi nor bu'i dkyil 'khor ro/ /dang por sbyor ba nan tan gyis/ /zhes bya ba ni sna'i rtse mo la rdo rje phra mo dang rin po che la sogs pa zla
<p>27a.7</p>ba gsum du bsgoms pas sems brtan par byas pa ni dang po'i sbyor ba'o/ /de ltar dang po sbyor ba rnam par bsgoms nas rnal 'byor thams cad bsgom par bya'o zhes gnyis su med par mnyam pa rnam par rgyal ba las gsungs pas na de ni dang po'i sbyor ba'o/ /nan tan gyis
<p>27b</p>
<p>27b.1</p>zhes bya ba ni lhod pa med pa'i brtson 'grus kyis so/ /de yi steng du yongs su bsgom/ /zhes pa ni rin po che'i dkyil 'khor te de'i steng du rdo rje pad+ma'i gdan/ der yang nyi ma'i dkyil 'khor ro/ /der yang rin chen 'byung ldan gyi skur rnam par bsams la rin
<p>27b.2</p>chen 'byung ldan gyi sbyor ba bsgom par bya'o/ /'od kyi dkyil 'khor ni nyi ma'i dkyil 'khor te/ de la gnas pa'i mi bskyod pa'i rnal 'byor pas rnam par snang mdzad la sogs pa'i de bzhin gshegs pa bzhi po spro zhing sprul nas shar la sogs pa'i phyogs kyi cha la
<p>27b.3</p>dgod do/ /de la gnas nas ci zhig bya zhe na gsungs pa/ sna yi rtse mor rnam par bsam/ /zhes pa ste/ ji skad du bshad pa'i rdo rje'o/ /spro ba dang bsdu ba dag ni snga ma bzhin du blta bar bya'o/ /'od dpag med kyi sbyor bas dkyil 'khor gyi dbus su 'dug ste ji skad gsungs pa'i
<p>27b.4</p>pad+ma rnam par bsgom par bya'o/ /rnam par snang mdzad kyi sbyor bas ni 'khor lo'o/ /rin chen 'byung ldan gyi sbyor bas ni rin po che'o/ /don yod grub pa'i sbyor bas ni ral gri'o/ /rdo rje 'chang chen po'i sbyor bas ni rdo rje rtse dgu pa bsgom par bya ste/ de'i phyir 'khor lo la
<p>27b.5</p>sogs pa khyad par du bsgom pa der ni bstan par bya/ zhes gsungs so/ /de lta bu des cir 'gyur zhe na/ de'i phyir/ byang chub gnas 'grub thob par 'gyur/ /zhes gsungs te/ byang chub kyi go 'phang ni byang chub kyi gnas te gzhir gyur pas so/ /rdo rje phra mo la sogs pa
<p>27b.6</p>bsgoms pas 'grub par 'gyur te/ de grub na byang chub la gnas pa ste/ de la gnas ni byang chub thob par 'gyur ba'o/ /de yang / deng nas brtsams te gang ci'ang rung / /mnyam par bzhag nas bsgoms na ni/ /ting 'dzin ye shes kyis brtags pa/ /de dag thams cad
<p>27b.7</p>brtan par 'gyur/ /zhes gsungs so/ /sangs rgyas byang chub gnas rnams ni/ /de ru 'dod na spro bar bya/ /zhes bya ba ni rdo rje phra mo la sogs pa bsgom pa la rnal 'byor pas gnas par bya zhing sangs rgyas kyi sprul pa spro bar bya'o/ /sku gsung thugs kyi mtshan ma yi/ /chos
<p>28a</p>
<p>28a.1</p>kyi tshig rnams rab tu brjod/ /ces bya ba ni mi bskyod pa la sogs pa ston par byed pa'i sngags ni chos kyi tshig go/ /de nyid ni/ /sku gsung thugs kyis mtshan pa ste/ /zhes bya'o/ /sku rdo rje la sogs pas sku gsung thugs mtshan pa gang yin pa de ni sku
<p>28a.2</p>gsung thugs kyis mtshan pa'i gnas te/ de lta bu'i sku dang gsung dang / thugs ji lta ba bzhin du yongs su shes par gyur pas so/ /de ltar rdo rje phra mo la sogs pa'i ting nge 'dzin thob pa'i sngags pas sangs rgyas kyi sprul pa nyin re zhing thun bzhir byas nas zla ba drug gi bar du gsang ba
<p>28a.3</p>de kho na nyid kyi mchod pa chen po bsgom par bya'o zhes bya bar sbyar ro/ /gzugs dang sgra dang ror ldan par/ /zhes bya ba ni yid dang phyi rol gnyis ka dang ldan pa'o/ /shes rab chen po zhes bya ba ni de kho na nyid mthong ba'o/ /yang dag gsang ba'i mchod chen gyis/ /zhes bya ba ni lha'i
<p>28a.4</p>bu mo la sogs pa dang yang dag par sbyor ba ste/ /ji skad gsungs pa'i tshul gyis mi rtog pa'i ting nge 'dzin thob pas so/ /'di dag ni yul gyis skrag par smra ba dag gi phyir gsungs te/ mngon par shes pa thob pa la ni 'dod chags kyi kun du spyod pa med pa'i phyir ro/ /legs par
<p>28a.5</p>mchod ces bya ba ni sku gsung thugs rdo rjer bsgoms pas rab tu 'bar ba'i bdud rtsi lnga dang gzugs la sogs pa rnams kyis te/ rab tu mi 'bar ba ni mchod pa yang mi bya la mi 'bar ba ni bza' bar yang mi bya'o/ /de lta bu des de la mngon par zhugs pa rnams la yang yid ches par mi
<p>28a.6</p>'gyur la sku gsung thugs khyad par can skye bar 'gyur ba med pa'i phyir sngags kyi byin rlabs dang bsgom pa rnams rab tu spong bar 'gyur ro/ /'di nyid kyi 'og nas kyang rab tu sbar zhes 'byung bas yid gnyis su mi bya'o/ /de la mngon par zhugs pa rnams la slob dpon gyis kyang 'bar
<p>28a.7</p>ba sbyin par bya'o/ /dngos grub 'bras bu 'dod pa yis/ /zhes bya ba la dngos grub kyi 'bras bu ni sku rdo rje la sogs pa'i rnam par sprul pa dang cho 'phrul gyi ye shes te 'dod pa la sbyin par bya'o/ /de ltar grub pa'i rdzas zos pa'i nus pa gsungs pa de nyid bstan pa'i phyir/ byang chub
<p>28b</p>
<p>28b.1</p>sems ni rnyog med pa/ /yang dag bla med grub par 'gyur/ /zhes bya ba gsungs te/ de bzhin du gzhan dag la yang blta bar bya'o/ /go 'phang las ni byed par 'gyur/ /zhes bya ba ni lha thams cad kyi rnam par thar pa'i sgo ni go 'phang ngo / /de dag gi las ni byang chub chen po'i
<p>28b.2</p>sems bsgrub pa la sogs par gsungs pa ste/ de las gzhan pa'i dngos grub thams cad kyang byed do zhes bya ba'i don to/ /lus ngag sems las 'da' ba'o/ /zhes bya ba ni 'khor ba pa'i lus dang yid spangs pa'o/ /sku dang gsung dang thugs rdo rje gdul bya rnams kyi rgyud la
<p>28b.3</p>skyed nus pa ni byin gyis brlabs pa ste/ de ston pa'i sgra'i tshogs ni le'u zhes bya'o/ /sku dang gsung dang thugs byin gyis brlab pa ste/ le'u drug pa'i bshad pa'o// //rdzogs pa'i sangs rgyas la sogs pa'i gzugs dang sgra dang dri dang ro dang reg bya rnams stong pa nyid dang / mtshan ma
<p>28b.4</p>med pa dang / smon pa med pa'i rnam par thar pa'i sgos sku dang gsung dang thugs rdo rje'i ngo bor rmi lam lta bu la sogs pa bsgoms na nges par 'grub par 'gyur bas sangs rgyas rjes su dran pa la sogs pa'i sbyor ba rnams bsgom pa'i phyir de nas zhes bya ba la sogs pa sngags kyi spyod pa'i
<p>28b.5</p>mchog gi le'u gsungs so/ /dam tshig chen po'i de kho na nyid 'di gsungs so zhes bya bar sbyar te/ dam tshig kyang yin la chen po yang yin pas na dam tshig chen po ste chos kyi dbyings thog ma dang tha ma med pas na thams cad du 'gro ba'o/ /de'i de kho na nyid ni zag pa med pa'i rgyun dang ldan pa'i
<p>28b.6</p>bde ba dang yid bde ba can gyi kun du bzang po'i ngo bo nyid de/ de yang / rab dga' kun du bzang po ni/ /dam tshig chen po'i de nyid yin/ /zhes gsungs pa'i phyir ro/ /dam tshig chen po'i de kho na nyid bsgom pa ni sngags spyod pa'i mchog ste/ phul du byung ba'i rdzogs par byang
<p>28b.7</p>chub gang yin pa de ni sngags spyod pa'i mchog mngon par rdzogs par byang chub pa gsungs pa ni bka' stsal pa'o/ /'dod pa'i longs spyod thams cad kyis/ /sangs rgyas myur du 'thob par 'gyur/ /zhes bya bar sbyar te/ yang dag par rdzogs pa'i sangs rgyas la sogs pa'i
<p>29a</p>
<p>29a.1</p>ngo bo bcom ldan 'das ni gdul bya rnams kyis chags shing 'dod par bya ba yin pas na/ 'dod pa zhes bya ste 'dod pa ni bcom ldan 'das dam tshig sems dpa'o/ /zhes gsungs pa dang / yang 'dod pa dam tshig yin par bshad/ /chos kyi 'dod pa yid 'ong
<p>29a.2</p>ba/ /zhes gsungs pas so/ /'dod pa yang yin la thams cad kyang yin pas na 'dod pa thams cad de 'dod pa de'i longs spyod ni phung po dang khams dang skye mched rnams te de dag ni 'dod pa'i longs spyod thams cad do/ /'ong zhes bya ba'i sgra ni nges pa'o/ /ji ltar 'dod pa'i bya ba
<p>29a.3</p>ni rnal 'byor pa gang gi lha gang gi rnam par thar pa'i sgo'i mngon par 'dod pa 'di ni 'dod pa'o/ /bsten pa ni de dag nyid rnam par sgom par byed pa'o/ /'di skad ston te rang gi sngags kyi rang gi lha'i sbyor ba bskyed la/ phung po lnga ni mdor bsdu na/ /sangs rgyas lngar ni rab tu bsgrags/ /zhes bya ba la
<p>29a.4</p>sogs pa bsgom pa ni 'dod pa'i longs spyod thams cad ces bya ste/ de bas na/ bsnyen pa'i dam tshig sbyor ba dang / /zhes bya ba la sogs pa 'di dag nyid la 'dod pa'i longs spyod thams cad gtso bo'i yan lag nyid du bstan to/ /de nyid kyi phyir/ /'di lta bu yi sbyor ba yis/ /sangs
<p>29a.5</p>rgyas myur du 'thob par 'gyur/ /zhes bya ba gsungs so/ /de ni bsam gtan dang rjes su mthun pa'i gzugs dang sgra dang dri dang ro dang reg bya rnams kyi dbang du mdzad nas/ /'dod pa'i longs spyod thams cad ni/ /ji ltar 'dod pa bsten bya ste/ /zhes bya ba la sogs pa gsungs te/ 
<p>29a.6</p>gzugs la sogs pa'i yul rnams la/ rnam par mi rtog pa'i ngo bo nyid dang rang gi lha'i rnam par bsgoms pas bsten par bya'o/ /rtag tu 'dod yon lnga rnams bsten/ /zhes bya ba ni bsten cing bsgom pa ste/ bsam gtan dang rjes su mthun pa'i bza' ba la sogs pa rnams la
<p>29a.7</p>yongs su longs spyod pa dang / /gzugs la rnam gsum shes byas nas/ /zhes bya ba la sogs pa bshad pa'i tshul du bstan pa ni 'dir bsten pa zhes bya'o/ /ci'i phyir bsten par bya zhe na/ ye shes 'dod pa yis zhes bya ba gsungs te/ de bzhin gshegs pa la sogs pa'i ye
<p>29b</p>
<p>29b.1</p>shes so/ /'dod pa'i yon tan ni gang / gang gi ye shes ni 'dod ce na/ chags can zhes bya ba gsungs te/ rdo rje 'chang chen po'i zhes bya ba'i don to/ /byang chub sems dpa' mnyes par bya/ /zhes bya ba ni gzugs la sogs pa bsten pas so/ /byang chub nyi ma chags par bya/ /zhes
<p>29b.2</p>bya ba la nyi ma zhes bya ba ni chos bdag med pa'i ye shes kyi nyi ma'i mes nyon mongs pa rnams nges par sreg pa'i gzi brjid dang ldan pa'i don to/ /de rnams kyi bla na med pa'i byang chub la chags shing shin tu zhen pas bsgom pa mngon du bya'o/ /de ni rnam pa gang gis 'dod pa'i yon tan lnga po
<p>29b.3</p>bsten par bya ba de gsungs pa ni/ gzugs la rnam gsum shes byas nas/ /zhes bya ba la sogs pa yin te/ me tog la sogs pa'i gzugs dang lha rnams kyi gzugs kyang rnam par thar pa'i sgo stong pa nyid dang / mtshan ma med pa dang / smon pa med pa'i ngo bo sku dang gsung dang thugs kyi
<p>29b.4</p>rang bzhin rnam par snang mdzad du rnam par bsams te lha rnams la dbul bar bya'o/ /de nyid kyi phyir/ de nyid bcom ldan sna tshogs pa/ /sangs rgyas rnam par snang mdzad gzhi/ /zhes bya ba gsungs so/ /phyi rol dang lha rnams kyi sgra de bzhin du/ rin chen 'byung ldan gyi ngo bo'o/ /de
<p>29b.5</p>bzhin du phyi rol dang yid kyi dri rnams kyang snang ba mtha' yas kyi ngo bo'o/ /de bzhin du ro rnams kyang don yod grub pa'i ngo bor rnam par bsam mo/ /reg bya yang mi bskyod pa'i rnam par thar pa'i sgo gsum gyi ngo bor bsams la lha rnams la sogs pa la reg bya dbul bar bya'o/ /de ltar
<p>29b.6</p>na 'dod pa'i yon tan lnga po de dag ni mi bskyod pa la sogs pa'i ngo bo nyid yin no/ /de bas na 'dir 'khor ba pa rnams kyis ni gzung bar mi bya ste/ 'khor ba pa rnams kyi ni de'i mi mthun pa'i phyogs yin pa'i phyir ro/ /de ltar gang gi phyir gzugs la sogs pa 'di dag ni rigs lnga'i ngo
<p>29b.7</p>bo nyid la bya'i phyi rol gyi ni ma yin no/ /'di nyid kyi phyir/ /gzugs sgra ro la sogs pa la/ /rtag tu sems ni sbyar bar bya/ /zhes bya ba ste/ de rnams rigs lnga'i ngo bor bsgoms pas rang gi lha'i dmigs pa la sems rab tu gzhag cing nges par sbyang bar bya'o/ /ci'i phyir
<p>30a</p>
<p>30a.1</p>gzugs la sogs pa'i ngo bo nyid lhag par mos pas rang gi lhar dmigs pa la sems med par byed ce na de'i phyir/ 'di de sangs rgyas thams cad kyi/ /gsang ba'i snying po btus pa'o/ /zhes bya ba gsungs te/ nyan thos dang rang sangs rgyas dang mdo sde pa la
<p>30a.2</p>sogs pa thams cad la mi ston pas gsang ba'o/ /rnam par thar pa gsum gyi ngo bo nyid kyi snying po bsdus pas na snying po btus pa'o/ /de nyid kyi phyir/ /gzugs sgra dri ro sngags pa yis/ /lha nyid du ni rtag tu bsgom/ /zhes bya ba ste/ rigs lnga'i ngo bor bsgoms la sangs rgyas
<p>30a.3</p>ma lus pa'i yon tan rnams bsgrub par bya'o/ /yang na de la bsgom pa ni sbyor ba rnam gsum gyis zhes bya bar sbyar te/ de bzhin du rdo rje phra mo'i bsgom pa rdzogs par bya'o/ /de la zhes bya ba ni rang gi dkyil 'khor la'o/ /de nyid kyi phyir/ rigs kyi tshul du rnam par bsgom/ /
<p>30a.4</p>zhes gsungs so/ /sangs rgyas rjes su dran par sbyar/ /zhes bya ba nas/ dam tshig rjes dran sbyor ba yis/ /bsgoms na byang chub thob par 'gyur/ /zhes bya ba'i bar du ni bstan pa yin la/ de'i 'og tu de la sangs rgyas rjes su dran pa ji ltar bsgom zhe na zhes bya ba la sogs pa ni
<p>30a.5</p>bshad pa yin no/ /lo grangs bcu drug lon pa la/ /zhes bya ba la rdo rje phra mo'i ting nge 'dzin la sogs pa bsgoms pas de bzhin du sems brtan par byas nas dgon pa'i gnas su zla ba drug gi bar du brtul zhugs yun ring du yang dag par spyad nas dkyil 'khor gyi dbus su de spyan
<p>30a.6</p>la sogs pa'i gzugs su rnam par bsams nas nges par gzung ba'i rnal 'byor pas sku dang gsung dang thugs byin gyis brlab pas byin gyis brlabs la de brtan par bya ste/ bye brag ji bzhin mi phyed pa'o/ /zhes pa dang / gzhan du rmongs pa'i bdag nyid de/ /mnar med
<p>30a.7</p>par ni nye bar 'tshed/ /ces pa yang snga ma bzhin du brjod par bya'o/ /hUM oM phaT ces bya ba rang gi rdo rje dang de'i yang pad+mar bkod de/ rang gi mtshan dang de'i dbang po sbyor ba'i tshe 'od zer rnam pa lngas kun du khyab par bsgom mo/ /byang chub 'dod pas bsgom par bya/ /
<p>30b</p>
<p>30b.1</p>zhes pa ni byang chub 'dod pa ni byang chub don du gnyer ba zhes bya ba'i don to/ /da ni sangs rgyas rjes su dran pa la sogs pa'i sbyor ba bstan pa'i phyir de la zhes bya ba la sogs pa gsungs te/ rnal 'byor pa rnam par snang mdzad kyi ting nge 'dzin gyis rang gi dkyil 'khor la gnas te/ 
<p>30b.2</p>spyan dang sbyor ba bsgoms la ba spu'i bu ga rnams las sangs rgyas kyi sprin rnams sprul la de rnams bsdu bar yang bya'o/ /de bzhin du gos dkar mo dang lhan cig tu pad+ma'i rigs bsgom mo/ /mA ma kI dang rdo rje sems dpar bsgom par bya'o/ /phyi'i dkyil 'khor la ni rang gi
<p>30b.3</p>sangs rgyas kyi gzugs su nges par bsams la rigs kyi lha mo bsams te/ yang dag par sbyor ba bsgoms pas rang gi ba spu'i bu ga rnams las rang gi rigs kyi sprin rnams spros la/ rigs lnga'i sprin gyi sprul pa byas la de bsdu bar yang bya'o/ /de bzhin du khro bo'i dkyil
<p>30b.4</p>'khor gyi dbus su 'dug la rang gi phyag rgya khro bo'i lha mo rnam par bsams te/ sbyor ba bsgom pa la khro bo'i sprin spro'o/ /bdag gi rdo rje zhes bya ba ni mtshan no/ /pad+ma zhes bya ba ni rig pa'i lha mo'i mtshan te ji lta ba bzhin du 'di nyid kyi 'og nas ston to/ /dpal rdo rje sems dpa' lha
<p>30b.5</p>mo bzhi dang sbyor ba de mngon sum du byas la/ de las byung ba'i rang gi sa bon gyi thig le rnams yid kyis de nyid kyis nam mkha' ma lus par bkang ste/ sems can gyi khams thams cad rgya mtsho chen po der zhugs pa dang / de bzhin gshegs pa thams cad kyi sku dang gsung dang / 
<p>30b.6</p>thugs rdo rjer bskyed la rigs lnga'i ngo bor bsam par bya ste/ 'di ni sngags kyi grub pa'i mchod pa yin te/ dam tshig rjes su dran pa bsgom pa zhes bya'o/ /dkyil 'khor la gnas pa'i mi bskyod pa'i ngo bor rnam par bsams te/ mA ma kI dang sbyor ba las byung ba'i rang gi khu ba
<p>30b.7</p>sngags pa'i dkyil 'khor lta bur bsgom pa 'di ni dkyil 'khor rjes su dran pa bsgom pa'o/ /rnam par snang mdzad dang / rin chen 'byung ldan dang / snang ba mtha' yas dang / don yod grub pa dang / mi bskyod pa'i ngo bo ji lta bar gzugs dang tshor ba dang 'du shes dang / 'du byed dang / 
<p>31a</p>
<p>31a.1</p>rnam par shes pa'i phung po re re la de bzhin gshegs pa'i skus yongs su gang bar gyur pa ci 'dra ba bdag kyang de 'dra bar gyur cig ces smon lam 'debs shing sgom pa ni sku rjes su dran pa bsgom pa'o/ /chos dang don dang nges pa'i tshig dang spobs pa so so yang
<p>31a.2</p>dag par rig pa'i ngo bo nyid bcom ldan 'das rdo rje chos kyi ngo bo nyid ye shes ci 'dra ba bdag kyang de 'dra bar gyur cig ces smon cing sgom par byed pa ni chos 'dzin pa dang mnyam par 'gyur ba'o/ rdo rje sems dpa'i thugs ci 'dra ba bdag kyang de dang 'dra bar gyur cig ces rnam par sems shing
<p>31a.3</p>sgom pa grub na ni rdo rje 'chang chen po dang mnyam par 'gyur ba'o/ /da ni mnyam pa nyid la dgongs pa'i dbang du mdzad nas gsungs pa/ /sems can kun gyi sems gang yin/ /zhes bya ste/ gang 'di 'khor ba pa'i sems can thams cad kyi'o/ /sku dang gsung dang thugs kyis mtshan/ /
<p>31a.4</p>zhes bya ba ni sems can de dag thams cad yang dag pa ma yin pa'i rnam par rtog pa dang bral bar bsgoms na'o/ /khyad par ci lta bu zhe na/ spyod pa mkha' dang mtshungs par 'gyur/ /zhes pa ste de bzhin du ro gcig cing mnyam pa'i ye shes te/ bdag kyang de dang 'dra bar nam mkha'
<p>31a.5</p>dang mnyam pa'i spyod par gyur cig ces rnam par bsam zhing bsgom pa las bsgom pa yongs su rdzogs na rdo rje 'chang chen po dang mnyam par 'grub par 'gyur ro/ /sngags kyi rdo rje'i sku gang yin/ /zhes bya ba ni 'od dpag med pa'i 'o/ /gsung yang sku yis rnam bsgoms pas/ /
<p>31a.6</p>zhes bya ba ni sngags kyi don bsgom zhing bzlas pa'i tshig gis sku rjes su dran pa ni/ gsung yang sku yis rnam bsgoms pas/ /zhes bya'o/ /khu ba phyung ste zhes bya ba ni sbyor ba bsgom pa'i dam tshig dang ldan pas phyung ba'o/ /cho ga bzhin zhes bya ba ni sku dang gsung dang thugs rdo rjer lhag
<p>31a.7</p>par mos pas rab tu 'bar ba'o/ /'bras bu 'dod pas zhes bya ba la 'bras bu 'dod pa ni rdo rje sems dpa'i ngo bor 'gro ba rnams bya bar 'dod cing de'i sprul pas nam mkha' gang ba'i sems can gyi khams thams cad khyab ste/ sku dang gsung dang thugs rdo rjer bskyed la dpal rdo rje sems dpa'i
<p>31b</p>
<p>31b.1</p>rang bzhin du bsam par bya'o/ /de bzhin du de bzhin gshegs pa'i bkod pa rnams zhi ba'i nyams kyi rang bzhin dang bral ba ni bsad par 'gyur ba'o/ /de ltar 'dod chags kyis 'dod chags spang ba'i phyir yang dag par sbyor ba'i bsgom pa bstan nas/ de ni nges par gzung ba'i zhi ba'i
<p>31b.2</p>sems las brtsams te gsungs pa ni de la shes rab kyi pha rol tu phyin pa'i dam tshig rjes su dran pa ji ltar bsgom zhe na zhes bya ba ste de la shes rab kyi ni chos thams cad rang bzhin gyis 'od gsal bar rtogs pa'i thos pa dang bsam pa'i mtshan nyid can yin la bsgoms pa'i 'bras bu rnam
<p>31b.3</p>par mi rtog pa'i ye shes ni shes rab de'i phun sum tshogs pa pha rol tu phyin cing song ba yin te/ de bas na shes rab kyi pha rol tu phyin pa'o/ /de nyid ni 'da' bar bya ba ma yin pas dam tshig go/ /rang bzhin gyis ni 'od gsal ba/ /zhes bya ba ni phung po la sogs pa'i chos thams cad do/ /
<p>31b.4</p>ci'i phyir zhe na/ /thams cad ma skyes zag pa med/ /ces bya ba gsungs pas so/ /tshul de nyid kyis ni don dam par byang chub med cing byang chub khong du chud pa'i mngon par rtogs pa'ang med do/ /khams kyang med cing zhes bya ba ni rgyu ste skyed par byed pa'i rgyu med pa'i phyir ro/ /de nyid
<p>31b.5</p>kyis na dngos po nyid du 'byung ba'ang med pa'o/ /thams cad rang bzhin 'od gsal ba/ /zhes bya ba ni snga ma bzhin no/ /mtshan ma med cing zhes bya ba ni mtshan ma dang bral ba'o/ /yang de nyid kyi khyad par ni mi 'gyur zhes bya ba ste/ a la sogs pa'i yi ge dang bral ba'o/ /nam mkha'
<p>31b.6</p>bzhin zhes bya ba ni dpe bstan pa'o/ /de ltar mi skye ba yin yang gnyis kyi ngo bo yang ma yin la gnyis su med pa'i ngo bo yang ma yin pas na/ gnyis med gnyis su med min no/ /gzhan yang zhi zhes bya ba ste/ gzung ba dang 'dzin pa dang 'dod chags dang zhe sdang la sogs pa skye ba thams
<p>31b.7</p>cad zhi bas na zhi ba'o/ /zhi ba de nyid kyi dpe bstan pa'i phyir/ /shin tu dri med nam mkha' bzhin/ /zhes bya ba gsungs so/ /bud med sems ni rab brtan pa/ /zhes bya ba la sogs pa ni snga ma bzhin du bshad par bya ste/ nges par bzung ba ste yul yongs su mi spong ba dag rab tu
<p>32a</p>
<p>32a.1</p>chags par bya ba'i phyir yin gyi de nyid kyi gnas skabs na de 'byung ba yod pa ni ma yin no/ /de bas na don gyis nges pa kho nar bshad pa yin no/ /de bzhin du 'di'i 'og ma rnams la yang bshad par bya'o/ /rigs kyi sbyor bas rab bsgoms te/ /zhes pa ni zhe sdang gi
<p>32a.2</p>rigs la mA ma kI'o/ /gti mug gi rigs la spyan ma la sogs pa'i gzugs kyis so/ /sku dang gsung dang thugs kyang grub pa thob bo zhes bya bar sbyar te/ snga ma ni sku rdo rje la sogs pa'i dbye ba bstan pa'o/ /'di ni rdo rje 'chang chen po'i ngo bo nyid de 'dir khyad par ni de yod do/ /gang
<p>32a.3</p>gzhan phra mor bshad pa rnams/ /zhes bya ba ni rigs ngan dang sme sha can la sogs pa rnams kyang sbyor ba 'dis 'grub par 'gyur ro/ /rdo rje mi phyed gsum bsgoms pas/ /zhes bya ba ni sku dang gsung dang thugs mi dmigs par bsgoms pas so/ /de zhes bya ba ni rdo rje 'chang chen po la sogs
<p>32a.4</p>pa'o/ /sngags kyi spyod pa ni ji skad du bshad pa bzhin du mi dmigs pa la sogs par bsgom pa'o/ /de nyid phul du byung bas na mchog ste/ de ston pa'i sgra'i tshogs la ni le'u zhes bya'o/ /sngags kyi spyod pa'i mchog ces bya ba le'u bdun pa'i bshad pa'o// //tshogs yongs
<p>32a.5</p>su rdzogs par bya ba'i phyir/ rin po che bdun la sogs pa'i mchod pa dang yid dang de kho na'i mchod pa ni sems brtan par byas pa nyid dang sku dang gsung dang thugs bsgrub par bya'o zhes rab tu bstan par bya ba'i phyir/ de nas zhes bya ba la sogs pa bshang gci'i dam tshig gi le'u gsungs so/ /
<p>32a.6</p>de bzhin gshegs pa dkon mchog dpal/ /zhes bya ba ni nam mkha' dang mnyam pa'i ye shes bsgoms pas rin po che'i mchod pa thams cad rdzogs par mdzad do/ /de bas na de bzhin gshegs pa rin po che'i tog smos pa yin no/ /rdo rje sems dpa' theg pa che/ /zhes bya ba ni sangs rgyas rnams
<p>32a.7</p>kyi gnyis su med pa'i ye shes ni rdo rje sems dpa'o/ /byang chub sems dpa'i lam 'bras bu dang bcas pa'i ngo bo bas na theg pa chen po'o/ /nam mkha' dang mnyam par bsgoms pas na nam mkha' dang mnyam pa'o/ /des sems can gyi khams thams cad mnyam pa sbyor bar byed pas
<p>32b</p>
<p>32b.1</p>na rnam par sbyong ba'o/ /kun nas bzang bas na kun du bzang po ste/ lha chen po gsum la sogs par sprul pas sems can rnams kyi don mdzad par gyur kyang 'dod chags la sogs pa rnams kyis mi gos pas na kun du bzang po'o/ /'dod chags zhe sdang gti mug che/ /zhes bya ba ni rigs
<p>32b.2</p>te thabs dang shes rab kyi ngo bo'o/ /rdo rje theg par ston pa/ /zhes bya ba ni rdo rje theg pa rab tu ston par mdzad pas na 'di skad ces gsungs pa'o/ /nam mkha'i dbyings dang mtshungs pa ni mnyam pa med pa dang tshad med pa gnyis kyis so/ /de nyid kyis na mchog go/ /gzung ba dang
<p>32b.3</p>'dzin pa'i rnam par rtog pa dang bral ba'i ye shes ni thar pa'o/ /de thob par byed pa'i shes rab ni thar ba'i lam ste/ de rnams ston pas ni rab ston pa'o/ /byang chub rnam pa gsum ni theg pa gsum mo/ /de'i bkod pa ni lam ste/ de la gnas pa ni sems can gyi rgyud la ston cing gnas
<p>32b.4</p>pa'o/ /sangs rgyas rnams kyi skal pa'i mchog ni sangs rgyas skal mchog ste/ phul du byung ba'i dngos por grub pa'o/ /sku dang gsung dang thugs rnam par dag pas na dag pa'i bdag go/ /rang gi sems ji lta ba bzhin du yongs su shes pa ni byang chub bo/ /de'i ngo bo nyid kyi sems ni byang
<p>32b.5</p>chub kyi sems so/ /spyan lnga rnam par rgyas shing yangs pa gang la mnga' ba de ni rgyas pa'i spyan no/ /stobs dang mi 'jigs pa la sogs pa ni chos te/ de'i dkyil 'khor gdul bya'i rgyud la spel bar mdzad pa'i don gyis na de nyid ni 'khor lo'o/ /sku dang gsung dang thugs kyi nyon mongs pa'i
<p>32b.6</p>bag chags yang dag par spangs pas dag pa gang yin pa de ni/ sku dang gsung dang thugs shin tu dag ces bya'o/ /sku dang gsung dang thugs rdo rjes nye bar mtshon cing de thob par byed pa'i theg pa ni rdo rje'i theg pa'o/ /rigs thams cad kyi mchog tu gyur cing mdzes pa'i don dang ldan pas na rgyal
<p>32b.7</p>po'o/ /nam mkha' ltar de bzhin du ro gcig pa'i ye shes kyis thams cad du khyab pas na thams cad nam mkha'o/ /de nyid kyis na 'di ni mi 'gyur mchog ste rtag pa'o/ /rin po che'i rigs kyi ngo bo bas na thams cad dbang bskur ro/ /rigs thams cad kyi don du gyur pas na kun gyi don te/ 
<p>33a</p>
<p>33a.1</p>nam mkha' mdzod kyi gzugs kyis thams cad kyi don du gyur pa'i phyir ro/ /khams gsum ma lus pa'i chos kyi rgyal po mnyes pas na kun dbang ngo / /de bzhin gshegs pa'i mchod pa'i mchog bshad du gsol zhes sbyar te/ bdag med pa'i sbyor bas bskyed pas na mchog
<p>33a.2</p>go/ /de nyid kyi phyir/ /rdo rje mi phyed gsum gnas pa/ /zhes bya ba gsungs te/ sku dang gsung dang thugs mtshan nyid gcig pa'i rdo rje gsum ni mi phyed pa'i de bzhin nyid de tshul de nyid kyis rnal 'byor pa rnams kyi rgyud la gnas pas gnas pa ste/ 'dis ni shes rab kyi ngo bo nyid du gsungs pa'o/ /
<p>33a.3</p>sku dang gsung dang thugs skal mchog /ces bya ba ni de bzhin gshegs pa thams cad kyi sku dang gsung dang thugs kyi skal ba mchog gi 'bras bu gang la mnga' ba de ni sku dang gsung dang thugs skal mchog ces bya ste/ mchog tu gyur pa dngos por grub pa de stsol bar mdzad ces bya ba'i don to/ /de nyid
<p>33a.4</p>kyi phyir rgyal ba 'byung bar 'gyur zhes bya ba gsungs so/ /byol song skye gnas zhes bya ba 'dis ni 'di skad ston par 'gyur te/ gang gi tshe rnam par mi rtog pa'i ting nge 'dzin thob par 'gyur ba de'i tshe dkyil 'khor gyi dbus su sbyor ba bsgom par bya'o/ /gzhan du ni ma yin te/ des ni byol
<p>33a.5</p>song gi skye gnas zhes bya ba klu'i bu mo bkug la de kho na nyid kyi mchod pa brtsam par bya'o/ /gnas gang du brtsam par bya zhe na/ sa phyogs gtsang zhing rnam par dben pa'am/ /zhes bya ba la sogs pa gsungs te/ mchod rten gyi gnas ni rgyal ba nyid skyes so/ /'tshe ba thams cad
<p>33a.6</p>dang bral ba ni zhi ba'i gnas rnams te tshig 'di ni gtsang sbra spyod pa rnams kyi yin no/ /gang bza' ba ma yin pa la za ba mngon par dga' ba de dag gi phyir bshang gci chu la sogs pas byugs pa'am zhes bya ba gsungs te/ 'am zhes bya ba'i sgras ni phyogs gzhan ston pa'o/ /des bu mo de la
<p>33a.7</p>rang gi sngags dang phyag rgyas bsgrub par bya ba ni spyi gtsug gi gnas nas brtsams te/ snying ga'i phyogs kyi bar du yi ge oM gyis khyab par bsam mo/ /snying ga nas brtsams te lte ba'i phyogs kyi bar du yi ge hUM gis so/ /lte ba'i phyogs nas rked pa'i phyogs kyi bar du yi ge swAs so/ /gsang ba'i
<p>33b</p>
<p>33b.1</p>gnas su ni yi ge AHsa so/ /gsang ba'i gnas kyi 'og gi cha nas rkang mthil gyi bar du ni yi ge hAs khyab par bsams te/ de yang oM la sogs pa 'di dag ni gti mug la sogs pa'i rigs kyi ngo bor bsgom par bya'o/ /de'i phyir/ /rigs lnga rnams ni dgod par rab tu bya/ /zhes gsungs
<p>33b.2</p>so/ /nam mkha'i dbyings kyi dbus gnas par/ /rin chen sna bzhi'i mchod rten bsam/ /zhes bya bar sbyar te/ ye shes rgya mtsho zhes bya ba ni de bzhin gshegs pa thams cad kyi sku dang gsung dang thugs kyi ngo bo'o/ /bdag nyid zla ba'i dbus gnas par/ /mkhas pas snying gar bsgom par bya/ /
<p>33b.3</p>zhes bya ba ni/ bdag nyid rnam par snang mdzad kyi sbyor ba dang ldan pas mchod rten gyi dbus su chud pa'i rnam par snang mdzad zla ba'i dkyil 'khor gyi dbus na gnas par bsgom mo/ /sbyor ba'i dus su ni ba spu'i bu ga'i khung bu rnams las sangs rgyas kyi sprin sprul par bya zhing mthar bsdu bar yang
<p>33b.4</p>bya'o/ /zhi ba rdo rje 'dzin 'dod na/ /zhes bya ba ni 'dod na zhes pa gang gi tshe bsgoms pas skyo bar 'gyur na'o/ /zhi ba rdo rje 'dzin zhes bya ba ni zhi ba rdo rje ni sku rdo rje ste mi g.yeng ba'i sbyor bar 'dzin par byed pas na zhi ba rdo rje 'dzin zhes bya'o/ /rin chen sna bzhi ni rnam par snang mdzad dang / rin chen
<p>33b.5</p>'byung ldan dang / snang ba mtha' yas dang / don yod grub pa'i ngo bo'i rin po che bzhi ste/ de bas na de'i ngo bor de rgyu dang 'dra bar mchod rten rin po che rnam bzhi'i rang bzhin no/ /'od zer phreng bas rnam par brgyan/ /zhes bya ba ni rin po che lnga'i rang bzhin no/ /ye shes rgya mtsho zhes bya ba ni rdul phra
<p>33b.6</p>rab snyed kyi de bzhin gshegs pa thams cad las bsgrubs pas na de ni ye shes kyi rgya mtsho'i ngo bo nyid do/ /de ltar gyur pa'i mchod rten de 'das pa dang ma byon pa dang da ltar byung ba ste/ dus gsum gyi de bzhin gshegs pa rnams kyi bzhugs gnas yin pas na/ gnas de yin par rnam par
<p>33b.7</p>bshad/ /ces bya'o/ /bdag gi ba spu'i bu ga nas/ /mkhas pas mchod pa'i sprin rnams spro/ /zhes bya ba ni me tog dang rin po che'i gos dang / gdugs dang rgyal mtshan dang / rin po che sna bdun la sogs pa'i bkod pa'i sprin rnams sprul la des de bzhin gshegs pa thams cad mchod par
<p>34a</p>
<p>34a.1</p>bya'o/ /mchod pa'i sprin de nyid rnam par dbye ba'i phyir/ mkhas pas ut+pal dag dang / /zhes bya ba la sogs pa gsungs te/ rnam pa lngar zhes bya ba ni rigs kyi dbye bas sngon po dang / dkar po dang / ser po dang / dmar po dang / /ljang gu ste kha dog lngar bsam
<p>34a.2</p>gtan gyi stobs kyis bskyed par bya ba ni shes par bya zhes bya'o/ /de bzhin du pad+ma rnam pa lngar sprul la lha rnams la mchod par bya'o/ /dzA ti rnam gsum shes byas nas/ /zhes pa ni kha dog sngon po dang ser po dang / dmar por ro/ /dpag tshad brgya yi khyon tsam du/ /'khor lo'i dkyil
<p>34a.3</p>'khor bsgom byas la/ /zhes bya ba ni rnam par snang mdzad kyi'o/ /rnam par mkhas pas rtag tu ni/ /rigs ni rab tu dgod par bya/ /zhes bya ba ni rnam par snang mdzad kyi dkyil 'khor rnam par bsams pa 'ba' zhig tu ma zad de/ mchod rten gyi dbus su mchod pa'i phyir mi bskyod pa
<p>34a.4</p>la sogs pa'i dkyil 'khor gzhan dag kyang de'i rigs zlos pa rnams kyis de'i dbus su rnam par bsam zhing mchod par bya'o/ /de ltar mchod pa byas nas sngar gsungs pa'i rdo rje phra mo la sogs pa bsgom par bya'o zhes bya ba'i rim bzhin bstan pa'i phyir/ de bzhin pad+ma'i rdo rje dang / /ral
<p>34a.5</p>gri ut+pal mkhas pas bsgom/ zhes gsungs te/ 'di dag ni dpe tsam du blta bar bya'o/ /de lta bu'i mchod rten gyi dbus su dkyil 'khor rnam par bsams la yid kyis mchod pa nyin re zhing thun mtshams so sor byas la bsgom pa thams cad bya'o zhes bstan to/ /mchod rten de'i gzugs dang
<p>34a.6</p>dbyibs dang tshad ni dzi tsam/ kha dog ni ji lta bu zhe na/ de'i phyir/ dpag tshad bye ba'i khyon tsam la/ /zhes pas ni tshad bstan to/ /gru bzhi zhes bya ba ni dbyibs so/ /gsal zhing zhes bya ba ni kha dog go/ /'dod pa'i yon tan lnga zhes bya ba ni gzugs dang / sgra dang / dri dang / ro dang / reg bya
<p>34a.7</p>ste/ de rnams kyi zhe sdang la sogs pa'i rigs rnams la'o/ /mchod pa rgya mtsho tsam zhes bya ba ni mchod pa'i rgya mtsho bya'o/ /phyi'i mchod pa med kyang thun bzhir rin po che sna bzhi'i mchod rten rnam par bsams la de'i dbus su rang gi lha'i dkyil 'khor rnam par bsams te yid
<p>34b</p>
<p>34b.1</p>kyis gzugs dang / sgra dang / dri dang / ro la sogs pa rnams kyis nam mkha' ma lus pa bkang la/ rang gi rigs kyi dkyil 'khor la mchod par bya ste/ don de nyid bstan pa'i phyir/ /rin chen na bza' la sogs pas/ /byang chub 'dod pas rtag tu mchod/ /ces bya ba gsungs
<p>34b.2</p>te/ yid nyid kyis mchod pa rnam pa lnga dang bdud rtsi rnam pa lnga'i ngo bo dang yid de nyid kyis bu mo dag rin po che'i rigs grub pa'i phyir dbul bar bya'o/ /rin po che sna bdun thams cad kyang de bzhin du mi bskyod pa la sogs pa'i rigs kyi sbyor bas mi bskyod pa la sogs pa'i rigs kyi ngo bor rnam
<p>34b.3</p>par bsgoms la/ /dkyil 'khor de'i dbus su 'dug la mA ma kI la sogs pa'i sbyor ba bsgoms te mchod par bya'o/ /de bas na/ /bdag po'i phyag rgya mnyam gzhag la/ /sangs rgyas dkyil 'khor dbus dag tu/ /'dod chags blo can sangs rgyas la/ /reg pa'i sbyor bas dbul
<p>34b.4</p>bar bya/ /zhes bya ba gsungs te/ yang dag par sbyor ba bsgoms pas 'dul bar gyur pa rnams kyi sbyor ba lta bu'i shes rab ni 'dod chags blo ste/ gang la de yod pa ni 'dod chags blo can no/ /'dod chags kyi blo can de rnams kyis 'di ltar nyin re zhing yid kyis mchod pa byas la/ rdo rje phra mo la
<p>34b.5</p>sogs pa bsgoms pas sems brtan par byas nas brtul zhugs yun ring du yang dag par spyad nas lha'i bu mo la sogs pa sems dang lhan cig tu de kho na nyid kyis mchod pa bya'o/ /mig bzang brtan pa'i blo ldan pas/ /zhes bya ba ni gang gi tshe rang gi lha'i gzugs bsgom pa mngon sum
<p>34b.6</p>bzhin du mthong zhing bdag gis mthong ngo zhes bya ba la sogs pa'i rnam par rtog pa mi 'byung ba dang rdzas de dag sku dang gsung dang thugs su bsgoms pas sku dang gsung dang thugs rdo rjer gyur cing rab tu 'bar bar mthong ba de tsam gyis blo brtan par 'gyur ba yin no/ /le'u brgyad pa'i bshad pa'o// //srog gcod pa dang ma byin
<p>34b.7</p>par len pa dang bud med bsten pa dang brdzun du smra ba la dga' ba rnams 'grub par 'gyur ro zhes gang gsungs pa de ni sgra ji bzhin par gzung bar mi bya ste/ gang gi tshe rnal 'byor pas dmigs pa dang bcas pa'i sbyor bas sgrub pa lan bdun byas kyang 'grub par ma gyur na/ de'i tshe rnal 'byor
<p>35a</p>
<p>35a.1</p>pas mi bskyod pa la sogs pa'i ting nge 'dzin gyis rnal 'byor sgrib pa rnams rab tu spang bar bya'o zhes rab tu bstan pa'i phyir/ de nas zhes bya ba la sogs pa don dam pa'i de kho na nyid kyi dam tshig gi le'u gsungs so/ /sku gsung thugs la longs spyod pas bshad
<p>35a.2</p>du gsol zhes bya bar sbyar te/ sku dang gsung dang thugs ni sku dang gsung dang thugs rdo rje'o/ /longs spyod pa ni dkyil 'khor gang du sku dang gsung dang thugs de dang sbyar ba'o/ /dkyil 'khor rdo rje mi phyed gsum/ /zhes bya ba ni rdo rje yang yid la mi phyed pa yang yin pas na rdo rje mi phyed gsum
<p>35a.3</p>ste dkyil 'khor ro/ /sangs rgyas ye shes can gyi zhes bya ba ni sangs rgyas rnams kyi ye shes ni sangs rgyas ye shes te/ de gang la yod pa de ni sangs rgyas ye shes can te/ gnyis su med pa'i ye shes la de skad ces bya'o/ /gsang zhes bya ba ni shin tu gsang bar gyur pa ste/ rnam par mi rtog
<p>35a.4</p>pa'i ting nge 'dzin las byung ba'o/ /nyams dga' zhes bya ba ni yid dang rjes su mthun zhing dga' bar byed pas so/ /mchog ni dam pa'o/ /da ni de dag nyid bstan par bya ba'i phyir/ nam mkha'i dbyings kyi dbus gnas par/ /zhes bya ba la sogs pa gsungs te/ nam mkha'i dbyings kyi
<p>35a.5</p>dbus na gnas pa'i mi bskyod pa'i dkyil 'khor rnam par bsams la/ de bzhin gshegs pa lnga'i gnas su mi bskyod pa'i sku bsam mo/ /de nas ji skad gsungs pa'i rdo rje de rnams kyi phyag tu bsgoms te/ de 'das pa dang ma byon pa dang da ltar byung ba'i de bzhin gshegs pa rnams
<p>35a.6</p>mi snang bar bya'o/ /de lta bu'i bsam gtan gyi rdo rjes sems can rnams bsad pa ni 'dir srog gcod pa zhes bya'i/ gzhan du ni ma yin no zhes bstan pa yin no/ /'di'i phan yon ni/ mi bskyod sangs rgyas zhing dag tu/ /rgyal ba'i sras rnams skye bar 'gyur/ /zhes gsungs pa yin te/ 
<p>35a.7</p>bsam gtan gyi rdo rje'i sbyor ba 'dis gang dag gi lus dang ngag dang yid mi dmigs shing stong pa nyid kyi ting nge 'dzin du gyur pa de ni mi bskyod pa'i sangs rgyas kyi zhing du skye bar 'gyur ro zhes pa'o/ /ye shes ni gti mug gi rigs kyi mnyam pa nyid du nges pa ste/ des thar pa rab tu bsgrub pa'o/ /chos
<p>35b</p>
<p>35b.1</p>thams cad rang bzhin gyis dag pa'o zhes bsgom pa ni ngo bo nyid dag dgos pa med ces bya'o/ /de lta bu'i byang chub kyi spyod pa der rab tu ston par mdzad pa'o/ /yang dag dam tshig bka' stsal to/ /zhes bya ba ni bsgom pa'i dkyil 'khor ro/ /ji lta bu zhe na/ sangs rgyas byang chub rab bsgrubs
<p>35b.2</p>pa'i/ /zhes bya'o/ /de nyid bstan pa'i phyir/ /nam mkha' dbyings kyi dbus gnas par/ /zhes bya ba la sogs pa smos te/ sku rdo rje'i dkyil 'khor chen po ni rdo rje'i dkyil 'khor ro/ /rnam par snang mdzad rab bsgoms te/ /zhes bya ba ni dbus su'o/ /sangs rgyas thams cad rnam par
<p>35b.3</p>bsgom/ /zhes pa ni phyogs bzhir mi bskyod pa la sogs pa'o/ /rin chen kun gyi sbyor ba yis/ /zhes pa ni sems can gyi khams thams cad rigs lnga'i ngo bo nyid du bsgom pa'o/ /de nyid gsungs pa/ /rdo rje'i gzugs ni rab tu brtag /ces bya ba la rdo rje'i gzugs ni rigs lnga'i sku gsung
<p>35b.4</p>thugs so/ /'dis ni sems can gyi khams thams cad rigs lnga'i ngo bor bsgoms pas/ sems can gyi khams ma lus pa rnams kyi khams gsum pa'i rnam par rtog pa'i rdzas phrogs pa ni gzhan gyi rdzas 'phrog pa zhes bya'i/ phyi rol gyi ni ma yin no zhes rab tu bstan pa'i phyir ro/ /
<p>35b.5</p>nor rnams thams cad phrogs nas su/ /rdo rje gsum du rnam bsgoms na/ /zhes bya ba gsungs te/ khams gsum pa lta bu'i rnam par rtog pa ni nor thams cad de/ de rdo rje gsum gyis zhes pa ni lus la lus med pa la sogs par bsgoms pas so/ /bsgoms pa'i 'bras bu ni/ /
<p>35b.6</p>nor gyi rgya mtsho gang ba yi/ /yid bzhin nor bu 'dra bar 'gyur/ /zhes gsungs pa yin te/ ji ltar yid bzhin gyi nor bu bsams pa thams cad yongs su rdzogs par byed pa de bzhin du de yang rnam par mi rtog pa'i ye shes 'thob par 'gyur ba'o/ /'dir yang / de nas rgyal po rdo rje
<p>35b.7</p>'dzin/ /dkyil 'khor rab tu bka' stsal to/ /zhes bya bar sbyar ro/ /'dod chags thar pa rab bsgrub pa/ /zhes bya ba la yang dag par sbyor ba bsgom pa la chags pa ni 'dod chags so/ /des thar par 'gyur bas na 'dod chags thar pa ste/ de rab tu bsgrub pa'o/ /de la yang dag par
<p>36a</p>
<p>36a.1</p>rab tu sbyor ba'i mtshan nyid ni gsal ba'o/ /ma chags pas na dag pa'o/ /de la'ang mi nye bar mi dmigs pas na dmigs med pa'o/ /pad+ma'i dkyil 'khor bsgom par bya/ /zhes bya ba ni pad+ma rA ga lta bu'i nyi ma'i dkyil 'khor ro/ /dpag med tshe ni rab bsgoms
<p>36a.2</p>te/ /sangs rgyas rnams kyis thams cad dgang / /zhes bya ba ni sngar gsungs pa'i bsam gtan gyi dkyil 'khor gyi dbus su 'od dpag med du bdag nyid bsgoms te de bzhin gshegs pa rnams kyang gnas ji lta ba bzhin du bzhag la de bzhin gshegs pa thams cad 'dus par
<p>36a.3</p>bsam mo/ /bud med lta bur sbyor ba ni/ /zhes bya ba ni gos dkar mo la sogs pa ste/ de rnams dang lhan cig yang dag par sbyor bar bsam pa'o/ /ci lta zhe na/ dam tshig bzhi yi sbyor ba yis/ /thams cad de ru bsgom par bya/ /zhes bya ba gsungs te/ 'jig rten gyi khams
<p>36a.4</p>thams cad kyi rdul phra rab dang mnyam pa'i 'od dpag med kyi dkyil 'khor du rnam par snang mdzad la sogs pa de bzhin gshegs pa bzhi po'i sbyor ba ni dam tshig bzhi'i sbyor ba'o/ /dbang po gnyis kyi rab sbyor bas/ /de dag thams cad nye bar spyad/ /ces bya ba ni 'od dpag med kyi sbyor ba
<p>36a.5</p>ba'i ngo bor bdag nyid bsgom pa 'ba' zhig tu ma zad kyi dam tshig bzhi'i sbyor bas kyang sngags thams cad la sbyor bar bya'o zhes bya ba'i don to/ /mi phyed sku gsum bsgom pa'o/ /zhes pa ni ji ltar 'od dpag tu med pa'i sbyor ba la dam tshig bzhi'i sbyor bas bsgom pa de bzhin du/ mi bskyod
<p>36a.6</p>pa la sogs pa'i sbyor ba la yang bya bar bstan pa'i phyir te/ mi phyed pa'i rdo rje gsum bsgrub pa ni sku dang gsung dang thugs rdo rje la mi g.yeng ba'i sbyor ba bsgom pa'o/ /de lta bu'i yang dag pa'i sbyor ba bsgom pa'i mtshan nyid la 'dir bud med bsten pa'i zhes bya'i/ phyi rol gyi yang yin pas ni
<p>36a.7</p>sangs rgyas nyid ster bar byed pa ma yin no zhes bya bar ston to/ /chos rnams thams cad ma skyes shing / /rang bzhin gyis ni 'od gsal ba/ /zhes bya ba la sogs pa ston pa ni 'dir brdzun du smra bar bzhed de de bsten par bya ba'i phyir/ /nam mkha'i dbyings kyi dbus gnas par/ /
<p>36b</p>
<p>36b.1</p>zhes bya ba la sogs pa gsungs te/ sngar gsungs pa'i ting nge 'dzin gyi dkyil 'khor gyi dbus sa don yod grub pa'i skur bdag nyid bsams la/ 'jig rten gyi khams thams cad kyi rdul phra rab dang mnyam pa'i dkyil 'khor de rnam par bsams la 'di ltar bsgom par bya ste/ thams cad
<p>36b.2</p>gzugs su rnam bsgoms nas/ /rdo rje tshig gi brdzun smra bas/ /zhes bya ba ni 'dir brdzun du smra ba ni/ chos rnams rang bzhin 'od gsal ba/ /gdod nas dag pa nam mkha' bzhin/ /byang chub med cing mngon rtogs med/ /ces bya ba la sogs par dgongs so/ zhes ston te/ de yang
<p>36b.3</p>lha'i bu ngas chos thams cad brdzun par shes shing de bzhin du ston te/ des na nga ni brdzun du smra ba'o zhes gsungs so/ /'di dag gi gnas ni stong pa nyid dang mtshan ma med pa dang smon pa med pa dang / rang bzhin gyis 'od gsal ba ste/ rnam par thar pa'i sgo bzhi dang / de bzhin du me long lta bu dang / 
<p>36b.4</p>mnyam pa nyid dang / so sor rtog pa dang / bya ba grub pa ste/ ye shes bzhi dang de bzhin gshegs pa dang / rin po che dang / pad+ma dang / las kyi rigs rnams yin no zhes ston to/ /rdo rje mi phyed gsum rgyal gnas/ /zhes bya ba ni rdo rje yang yin la mi phyed pa yang yin pas na rdo rje mi
<p>36b.5</p>phyed rnam gsum mo/ /rgyal ba rnams kyi gnas yin pas na rgyal gnas te/ de la de bzhin gshegs pa thams cad kyi sku gsung thugs bzhugs pas so/ /dam tshig dkyil 'khor bsgom par bya/ /zhes bya ba ni rin chen 'byung ldan gyi dkyil 'khor te/ de yi dbus su dkon
<p>36b.6</p>mchog dpal/ /zhes bya ba ni rin chen 'byung ldan no/ /gzugs rnams kun gyis 'di dag dgang / /zhes bya ba ni rin po che'i rigs sgom pa'i rnal 'byor pas thams cad rin po che'i rigs kyi lha'i gzugs kyis nam mkha' 'di dag thams cad ma lus par dgong bar bya'o/ /khro
<p>36b.7</p>bo'i sngags zlos pas kyang nam mkha' dang mnyam pa'i rin po che'i rigs kyi chos nyid rnam par bsams te/ khro bo'i gzugs kyis nam mkha' bkang la mngon sum sogs pa bya'o zhes bstan pa'i phyir/ /rtsub mo'i ngag la sogs pa ni/ /bstan dang ye shes thob par 'gyur/ /
<p>37a</p>
<p>37a.1</p>zhes bya ba gsungs te/ choms shig sod cig skrod cig hUM phaT ces bya ba'i tshig ni rtsub mo'i ngag ces bya'o/ /ngo mtshar du gyur zhes bya ba ni yon por gsungs pas chos rnams kyi de nyid ston pa thos so/ /rdo rje'i tshig 'di ci yi slad du gsungs/ /
<p>37a.2</p>zhes bya ba la ci'i slad du zhes bya ba'i sgra ni zlog ste/ byis pa rnams skrag par bgyid lags pas gsung 'di lta bu 'dis stong pa nyid la sogs pa'i rnam par thar pa'i sgo'i ngo bo'i chos nyid bstan par mi bya'o zhes bya bar dgongs so/ /de nyid kyi phyir khams gsum
<p>37a.3</p>las 'das shing zhes bya ba gsungs te/ khams gsum po dag las 'das par gyur pa'o/ /'jig rten gyi khams thams cad las 'das pas zhes bya ba ni khams gsum gcig las 'das pa nyid 'jig rten gyi khams thams cad las 'das pa yin te/ khams gsum gcig
<p>37a.4</p>gi chos nyid gang yin pa de 'jig rten gyi khams thams cad kyi chos nyid yin pa'i phyir ro/ /yang dag pa ma yin pa'i tshig gi lam rdo rje'i tshig ces bya ba la yang dag pa'i bden pa'o/ /bden pa ma yin pas yang dag pa ma yin pa ste/ de ston pa'i tshig ni yang dag pa ma yin pa'i tshig go/ /de'i lam ni rnam
<p>37a.5</p>par thar pa'i sgo bzhi'i ngo bo'o/ /de nyid rdo rje'i tshig ste rnam par thar pa'i sgo bzhi bsgoms pa las de bzhin gshegs pa thams cad 'grub pas na/ de nyid gnas su gyur pa'i phyir rdo rje'i tshig ces bya ba'o/ /rigs kyi bu dman pa'i 'du shes dang smad pa'i 'du shes 'di lta bu ma skyed
<p>37a.6</p>cig /ces bya ba ni skye ba med par bstan pas byis pa thams cad skrag par byed pa ste de'i phyir dman pa yin pas dman pa'i 'du shes so/ /dman pa de nyid kyis ni smad pa ste/ de lta bu'i 'du shes ma skyed cig pa'o/ /de ci'i phyir zhe na zhes bya ba ni/ de lta bu'i ngo bo ston pa de la ci'i phyir
<p>37a.7</p>smad par mi bya zhe na zhes bya ba'i don to/ /de nyid kyi phyir rigs kyi bu 'di lta ste/ sngags kyi spyod pa ni spyod pa'i mchog go zhes bya ba la sogs pa gsungs te/ gang ma skyes par bstan pa 'di ni 'tshang rgya ba'i rgyu yin pas spyod pa'i mchog go/ /de bas na de ston pas na spyod pa'i mchog ston
<p>37b</p>
<p>37b.1</p>par byed pas spyod pa'i mchog ste/ 'dir ma skyes par bsgom pa la spyod pa'i mchog tu blta bar bya'o/ /de ji ltar ma skyes pa'i ngo bo ji ltar rtogs par bya zhe na/ 'di lta ste zhes bya ba la sogs pa dpe gsungs so/ /nam mkha' ni thams cad kyi rjes su song
<p>37b.2</p>ba ste zhes bya ba de yang mi gnas te/ mkha' la phung po la sogs pa gnas pa/ phung po la sogs pa de dag nyid ni 'dod pa'i khams la sogs pa'i ngo bo ste de bas na de dang gzhan gyi gzhir gyur pas na kun rdzob tu yang 'dod pa'i khams la sogs pa med do/ /de'i phyir 'dod pa'i khams la mi
<p>37b.3</p>gnas so/ /sa dang chu dang me dang rlung rnams la yang mi gnas te/ de rnams ni de'i ngo bo nyid du gyur pas na nam mkha' ni 'di ltar nam mkha' nyid chos thams cad gzhi'i ngo bo'o/ /ji ltar nam mkha'i chos thams cad kyi gzhir gyur pa de bzhin du ma skyes pa'i ngo bo de bzhin nyid kyang
<p>37b.4</p>rigs lnga'i ngo bo'i chos thams cad kyi gzhir gyur pa yin no zhes bstan pa'i phyir rigs kyi bu chos thams cad kyang de ltar rjes su rig par bya'o zhes bya ba gsungs so/ /don gyi dbang de lta bu mkhyen cing zhes bya ba ni rigs rnam pa lnga po ni nam mkha'i gnas ltar skye ba med par bsgoms pa las
<p>37b.5</p>byung ba yin no zhes mkhyen pa yin no/ /bsam pa mkhyen nas zhes bya ba ni skye ba med pa nam mkha' lta bu bsgom pa ni skal ba dang ldan par mkhyen nas gang dang gang la zhe sdang la sogs pa'i rigs su snang ba ste/ gang zhe sdang la sogs pa'i rigs kyi skal ba dang ldan pa la zhe sdang gi rigs
<p>37b.6</p>la sogs pa rdo rje sems dpa' la sogs pa'i ngo bor nam mkha' ltar ma skyes pa'i sbyor ba bstan to/ /de bas na dman pa'i 'du shes dang smad pa'i 'du shes kyi chos bstan pa 'di la ma byed cig ces bstan pa yin no/ /de dag ni chos bstan pa la byang chub sems dpa' dag de bzhin gshegs
<p>37b.7</p>pas bzung ba yin no/ /ji ltar the tshom bsal bar bya zhe na/ rigs kyi bu de ltar nam mkha' la tshig nges pa brjod pas de bzhin gshegs pa'i dam tshig de dag rjes su rig par bya'o zhes bya ba gsungs te/ rigs lnga'i ngo bo'i de bzhin gshegs pa thams cad kyi dam tshig ni nam mkha'
<p>38a</p>
<p>38a.1</p>dang 'dra bar blta bar bya ste/ chos thams cad don dam par gdod ma nas ma skyes pa nyid yin pa'i phyir ro/ /'o na ji ltar sku rdo rje la sogs pa 'byung ba so sor snang bar 'gyur/ gal te don dam par na thams cad skye ba med pa'i ngo bo yin la/ de bas na 'khrul pa tsam du
<p>38a.2</p>bstan pa'i phyir/ rigs kyi bu 'di lta ste zhes bya ba la sogs pa'i dpe gsungs pa ste/ kun rdzob tu skye ba rnam par gzhag go/ /don dam par ni ma yin no/ /'gro ba dang 'ong ba la sogs pas zhes bya ba ni skye ba dang 'jig pa med pa ste/ thams cad kyang ngo bo nyid med pa'i phyir ro/ /don dam
<p>38a.3</p>pa'i de kho na nyid ces pa ni don dam pa yang yin la de kho na nyid kyang yin pa ste chos kyi dbyings thog ma dang tha ma med pa'o/ /de nyid dam tshig ste/ de skad ces bya ba'i ming gang la yod pa de la de skad ces bya'o/ /le'u dgu pa'i bshad pa'o// //rdo rje phra mo la sogs pa bsgom pa
<p>38a.4</p>rdzogs nas zla ba drug brtul zhugs yang dag par spyod pa'i rnal 'byor pas zhag bdun gyi bar du snying pos kun du bskul zhing rnal 'byor bsgoms la dkyil 'khor bri ste/ sgrub pa la 'jug par bya'o zhes bstan pa'i phyir de nas zhes bya ba la sogs pa de bzhin gshegs pa thams cad
<p>38a.5</p>kyi thugs yang dag par bskul ba'i le'u gsungs so/ /dam tshig chen po rdo rje zhes bya ba ni chos kyi dbyings thog ma dang tha ma med pa'i rang bzhin rdo rje sems dpa' ste/ de'i de kho na nyid ni zag pa med pa'i bde ba dang yid bde ba'i rgyun dang ldan pa'i kun du bzang po'o/ /de'i mngon par rdzogs
<p>38a.6</p>par byang chub pa ni de nyid mngon sum du byas pa ste/ de nyid kyi sku dang gsung dang thugs kyi gsang ba gang yin pa de la de skad ces bya ste/ de lta bu'i ngo bo nyid kyi de bzhin gshegs pa de la phyag 'tshal lo/ /de nyid sngags snying kun bsdus pa/ /zhes bya ba ni sku dang gsung dang thugs kyi rang
<p>38a.7</p>bzhin gyi dngos po'i ngo bo nyid ni de kho na nyid do/ /de nyid sngags kyi snying po kun bsdus pa ste de kho na nyid bsgoms pas sngags thams cad 'grub par 'gyur ba'i phyir de nyid kyi sku dang gsung dang thugs mi g.yeng bar bsgrags zhes bya'o/ /dngos grub chen po ni rigs lnga'i dngos grub bo/ /de'i
<p>38b</p>
<p>38b.1</p>tshul ni bsgom pa nyid de bas na phul du byung ba'i dngos po bas na mchog go/ /nyon mongs kun gyi rgya mtsho gtso/ /zhes bya ba la 'khor ba ni nyon mongs pa thams cad kyi rgya mtsho'o/ /der bdag por gyur pas na gtso bo nyid de/ /sems can thams cad rjes su ston pa por gyur pa'o/ /de
<p>38b.2</p>kho na nyid kyi sngags kyi snying po kun bsdus pa gsungs pa ni/ lus dang ngag dang yid rnams ni/ /zhes bya ba la sogs pa yin te/ bsgom zhes bya ba ji ltar bsgom zhe na/ rnam par mi rtog ces bya ba ste rtog pa dang bral ba'o/ /ci'i phyir rnam par mi rtog pa yin zhe na/ mi dmigs pa zhes pa'o/ /
<p>38b.3</p>mi dmigs pa nyid bstan pa'i phyir/ /gang na'ang mi gnas mnyam pa nyid/ /ces gsungs te/ phung po dang khams dang skye mched dang / rten cing 'brel bar 'byung ba dang gzung ba dang 'dzin pa'i rnam par rtog pa dang bral bas na gang na yang mi gnas pa'o/ /de ltar bsgom pa yongs su rdzogs
<p>38b.4</p>pa'i rnal 'byor pa rnam par rtog pa thams cad dang bral ba ni sems can gyi don la nus pa yin te/ des na thabs dang ldan pa'i shes rab bsgom par bya'o zhes bstan pa'i phyir de nas zhes bya ba la sogs pa gsungs te/ de nas bcom ldan 'das kyis de skad ces bka' stsal nas sngags
<p>38b.5</p>kun bsdus pa gsungs so zhes bya bar sbyar ro/ /'dod chags la sogs pa dang bral bas rang bzhin gyis dag pa'o/ /pha rol tu phyin pa sngags kyi tshul rdo rje zhes bya ba'i ting nge 'dzin la snyoms par zhugs nas zhes bya ba la rdo rje'i pha rol tu phyin pa la sogs pa bcu drug ni pha rol tu
<p>38b.6</p>phyin pa'o/ /de'i sngags kyi tshul ni snying po dang phyag rgya dang dkyil 'khor la sogs pa bskyed pa'i ting nge 'dzin la dmigs pas na pha rol tu phyin pa sngags kyi tshul rdo rje zhes bya ste/ de ltar pha rol tu phyin pa sngags kyi tshul rdo rje'i ting nge 'dzin thabs su gyur pas de bzhin gshegs
<p>38b.7</p>pa thams cad 'dod chags la spyod pa'i sems can rnams rjes su gzung ba'i phyir rig pa'i lha mo rnams dang lhan cig tu 'dod pa'i yon tan lnga rnams kyis mchog tu rol par ston pa ni ma 'ongs pa rnams kyang shes rab dang thabs kyi lam dang ldan pa 'di nyid la sbyor bar bzhed pas bcom
<p>39a</p>
<p>39a.1</p>ldan 'das zhes bya ba la sogs pa gsungs te/ de dag sngags spyod pa la brtson pa rnams la spyan ras kyis mi 'tsho ste zhes bya ba ni rnam par mi rtog pa'i zag pa med pa'i bde ba dang yid bde ba mnyes pas/ de dag sngags spyod pa la brtson pa rnams la spyan ras
<p>39a.2</p>kyis mi 'tsho'o zhes khyad par bstan te/ shes rab dang thabs su 'byor bas 'gro ba'i don byed nus kyi shes rab 'ba' zhig tsam gyis ni ma yin te/ de'i phyir sems can gyi don byed par 'dod pas shes rab tsam gyi rnal 'byor ni bsgom par mi bya'o/ /de ltar yin du zin na chos gang zhig
<p>39a.3</p>bsgom zhe na/ gang gi spyan ras kyis 'tsho bar 'gyur ba ste/ kye ma 'di dag ni de bzhin gshegs pa thams cad kyi sngags kyi spyod pa'i tshul gyis chos rdzogs par gyur to snyam nas zhes bya ba gsungs te/ kye ma'i sgra ni nges par gzung ba'o/ /'di dag ces bya ba ni 'og nas bshad pa'i
<p>39a.4</p>rigs lnga bsgom pa la sbyor ba'i yi ge lnga po thugs la bzhag nas 'di skad gsungs pa'o/ /de bzhin gshegs pa rnams kyi sngags spyod pa'i chos ni hUM oM AHswA hA/ zhes bya ba yi ge 'di lnga bsgom pa gang yin pa des mi bskyod pa la sogs pa nyi ma bdun du yang dag par bskul ba ni
<p>39a.5</p>rdo rje phra mo la sogs pa yang dag par bsgoms pas mtshan ma thob nas de'i 'og tu zla ba drug brtul zhugs yang dag par spyod pa'i rnal 'byor pa la dngos grub stsol ba'i phyir spyan ras kyis 'tsho bar 'gyur ro/ /de bas na zhes bya ba ni de'i phyir te gang gi phyir 'di yongs su rdzogs pa yin no snyam
<p>39a.6</p>mo/ /sngags spyod pa la mngon par brtson pa la ji ltar na de bzhin gshegs pa de rnams gzigs par 'gyur zhe na de bzhin gshegs pa thams cad kyi sku dang gsung dang thugs rdo rje'i sngags kyi gsang ba zhes gsungs pa yin no/ /de nyid bstan pa ni sngags thams cad kyi snying po
<p>39a.7</p>kun du skul bar byed pa zhes bya ba ste de nyid ni rab tu gsang ba'o/ /rab tu gsang ba de nyid ni de bzhin gshegs pa thams cad kyi sku dang gsung dang thugs kyi dam tshig la dmigs pa zhes gsungs pa yin te/ sku rdo rje'i rigs zlos pa'i sku dang gsung dang thugs la dmigs
<p>39b</p>
<p>39b.1</p>pa'o/ /gnyis pas ni mi bskyod pa'i rigs su byung ba rnams bstan to/ /gsum pas ni gsang ba rdo rje'i rigs su byung ba rnams bstan to/ /tshig gi lam nges par brjod pa zhes bya ba ni tshig nyid lam yin pas na tshig gi lam ste sngags so/ /de'i nges par brjod pa ni sgra'i tshogs te/ 
<p>39b.2</p>a ni chos thams cad kyi sgo ste rgyu dang bral ba'i phyir ro zhes bya ba la sogs pa'o/ /des na tshig gi lam nges par brjod pa dang bcas pa'i sngags bsdus pa'i rigs lnga'i snying po rnams gsungs so zhes pa ni bka' stsal pa'o/ /sngags bsdus pa 'di'i mthu bstan pa ni rab tu 'dar zhing zhes
<p>39b.3</p>bya ba la sogs te/ 'dis ni nges par de bzhin gshegs pa thams cad kun du bskul bar 'gyur ro zhes rnal 'byor pa rnams yid ches bskyed pa'i phyir bstan pa yin no/ /dam tshig ces bya ba ni sku dang gsung dang thugs grub par byed pa'i yi ge hUM bsgom pa'o/ /bkod pa'i dkyil 'khor
<p>39b.4</p>zhes bya ba ni 'jig rten gyi khams thams cad kyi rdul phra rab dang mnyam pa'i rigs thams cad kyi dkyil 'khor gyis yongs su bskor ba'i dpal rdo rje sems dpa' la sogs pa'i dkyil 'khor ro/ /de nyid kyi phyir/ de yi dbus gnas yi ge hUM/ /zhes bya ba gsungs te/ rang gi
<p>39b.5</p>gzugs su zhes pa dpal rdo rje sems dpa' la sogs pa'i sbyor bas so/ /ci'i phyir zhe na/ 'di dag ni rigs lnga'i ngo bo yin pas so/ /'dir yang snying pos kun du bskul ba'i sbyor bas rang gi lha'i dkyil 'khor bskyed par byas nas dkyil 'khor gyi dbus su rang gi lha'i sbyor bas
<p>39b.6</p>'dug la/ rang gi lha'i sngags kyis phyogs bzhir rang gi lha'i sku dag gzhag par bya'o/ /de bas na/ rang gi dkyil 'khor rang sngags kyis/ /zhes bya ba la sogs pa gsungs so/ /shin tu mchog tu gyur pa'i snying pos yang dag par bskul ba gzhan dag gsungs pa ni/ snying ga'i
<p>39b.7</p>dbus su zhes bya ba la sogs pa ste/ rnal 'byor pas rang gi lha'i dkyil 'khor gyi dbus su 'dug nas rang gi lha'i dkyil 'khor bdag nyid kyi snying gar bsam par bya'o/ /de'i nang du chud pa'i lha'i thugs ka'i zla ba la yi ge hUM las byung ba'i rdo rje rtse lnga pa de nyid las zhe sdang gi rigs
<p>40a</p>
<p>40a.1</p>kyi rnal 'byor pas ni rdo rje'i lcags kyu'o/ /gti mug gi rigs kyi rnal 'byor pas ni 'khor lo'i lcags kyu'o/ /'dod chags kyi rigs kyi rnal 'byor pas ni pad+ma'i lcags kyu bsam par bya'o/ /de bas na/ /rdo rje kyo ba'i khyad par gyis/ /rdo rje gsum rnams bsgom
<p>40a.2</p>par bya/ /zhes gsungs so/ /de yis snying gar btab bya ste/ /zhes bya ba ni lcags kyu des so/ /yid bzhin gyi nor bu'i rigs kyi rnal 'byor pas ni rin po che'i lcags kyus so/ /dam tshig gi rigs kyi rnal 'byor pas ni ral gri'i lcags kyus snying po kun nas bskul bar bya'o/ /de
<p>40a.3</p>nas 'di skad ston par 'gyur te/ rdo rje phra mo la sogs pa bsgoms pas sems brtan par byas nas zla ba drug tu rig pa'i brtul zhugs yang dag par spyad nas nyin zhag bdun snying pos bskul nas/ bskul ba'i rnal 'byor rnam par bsgoms la dkyil 'khor bris nas rgyud phyi ma la
<p>40a.4</p>sogs pa'i tshul gyis bsgrubs na sgrub pa pos 'grub par 'gyur ro/ /don de nyid ni/ zhag bdun bar du byas na ni/ /zhes bya ba la sogs pa gsungs pa yin no/ /snying po 'dis kun nas bskul ba'i sbyor ba las mi 'da' bar bstan pa ni/ sangs rgyas byang chub sems dpa' rnams/ /sngags kyi
<p>40a.5</p>spyod pa'i don bsgrubs pas/ /zhes bya ba la sogs pa ste/ sangs rgyas sam byang chub sems dpa' sngags kyi spyod pa spyad pa'i byang chub sems dpas snying pos kun nas bskul ba'i bar du yang dag par sbyor bas bskul bar gyur pa las/ gal te mi 'grub na ni 'da' bar byas pa'o/ /
<p>40a.6</p>rmongs pa'i rnam par rtog pa'i ye shes can no/ /de yi srog ni der zad 'gyur/ /zhes bya ba ni rnam par mi rtog pa'i ye shes can gyi sangs rgyas dang byang chub sems dpa' rnams kyis kyang sbyor ba 'di las 'da' bar mi mdzad do zhes pa ste/ 'di ni rnal 'byor pa rnams kyi blo nges par
<p>40a.7</p>bya ba yin te/ sangs rgyas dang byang chub sems dpa' rnams la ni 'da' bar mdzad pa dang 'chi bar 'gyur ba mi srid do/ /sngags kyi skyes bu ji srid pa/ /zhes bya ba ni mi bskyod pa la sogs pa'o/ /rdo rje gsum gyi ye shes rdzogs/ /zhes bya ba ni sku dang gsung dang thugs rdo rje rdzogs pa
<p>40b</p>
<p>40b.1</p>ste yongs su rdzogs par bsgrub pa'o/ /rang gi lha'i sbyor ba rnam par bsgoms nas sku dang gsung dang thugs rdo rjer zhugs pa bsgom pa ni dbang po gnyis kyi sbyor ba ste/ de lta bu'o/ dbang po gnyis kyi sbyor ba yis/ /dngos po thams cad brtag par bya/ /zhes bya ba ste phung po dang
<p>40b.2</p>khams dang skye mched dang rten cing 'brel bar 'byung ba ste/ phyi dang nang du bcas pa rnams ni/ dngos po thams cad de dag la/ /gzugs la rnam gsum shes byas nas/ /zhes bya ba la sogs par brtag pa ni dngos po thams cad brtag par bya ba'o/ /de ltar re zhig nges pa bzung
<p>40b.3</p>ba rnams kyi rdo rje sems dpa' la sogs pa'i thugs kar dkyil 'khor rnam par bsam pa dang snying pos kun nas bskul zhing bsgom pa gsungs nas/ da ni lus yongs su mi spong zhing 'dod chags la spyod pa rnams la 'dod chags kyis 'dod chags spang ba'i byir rig pa'i
<p>40b.4</p>lha mo rnams kyi snying po'i dkyil 'khor rnam par bsam pa'i sbyor ba'i bsgom pa ni/ rig ma dbang phyug zhugs pa la/ /rdo rje sbyor ba rab bsgom zhing / /zhes gsungs pa yin te/ spyan la sogs pa ni rig ma'i dbang phyug go/ /de'i thugs kar gtogs pa'i dkyil 'khor la
<p>40b.5</p>zhugs nas spyan la sogs pa dang rdo rje'i sbyor ba bsgom par bya'o zhes bya ba ni tshig gi lhag mar shes par bya'o/ /chags la chags pas blta bar bya/ /zhes bya ba ni rig ma'i dbang phyug mo dang sbyor ba'i dus so/ /gcig pu 'ba' zhig sbyor ba bsgom par ma zad kyi gzhan
<p>40b.6</p>yang 'jig rten gyi khams thams cad kyi rdul phra rab dang mnyam pa'i spyan la sogs pa'i gzugs rnams rnam par bsgom ste/ sbyor ba bsgom par bya'o zhes bstan pa'i phyir/ /'jig rten khams ni thams cad na/ /bud med ji snyed yod pa kun/ /zhes pa la sogs pa gsungs
<p>40b.7</p>so/ /snying po bskul zhes bya ba ste/ le'u bcu pa'i bshad pa'o// //de bzhin gshegs pa thams cad kyi sku dang gsung dang thugs rdo rje la bzhugs shing rang gi sngags kyis rang gi lha'i gzugs su rnam par bsam pa ni rnal 'byor pa thams cad kyis rang gi lus dang ngag dang yid
<p>41a</p>
<p>41a.1</p>oM dang AHdang hUM ste 'di dag gis bya ba'i phyir de nas zhes bya ba la sogs pa'i bcu gcig pa de bzhin gshegs pa thams cad kyi sngags kyi dam tshig de kho na nyid rdo rje rig pa'i skyes bu mchog gi le'u gsungs so/ /de bzhin gshegs pa thams cad kyi sngags kyi rig
<p>41a.2</p>pa rdo rje'i skyes bu'i mchog ces bya ba'i ting nge 'dzin la snyoms par zhugs te zhes bya ba ni/ de bzhin gshegs pa thams cad kyi sku dang gsung dang thugs rdo rje la zhugs pa'i rnam par thugs rtse gcig tu mdzad ces bya ba'i don to/ /de bzhin gshegs pa thams cad kyi sngags rdo rje'i
<p>41a.3</p>rig pa'i skyes bu'i le'u zhes bya ba ni de bzhin gshegs pa thams cad kyi sku rdo rje la sogs pa ste de dag gi yi ge hUM la sogs pa ni rdo rje'i sngags kyi rig pa ste/ de dag gi skyes bu ni thugs rdo rje la sogs pa'o/ /rdo rje gsum yi ge sngags kyi mchog ces bya ba ni yi ge hUM la sogs pa 'di nyid ni rdo rje'i
<p>41a.4</p>yi ge gsum zhes bya ste de nyid mchog yin pas de la rdo rje gsum yi ge sngags kyi mchog ces bya'o/ /phyag rgya chen por rnam bsgom pa/ /zhes bya ba ni yi ge oM la sogs pas sku rdo rje la sogs pa'i phyag rgya chen po rnam par bsgom pa'o/ /byang chub thams cad 'thob pa'i phyir/ /zhes bya ba ni sku dang gsung dang thugs rdo rje
<p>41a.5</p>la lhag par mos pa byas te yi ge oM la sogs pa bsgom par bya'o zhes bya ba'i don to/ /yi ge rdo rje dag gis bya/ /zhes bya ba ni 'di nyid la lhag par mos par byas nas zla ba dang rdo rje la sogs pa bsgom pa ni ye shes rdo rje ste ye shes kyi rdo rje des byang chub thob par bya'o/ /de nyid
<p>41a.6</p>kyi phyir/ oM ni zhes bya ba la sogs pa gsungs te/ yi ge oM rang gi snying gar bsams la chos thams cad nam mkha' dang mnyam par bsgom mo/ /de nas rang gi sems de nyid kyis zla ba'i dkyil 'khor gyi rnam pa lta bu la/ de'i steng du yang zla ba'i dkyil 'khor nyid do/ /de
<p>41a.7</p>nas yang de nyid las rdo rje las byung ba'i 'khor lo ste de'i nga rgyal du bsgoms la/ 'khor lo'i 'od zer gyis sgo rnams las 'jig rten gyi khams thams cad kyi rdul phra rab dang mnyam pa'i de bzhin gshegs pa rnams sprul la de slar yang 'khor lo la zhugs par bya'o/ /'khor lo de ni rdo rje sems
<p>41b</p>
<p>41b.1</p>dpa' ste/ de nyid sku rdo rje yang yin pas sku rdo rje rnam par snang mdzad du bsgom mo/ /AHni byang chub bdag med pa/ /zhes bya ba ni ngag la ngag med par bsgom pa ni byang chub bdag med pa'o/ /rdo rje'i gsung ni 'thob byed pa'o/ /zhes pa ni 'od dpag med kyi ngo bo nyid 'thob par byed pa'o/ /
<p>41b.2</p>hUM ni sku gsung thugs yin te/ /zhes bya ba ni zhe sdang gi rigs kyi ngo bo ste/ rnam par snang mdzad bsgom pa bzhin du thams cad du sbyar zhing bsgom par bya'o/ /de lta bu'i rnal 'byor bsgom par byas nas phung po la sogs pa la 'jug pa bsgom pa'i phyir/ bdag nyid kyi yang dag par sbyor
<p>41b.3</p>ba nam mkha' rdo rje lta bur bskyed la/ der spyi'i ting nge 'dzin gyi dkyil 'khor de'i dbus su rnam par snang mdzad la sogs pa ting nge 'dzin gyis 'dug la rang gi snying gar chud pa'i 'khor lo'i lte ba la gnas pa'i b+h+rUM bsgoms la/ rdo rje sprin las 'brug sgra sgrogs pa bzhin du bsgom par bya ste de'i
<p>41b.4</p>phyir/ nam mkha' rdo rje dbus gnas par/ /dkyil 'khor rdo rje kun skyes bsam/ /zhes bya ba gsungs pa la/ dkyil 'khor ni spyi'i ste/ rnam par snang mdzad la sogs pa ni rdo rje kun no/ /de rnams las skyes pas na rdo rje kun skyes te/ yi ge b+hUM mo/ /'dis ni 'di ltar ston te/ 
<p>41b.5</p>lha thams cad ni yi ge hUM nyid do/ /rdo rje dkyil 'khor dbus gnas par/ /oM zhes bya ba rab tu bsgom/ /zhes bya ba ni zhe sdang gi rigs kyi dkyil 'khor ni rdo rje dkyil 'khor te/ mi bskyod pa'i sbyor bas kyang yi ge oM bsgom par bya'o zhes ston to/ /gsal ba'i dkyil 'khor ni
<p>41b.6</p>rnam par snang mdzad kyi dkyil 'khor te/ rnam par snang mdzad kyi thugs kar zla ba'i dkyil 'khor la gnas pa'i yi ge AHbsgom par bya'o/ /'dis 'di ltar 'od dpag med kyi rnal 'byor 'ba' zhig la yi ge AHbsgom par ma zad kyi/ rnam par snang mdzad kyi rnal 'byor gyis kyang bya'o
<p>41b.7</p>zhes ston to/ /chos kyi dkyil 'khor ni 'od dpag med kyi dkyil 'khor te/ 'od dpag med kyi thugs ka'i pad+ma la gnas pa'i yi ge hUM bsgom par bya'o/ /'dir yang 'di ltar rdo rje 'chang chen po'i sbyor ba 'ba' zhig la yi ge hUM bsgom par ma zad kyi/ 'od dpag med kyi sbyor ba la yang bya'o
<p>42a</p>
<p>42a.1</p>zhes ston to/ /yi ge b+h+rUM gyis gnas bsgoms te/ /zhes bya ba ni ji skad du bshad pa'i gnas su yi ge b+h+rUM las dkyil 'khor du bsam par bya'o/ /der dkyil 'khor gyi dbus su rang gi lha'i sbyor ba bya ste/ 'dug nas yi ge oM la sogs pa bsgom par bya'o/ /snying po
<p>42a.2</p>dus gsum sangs rgyas kyi/ /zhes bya ba ni 'das pa dang ma byon pa dang / da ltar byung ba rnams kyi dus gsum gyi sangs rgyas kyi snying po ni oM AHhUM zhes bya ba 'di yin no zhes bya ba'i don to/ /'di'i bya ba ni/ /sku gsung thugs ni mnyes byed pa/ /zhes bya ba gsungs te yi ge oM gyis sku
<p>42a.3</p>rdo rje'i tshogs bcug la rang gi lus kyi nang du chud par bsam mo/ /de bzhin du yi ge AHsa gsung rdo rje'i tshogs bcug la rang gi lce'i nang du chud par bsam par bya'o/ /yi ge hUM gis thugs rdo rje'i tshogs bcug la rang gi sems kyi nang du chud par bsam par bya ste/ de ltar na sku dang
<p>42a.4</p>gsung dang thugs mnyes par byed pa yin no/ /de nyid kyi phyir/ /oM ni sangs rgyas sku yi mchog /ces bya ba la sogs pa gsungs so/ /ye shes rdo rje sprul pa ste/ /zhes bya ba ni rdo rje 'chang chen pos so/ /sangs rgyas rgyu dang 'bras bu 'byung / /zhes bya ba ni sangs rgyas nyid 'thob
<p>42a.5</p>pa'i rgyur 'gyur ba dang sangs rgyas nyid ni 'di'i 'bras bu'o/ /'di dag sangs rgyas skyes bu ste/ /zhes bya ba ni yi ge oM la sogs pa 'di dag nyid sku dang gsung dang thugs rdo rje'i ngo bo yin no zhes bya ba'i don to/ /rdo rje mi phyed gsum bsgoms pas/ /dam tshig dbang gis
<p>42a.6</p>rdzogs par 'gyur/ /zhes bya ba ni bskyed pa dang spro ba dang bsdu ba dang gnas pa dang brtan par gyur pa dag byas la sku la sogs pa bsgom pa ni/ rdo rje mi phyed gsum bsgoms pas/ /zhes bya'o/ /de bzhin gshegs pa thams cad kyi sku dang gsung dang thugs kyi dam tshig ces pa ni de bzhin
<p>42a.7</p>gshegs pa thams cad kyi sku dang gsung dang thugs de nyid dam tshig go/ /de'i de kho na nyid kyi ye shes ni rab tu dga' ba'i kun du bzang po nyid du nges pa ste de nyid rdo rje'o/ /des byin gyis brlab pa ni sku dang gsung dang thugs kyi nus pa bsgrub pa'o/ /de nyid mtshan mar gyur pas na dpal
<p>42b</p>
<p>42b.1</p>lo/ /de lta bu'i ming gang la yod pa'i ting nge 'dzin de ni de bzhin gshegs pa thams cad kyi sku dang gsung dang thugs kyi dam tshig de kho na nyid kyi ye shes rdo rje byin gyis rlob pa'i dpal zhes bya ba'i ting nge 'dzin zhes bya'o/ /dben zhing rab tu nyams dga' bar/ /sbyor ba 'di ni kun
<p>42b.2</p>brtsams na/ /zhes bya ba ni 'og nas bshad pa'i nam mkha' rdo rje zhes bya ba la sogs pas rdo rje phra mo la sogs pa bsgoms pas mtshan ma thob nas ni zla ba phyed kyis nges par 'grub par 'gyur ro/ /gsal ba'i dkyil 'khor zhes pa ni rnam par snang mdzad kyi dkyil 'khor ro/ /rdo rje
<p>42b.3</p>bskal pa gsum du gnas/ /zhes bya ba ni bskal pa grangs med pa gsum du ni tshe gnas par 'gyur ba'o/ /gang gis she na/ ye shes lnga ldan bsten na ni/ /zhes bya ba gsungs te/ ye shes lnga po can gyi sbyor ba bsgom pa ni bsten pa'o/ /sku rdo rje ni bcom ldan 'das rnam par snang mdzad
<p>42b.4</p>do/ /de'i gsang ba ni rdo rje 'chang chen po'o/ /sku rdo rjes nam mkha' khyab pa'i ting nge 'dzin gang yin pa de ni sku rdo rje 'od zer bkod pa zhes bya ba'i ting nge 'dzin zhes bya'o/ /AHni ngag gi lam gzhag ste/ /zhes pa ni 'od dpag med kyi dkyil 'khor ji lta ba bzhin du rnam par bsams la/ 
<p>42b.5</p>dkyil 'khor de'i dbus su 'od dpag med kyi nga rgyal gyis 'dug la rang gi lce la yi ge AHbzhag ste bsgom par bya'o/ /sems la yi ge hUM gnas pa/ /zhes bya ba ni mi bskyod pa'i dkyil 'khor ji lta ba'i dbus su mi bskyod pa'i sbyor ba'am rdo rje 'chang chen po'i dkyil 'khor
<p>42b.6</p>du rdo rje 'chang chen po'i sbyor bas rang gi snying gar chud pa'i rdo rje la yi ge hUM bzhag ste bsgom par bya'o/ /rdo rje kun dang rgyal ba'i gnas/ /zhes bya ba ni 'jig rten gyi khams thams cad kyi rdul phra rab dang mnyam pa'i zhe sdang gi rigs kyi dkyil 'khor gyis nam mkha' ma lus par gang bar bsam mo/ /ston pa rdo rje'i
<p>42b.7</p>thugs 'dra ba/ /zhes bya ba ni rdo rje 'chang chen po dang 'dra bar 'gyur ba'o/ /de bzhin gshegs pa thams cad kyi sku dang gsung dang thugs kyi dam tshig ni rdo rje 'chang chen po de la dmigs pa ni rdo rje ltar mi phyed pa ste/ ting nge 'dzin gang la ming de lta bu yod pa gang yin pa de ni de skad ces bya'o/ /
<p>43a</p>
<p>43a.1</p>ye shes dkyil 'khor dbus su ni/ /rdo rje chen po bsam par bya/ /zhes bya ba ni dpal rdo rje sems dpa'i dkyil 'khor du rdo rje sems dpar bdag nyid bsam par bya'o/ /lus rnams kun la khaM dmigs na/ /zhes bya ba ni spyi gtsug nas nu ma gnyis kyi bar dang rked
<p>43a.2</p>pa'i phyogs dang gsang ba dang rkang pa gnyis te yan lag de rnams la/ khaM bkod nas khaM la nam mkha' bsgom par bya'o/ /nam mkha' rdo rje dam tshig ni dpal rdo rje sems dpa'o/ /rang sngags skyes bu rab bsams la/ /zhes bya ba ni yi ge maM las 'jam pa'i dbyangs kyi sku'i rnal
<p>43a.3</p>'byor bsgom par bya'o/ /rdo rje'i dkyil 'khor dbus su ni/ /zhes bya ba ni rdo rje'i dkyil 'khor zur bzhi pa la gser gyi mdog can du rnam par bsams la/ de nas snying ga'i zla ba la yi ge hUM dkar po 'od zer rab tu 'phro ba las 'jam dpal dbyangs kyi sku zla ba'i 'od kyi dkyil 'khor gyi nang du
<p>43a.4</p>bzhugs par bsam par bya zhing yi ge la th+lIM 'bar ba dang bcas pa nam mkha' la rnam par bsams nas de'i 'od zer gyi snang bas 'jig rten gyi khams thams cad kyi rdul phra rab snyed rnams rnam par snang mdzad kyi gzugs su bsgoms la slar bsdu ste rnam par snang mdzad du bdag nyid
<p>43a.5</p>bsgom mo/ /bsgom pa 'di 'grub pas ni rnam par snang mdzad dang 'dra bar mngon par shes pa lnga dang ldan par 'gyur ro/ /sangs rgyas dkyil 'khor ni mi bskyod pa'i dkyil 'khor ro/ /rdo rje sems dpa' rab bsgoms la/ /zhes bya ba ni rang gi snying gar zla ba'i dkyil 'khor de'i steng
<p>43a.6</p>du yi ge oM/ /de nas chos thams cad bdag med pa/ /de nas nyi ma'i dkyil 'khor lta bu yang nyi ma'i dkyil 'khor de'i steng du yi ge oM las byung ba'i rdo rje der de bzhin gshegs pa thams cad zhugs la/ de las kyang rdo rje sems dpar gyur pa la de nyid kyang mi bskyod pa'o/ /de ltar na
<p>43a.7</p>yi ge oM 'dis kyang de bzhin gshegs pa thams cad kyang grub par ston to/ /nam mkha'i dbyings kyi dbus gnas par/ /sangs rgyas dkyil 'khor dam pa bsam/ /zhes bya ba ni rin chen 'byung ldan gyi dkyil 'khor ro/ /nam mkha' rdo rje rab bsgoms la/ /zhes bya ba
<p>43b</p>
<p>43b.1</p>ni sngar gsungs pa'i tshul gyis rdo rje sems dpa' las rin chen 'byung ldan 'byung bar rnam par bsgom par bya'o/ /'od dpag med kyi dkyil 'khor du ni snga ma bzhin du 'jig rten dbang phyug las 'od dpag med pa'o/ /don yod grub pa'i dkyil 'khor du ni snga ma bzhin du rdo rje ut+pal
<p>43b.2</p>las rdo rje sems dpa' 'byung la/ rdo rje sems dpa' las don yod grub pa 'byung bar bsgom mo/ /nam mkha' dbyings kyi dbus su ni/ /sangs rgyas dkyil 'khor dam pa bsam/ /zhes bya ba ni rnam par snang mdzad kyi dkyil 'khor la/ de bzhin du rdo rje sems dpa' las byung
<p>43b.3</p>ba'i rnam par snang mdzad rab tu bsgoms la/ de nas de'i thugs ka'i rdo rje la sku gsum las byung ba sku dang gsung dang thugs ston par byed pa'i yi ge oM bsgom par bya'o/ /mi bskyod pa la sogs pa'i dkyil 'khor du mi bskyod pa la sogs pa'i sbyor bas mig dang rna ba dang lus dang
<p>43b.4</p>snying ga rnams su mngon par shes pa bsgrub pa'i sbyor bas oM las mi bskyod pa la sogs pa'i gzugs bsams na mngon par shes pa lnga dang ldan par 'gyur ro/ /dpal rdo rje sems dpa'i sbyor bas mig dang rna ba dang lus dang snying ga rnams su yi ge hUM las rdo rje rtse lnga pas mngon par
<p>43b.5</p>shes pa lnga'i sbyor bas bsgoms na rdo rje'i mngon par shes pa dang ldan par 'gyur ro/ /rnam par snang mdzad dang gtsug tor gyi sbyor bas yi ge oM mam yi ge b+h+rUM mig dang rna ba dang lus dang snying ga rnams su rdo rje'i 'od zer 'phro zhing 'khrug pa'i tshogs kyis mngon par shes pa lnga'i sbyor bas
<p>43b.6</p>bsgom mo/ /rnam par snang mdzad kyi rnal 'byor pa'am gtsug tor chen po'i rnal 'byor pas ni yi ge oM mam yi ge b+h+rUM gyis kha dog lnga'i 'od zer dang ldan pa'i 'khor lo bdag nyid rnam par bsams la/ der de bzhin gshegs pa thams cad bzhugs par rnam par bsgoms na grub nas
<p>43b.7</p>ni rdzogs pa'i sangs rgyas dang 'dra bar 'gyur ro/ /rnam par snang mdzad kyi dkyil 'khor du rnam par snang mdzad kyi sbyor bas dbus su 'dug ste/ rang gi snying ga'i zla ba la yi ge oM bzhag la oM dang sems gcig tu gyur par bya ste/ bsgom pa'i rnal 'byor rdzogs na rnam par snang mdzad dang
<p>44a</p>
<p>44a.1</p>'dra bar yid bzhin gyi nor bu bzhin du sems can thams cad kyi bsam pa yongs su rdzogs par 'gyur ro/ /sangs rgyas dkyil 'khor dbus gnas par/ /rdo rje mi bskyod rab tu bsgom/ /zhes bya ba ni mi bskyod pa'i dkyil 'khor gyi dbus su mi bskyod pa'i sbyor bas 'dug
<p>44a.2</p>la rang gi snying ga'i zla ba la yi ge hUM bzhag pa de dang sems gcig tu gyur par bya ste bsgom par bya'o/ /de bzhin du 'od dpag med kyi dkyil 'khor du 'od dpag med kyi sbyor bas 'dug la rang gi snying ga'i zla ba la yi ge AHbkod la yi ge AHdang gcig tu gyur par bsam mo/ /de ltar bsgoms
<p>44a.3</p>nas 'gog pa'i rdo rjes bzlas na yi ge 'bum gyis 'grub par 'gyur ro/ /gsal ba'i dkyil 'khor bsgom par bya/ /zhes bya ba ni rnam par snang mdzad kyi dkyil 'khor ro/ /lus ngag sems la yi ge oM/ /zhes bya ba ni snying ga'i rdo rje dang lce dang lus thams cad la'o/ /de bzhin du
<p>44a.4</p>'od dpag med kyi sbyor bas 'od dpag med kyi dkyil 'khor gyi dbus su ji lta ba bzhin du 'dug ste/ yi ge AHsa lus la sogs pa stong par bsgoms na 'grub par 'gyur ro/ /rdo rje'i dkyil 'khor ni mi bskyod pa dang rdo rje 'chang chen po'i dkyil 'khor te de dag gi sbyor bas dkyil 'khor gyi
<p>44a.5</p>dbus su 'dug ste/ rang gi lus ngag yid la yi ge hUM bkod la bsgoms na rnal 'byor pa bskal pa'i bar du gnas par 'gyur ro zhes bcom ldan 'das rdo rje 'chang chen pos gsungs so/ /le'u bcu gcig pa'i bshad pa'o// //ji skad gsungs pa'i 'bras bu grub pa'i phyir lha'i
<p>44a.6</p>sbyor ba byas la sku dang gsung dang thugs byin gyis brlab par gsol ba bya ba'i phyir/ de nas zhes bya ba la sogs pa bcu gnyis pa de bzhin gshegs pa thams cad kyi rdo rje'i sbyor ba dam tshig bsgrub pa'i mchog bstan pa'i le'u gsungs so/ /mtho ris dang thar pa thob pa'i phyir sems can
<p>44a.7</p>gyi khams la ston pas ston pa'o/ /sangs rgyas nyid la sogs pa stsol zhing 'byin pas na bskyed pa'o/ /de bzhin gshegs pa'i ye shes ni ye shes mchog ste/ de bsgrub cing rdzogs par mdzad pa'i phyir ye shes mchog bsgrub pa'o/ /sku dang gsung dang thugs rdo rje ni dam tshig rdo rje
<p>44b</p>
<p>44b.1</p>gsum mo/ /de dag gi de kho na nyid ni rdo rje gsung ste/ bka' stsal pa ni gsungs pa'o/ /mkha' dang mtshungs dang dam tshig 'byung / /rol mo 'di dag rab tu bsgom/ /zhes bya bar sbyar te/ 'byung bar 'gyur bas na 'byung ba ste sems can no/ /sems can de rnams kyi ngo bo nyid ni
<p>44b.2</p>nam mkha' dang mtshungs shing mnyam pas na nam mkha' dang mtshungs pa dang rtog pa dang rnam par rtog pa thams cad dang bral zhing don dam par skye ba med pa'o/ /de nyid kyi phyir/ /chos rnams rang bzhin dag pa las/ /zhes bya ba gsungs so/ /ma skyes pa de nyid kyis ni chos thams
<p>44b.3</p>cad kyi ngo bo nyid kyis dag pa yin no/ /rol mo 'di dag rab tu bsgom/ /zhes bya ba ni 'jam dpal rdo rje la sogs pa bsgom pa'i ngo bo 'og nas bshad pa'i yi ge maM las sngar gsungs pa'i tshul du 'phags pa 'jam dpal du bdag nyid rnam par bsgoms te/ lus dang ngag dang sems
<p>44b.4</p>la yi ge maM bkod nas rang gi dkyil 'khor gyi dbus su 'dug la 'jam pa'i dbyangs rab tu bsgoms na 'jam pa'i dbyangs 'grub par 'gyur ro/ /rdo rje phra mo bsgoms pas sems brtan par byas la bdud rtsi lnga po yi ge maM gyis 'phags pa 'jam dpal gyi sku dang gsung dang
<p>44b.5</p>thugs su bsgoms pas rab tu 'bar ba de las ri lur byas la lcags gsum gyis dkris te khar bcug na 'phags pa 'jam dpal gyi sku dang gsung dang thugs kyi ngo bo nyid kyi rang bzhin du 'grub par 'gyur ro/ /rnam par snang mdzad dam gtsug tor chen po'i sbyor ba dag la ni yi
<p>44b.6</p>ge b+hU~M mam yi ge b+h+rUM las rang gi dkyil 'khor gyi dbus su 'khor lo'i 'od shin tu 'bar zhing 'phro bar bdag nyid bsgom zhing sangs rgyas thams cad kyi gnas su bsgoms na grub par gyur nas sangs rgyas thams cad dang mnyam par 'gyur ro/ /mi bskyod pa'i sbyor ba'am rdo rje 'chang chen po'i sbyor bas
<p>44b.7</p>rang gi dkyil 'khor gyi dbus su yi ge hUM las bdag nyid rdo rje'i rigs thams cad kyi ngo bo rdo rje 'chang chen por rnam par bsam zhing bsgom par bya'o/ /bsgom pa 'dis grub pa'i rnal 'byor pa ni thugs rdo rje dang mnyam par 'gyur ro/ /'od dpag med kyi sbyor ba'am rdo rje chos kyi
<p>45a</p>
<p>45a.1</p>sbyor bas rang gi dkyil 'khor gyi dbus su 'dug la yi ge AHlas bdag nyid pad+ma'i rigs thams cad kyi rdul phra rab las bsgrubs pa'i pad+ma 'dab ma brgyad par bsgoms te/ grub na chos 'dzin par 'gyur ro/ /'od zer sna lnga'i mdog 'dra'i mdog /rang gi
<p>45a.2</p>sngags kyis ral gri bsgom/ /zhes bya ba la sogs pa don yod grub pa'i sbyor bas don yod grub pa'i dkyil 'khor gyi dbus su 'dug la rang gi sngags las lag pa g.yas par ral gri bsam par bya'o/ /rnam par snang mdzad kyi dkyil 'khor du rnam par snang mdzad kyi sbyor bas
<p>45a.3</p>mtshan ma thob pa'i rnal 'byor bas rang gi lha'i gzugs lcags gsum gyis dkris pa tsa na ka'i 'bru tsam gyi ri lu byas la/ oM gyi ngo bor rnam par bsams te rab tu 'bar ba khar bcug nas rang gi lha'i sku ri lu'i nang du zhugs par bsgoms na 'grub par 'gyur ro/ /de bzhin du 'dod
<p>45a.4</p>chags dang zhe sdang gi rigs dag la yang rang gi lha'i sbyor bas yi ge AHdang yi ge hUM dag las ri lu bsgrub par bya'o/ /mkha' dbyings gsal ba'i dkyil gnas pa/ /zhes bya ba la sogs pa la rnam par snang mdzad kyi dkyil 'khor nam mkha' la dkar por bsams nas rnam par snang
<p>45a.5</p>mdzad kyi sbyor bas dkyil 'khor gyi dbus su 'dug ste yi ge oM las lag pa g.yas par 'khor lo bskyed la bsgom par bya'o/ /mkha' dbyings rdo rje'i dbus gnas pa/ /zhes bya ba la sogs pa la nam mkha'i dbyings rdo rje'i rang bzhin du rnam par bsams la/ de'i steng du mi bskyod
<p>45a.6</p>pa'i dkyil 'khor gyi dbus su ji lta ba bzhin du 'dug la yi ge hUM las lag pa g.yas par rdo rje bskyed la bsgoms na rdo rje'i rig pa 'dzin par 'gyur ro/ /mkha' dbyings rin chen dbus gnas pa/ /zhes bya ba la sogs pa nam mkha'i dbyings rin po che'i rang bzhin du rnam par
<p>45a.7</p>bsams la de'i steng du rin po che'i rigs kyi dkyil 'khor bskyed la ji skad gsungs pa bzhin du bsgoms na rin po che'i rig pa 'dzin par 'gyur ro/ /de bzhin du nam mkha'i dbyings pad+ma'i rang bzhin du rnam par bsams na de'i steng du pad+ma'i dkyil 'khor du bsgoms pas ni pad+ma'i
<p>45b</p>
<p>45b.1</p>rig pa 'dzin pa nyid du 'grub bo/ /nam mkha'i dbyings ral gri'i rang bzhin du bsgoms nas de'i steng du don yod grub pa'i dkyil 'khor ji lta ba bzhin du bsgoms pas ni ral gri'i rig pa 'dzin pa nyid du 'grub par 'gyur ro/ /de bzhin du rtse gsum dang kyo ba tang la sogs bsgrub pa ni 'khor
<p>45b.2</p>lo la sogs pa'i sbyor ba bzhin du bya'o/ /dpal rdo rje sems dpa'i dkyil 'khor du dbus su sbyor ba gsum rigs kyi skyes bu rdo rje sems dpa'i sku dang gsung dang thugs rdo rjer bdag nyid bsams nas/ oM AHhUM ste 'di dag las lag pa g.yas par sku dang gsung dang thugs rdo rje'i rdul
<p>45b.3</p>phra rab rnams las bsgrub pa'i rdo rje'i lcags kyu bsams la/ mtshan ma thob nas rlung gi dkyil 'khor la bzhag pa'i rdo rje sems dpa' lcags kyu des bkug la rang gis bsgoms pa la sbyar ro/ /de bzhin du lus can gzhan dag kyang 'gugs par 'gyur te/ de'i phyir/ /dam tshig
<p>45b.4</p>las byung phyogs bcu pa/ /rdo rjes dgug cing spyad par bya/ /zhes bya ba gsungs te/ gnod sbyin mo la sogs pa dag kyang 'dir yi ge hUM gis 'gugs par 'gyur ro zhes bya ba'i don to/ /de bzhin du rnam par snang mdzad kyi dkyil 'khor du 'dug ste rnam par snang mdzad kyi sbyor bas yi ge oM
<p>45b.5</p>las de bzhin gshegs pa thams cad kyi rdul phra rab las bsgrubs pa las 'khor lo'i lcags kyu lag pa g.yas par bsgoms la rnam par snang mdzad la sogs pa dgug par bya'o/ /de bzhin du 'od dpag med kyi rnal 'byor pas 'od dpag med kyi dkyil 'khor gyi dbus su ji lta ba
<p>45b.6</p>bzhin du 'dug ste yi ge AHlas lcags kyu pad+ma rigs kyi gzugs su rnam par bsams la 'od dpag med la sogs pa dgug par bya'o/ /de bzhin du rin po che dang ral gri dang lcags kyu la sogs pa rnams kyang rang gi sngags kyi sbyor bas thams cad 'gugs pa 'grub par 'gyur
<p>45b.7</p>ro/ /rnam pa'i mchog rnams kun ldan pa'i/ /sangs rgyas sku ni rnam bsgoms la/ /zhes bya ba ni skyes bu chen po'i mtshan sum cu rtsa gnyis dang / dpe byad bzang po brgyad cus rnam par mdzes pa'i sku dang ldan pa'i rnam par snang mdzad la sogs pa'i de bzhin gshegs
<p>46a</p>
<p>46a.1</p>pa'i skur bdag nyid rnam par bsams la lcags kyu la sogs pa bsgrub par bya'o/ /rnam pa mchog rnams kun ldan pa'i/ /rdo rje sku ni zhes bya ba ni/ rnam par snang mdzad du bsgoms pas rnam par snang mdzad lta bur 'gyur ba'o/ /snga ma las 'dir yang rnam
<p>46a.2</p>par snang mdzad la sogs pa'i sbyor bas lcags kyu la sogs pa'i phyi'i dngos grub bsgrub pa ste 'di ni khyad par ro/ /rdo rje sbyor bas lce bsgoms na/ /zhes bya ba ni pad+ma'i rigs bsgoms na/ gsung rdo rje dang mnyam par 'gyur ba'o/ /gsang gsum dam tshig mchod pa'i mchog / 
<p>46a.3</p>mchod pa'i gsang ba rab tu bsgrub/ /ces bya ba ni bcom ldan 'das rdo rje 'chang chen po dang mi bskyod pa'i phyag rgya chen po ni gsang ba gsum gyi dam tshig gi mchog go/ /de nyid bsgrub pa'i ngo bo bas mchod pa ste/ des mchod la gzugs la sogs pa bsgrub par bya ste/ de bzhin du
<p>46a.4</p>thams cad du yang mchod la bsgrub par bya'o zhes khong du chud par bya'o/ /de yang re zhig chos dang ldan pa rnams kyi sgrub pa gsungs nas da ni bza' ba ma yin pa'i za bdag gi yang bstan pa'i phyir sha chen zhes bya ba la sogs pa gsungs so/ /rdo rje gsum mchog bsgrub par bya/ /zhes bya
<p>46a.5</p>ba ni zhe sdang gi rigs kyi ste thams cad du yang rab tu 'bar nas bza' ba ma yin pa bza' bar bya'o/ /sha rnams thams cad med na yang / /thams cad bsam pas rnam par brtag /ces bya ba ni de la mngon par zhen pa rnams kyis shin tu sbyangs pa gsungs te tshig 'dis ni chos
<p>46a.6</p>dang ldan pa rnams la yang sha la sogs pa med kyang 'grub par 'gyur ro zhes 'gyod pa sel bar byed do/ /rnam pa'i mchog rnams kun ldan pa/ /sku gsung thugs ni rdo rje can/ /bsgom par bya zhes bya bar sbyar te mi bskyod pa la sogs pa'i skur bdag nyid rnam par bsam pa'o/ /snying
<p>46a.7</p>gar ye shes dam tshig dang / /zhes bya ba ni rnam par snang mdzad do/ /dbu rgyan rdo rje mchog 'dzin pa/ /zhes bya ba ni mi bskyod pa'o/ /de ltar sbyor ba 'di bsgoms pas cir 'gyur zhe na/ sangs rgyas thams cad mnyes 'gyur ba/ /zhes bya ba gsungs so/ /rdo rje 'chang chen po'i
<p>46b</p>
<p>46b.1</p>sbyor ba'am mi bskyod pa'i sbyor bas yi ge hUM rang gi lce la rnam par bsam ste/ nam mkha' bdud rtsi lngas gang bar bsams nas/ yi ge hUM dang rdo rje'i 'od zer gyis bkug la zos na rdo rje sems dpa' 'gyur ro/ /de bzhin du 'od dpag med dang rnam par snang mdzad kyi rnal 'byor
<p>46b.2</p>pas kyang yi ge AHdang oM gyis bkug la bza' bar bya'o/ /bdud rtsi lnga yi sbyor ba yis/ /zos na dngos grub gsung thob 'gyur/ /zhes gsungs mod kyi 'on kyang 'bras bu gsungs pa ni/ rdo rje dam tshig gsum bsgrub mchog /sku gsum rdo rje can du gyur/ /zhes bya ba
<p>46b.3</p>yin no/ /'khor lo'i dam tshig ces bya ba ni rnam par snang mdzad kyi dngos grub gsungs pa'o/ /gang+gA'i bye snyed ces bya ba la sogs pa ni yid bzhin gyi nor bu'i rigs la sogs pa'i 'bras bu gsungs pa'o/ /thams cad dam tshig mchog tu 'grub/ /ces bya ba ni lha thams
<p>46b.4</p>cad kyi sku bsgrub pa'i rdzu 'phrul dang ldan par 'gyur ro zhes ston to/ /gang+gA'i bye snyed sangs rgyas rnams/ /zhes bya ba la sogs pa ni lha'i sbyor ba bsgoms pa'i stobs nyid kyis lha'i mig 'di lta bu dang ldan par 'gyur ro/ /de lta bu'i lha'i rna ba dang sngon gyi gnas rjes su dran
<p>46b.5</p>pa'i shes pa dang gzhan gyi sems shes par 'gyur ro zhes bstan to/ /de ltar bsgoms pa'i stobs kyis mngon par shes pa lnga dang ldan par 'gyur ro/ /de'i tshe dkyil 'khor bris nas sgrub pa byas na sku rdo rje la sogs pa'i dngos grub 'grub par 'gyur ro zhes bstan pa'i
<p>46b.6</p>phyir/ /sangs rgyas mngon shes lnga don grub/ /sangs rgyas sku dang 'dra bar 'gyur/ /zhes bya ba gsungs te/ ji skad gsungs pa'i mngon par shes pa lnga ni sangs rgyas kyi mngon par shes pa lnga ste/ de'i don grub pa ni sangs rgyas kyi sku rdo rje la sogs pa rdzogs pa'o/ /ni yi
<p>46b.7</p>sgra ni nges par gzung / /zhes te/ sangs rgyas kyi mngon par shes pas don 'di 'grub par 'gyur gyi gzhan du ni ma yin no/ /de yang / /bdag nyid mngon shes lngar gyur na/ /bsgrub pa rnams ni 'grub par 'gyur/ /zhes gsungs pa yin no/ /de bas na lha'i sbyor ba byas la bsgoms
<p>47a</p>
<p>47a.1</p>nas gang gi tshe mngon par shes pa la sogs pa dang ldan pa'i sbyor bas 'grub par 'gyur gyi gzhan du ma yin no/ /bsnyen pa'i dam tshig ces bya ba la sogs pa ni sgrub pa'i thabs gsungs pa ste/ bsnyen pa'i dam tshig sbyor ba dang / /shes nas las rnams bsgrub par
<p>47a.2</p>bya/ /zhes bya bar sbyar te rang gi sngags rang gi snying gar bkod la de nyid yid la zlos shing chos thams cad nam mkha' dang mnyam par bsgom par bya'o/ /de nas de nyid las zla ba'i dkyil 'khor lta bu'am/ nyi ma'i dkyil 'khor gyi bdag nyid la de'i steng du yang zla ba'i dkyil 'khor de nyid dang nyi ma'i dkyil
<p>47a.3</p>'khor de nyid do/ /de'i steng du de nyid la rdo rje 'byung ba ni rang gi phyag rgya'o/ /phyag rgya'i dbus su rang gi sngags bkod la rang gi phyag rgyar nga rgyal bskyed pa bsgoms nas phyag rgya'i 'od zer gyi sgo rnams las 'jig rten gyi khams thams cad kyi rdul phra rab
<p>47a.4</p>dang mnyam pa'i rang gi rigs kyi lha sprul nas de rnams kyis sems can thams cad kyi don byas nas de dag phyag rgya de'i gzugs su zhugs pas phyag rgya'i gzugs rdo rje sems dpa' ste/ de nyid rang gi lha'i gzugs su bsam pa 'di ni bsnyen pa'i dam tshig gi sbyor ba'o/ /de yang / 
<p>47a.5</p>bsnyen pa'i ye shes bdud rtsi dag /thams cad du ni brtag par bya/ /zhes bshad pas so/ /de ltar bshad ma thag pa'i bsnyen pa'i dam tshig gis 'dod pa'i lha'i sku gsung thugs la rnal 'byor pas sbyor ba nyid du byas la rnal 'byor pas sku rdo rje kun du bskul te byin gyis brlab par byas na
<p>47a.6</p>rdo rje'i skye mched gzhug pa bsgom par bya ste/ de bas na/ /nye bar sgrub pa 'byung ba dang / /zhes bya ba gsungs pa dang / /de bzhin du/ /nye bar sgrub pa grub mchog la/ /rdo rje'i skye mched rnam par dpyad/ /ces gsungs pas nye bar sgrub pa ni sku rdo rje byin gyis brlab pa'i mtshan nyid dang
<p>47a.7</p>skye mched gzhug pa'i mtshan nyid de/ de 'byung ba ni nye bar sgrub pa 'byung ba'o/ /de rnams zhes pa ni/ sgrub pa'i don gyi dam tshig dang / /zhes bya ba ste 'di nyid bsgrub par bya ba yin pas na bsgrub pa ste sngags so/ /de'i don ni sgrub pa'i don to/ /de nyid dam tshig yin pas na sgrub
<p>47b</p>
<p>47b.1</p>pa'i don gyi dam tshig go/ /dang zhes bya ba'i sgra ni sdud pa ste/ sngags kyi bdag pos kun nas bskul te/ bdag nyid kyi lce byin gyis brlab par bya'o zhes bya ba'i don te/ sngags kyi bdag po bsgoms pa yin/ /bsgrub pa'i tshe na bskul bar gsungs/ /zhes gsungs pas so/ /sgrub
<p>47b.2</p>pa chen po bdag dang bzhi/ /zhes bya ba ni sgrub pa yang yin la chen po yang yin pas na sgrub pa chen po ste/ thugs rje yang dag par bskul nas bdag nyid byin gyis brlab ste/ dbu rgyan la bdag po bsgom pa'o/ /rdo rje bye brag shes byas la/ /zhes bya ba ni sku rdo rje la sogs
<p>47b.3</p>pa rigs lnga'i bye brag shes par byas pa'o/ /de nas las rnams bsgrub par bya/ /zhes bya ba ni rgyud 'di las las gang dag bstan pa de dag bsgrub par bya'o zhes pa'o/ /bsnyen pa'i dam tshig gi sbyor ba gsungs pa/ /bsnyen pa'i ting 'dzin rab sbyor ba/ /byang chub mchog ni bsgom par bya/ /zhes bya ba
<p>47b.4</p>ji skad gsungs pa'i thabs dang shes rab kyi ngo bo mngon par byang chub pa rnam pa lnga bsgom par bya'o zhes bya ba'i don to/ /nye bar sgrub pa rnam par dbye ba'i phyir/ nye bar sgrub pa grub mchog la/ /rdo rje'i skye mched rnam par dpyad/ /ces bya ba gsungs te/ de ltar bsnyen pa'i dam tshig
<p>47b.5</p>bsgoms nas yi ge oM la sogs pas sku dang gsung dang thugs rdo rje la gzhug ste/ lAM mAM pAM tAM hUM zhes bya ba'i sa bon rnams las sa dang chu dang me dang rlung dang nam mkha'i khams las spyan ma dang mA ma kI dang gos dkar mo dang / sgrol ma dang / rdo rje sems dpa'i ngo bor rang gi lus la gzhug
<p>47b.6</p>par bsam pa'am spyan la sogs pa'i sngags kyis bya'o/ /rnam par snang mdzad dang rin chen 'byung ldan dang 'od dpag tu med pa dang don yod par grub pa dang mi bskyod pa rnams gzugs dang tshor ba dang 'du shes dang / 'du byed dang / rnam par shes pa'i ngo bor phung po la gzhug pa dang
<p>47b.7</p>mig gi skye mched la yi ge k+ShiM las sa'i snying po/ /rna ba'i skye mched la yi ge dziM las rdo rje 'dzin pa/ sna'i skye mched la yi ge khaM las nam mkha'i snying po/ /lce'i skye mched la yi ge paM las 'jig rten dbang phyug /lus kyi skye mched dang yid kyi skye mched la sku rdo rje dang thugs rdo rje rang gi
<p>48a</p>
<p>48a.1</p>sa bon gyis gzhug la byin gyis brlab pa'o/ /gzugs dang / sgra dang dri dang ro dang reg bya dang chos kyi skye mched rnams ni dzaHhUM baM hoH/ khaM raM zhes bya ba'i sa bon gyis gzhug par byin gyis brlabs la/ de nas byin gyis brlab pa'i gsol ba byas nas sngags gsum
<p>48a.2</p>gyis byin gyis brlabs la/ de'i 'og tu phyis ting nge 'dzin gsum bsgom par bya zhing yi ge oM la sogs pa rnam par bsgom par bya ste/ 'di ni rdo rje skye mched rnam par spyad pa zhes bya'o/ /bsgrub pa'i don gyi dam tshig gsungs pa ni/ /sngags kyi bdag po bsgom pa yis/ /bsgrub pa'i tshe
<p>48a.3</p>na bskul bar gsungs/ /zhes bya ba ni gsung rdo rje ni sngags kyi bdag po'o/ /de ni rgyud phyi ma las bshad pa'i tshul gyis yang dag par bskul zhing bsgom par bya ste/ 'di ni sgrub pa'i don gyi dam tshig go/ /sgrub pa chen po'i dus su ni thugs rdo rje yang dag par bskul te/ rang gi sems
<p>48a.4</p>byin gyis brlab pa byas la/ rang gi lha'i gzugs su nges par byas nas rang gi rigs kyi bdag pos dbu brgyan la bsgom par bya ba 'di ni sgrub pa chen po'o/ /bsnyen pa ji ltar bya zhe na/ bsnyen pa ye shes bdud rtsi dag /thams cad du ni brtag par bya/ /zhes bya ba gsungs te/ bsgom pa'i ye shes
<p>48a.5</p>rnam pa lnga ni shes rab dang thabs kyi ngo bo nyid yin pas na ye shes bdud rtsi ste des bya'i gzhan gyis ni ma yin no/ /yang na rdo rje bzhi dag gis/ /brtul zhugs brten pas bsnyen par bya/ /zhes bya ba ni rang gi dkyil 'khor gyi dbus su rang gi lha'i sbyor bas 'dug ste/ phyogs bzhir rang gi lha'i
<p>48a.6</p>gzugs rnam par bsams la bsnyen par bya'o/ /des cir 'gyur zhe na/ sku gsum mnyam pa nyid gyur pa/ /bsgoms na dngos grub thob par 'gyur/ /zhes bya ba gsungs te thun mtshams kyi nges pa dang rdo rje bzhi'i nges pa ni/ dus bzhi dag tu rab sbyar bas/ /blo dang ldan pas gnas lngar ni/ /
<p>48a.7</p>zhes bya ba gsungs pas so/ /ye shes rdo rje yi ge oM/ /bsgoms na sdom pa yin par bshad/ /ces bya ba ni de bzhin gshegs pa lnga'i rnal 'byor pas yi ge oM las gnas lngar de bzhin gshegs pa'i skur bsam par bya'o/ /sdom pa yin par bshad ces bya ba ni sku dang gsung dang thugs
<p>48b</p>
<p>48b.1</p>rdo rje'i sgo ni sdom pa ste de la gnas shing 'jug par 'gyur ro zhes bya ba'i don to/ /de ltar bsnyen pa'i dam tshig dang sdom pa bstan nas nye bar sgrub pa'i sdom pa gsungs pa ni/ /sangs rgyas sku 'dzin dpal dang ldan/ /zhes bya ba la sogs pa ste sangs rgyas kyi sku 'dzin pa ni sku'i
<p>48b.2</p>rdo rje'o/ /rdo rje mi phyed gsum 'dzin pa/ /zhes pa ni sku dang gsung dang thugs rdo rje mi phyed pas phung po la sogs pa rnams mi phyed par mdzad pa ste/ sgrub pa po de dag kyang rdo rje gsum mi phyed par byin gyis brlab tu gsol zhes sku rdo rje dang 'brel bar gsol ba 'debs pa'o/ /gsung rdo rje
<p>48b.3</p>dang thugs rdo rjer byin gyis brlab pa'i gsol ba yang de bzhin du bya'o/ /de ltar byin gyis brlab par gsol pa byas pas sku rdo rje la sogs pa nges par byin gyis brlab par mdzad do zhes yid rton pa bskyed pa'i phyir/ /sangs rgyas rdo rje sems dpa' 'am/ /zhes bya ba la sogs
<p>48b.4</p>pa gsungs so/ /rmongs pas zhes bya ba ni sngar bshad zin to/ /rdo rje sbyor ba'i dam tshig ces bya ba ni de bzhin gshegs pa thams cad kyi sku gsung thugs rdo rjer sbyor bas na rdo rje'i sbyor ba ste de nyid dam tshig go/ /de nyid sgrub pa'i mchog ste phul du byung ba'o/ /de bstan pa ni ji skad du
<p>48b.5</p>gsungs pa'i gzhung gis bshad pa ste de nyid le'u'o/ /de bzhin gshegs pa thams cad kyi rdo rje'i sbyor ba'i dam tshig sgrub pa'i mchog bstan pa/ le'u bcu gnyis pa'i bshad pa'o// //sku dang gsung dang thugs rdo rje'i ngo bo nyid du nges par byas nas bzlas pa'am bsgom par
<p>48b.6</p>bya'o zhes bstan pa'i phyir de nas zhes bya ba la sogs pa rdo rje dam tshig bkod pa'i de kho na nyid kyi don bsgom pa byang chub pa'i le'u gsungs so/ /ye shes rdo rje mchog 'dzin dang / /zhes bya ba ni ye shes nyid rdo rje yin pas na ye shes rdo rje ste/ de bzhin du ro gcig pa'i gnyis su med pa'i ye shes
<p>48b.7</p>so/ /de nyid phul du gyur pas na mchog go/ /de la mi g.yeng bas sbyor bas na 'dzin pa'o/ /dam tshig de nyid mkhyen pa mchod/ /ces bya ba ni sku dang gsung dang thugs rdo rje ni dam tshig ste/ de kho na nyid mkhyen pa'i rdo rje can gang yin pa de la gzugs la sogs pas yang dag par mchod nas rdo rje
<p>49a</p>
<p>49a.1</p>dbyings 'di gsungs so/ /e ma'o sangs rgyas tshul re bzang / /zhes bya ba la e ma'o zhes bya ba ni ngo mtshar ro/ /sku la sogs pa ma skyes par bsgom pas zlos pa ni sangs rgyas kyi tshul te/ byang chub kyi tshul yang de nyid do/ /stobs dang mi 'jigs pa la sogs
<p>49a.2</p>pa'i chos rnams ni tshul gyi tshul zhi ba'o/ /ma skyes par bsgom pa 'di nyid kyis sngags rnams nges par 'grub par 'gyur bas na sngags kyi tshul re bstan zhes bya'o/ /'dir ci zhig ngo mtshar du gyur zhe na/ ma skyes pa'i chos rnams ni zhes bya ba la sogs pa gsungs te/ 
<p>49a.3</p>phung po la sogs pa'i chos rnams ni ma skyes pa ste/ dngos po med pa'i ngo bo nyid yin la de dag gi ngo bo nyid ni khyad par can te de lta bu'i ye shes 'byung bar rab tu bshad pa 'di ni ngo mtshar to/ /sku dang gsung dang thugs kyi ngo bo la lhag par mos pas sngags zlos pa ni rdo rje'i bzlas
<p>49a.4</p>pa'o/ /de nyid ni ye shes chen po'o/ /sku gsum ni sku dang gsung dang thugs rdo rje ste de dag ni mi phyed pa'o/ /dkyil 'khor ni snying po'o/ /mi phyed pa'i sku gsum gyi mtshan nyid thob pa dang / sangs rgyas ye shes zhes bya ba la sogs pas ni bzlas pa'i 'bras bu gsungs pa'o/ /
<p>49a.5</p>sku dang gsung dang thugs 'phro ba'i sbyor ba ni rdo rje bzlas pa'i sbyor ba ste rdo rje bzlas pa'i sbyor ba des sgrub pa po la sangs rgyas kun gyis byin gyis rlob pa'i ye shes rgya mtsho'i rigs dang mtshan nyid dang sku dang gsung dang thugs la yod pa'i mtshan nyid gsan pa de bshad du gsol zhes pa'o/ /'das
<p>49a.6</p>pa dang ma byon pa dang da ltar byung ba'i sangs rgyas dang byang chub sems dpa' thams cad ni rdo rje bzlas pa 'di nyid las byung ba dang 'byung bar 'gyur ba yin pas bshad du gsol ba'o/ /sngags kyi don kun bzlas pa ni/ /zhes bya ba ni sngags thams cad kyi don la lhag par mos
<p>49a.7</p>pas bzlas pa ni sngags kyi don kun bzlas pa'o/ /de yang / /rdo rje mi phyed gsum gyis mtshan/ /bkod pa rdo rje gsum gyis bya/ /zhes bya bar sbyar te sku dang gsung dang thugs ma skyes pa'i sbyor bar gcig par byas pas na/ rdo rje mi phyed gsum gyis mtshan/ /zhes bya'o/ /don de nyid ni rdo rje dbye
<p>49b</p>
<p>49b.1</p>ba gsum gyi mthar bkod pa zhes bya ba gsungs te/ lus la lus med par bsgom pa la sogs pas rang gi lus la sogs pa la sku rdo rje la sogs pa dgod par bya'o zhes bya ba'i don to/ /yang de nyid kyi don gsal bar bstan par bya ba'i phyir sku gsung thugs kyi zhes bya ba la sogs pa
<p>49b.2</p>gsungs te bdag nyid kyi lus dang ngag dang yid sku la sogs pa'i ngo bor nges par byas nas rnam pa gsum du spro bar bya ste/ sbyor ba 'dis rnal 'byor pa sku dang gsung dang thugs rdo rje dang mnyam par gyur te/ 'di ni thugs rdo rje'i sbyor ba'o/ /sku rdo rje'i ni/ /sangs rgyas rnams kyi sku
<p>49b.3</p>gsung thugs/ /zhes bya ba la sogs pa gsungs te bsgoms nas zhes bya ba ni rang gi rgyud la'o/ /mchod pa'i mchog brtag pa zhes bya ba ni gzugs la sogs pa'i mchod pa sems nyid kyis brtag par bya'o/ /gsung rdo rje ni sangs rgyas rnams kyi zhes bya ba la sogs pa
<p>49b.4</p>gsungs pa ste/ ye shes rdo rje'i zhes bya ba ni gsung rdo rje'i don bsgoms pas so/ /de ltar so so'i bstan nas/ da ni re re'i sbyor ba la yang sku dang gsung dang thugs spro ba ni yang na zhes bya ba la sogs pa gsungs so/ /ye shes sems kyis zhes bya ba ni bsgom pa'i sems so/ /ci
<p>49b.5</p>'di 'ba' zhig gis sam zhe na/ /gdod nas rdo rje spro ba ni/ /zhes bya ba gsungs te/ rang gi sngags brjod nas spros pas nam mkha' 'di dag thams cad khyab pa'o/ /de nyid kyi phyir/ /rdzogs nas rab tu bsdu bar bya/ /zhes bya ba gsungs so/ /da ni sku la sogs pa'i bsgom pa gsungs pa
<p>49b.6</p>ni/ /sku yi rdo rje rdzogs byang chub/ /dngos dang dngos med rnams dpyad pa/ /zhes bya ba ste/ lus la lus med par bsgom pa ni sku rdo rje'i mngon par rdzogs par byang chub pa'o/ /sgra rnams brag ca dang 'dra bar bsgom pa ni sgra la sgra med par rnam par dpyad pa'o/ /gnas pa'i rdo rje rnam
<p>49b.7</p>dpyad pa/ /zhes bya ba la gnas pa'i rdo rje ni de bzhin du ro gcig pa'i ye shes bsgom pa'o/ /don rtogs pa'i bzlas pa ni rin po che'i rigs kyi sngags nam mkha' dang mnyam par bsgom pa ni don rtogs pa ste de nyid kyi phyir/ ngo bo nyid med bzang po yin/ /dus gsum dag la rnam brtag
<p>50a</p>
<p>50a.1</p>pa/ /zhes bya ba gsungs te/ de bzhin gshegs pa thams cad dngos po med par bsgom pa 'di ni rin po che'i rigs kyi bzlas pa'i mtshan nyid do/ /sangs rgyas zhing rnams thams cad du/ /zhes bya ba ni don yod grub pa'i rigs kyi bzlas pa'o/ /hUM dang bcas pa dang phaT
<p>50a.2</p>dang bcas pa'i sgra thos par khro bo'i bzlas pa bya'o/ /'dod pa'i don gyis zhes bya ba ni byang chub chen po thob pa'i don gyis so/ /myos gyur pa zhes bya ba ni de la 'bebs par 'gyur ba'o/ /kun du skyob cing phan par dga'/ /zhes bya ba ni sems can rnams sangs rgyas kyi bde bas tshim par 'dod
<p>50a.3</p>pa'i rnal 'byor pa'o/ /sems can rgya mtsho gnas pa ni/ /zhes bya ba ni sems can gyi rigs thams cad de bzhin gshegs pa rigs su nges par byas pa la dga' ba bskyed de bzlas brjod bya ba'o/ /pad+ma'i rigs kyi ngo bor 'jig rten gyi khams thams cad rnam par bsams la snying rje chen
<p>50a.4</p>po'i chags pas bzlas par bya'o/ /bcos ma'i khro bo bskyed pa ni thabs dang snying rje'i zhe sdang ste de las byung ba ni skyed pa ste/ des sems can thams cad zhe sdang gi rigs su rnam par bsams te bzlas pa bya'o/ /dam tshig yang dag rdo rje gsum/ /dbu ma zhes pa ni gang yang khro bo la sogs
<p>50a.5</p>pa'i ngo bor ma gyur pa'i byang chub sems dpa' de dag gi sku dang gsung dang thugs kyi ngo bor lhag par mos pa'o/ /'dod chags yang dag ces bya ba ni sbyor ba bsgom pa'i chags pa ni 'dod chags so/ /de'i yang dag pa nyid ni 'dod chags yang dag pa ste/ don dam par dngos po med pa'i
<p>50a.6</p>ngo bo nyid do/ /rdo rje bdag po zhes bya ba ni rigs lnga'i bdag po'o/ /'dod chags byang chub rdzogs par mdzad/ /ces bya ba ni mig yor tsam du sbyor ba'i bsgom pas byang chub par gdul bya'i rgyud la sgrub par mdzad pa'o/ /rigs pa chen po spyan la sogs/ /rtag tu 'dod pa'i don brtson pa/ /
<p>50a.7</p>zhes bya ba la 'dod pa ni byang chub tu sbyor ba'i bsgom pa ste spyan la sogs pas ni de'i don du sbyor ba'i bsgom pa'i ngo bor don dam par de la brtson zhing rtag 'grus su byed pa'o/ /'dod pa'i longs spyod ces bya ba ni thabs dang shes rab kyi ngo bor sbyor ba bsgom pa'o/ /khro bo'i zlos pa po rnams
<p>50b</p>
<p>50b.1</p>kyis yid kyis gdug pa thams cad 'dul bar byas la bzlas par bya'o/ /rnam par snang mdzad kyi zlos pa pos ni rang gi snying gar 'khor lo rnam par bsams te 'khor lo'i lte bar rang gi sngags gnas par bya ste 'khor lo'i don bsgom par bya'o/ /zhe sdang gi rigs zlos pa rnams kyis ni rang gi snying
<p>50b.2</p>ga'i rdo rje la sngags rnam par dgod do/ /rin po che'i rigs zlos pas na rin po che la'o/ /pad+ma'i rigs zlos pas ni pad+ma la'o/ /don yod grub pa'i rigs zlos pas ni rang gi snying ga'i ral gri la sngags rnams rnam par bkod la bsgom par bya'o/ /dkyil 'khor kun gyi ngos rnams su/ /
<p>50b.3</p>zhes bya ba ni shar la sogs pa'i phyogs kyi dbus su'o/ /'od zer lnga yi bye brag gis/ /zhes bya ba ni mdog nag po dang dkar po dang ser po dang dmar po dang ljang gu'i 'od zer lnga ste/ de bzhin gshegs pa re re la yang 'od zer lnga dang ldan pa rang gi ba spu'i bu ga rnams nas sbrul te/ sangs
<p>50b.4</p>rgyas kyi skus nam mkha' khyab par bsam par bya'o/ /sngags rnams thams cad spro ba ni/ /bye brag rnam pa gnyis su bsgrags/ /zhes bya ba ni yang dag par sbyor ba'i tshul gyis so/ /sku gsum rdo rje bye brag gis/ /spro ba dang ni bsdu ba bya/ /zhes bya ba la sogs pa ni lus la lus med
<p>50b.5</p>pa la sogs pa bsgoms pas so/ /don de nyid kyi phyir/ lus kyi sku yi ngo bo nyid/ /ces bya ba la sogs pa gsungs so/ /dkyil 'khor chen po'i 'khor lo yis/ /rdo rje lnga rnams bsgom par bya/ /zhes bya ba ni bsam gtan gyi dkyil 'khor rnam par bsams la mi bskyod pa la sogs
<p>50b.6</p>pa gnas lnga rnams su rang gi lha'i sku bsam par bya'o/ /de nyid kyi phyir/ /dbus su bdag po bsams nas ni/ /sku gsung rdo rje rang gi gzugs/ /rang sngags rdo rje'i gzugs dag gis/ /dkyil 'khor rnam pa bzhi dag tu/ /zhes bya ba gsungs so/ /kha dog rnam bzhir kun brtags
<p>50b.7</p>la/ /zhes bya ba ni rnam par snang mdzad la sogs pa'i sku mdog ste/ dkar po dang ser po dang dmar po dang nag por rang gi lha'i skur bsam par bya'o/ /de nas ni snying gar rang gi sngags kyi don bsgom par bya'o/ /de lta bu des cir 'gyur zhe na/ rdo rje rnam pa bzhi yis las/ bsam gtan
<p>51a</p>
<p>51a.1</p>rdo rje can dag byed/ /ces bya ba gsungs so/ /'di skad ston te zhi ba'i las byed par 'dod na rang gi lha'i sku mdog dkar por bsam par bya'o/ /rgyas pa la ni ser por ro/ /dbang la ni dmar por ro/ /gdug pa la ni nag por ro/ /yang na zhi ba la ni spyan no/ /rgyas pa la ni 'phags
<p>51a.2</p>pa spyan ras gzigs dbang phyug gis so/ /dbang la ni rnam par snang mdzad kyis so/ /gdug pa'i las la ni khro bos bsgrub par bya ste/ gdug pa'i las ni slob dpon la smod pa dang / sems can thams cad mang po dang dkon mchog gsum la gnod pa byed pa la bya ste/ 'jig rten gyi
<p>51a.3</p>khams kyi rdul phra rab dang mnyam pa'i snyed kyi sems can rnams sangs rgyas kyi skur bsgoms la/ slob dpon smod pa la sogs pas bsad par rnam par bsams la/ gdug pa rnams gsod pa 'di ni sangs rgyas mang pos gsod pa yin no zhes khro bo bskyed pa la khro bo'i dkyil 'khor
<p>51a.4</p>gyi dbus su rdo rje 'chang chen po rdo rje rtse lnga pa las byung ba zhal bzhi pa phyag drug pa rdo rje chen po bsnams pa/ khros par bdag nyid rnam par bsams la/ 'jig rten gyi khams thams cad kyi rdul phra rab dang mnyam pa'i 'das pa dang ma 'ongs pa dang da ltar byung ba'i de bzhin gshegs pa'i
<p>51a.5</p>dkyil 'khor rnams lag pa g.yas na gnas pa'i rdo rje 'bar ba'i nang du chud par bsams la/ rdo rje'i 'od zer gyi snang bas sems can gyi khams thams cad de bzhin gshegs pa'i rigs kyi dkyil 'khor gyi ngo bor byas la rang gi lus la bcug nas spro bar bya'o/ /de nas rang
<p>51a.6</p>gi lus las byung ba'i 'jig rten gyi khams kyi rdul phra rab dang mnyam pa'i de bzhin gshegs pa de rnams gdug pa rnams gsod pa'i phyir khros pa mtshon cha sna tshogs phyag na bsnams par bsams la sbyor ba 'dis gdug pa'i las bya'o/ /sangs rgyas sku gsung mchog stsol ba/ /
<p>51a.7</p>zhes bya ba ni sku dang gsung dang thugs kyi dngos grub stsol ba'o/ /sku dang gsung dang thugs kyi rdo rje ni rdo rje gsum gyi gnas te de nyid kyi dkyil 'khor gang yin pa ste de la de skad ces bya'o/ /dngos grub ni gdug pa gsod pa'i dngos grub ster bar 'gyur ro/ /sangs rgyas sku gsung mchog
<p>51b</p>
<p>51b.1</p>stsol ba/ /zhes bya ba ni tha mal par sbyar te gang bsad par mngon par 'dod pa de 'chi bar 'di ni gdon mi za zhes bya bar sbyar te/ bsad pa nyid ni rmongs pa'i bdag nyid tsam du 'dod do/ /nyi ma bdun du 'di byas na/ /zhes bya ba ni gdug pa'i las ci tsam du bya ba'o/ /sangs rgyas kyang
<p>51b.2</p>ni zhes bya ba ni sbyor ba 'di shin du yang bzlog par dka' ba nyid du gsungs pa'o/ /grub mi 'gyur zhes bya ba gang 'di gdug pa rnams la drag pos 'dul bar mi byed na rnal 'byor pa dam tshig nyams pas 'grub par mi 'gyur ba'i don to/ /nam mkha'i dbyings kyi dbus su ni/ /zhes
<p>51b.3</p>bya ba la sogs pa la 'khor lo las byung ba ni snga ma bzhin te/ rnam par snang mdzad du bdag nyid bskyed la/ nam mkha'i dbyings su rnam par snang mdzad kyi dkyil 'khor gyi dbus su 'dug ste g.yas pa'i 'khor lo nam mkha' dang mnyam par rnam par bsams la/ 'khor lo de'i steng
<p>51b.4</p>du rdo rje 'bar bas brgyan par bsam mo/ /dus gsum dam tshig las byung ba/ /rdo rje sems dpa' zhes bya ba ni 'das pa dang ma 'ongs pa dang da ltar byung ba rnams te/ 'jig rten gyi khams thams cad kyi rdul phra rab dang mnyam pa thams cad khro bo'i dkyil 'khor du bsams
<p>51b.5</p>la/ sems can gyi khams thams cad kyang 'od kyis snang bar byas nas khro bo'i rigs kyi ngo bor byas te/ /slar bsdus nas rang gi lus la gzhug la yang khro bo spro bar byas la nam mkha'i khams bkang ste/ 'di skad du/ /sangs rgyas thams cad bdag la gson/ /zhes bya ba
<p>51b.6</p>la sogs pa brjod do/ /de nas de ltar brjod nas dgra gsad par bya'o/ /gal te dam tshig las 'das na/ /zhes bya ba ni rnal 'byor pa gang nus bzhin du gdug pa rnams la chad pa'i las mi byed na'o/ /zhig par 'gyur ba ni 'chi ba ste/ gang gi phyir khros pa ma yin yang
<p>51b.7</p>sems can rnams kyi don gyi phyir/ khro bo chen po'i gzugs rab tu ston pa ni dam tshig go/ /sangs rgyas dkyil 'khor rdo rje can/ /nam mkha'i dkyil 'khor dbus su bsam/ /zhes bya ba la sogs pa la nam mkha'i khams rdo rje'i rnam par bsams zhing bsgom par bya'o/ /sangs
<p>52a</p>
<p>52a.1</p>rgyas kyi dkyil 'khor du rdo rje can bsgom pa ni/ /sangs rgyas dkyil 'khor rdo rje can te 'phags pa gshin rje'i gshed do/ /'dir sangs rgyas kyi dkyil 'khor ni 'phags pa gshin rje'i gshed kyi dkyil 'khor yin no/ /de nyid bstan pa'i phyir/ gshin rje'i
<p>52a.2</p>gshed kyi 'khor lo che/ /rang gi rdo rje yin par brtag /ces bya ba gsungs te 'khor lo'i dkyil 'khor ro/ /rang gi rdo rje yin zhes bya ba ni de nyid kyi rang gi dkyil 'khor ro/ /'di ni 'di skad ston par 'gyur te/ 'phags pa gshin rje'i gshed kyi sbyor ba byas la rdo rje nam mkhar
<p>52a.3</p>bcom ldan 'das kyi dkyil 'khor rnam par bsams la gnas lngar gshin rje'i gshed kyi sbyor bas 'dug par bya'o/ /de nas 'di gdug pa thams cad gsod par 'dod par gyur na sems can de la sems can thams cad dang / de bzhin gshegs pa thams cad gsod par
<p>52a.4</p>rnam par bsams te/ 'di ni sems can mang po dang de bzhin gshegs pa rnams gsod pa'o zhes de la gsad pa'i phyir khro bo chen por bskyed la rang gi lag na yod pa'i be con gyi 'od zer gyi snang bas sems can gyi khams ma lus pa dang de bzhin gshegs pa rnams gshin
<p>52a.5</p>rje'i gshed lta bur bskyed la rang gi lus la bcug nas yang spro bar bya ste/ nam mkha' khyab par byas la de dang lhan cig dgra gsad par bya'o/ /de nyid kyi phyir/ dus gsum sangs rgyas sems can rnams/ /zhes bya ba la sogs pa gsungs so/ /sku gsung thugs kyi rdo rje yis/ /
<p>52a.6</p>rang sngags don gyi yon tan nam/ /zhes bya ba ni lha'i khyad par thams cad sku dang gsung dang thugs khros pas/ rang gi dkyil 'khor la zhugs pas 'phags pa gshin rje'i gshed kyi skabs su bshad pa'i sbyor bas gdug pa rnams tshar gcad par bya'o/ /rang gi sngags kyi yon tan ni
<p>52a.7</p>khro bo'i sngags gang gdug pa nyid de gdug pa'i las ston pa des bya'o/ /'dis ni lha thams cad kyi spyi'i las bstan pa yin no/ /yang na gtsug tor dam tshig gis/ /zhes bya ba ni gtsug tor chen po dang 'khor los sgyur ba dang brgyad de/ yang na de dag gis bya'o zhes pa'o/ /
<p>52b</p>
<p>52b.1</p>sngags kun bsrung ba'i phyir zhes bya ba gsungs te/ gang 'dir rnal 'byor dang ldan pa'i sngags pa de dag bsrung ba'i phyir zhes bya ba'i don to/ /gang gi phyir sangs rgyas la sogs pa bsrung ba'i phyir gang gis kyang mi phyed de/ de dag ni mi phyed pa yin pa'i phyir ro/ /nam mkha'
<p>52b.2</p>rdo rje dbus dag tu/ /zhes bya ba ni go cha'o/ /chos kyi snang mdzad sku mchog las/ /zhes bya ba ni rnam par snang mdzad nyid go char bsgom pa'o/ /'byung ba'i sku gsum dam tshig dag /ces bya ba ni sku gsung thugs rdo rje'i ngo bo'o/ /bsams nas gdan du rab tu brtag /chos
<p>52b.3</p>kyi tshul te da bzhin gshegs pa thams cad kyi gdan du rab tu brtag par bya'o/ /rang sngags yi ge gnas ye shes/ /thugs kyi rnam par bsgom par bya/ /zhes bya ba ni bsgrub pa bya ba'i sngags sangs rgyas thams cad kyi ngo bor rnam par bsams la/ de zla ba rdo rje'i gzugs su rnam
<p>52b.4</p>par bsgom par bya'o/ /sangs rgyas rnams ni sems tsam du/ /bsgoms nas slar yang bsdu bar bya/ /zhes bya ba ni sangs rgyas te zla ba rdo rje'i gzugs su bsgom par bya'o/ /thugs kyi rdo rje yin pa'i phyir/ /zhes bya ba ni bdag nyid kyi sems 'di ni thugs rdo rje'o zhes nges
<p>52b.5</p>pa bskyed la/ sku gsum gyi cho ga de la gzung bar bya ba'o/ /'dis ni 'di skad ston par 'gyur te/ rnam par snang mdzad kyis sbyor ba byas la rdo rje nam mkha' de'i dkyil 'khor gyi dbus su rdo rje'i cho ga de bzhin gshegs pa thams cad kyi sku
<p>52b.6</p>dang gsung dang thugs rdo rje'i phra rab las bsgrubs par bdag nyid bsam par bya'o/ /de nas rang gi sngags kyis 'jig rten gyi khams thams cad kyi rdul phra rab dang mnyam pa'i sems can sangs rgyas kyi sku'i ngo bor rnam par bsams la/ rdo rje zla ba'i rab tu
<p>52b.7</p>sbyor bas bsgoms la de nas zla ba'i gzugs de dag yin no zhes sems kyi ngo bo nyid nges par byas la go cha la gzhug par bya'o/ /oM hUM zhes bzlas pa ni sngags thams cad kyi srung bar 'gyur ro/ /rdo rje phra mo'i ting nge 'dzin brtan par byas nas bdag nyid rnam pa thams cad kyi
<p>53a</p>
<p>53a.1</p>mchog dang ldan pa'i rdo rje sems dpar yi ge hUM las bsgoms la lce rkan la sbyar te yi ge hUM las sangs rgyas kyi sku sna'i rtse mor rnam par bsams la/ rdo rje phra mo'i spro ba'i sbyor bas chu'i rdul phra rab sangs rgyas kyi sku'i ngo bo dang mnyam par de gsal bar byas
<p>53a.2</p>nas chu'i steng du bcag par bya'o/ /rkang pa mnyam gzhag sbyor ba yis/ /zhes bya ba la bdag nyid kyi lus phra rab de bzhin gshegs pa'i ngo bor bsgom par bya'o/ /dbang chen dkyil 'khor bsgoms nas ni/ /zhes bya ba ni yi ge lo las zur bzhi pa kha dog ser po thams cad
<p>53a.3</p>du rdo rjes kun du g.yogs pa yi ge laM sa bon las grwa rnams su rtse gsum pa'o/ /de'i dbus su AHlas rdo rje rgya gram bskyed la yi ge AH'i sa bon can bsgoms nas de'i dbus su khro bo'i dkyil 'khor gzhag ste/ bsgrub par bya ba'i steng du bsams na thams cad gnon par 'gyur ro/ /
<p>53a.4</p>khro bo thams cad kyang mdog ser por bsams te de'i phyir/ /rdo rje gsum mchog khro bo'i tshul/ /zhes bya ba la sogs pa gsungs so/ /rigs lnga po gzhan thams cad kyi dkyil 'khor la yang dbang chen gyi dkyil 'khor gyi sbyor bas khro bo lta bur bsgoms nas thams cad gnon par
<p>53a.5</p>'gyur ro/ /khro bo'i dkyil 'khor dbus gnas par/ /zhes bya ba la yi ge hUM las rdo rje phur bu'i gzugs dgra'i snying gar bsam par bya'o/ /grong dang grong khyer la sogs par gdug pa thams cad phur bus btab pa yang yi ge hUM las phur bur bya'o/ /de nyid kyi phyir/ /grong ngam yang
<p>53a.6</p>na grong khyer ram/ /ljongs dag tu ni rab tu sbyar/ /zhes bya ba la sogs pa gsungs so/ /mi bskyod pa'i sbyor bas rang gi dkyil 'khor gyi dbus su 'dug ste/ sems can thams cad nad kyis gdungs pa la bltas nas snying rjes non pas rdo rje rtse lnga pa bar snang gi phyogs su gnas
<p>53a.7</p>par bsgom mo/ /gdul bya de'i steng du ni yi ge hUM 'od zer 'bar bas kun du khyab par bsgoms te/ rdo rje'i 'od zer bskal pa sreg pa lta bus nad pa de'i nad rnams thal bar byas nas 'od zer bsdu bar bsam par bya ste/ des na slar yang bsdu bar bya/ /zhes bya ba la sogs pa
<p>53b</p>
<p>53b.1</p>yin no/ /de nas rdo rje de las rin po che yid bzhin gyi nor bu 'od kyi ngo bo nyid kyi chos kyi sprin sprul te/ chos kyi sprin des nad pa yongs su dgang zhing yi ge hUM bzlas na de'i dbang bskur bar 'gyur ro/ /yang na rdo rje de las sangs rgyas sam rdo rje sems dpa'i sprin sprul la des gnas de
<p>53b.2</p>'am nad pa yongs su dgang ba'o/ /de ltar byas pas cir 'gyur zhe na/ bskal pa gsum gyi yun gnas shing / /sangs rgyas thams cad byin gyis rlob/ /ces bya ba gsungs te/ lo'am lo brgya'am lo stong du de'i zhi ba byas par 'gyur ba lta ci smos kyi bskal pa gsum snyed
<p>53b.3</p>du zhes pa ni yid rton pa'i phyir bstan to/ /bsam gtan las byung dam bcas pas/ /zhes bya ba ni smras ma thag pa'i bsam gtan gyi sbyor ba las byung ba'i zhi ba'i cho gas nyin re zhing sems can thams cad zhi bar bsgom par dam bcas nas gnas gang na spyod pa dang gnas gang srung bar
<p>53b.4</p>byed pa'i rnal 'byor pa de'i gnas de ni de bzhin gshegs pa thams cad kyis byin gyis brlabs par 'gyur ro/ /rdo rje bdud rtsi rgyal po che/ /rdo rje phur bu rab tu bsgom/ /zhes bya ba ni 'phags pa bdud rtsi 'khyil pa'i dkyil 'khor gyi dbus su de'i sbyor bas 'dug la de'i sngags kyis khro
<p>53b.5</p>bo bdud rtsi 'khyil pa rdo rje phur bur bsams te/ des phyogs bcu thams cad kyi gdug pa rnams la phur bus gdab bo/ /zhi ba'i dkyil 'khor dam pa ni/ /nam mkha'i dbyings kyi dbus su bsam/ /zhes bya ba ni rnam par snang mdzad kyi dkyil 'khor ni dkar po ste/ dkyil 'khor der
<p>53b.6</p>rnam par snang mdzad kyi sbyor bas dbus su 'dug la/ phyogs bzhir yang rnam par snang mdzad kyi sku bzhag ste rang gi snying gar 'dod par bya ba bsams la rang gi ba spu'i bu ga rnams las 'od zer gyi tshul du spyan gyi sku'i sprul pa des nam mkha' ma lus par bkang nas slar bsdus te snying
<p>53b.7</p>ga'i nad pa'i lus ma lus pa dgang ngo / /de nas rnal 'byor pas rang gi lus las sangs rgyas rnams kyi sprin sprul la nad pa la slar bsdus nas yang slar bdud rtsi'i chu dang ldan pa'i bum pa phyag na bsnams pa des dbang bskur te/ oM ru ru s+phur ru dz+wA la tiSh+Tha sid+d+ha lo tsa ni/ sarbA r+tha sA d+ha ni che
<p>54a</p>
<p>54a.1</p>ge mo shAn+tiM ku ru swA hA zhes brjod par bya'o/ /zla ba'i dkyil 'khor dbus su ni/ /zhes bya ba la sogs pa la nam mkha' la zla ba'i dkyil 'khor de'i steng du 'od dpag tu med pa sku mdog ser po rnam par bsams la snying gar bsgrub par bya ba bsam mo/ /de nas
<p>54a.2</p>rang gi ba spu'i bu ga nas gos dkar mo'i gzugs sku mdog ser por sprul la nam mkha' ma lus par bkang ste/ yid bzhin gyi nor bu phyag na bsnams pas bsgrub par bya ba de ma lus par gang bar bsam mo/ /de nas rang gi ba spu rnams las rin po che'i sprin spros la pad+ma'i
<p>54a.3</p>rigs kyi sprin yid bzhin gyi nor bu'i 'od dang ldan par bsgoms la/ des dbang bskur bar bya ste/ rgyas pa la ni gos dkar mo'i ngo bo'i chu'i rdul phra rab kyis gang ba'i bum pa dang gos dkar mo'i sngags dag dang 'dir sbyar bar bya'o/ /nam mkha'i dbyings kyi dbus su ni/ /
<p>54a.4</p>rdo rje zla gam dkyil 'khor bsam/ /zhes bya ba la sogs pa la rin chen 'byung ldan gyi sbyor ba byas la nam mkha'i dkyil 'khor rdo rje'i rang bzhin zla gam gyi dbyibs su 'dug pa mdog sngon po ste/ de'i steng du rin chen 'byung ldan gyi dkyil 'khor gyi dbus su 'dug la phyogs
<p>54a.5</p>bzhir rin chen 'byung ldan gyi sku'i gzugs bzhin rnam par bsams nas rang gi snying ga la mngon par 'dod pa'i bsgrub par bya ba bsam par bya'o/ /de nas rang gi ba spu'i bu ga rnams las 'od zer 'phro bar byas la 'od zer gyi sgo rnams las 'jig rten gyi khams thams cad
<p>54a.6</p>kyi rdul phra rab dang mnyam pa'i sangs rgyas dang byang chub sems dpa' rnams sprul nas nam mkha'i khams ma lus par gang ba dang kha dog sngon po dang / ser po dang dmar po dang ljang gu dang dkar pos bsgrub par bya ba de yongs su dgang ngo / /las rnams byed par de gyur te/ /
<p>54a.7</p>zhes bya ba ni lha thams cad kyi rnam par thar ba'i sgo rnams ni gnas te de dag gis las gang dag gsungs pa de dag thams cad 'grub par byed do zhes pa'i don to/ /'jig rten gyi khams thams cad kyi rdul phra rab dang mnyam pa'i de bzhin gshegs pa rnams nam mkha'i rdo rje
<p>54b</p>
<p>54b.1</p>gtso bo'i ngo bo bdud rtsi'i chus yongs su gang ba'i bum pa phyag na bsnams te/ de la dbang bskur bar mdzad par yang bsams te 'dir yi ge ni oM sbyar bar bya'o/ /de ltar zhi ba dang rgyas pa dang dbang du bya ba'i las rnams bstan nas khro bo thams cad kyi gdug pa'i las bstan pa'i phyir/ 
<p>54b.2</p>nam mkha' rdo rje srin po ni/ /zhes bya ba la sogs pa smos te khro bo gang yang rung ba'i sbyor ba byas la de'i dkyil 'khor nam mkha' la rnam par bsams nas dkyil 'khor de'i dbus su 'dug ste/ de nas dgra bo ji skad du bshad pa'i me'i dkyil 'khor du bzhag nas srin po la
<p>54b.3</p>sogs pa rnams kyis bsad par bsams la/ khro bo'i sngags bzla bar bya ba ni/ me yi dkyil 'khor la gnas te/ /dgra bo rnams ni rtag par bsgom/ /zhes bya ba ste gdug pa gsod pa'i srin po rnams so/ /sangs rgyas kun la gnod byed pa/ /bsams nas rnal 'byor
<p>54b.4</p>brtsam par bya/ /zhes bya ba ni sangs rgyas thams cad la gnod pa byed pa yin no zhes rnam par bsams la/ de'i 'og tu gdug pa rnams la gdug pa'i sbyor ba bsgom par bya'o/ /rnam par snang mdzad zhal gsum pa/ /zhes bya ba la sogs pa ni zhal dang sku mdog gi nges pa
<p>54b.5</p>gsungs pa'o/ /dkar po nag po rab tu dmar/ /zhes bya ba ni rnam par snang mdzad kyi sku thams cad dang zhal dang po ni dkar po'o/ /g.yas pa ni nag po'o/ /g.yon pa ni dmar po'o/ /rdo rje dag ni zhes bya ba ni mi bskyod pa'o/ /nag po dkar po dmar po'i zhal/ /zhes bya ba ni 'di'i sku thams
<p>54b.6</p>cad dang zhal dang po ni nag po'o/ /g.yas pa ni dkar po'o/ /g.yon pa ni dmar po'o/ /'dod chags can ni snang ba mtha' yas te sku thams cad dang zhal dang po ni dmar po'o/ /zhal g.yas pa ni nag po'o/ /g.yon pa'i mdog dkar po'o/ /'khor lo zhes bya ba la sogs pa la
<p>54b.7</p>rnam par snang mdzad kyi phyag g.yas pa na 'khor lo'o/ /mi bskyod pa ni rdo rje rtse lnga pa'o/ /'od dpag tu med pa ni phyag g.yas pa na rdo rje pad+ma bsam par bya'o/ /phyag gi nges pa gsungs pa/ /rdo rje phyag drug mtshon cha ni/ /bzang po sna tshogs rnam par bsgom/ /zhes bya ste rgyud
<p>55a</p>
<p>55a.1</p>'dir de dag thams cad phyag drug pa zhal gsum pa gang du khyad par gyi dgag pa med pa der ni rnam par snang mdzad kyi phyag gnyis ni byang chub mchog gi phyag rgya 'dzin pa'o/ /yang phyag g.yas pa gnyis na 'khor lo dang rdo rje bsnams pa/ g.yon pa gnyis
<p>55a.2</p>na lcags kyu dang zhags pa bsnams pa'o/ /mi bskyod pa'i phyag g.yas pas gnon dang 'khor lo dang rdo rje'i phyag rgya bsnams pa'o/ /g.yon na lcags kyu dang zhags pa dang lhung bzed 'dzin pa'i tshul gyi phyag rgya 'chang ba'o/ /rin chen 'byung ldan gyi phyag g.yas rnams ni mchog
<p>55a.3</p>sbyin gyi phyag rgya dang 'khor lo dang rin po che bsnams pa'o/ /g.yon rnams ni lcags kyu dang zhags pa dang lhung bzed 'dzin pa'i tshul gyi phyag rgya 'chang ba'o/ /'od dpag tu med pa'i phyag gnyis ni bsam gtan mchog gi phyag rgya 'chang ba la/ phyag g.yas gnyis na pad+ma dang 'khor
<p>55a.4</p>lo bsnams pa'o/ /g.yon pa dag la lcags kyu dang zhags pa bsnams pa'o/ /don yod grub pa'i phyag g.yas rnams na ral gri dang 'khor lo dang mi 'jigs pa sbyin pa'i phyag rgya 'chang ba'o/ /g.yon pa rnams ni lcags kyu dang zhags pa dang lhung bzed 'dzin pa'i tshul gyi phyag
<p>55a.5</p>rgya 'chang ba'o/ /rdo rje 'chang chen po'i phyag g.yas pa nyid kyi thugs kar 'dzin pa'i tshul gyis rdo rje rtse dgu pa bsnams pa/ yang phyag g.yas pa gnyis na 'khor lo dang ral gri bsnams pa/ phyag g.yon pa dkur brten pas rdo rje dril bu bsnams pa/ g.yon pa gnyis na lcags
<p>55a.6</p>kyu dang zhags pa bsnams pa'o/ /spyan gyi zhal mdog dang mtshon cha ni rnam par snang mdzad bzhin du shes par bya'o/ /mA ma kI ni mi bskyod pa bzhin no/ /gos dkar mo ni snang ba mtha' yas bzhin no/ /sgrol ma'i phyag rgya dang mtshon cha ni don yod par grub pa dang 'di 'dra ba las 'di'i
<p>55a.7</p>ral gri'i gnas su ut+pal sngon po'o/ /zhal gyi mdog ni rin chen 'byung ldan lta bu'o/ /nam mkha'i spyan ni rin chen 'byung ldan bzhin no/ /rdo rje gzugs ni phyag g.yas rnams na rdo rje dang 'khor lo dang me long 'dzin pa/ g.yon rnams na lcags kyu dang zhags pa 'dzin pa/ 
<p>55b</p>
<p>55b.1</p>gcig gis gdan la brten te bzhugs pa'o/ /rdo rje skra'i phyag gnyis kyis pi wang brdung ba la brtson pa/ g.yas gnyis na rin po che dang 'khor lo 'dzin pa/ g.yon pa gnyis na lcags kyu dang zhags pa 'dzin pa'o/ /rdo rje dri'i phyag g.yon pa na dri'i dung 'dzin pa/ g.yas pas
<p>55b.2</p>dri 'thor bar byed pa/ yang phyag g.yas pa gnyis na pad+ma dang 'khor lo 'dzin pa/ g.yon pa gnyis na lcags kyu dang thod pa 'dzin pa/ rdo rje ro'i phyag g.yas na 'khor lo dang ral gri dang ro'i snod 'dzin pa/ g.yon pa rnams las gcig gis gdan la brten te bzhugs pa/ 
<p>55b.3</p>phyag g.yon pa gnyis na lcags kyu dang zhags pa 'dzin pa'o/ /rdo rje reg gi phyag g.yas pa na rdo rje'i gos dang rdo rje dang 'khor lo 'dzin pa/ g.yon pa gcig gdan la brten te bzhugs pa/ yang gnyis na lcags kyu dang zhags pa 'dzin pa'o/ /de dag zhal dang mdog ni rnam par
<p>55b.4</p>snang mdzad dang rin chen 'byung ldan dang snang ba mtha' yas dang mi bskyod pa bzhin du bsam par bya'o/ /chos kyi dbyings ni rnam par snang mdzad bzhin du shes par bya'o/ /'phags pa gshin rje gshed dang / gzhan gyis mi thub pa dang / rta mgrin dang / bdud rtsi 'khyil pa ste/ 
<p>55b.5</p>khro bo de rnams ni sngar bstan zin to/ /khro bo Tak+ki ni sku thams cad zhal dang po ni nag po'o/ /zhal g.yas pa ni dkar po'o/ /g.yon pa ni dmar po'o/ /zhal gsum pa ni 'jigs par byed/ /ces bya ba ni rnam par thar pa'i sgo stong pa nyid dang mtshan ma med pa nyid dang smon pa med
<p>55b.6</p>pa rnams ni byis pa rnams 'jigs par byed pas 'jigs pa gsum ster zhes bya'o/ /phyag bzhi zhes pa la gnyis ni hUM ka ra'i phyag rgya'o/ /phyag gnyis na me tog gi mtshon cha bstod nas 'dzin pa'o/ /stobs po che'i zhal gsum ni khro bo Tak+ki'i bzhin no/ /phyag g.yas pa na ni dbyig
<p>55b.7</p>pa 'dzin pa/ g.yon gyis sdigs mdzub bsgreng ba'o/ /g.yas gnyis na rdo rje dang 'khor lo 'dzin pa/ g.yon gnyis na rtse gsum dang zhags pa 'dzin pa'o/ /dbyug sngon dang stobs po che'i sku mdog ni sngon po'o/ /'di'i phyag dang mtshon cha'i rnam par dbye ba yang de dang
<p>56a</p>
<p>56a.1</p>'dra'o/ /'phags pa mi g.yo ba'i sku thams cad dang zhal dang po ni mdog ljang gu/ zhal g.yas pa ni kha dog dkar po'o/ /g.yon pa ni nag po'o/ /phyag g.yas rnams na ral gri dang 'khor lo dang rdo rje 'dzin pa g.yon rnams la zhags pa dang lcags kyu
<p>56a.2</p>dang mdzub mo dang ldan pa'o/ /gtsug gtor chen po ni sku mdog gser lta bu'o/ /zhal gsum gyi mdog dang rnam par dbye ba ni rin chen 'byung ldan dang 'dra'o/ /phyag g.yas rnams na 'khor lo dang rdo rje dang rin po che bsnams pa/ g.yon rnams na pad+ma dang ral gri dang lcags kyu
<p>56a.3</p>bsnams pa'o/ /gnod mdzes ni g.yon brgyang ba'i gnas pas bzhugs pa ste/ zhal dang mdog ni Tak+ki dang 'dra'o/ /khams gsum rnam par rgyal ba phyag gnyis phyag rgya 'ching ba/ lhag ma phyag g.yas gnyis na rdo rje dang 'khor lo 'dzin pa/ phyag g.yon gnyis na lcags
<p>56a.4</p>kyu dang zhags pa 'dzin pa'o/ /de ltar rnam par snang mdzad la sogs pa de dag ni zhal gsum pa phyag drug pa mtshon cha sna tshogs par 'gyur ro/ /de lta bu dang gzhan dag ni rgyud gzhan gyi nang nas shes par bya'o/ /nam mkha'i dbyings kyi dbus su ni/ /gsal ba'i dkyil 'khor
<p>56a.5</p>dam pa bsam/ /zhes bya ba ni zla ba'i dkyil 'khor te de'i steng du rdo rje sems dpa' las byung ba'i rnam par snang mdzad du bdag bsam par bya'o/ /de nyid kyi phyir/ /sangs rgyas gzugs ni rab bsgoms na/ /rnam par snang mdzad rnam par bsams/ /zhes gsungs te/ sangs
<p>56a.6</p>rgyas rdo rje 'dzin du bshad/ /ces gsungs pas na yid gnyis su mi bya'o/ /rdo rje dkyil 'khor zhes bya ba ni rdo rje 'chang chen po'i dkyil 'khor ro/ /sangs rgyas gzugs ni rab bsgoms la/ /zhes bya ba ni de kho na nyid bsdus pa las rab tu grags pa'i rdo rje sems dpa' rab tu
<p>56a.7</p>bsgom pa'o/ /rdo rje sems dpa' rnam par bsams/ /zhes bya ba ni 'di las gsungs pa'i zhal gsum pa phyag drug pa la sogs pa'i sku dang ldan pa'i rdo rje 'chang chen po'o/ /khros pa gsal ba lus dang ldan/ /zhes bya ba ni gsal ba'i lus ni bcom ldan 'das rnam par snang mdzad de
<p>56b</p>
<p>56b.1</p>zla ba'i mdog can no/ /de dang 'dra ba ni rdo rje 'chang chen po ste zla ba'i mdog lta bur bsgom pa'o/ /chos kyi dkyil 'khor zhes bya ba ni 'od dpag tu med pa'i dkyil 'khor ro/ /sangs rgyas gzugs ni zhes bya ba ni rdo rje sems dpa'o/ /chos kyi sems dpa' zhes bya ba ni 'phags pa spyan ras
<p>56b.2</p>gzigs dbang phyug go/ /gsal ba'i lus 'dzin zhes bya ba ni shel gyi mdog go/ /sangs rgyas gzugs ni zhes bya ba ni snga ma bzhin no/ /de bzhin du lha mo gsum yang rdo rje sems dpa' las byung bar yang bsgom mo/ /khro bo rnams bsgom pa ni gsal bas yang ma smras so/ /
<p>56b.3</p>rdo rje dam tshig bkod pa'i de kho na nyid kyi don bsgom pa zhes bya ba ni rigs lnga'i de bzhin gshegs pa rnams kyi ye shes ni rdo rje ste/ de'i dam tshig ni sku dang gsung dang thugs rdo rje la sogs pa'o/ /rdo rje la sogs pa de dag gi dbyibs kyi dbye ba rnam pa sna tshogs pa ni bkod pa'o/ /de'i
<p>56b.4</p>de kho na nyid kyi don bsgom pa ni sku la sogs pa'i dngos po med pa'i ngo bo nyid la lhag par mos pa'o/ /des byang chub pa ni rang gi lha'i ngo bo nyid rtogs pa'o/ /de ston pa'i sgra'i tshogs ni le'u zhes bya'o/ /rdo rje dam tshig bkod pa de kho na nyid kyi don bsgom pa byang chub pa ste le'u
<p>56b.5</p>bcu gsum pa'i bshad pa'o// //rims la sogs pa dngos grub kyi bar chad rnams bsal bar bya ba'i phyir/ sngar bstan pa'i lha rnams kyi zhi ba la sogs pa'i gsang sngags kyi dpal gyi tshogs rnams gsungs pa ni/ de nas zhes pa la sogs pa yin te/ zhi ba'i dam tshig
<p>56b.6</p>mchog ces bya ba ni rims dang gdon la sogs pa zhi bar byed pas na zhi ba yin zhing 'da' bar bya ba ma yin pas na/ bcom ldan 'das yum spyan ni zhi ba'i dam tshig yin la/ de la dmigs pa'i ting nge 'dzin ni zhi ba'i dam tshig ces bya ste zhi ba'i dam tshig mchog ces bya ba'i ting nge
<p>56b.7</p>'dzin la snyoms par zhugs pa'o/ /'byor pa kun la dgyes pa rnams/ /zhes bya ba ni sems can thams cad 'byor pa kun thob par dgyes pa ste/ sangs rgyas bcom ldan 'das so/ /sangs rgyas rdo rje rjes dran pa/ /zhes bya ba ni rnam par snang mdzad kyi sku dang gsung dang thugs
<p>57a</p>
<p>57a.1</p>rdo rje can gyi gzugs su bsams nas de sems can gyi khams rnams bde bar byas pa gzigs pas mnyes shing dga' ba skyes par gyur pa'o/ /sku gsum gyi dam tshig rdo rje'i khro bo zhes bya ba la sogs pa la sku gsum gyi dam tshig kyang yin la rdo rje'i khro bo
<p>57a.2</p>yang yin pas na sku gsum gyi dam tshig rdo rje khro bo ste rdo rje 'chang chen po dang 'phags pa 'jam dpal gshin rje gshed la sogs pa'o/ /de nyid rdo rje ste/ de'i dngos po ni khro bo'i gzugs kyis 'gro ba'i don byed pa'o/ /de ni don dam par dngos po'i ngo bo nyid yin pas na dngos po med
<p>57a.3</p>pa ste/ de dngos po dang dngos po med pa de dag gi rdo rje'i dam tshig ni byang chub sems kyi sems kyi ngo bo bcom ldan 'das yum mA ma kI yin la/ de la dmigs pa'i ting nge 'dzin ni dngos po dang dngos po med pa'i dam tshig rdo rje zhes bya'o/ /rdo rje 'dzin thams cad ces bya ba ni rdo rje'i rigs
<p>57a.4</p>thams cad kyi'o/ /btsun mo'i mchog ces bya ba ni gso bar bya ste bdag med par sbyor ba la bsgoms pas so/ /sku gsum dbyer med rdo rje can/ /zhes pa ni rdo rje'i rigs kyi dkyil 'khor can no/ rdo rje'i mtshan ma rjes dran nas/ /zhes bya ba la rdo rje ni stong pa nyid kyi ye shes so/ /de
<p>57a.5</p>nyid mtshan ma ste/ rdo rje'i rigs zlos pa rnams kyi mi phyed pa de'i rgyu mthun pas gdug pa rnams 'dul ba'i mtshan nyid kyis 'gro ba'i don mdzad pa ste/ de lta bu'i rdo rje'i mtshan ma rjes su dran pas dga' ste spyan gdangs par gyur pa'o/ /'dod chags chen po zhes bya ba la sogs pa la/ 
<p>57a.6</p>'dod chags chen po ni pad+ma'i rigs so/ /de'i dam tshig ni rgyur gyur pa ste/ bcom ldan 'das yum gos dkar mo'o/ /de la gzigs pa zhes bya ba ni mngon sum du bsgom pa ste/ gang la de lta bu'i ming dang ldan pa'i ting nge 'dzin la snyoms par zhugs pa'o/ /rdo rje chos ni rjes
<p>57a.7</p>dran zhing / /zhes bya ba ni chos thams cad rang bzhin gyis rnam par dag pa'o zhes bya ba ni rdo rje chos te/ /rtag tu sangs rgyas stobs mdzad pa/ /zhes bya ba dang sbyar ro/ /chos thams cad rang bzhin gyis rnam par shes pa ni chos mthong pa'o/ /kun nas 'byung na zhes bya ba la sogs pa la
<p>57b</p>
<p>57b.1</p>don yod par grub pa'i rigs kyi ngo bo'i sku'i sprin gyis nam mkha' khyab par byed pa gang la 'byung ba de ni kun du 'byung ba rdo rje zhes bya ba'i ting nge 'dzin te/ dam tshig gi rigs bskyed pa'i yum la dmigs zhes bya ba'i don to/ /dri ma med pa'i 'od zer gyi sprin rdo rje zhes bya ba ni gang las
<p>57b.2</p>dri ma med pa'i 'od zer 'byung ba de ni dri ma med pa'i 'od zer te gshin rje gshed do/ /de la dmigs pa'i ting nge 'dzin ni dri ma med pa'i sprin rdo rje zhes bya'o/ /'jigs shing shin tu skrag gyur nas/ /zhes bya ba la 'di ni byis pa so so'i skye bo rnams kun du skrag par byed pa yin no zhes
<p>57b.3</p>rang gi sngags yang dag par ston par mdzad pa ste/ phyis 'gyur ba'i tshul la brten nas de bzhin gshegs pa'i rnal 'byor pa la de bzhin gshegs pa zhes bya bas so so'i skye bo nyid yin par 'dod de de rnams kyi kun du skrag pa 'byung ba'i phyir ro/ /khro bo'i sngags de 'bum bzlas pa
<p>57b.4</p>byas na ji skad bshad pa'i thod pa la bsgrub par bya ba'i ming dang bcas pa bris la rkang pa g.yon pas mnan nas ming nas smos pa'i sbyor bas sngags bzla bar bya zhing rang gi dkyil 'khor la gnas te bsgrub par bya ba rdo rje'i rlung gi dkyil 'khor la bskyon te/ zhags pa'am lcags kyus
<p>57b.5</p>drangs par gyur par bsams pa ni dgug pa thams cad la sbyar ro/ /dam tshig 'od zer sdug po'i mchog /ces bya ba la sogs pa la dam tshig gi 'od zer rnams kyis sdug pas na dam tshig 'od zer sdug po ste/ bcom ldan 'das 'phags pa bdud rtsi 'khyil pa'o/ /de nyid dam
<p>57b.6</p>par gyur pas na mchog ste de la dmigs pa'i ting nge 'dzin gang yin pa de ni de skad ces bya'o/ /rdo rje skrod pa'i las rnams la/ /zhes bya ba ni sngags kyi cho ga bzhin du bzlas pa 'bum byas pa'am 'gog pa'i rdo rje'i bzlas pas mtshan ma thob par byas nas/ mi rus las byas phur bu ni/ /
<p>57b.7</p>sor brgyad pa yi tshad dag la/ /brgya rtsa brgyad du bzlas byas te/ /dgra yi sgo khar sbas na ni/ /sangs rgyas sku mchog rab sbyin pa/ /shes dang mi shes rnam spangs pa'i/ /zla ba phyed ni tshun chad kyis/ /bskams sam yang na 'chi bar 'gyur/ /zhes pa'am/ /ta la'i lo ma'am
<p>58a</p>
<p>58a.1</p>gzhan la'ang rung / /khro bo'i sngags ni kun bris la/ /dgra yi khyim mam sgo dag tu/ /sbas na 'chi'am bskams par 'gyur/ /zhes bya ba la sogs pa bya bar blta bar bya'o/ /sangs rgyas kyi 'od zer rdo rje zhes bya ba la sogs pa gang la sangs rgyas nyid ni 'od
<p>58a.2</p>zer du yod pa ste/ khro bo gzhan gyis mi thub pa de ni sangs rgyas kyi 'od zer te/ de la dmigs pa'i ting nge 'dzin ni sangs rgyas kyi 'od zer zhes bya'o/ /dpag tu med pa'i rdo rje 'byung ba zhes bya ba la sogs pa la dpag tu med pa ni mtha' med pa ste bcom ldan 'das rta mgrin no/ /de bskyed
<p>58a.3</p>pa'i phyir rdo rje ltar mi phyed pa'i ting nge 'dzin gang yin pa de ni dpag tu med pa'i rdo rje 'byung ba zhes bya ba ste de la snyoms par zhugs pa'o/ /'byung ba'i dpal rdo rje zhes bya ba ni bcom ldan 'das khro bo dbyig sngon 'byung ba'i dpal te/ de la dmigs pa'i ting nge 'dzin ni 'byung ba dpal rdo rje zhes bya ba'i ting
<p>58a.4</p>nge 'dzin to/ /las rnams cho ga bzhin du byed/ /ces bya ba la de la cho ga ni 'di yin te/ phyogs bcu'i sems can thams cad kyi/ /lus dang ngag sems bsad par ni/ khyad par dag tu bsgom par bya/ /dgra rnams la ni gdon mi za/ /khrag dang chu yis gsher ba'am/ /dri chus
<p>58a.5</p>gsher bar byas pa'i gos/ /bgos nas ling+ga rkang pas mnan/ /khro bo rgyal por sbyar bar bya/ /brgya ni rtsa brgyad yongs rdzogs na/ /sangs rgyas dag kyang nges par 'jig /ces bya ba la sogs pa'o/ /kun du sprin gyi dpal zhes bya ba la bcom ldan 'das 'phags
<p>58a.6</p>pa stobs po che ste/ rang gi khro bo la sogs pas yongs su bskor ba ni kun tu sprin te de la dmigs pa'i ting nge 'dzin ni kun tu sprin gyi dpal zhes bya'o/ /kun du sgrogs pa rdo rje zhes bya ba ni phyogs bcu'i kun du gdug pa rnams gsod par sgrogs pa gang yin pa ste khro bo
<p>58a.7</p>Tak+ki ni kun du sgrogs pa yin no/ /de la dmigs pa'i ting nge 'dzin ni kun du sgrogs pa rdo rje ting nge 'dzin zhes bya'o/ /ye shes la dmigs pa'i rdo rje zhes bya ba ni bcom ldan 'das 'phags pa mi g.yo ba ni ye shes la dmigs pa ste/ de la dmigs pa'i ting nge 'dzin ni
<p>58b</p>
<p>58b.1</p>ye shes la dmigs pa ste rdo rje zhes bya'o/ /mi g.yo ba'i rdo rje'i dkyil 'khor gyi dam tshig ces bya ba ni 'phags pa mi g.yo ba 'byung ba'i rgyur gyur pa'i gdul bya rnams so/ /dam tshig rnam par bsgyings pa rdo rje zhes bya ba ni bcom ldan 'das rig pa'i rgyal po gnod mdzes kyi dam tshig
<p>58b.2</p>ste/ de'i rnam par bsgyings pas lha ma yin gyi bu mo thams cad 'gugs pa'i phyir spro ba ste/ 'di'i bar du sbyor ba gsungs pa ni/ /rdo rje sems dpa'i zhabs kyis mnan/ /zhes bya ba la sogs pa ste/ bsam gtan gyi dkyil 'khor du gtso bo'i gnas lngar gnod mdzes kyi
<p>58b.3</p>sbyor bas rig pa'i rgyal po gnod mdzes kyi gzugs bzhag la 'di ltar rdo rje sems dpa'i zhabs kyis mnan na de bzhin gshegs pa thams cad kyi gzhal yas khang du 'gyur ro/ /de nas 'jig rten gyi khams thams cad kyi rdul phra rab dang mnyam pa'i de bzhin gshegs pa
<p>58b.4</p>rnams gnod mdzes kyi sbyor bas zhugs te/ gnod mdzes kyi sbyor bas phyag na rdo rje dang zhags pa bsnams pas bu mo 'gugs pa la shin du brtson par bsams la/ 'dod pa'i bu mo gang yang rung ba zhags pas bzung ste rlung gi dkyil 'khor la bskyon nas ming nas smos shing sngags
<p>58b.5</p>bzlas de dgug par bya'o/ /dam tshig chen po'i de kho na nyid 'byung ba rdo rje zhes bya ba la dam tshig chen po'i de kho na nyid ni byang chub kyi sems te/ de 'byung ba ni 'gugs pa'i las bskyed pa ste byang chub kyi sems bsgoms pas sems brtan par gyur pas khams gsum
<p>58b.6</p>pa 'di dag ni sems tsam mo zhes shes par byas nas 'gugs pa'i las 'grub par 'gyur ro/ /dam tshig chen po rdo rje gsum gyi gsang ba zhes bya ba la/ dam tshig chen po ni bshad zin to/ /de las byung ba ni sku dang gsung dang thugs kyi gsang ba ni rdo rje gsum gyi gsang
<p>58b.7</p>ba zhes bya'o/ /de yang gang zhe na gsung gi dam tshig gi de kho na nyid ces bya ba ste gsung gi dam tshig ni sngags so/ /de'i de kho na nyid gang yin pa de nyid ni gnas te 'gugs pa la rab tu sbyor ba zhes bya ba'i don to/ /sangs rgyas rdo rje sku gsung la/ /rdo rje sems dpa' rnam par bsgom/ 
<p>59a</p>
<p>59a.1</p>zhes bya ba ni sku dang gsung dang thugs sangs rgyas rdo rje ste/ de'i sku dang gsung dang thugs rdo rje nyid sangs rgyas rdo rje sku gsum mo/ /rdo rje sems dpa' bsgom pa zhes bya ba ni de gnod mdzes bsgom pa ste/ de dag dgug pa'i phyir gnod mdzes kyi sbyor ba bsgom mo zhes
<p>59a.2</p>pa'i don to/ /ci'i phyir yang gnod mdzes kyi sbyor bas sangs rgyas thams cad dgug ce na/ zhags pa rdo rje kyo ba 'dzin/ /zhes bya ba gsungs te/ gnod mdzes kyi sbyor bas zhags pa'am lcags kyus sangs rgyas thams cad dgug pa ste/ dkyil 'khor 'dri ba'i tshe yang
<p>59a.3</p>sngar bsnyen pa dang sgrub pa'i dus su yang 'di ni spyi'i cho ga bshad pa yin te/ de'i phyir sngags kyi sems dpas bya ba ni/ rdo rje gsang ba ngo mtshar che/ /khro bo'i rgyal po bkug nas ni/ /sangs rgyas byang chub rab tu mchod/ /ces gsungs pas so/ /da ni rdo rje 'chang chen po la sogs
<p>59a.4</p>pa rang gi sbyor bas dgug pa bstan pa'i phyir sangs rgyas zhes bya ba la sogs pa gsungs te/ sangs rgyas sku gsum sbyor ba'am/ /zhes bya ba ni rdo rje 'chang chen po'i rnal 'byor gyis so/ /'khor lo chen po'i sbyor ba yis/ /zhes bya ba ni 'khor lo chen po can pas 'khor lo chen po ste/ 
<p>59a.5</p>rdo rje 'chang chen po'i dkyil 'khor ro/ /de'i sbyor ba ni de'i dkyil 'khor gyi sbyor ba ste sbyor ba des rdo rje 'chang chen po'i dgug par bya'o/ /'khor lo pad+mo rdo rje che/ /zhes bya ba ni rnam par snang mdzad kyi sbyor bas lag tu 'khor lo'i kyo ba rnam par bsams la/ de'i dkyil 'khor gyi
<p>59a.6</p>dbus su 'dug ste rnam par snang mdzad dgug par bya'o/ /de bzhin du rin chen 'byung ldan dang snang ba mtha' yas dang don yod grub pa'i dkyil 'khor gyi dbus su 'dug la rin po che dang pad+ma dang ral gri'i kyo bas rin chen 'byung ldan la sogs pa dgug par bya ste de bzhin du gzhan dag
<p>59a.7</p>la yang shes par bya'o/ /de nyid kyi phyir/ /rdo rje kyo ba'i khyad par gyis/ /sngags rnams thams cad dgug par bya/ /zhes gsungs so/ /mi'i bu mo dgug par gsungs pa ni/ thams cad rdo rje'i dngos zhi ba/ /zhes bya ba ste sku dang gsung dang thugs rdo rje'i rang bzhin du'o/ /
<p>59b</p>
<p>59b.1</p>rang sngags skyes bu bsgoms nas ni/ zhes bya ba ni rang gi sngags kyis rang gi lha'i sku bdag nyid rnam par bsgom pa'o/ /snying gar rdo rje kyo ba sbyar/ /zhes bya ba ni de'i snying ga'i pad+ma rdo rje lcags kyus phug nas de yang rdo rje rlung gi dkyil 'khor la bskyon par bsams te dgug par bya'o/ /
<p>59b.2</p>zla ba'i dkyil 'khor dag la ni/ /zhes bya ba la sogs pa la 'phags pa bdud rtsi 'khyil pa'i sbyor ba byas la de'i dkyil 'khor gyi dbus su rnal 'byor pa 'dug ste/ bcom ldan 'das rnam par snang mdzad zla ba'i dkyil 'khor gyi dbus su bsams la de nas bde sogs de'i
<p>59b.3</p>steng du gnas par bsams la dgug par bya'o/ /de'i phyir/ /rdo rje bdud rtsi sbyor ba yis/ /lan grangs lnga bcur brjod na ni/ /nges par rtag tu 'gugs par 'gyur/ /zhes gsungs so/ /rdo rje kyo ba gzugs po che/ /zhes bya ba la sogs pa la rdo rje lcags kyu rnon po 'od zer
<p>59b.4</p>'bar ba'i dkyil 'khor nam mkha' la rnam par bsams la/ de nyid du rdo rje rlung gi dkyil 'khor lta bu bsam mo/ /de'i steng du nam mkha'i rdo rje rnam par bsams la 'phags pa bdud rtsi thab sbyor gyi sbyor bas dgug par bya'o/ /'phags pa rdo rje sa 'og gi sngags kyis bdag nyid
<p>59b.5</p>'phags pa khro bo rdo rje sa 'og zhal gsum pa mi bskyod pa'i gtsug gi nor bu can zhags pa dang dgra ste dang rtse gsum pa dang kyo ba bsnams pa bskyed nas de'i dkyil 'khor gyi gnas lngar gnas la nam mkha' la yang de'i gzugs 'dzin pa'i sangs rgyas kyis ma lus par bkang nas
<p>59b.6</p>'gog pa'i rdo rje bzlas pas grub pa'am mtshan ma thob pas lha ma yin gyi bu mo'i ming nas smos te sngags bzlas la/ snying ga rdo rje lcags kyus phug nas rdo rje rlung gi dkyil 'khor la bskyon te dgug par bya'o/ /btsag gam zhes bya ba la sogs pa la de bzhin du mtshan ma thob pa'i rnal
<p>59b.7</p>'byor pas rdo rje sa 'og dang gnod mdzes dang 'phags pa bdud rtsi 'khyil pa dang / 'phags pa 'jam dpal gshin rje gshed la sogs pa khro bo'i dkyil 'khor gyi dbus su de'i sbyor bas 'dug la de nyid kyi sngags kyis btsag gam rdo rgyus zla ba gzas zin pa'i tshe khar bcug la ji srid du
<p>60a</p>
<p>60a.1</p>zla ba btang gi bar du bzlas par bya'o/ /de nas srung ba bya ste btsag gam rdo rgyus kyis tshangs pa la sogs pa'i ming bris la bskul bar bya ba de rdo rje rlung gi dkyil 'khor la bskyon te snying ga'i pad+ma rdo rje lcags kyus phug ste zhugs par gyur par bsam zhing rkang pa g.yon
<p>60a.2</p>brkyang ba'i thabs kyis bsgrub par bya ba mnan la ming smos pa'i sbyor bas sngags bzlas na nges par 'gugs par byed do/ /bud med dgug na rkang pa g.yas pas mnan par bya'o/ /rnam pa mchog ni kun ldan pa'o/ /rdo rje 'jam dpal zhes bya ba la sogs pa la rang gi dkyil
<p>60a.3</p>'khor gyi dbus su yi ge mi las 'phags pa 'jam dpal dbyangs su bdag nyid rnam par bsams nas phyogs bzhir yang 'jam pa'i dbyangs kyi sku bzhag la 'phags pa 'jam dpal gshin rje gshed kyi sngags rang gi snying gar bsam mo/ /de nas 'phags pa gshin rje gshed rang
<p>60a.4</p>gi sngags kyis rang gi lus la rdo rje'i lcags kyu dbyung ba ni bskal pa sreg pa lta bu bskyed la 'phags pa 'jam dpal khro bo gshin rje gshed kyi sngags kyis yi ge k+ShiM dang spel bas gnod sbyin mo dgug par bya'o/ /de bzhin du/ kun gyi phyag rgya khyad par dang / /zhes bya ba la sogs pa la rang gi
<p>60a.5</p>sbyor bas rang gi dkyil 'khor gyi dbus su 'dug la phyogs bzhir rang gi lha'i sku bzhag nas 'jig rten gyi khams thams cad kyi rdul phra rab dang mnyam pa rnams rang gi lha'i dkyil 'khor gyi lha'i de bzhin gshegs pa thams cad kyis nam mkha' ma lus par gang la rdo rje la sogs pa
<p>60a.6</p>rang gi mtshan mas mtshan pa'i lcags kyu des sangs rgyas thams cad la sogs pa dgug par bya'o/ /gzhan du byas na 'jig par 'gyur/ /zhes bya ba ni gal te ji skad gsungs pa'i thun mong ngam khyad par gyis dgug pa'i sbyor ba ma byas na de'i tshe mi 'grub cing 'jig pa ste/ gnod
<p>60a.7</p>sbyin mo la sogs pa'i lha'i khyad par gdug pa rnams kyis rnal 'byor pa de'i srog kyang 'jig par 'gyur ro/ /rdo rje sems dpa' rgyal po che/ /zhes bya ba ni 'gugs pa'i sbyor ba thams cad rnal 'byor pa rnams kyis gnod mdzes kyis yang dang yang du bskul bar bya'o/ /
<p>60b</p>
<p>60b.1</p>kun du rnam par 'phrul ba'i ye shes rdo rje zhes bya ba ni 'jig rten gyi khams thams cad kyi rdul phra rab dang mnyam par ral pa gcig gi gzugs kyis nam mkha' la khyab par gyur pa ni kun du rnam par bsgyings pa'o/ /ye shes skyed par byed pa'i ye shes ni kun du rnam par bsgyings
<p>60b.2</p>pa'i ye shes te de la dmigs pa'i ting nge 'dzin ni kun du rnam par bsgyings pa'i ye shes rdo rje zhes bshad do/ /nam mkha'i dam tshig 'byung ba'i rdo rje zhes bya ba ni chos nyid dang rang bzhin gyis yang dag pa'i ye shes ni nam mkha' ltar thams cad du song bas nam mkha'o/ /de'i
<p>60b.3</p>rgyu mthun pa las byung ba'i bcom ldan 'das yum khro gnyer can ni nam mkha'i dam tshig go/ /de 'byung ba'i phyir rdo rje ltar mi phyed de/ ting nge 'dzin gang de lta bu'i ming dang ldan pa de la snyoms par zhugs pa'o/ /'gog pa'i rdo rje'i bzlas pa ni/ /zhes pa ni khro bo de dag thams
<p>60b.4</p>cad kyi rigs kyi bdag po dang rang gi rigs kyi sbyor bas bdag nyid kyi snying ga'i zla ba la bzlas par bya ba rnam par dgod pa zlos pa de las sems rtse gcig du gyur par byas nas bzlas shing 'gog pa'i rdo rje'i bzlas pa'o/ /yongs su rdzogs pa zhes bya ba ni gang gi tshe de lta bu'i bzlas pa
<p>60b.5</p>byed cing sems rtse gcig par gyur pa de'i tshe 'gog pa'i rdo rje'i bzlas pa rdzogs pa yin te/ de'i tshe dgug pa'i rdo rje'i las bya'i gzhan du ni ma yin no/ /yang na khro ba thams cad kyi bzlas pa 'bum byas nas khro bo'i las rnams bya'o/ /las de dag nyid bstan pa'i phyir/ phyogs
<p>60b.6</p>bcu'i sems can thams cad kyi/ /lus dang ngag sems bsad par ni/ /zhes bya ba la sogs pa gsungs so/ /der ni sngags kyi tshig bris la/ /zhes bya ba ni gdug pa'i ming dang spel ba'i sbyor bas khro bo'i sngags bri bar bya'o/ /rdo rje'i tshig gis bzlas pa yis/ /
<p>60b.7</p>zhes bya ba ni che ge mo skrod cig ces bya ba la sogs pa rdo rje'i tshig gis sngags bzlas pa ni rdo rje'i tshig ces bya ste/ rdo rje'i tshig des brgya rtsa brgyad kyi bar du yongs su bzlas nas dgra'i sgo'am/ grong du thod pa sbas na grong la sogs pa skrod par 'gyur ro/ /de bzhin gshegs pa
<p>61a</p>
<p>61a.1</p>thams cad kyi sku dang gsung dang thugs nges par 'ching ba'i rdo rje zhes bya ba ni 'dir phur bus gdab par 'os pa la de bzhin gshegs pa zhes bya bar 'dod de/ de dag gi lus dang ngag dang sems ni de bzhin gshegs pa thams cad kyi sku dang gsung dang thugs te/ de
<p>61a.2</p>dag nges par 'ching ba ni phur bus gdab pa ste/ don de ni rdo rje ltar mi phyed pa'i ting nge 'dzin gang yin pa de la snyoms par zhugs pa'o/ /mi yi rus pa'i phur bu 'am/ /zhes bya ba la sogs pa la rdo rje 'chang chen po la sogs pa'i sbyor ba bya ste sngags 'di 'bum mam bye ba bzlas
<p>61a.3</p>pa byas nas mi'i rus pa 'am seng ldeng ngam lcags las sor brgyad pa'i tshad la 'og tu rdo rje rtse gcig pa lta bur zur bzhi pa 'di'i ngos bzhir yi ge hUM/ ngos bzhi dang rtse mo la gcig par bya'o/ /de nas dur khrod du sna tshogs rdo rje bris la/ dug dang ske tshe dang rnga mo la
<p>61a.4</p>sogs pa'i rtug pa las bsgrub par bya ba'i gzugs brnyan byas nas dug dang ldan pa'i khrag la sogs pas bsgrub par bya ba'i ming bris la gzugs brnyan gyi khog par bcug ste/ gcer bu mgo byang phyogs su bstan la yi ge a'i sa bon las rdo rje rgya gram gyi steng du bzhag
<p>61a.5</p>la gnod mdzes kyis bsgrub par bya ba'i snying drangs nas gzugs brnyan du bcug la phur bu'i sngags brgya rtsa brgyad bzlas pa'i phur bus gzugs brnyan gyi snying gar phur bu rdo rjes gdab bo/ /de nas kham phor la rdo rjes yi ge a'i sa bon las rdo rje rgya gram de la bris la des
<p>61a.6</p>gzugs brnyan de g.yogs nas kham phor sas kyang g.yogs te/ 'dis ni lha la sogs pa'i sems can gyi rigs rlag par byed do/ /bsam gtan gyi phur bu gdab pa yang gsungs pa ni/ 'od zer 'khrug pa mdangs bzang ba'i/ /zhes bya ba la sogs pa ste/ rdo rje
<p>61a.7</p>sems dpa' 'am rnam par snang mdzad dam snang ba mtha' yas sam/ gshin rje gshed dam/ bdud rtsi 'khyil ba la sogs pa'i sbyor ba byas la/ bsgrub par bya ba'i klad pa nas bzung ste rkang pa'i mthar thug gi bar du rdo rje phur bus btab par rnam par bsgoms na des
<p>61b</p>
<p>61b.1</p>nges par 'ching bar 'gyur ro/ /sku'i rnam par sprul pa rdo rje zhes bya ba la sogs pa bcom ldan 'das rnam par snang mdzad la sogs pa'i sku'i spro ba ni sku'i rnam par 'phrul pa ste/ rdo rje phur bu'i gzugs su sku yongs su gyur pa'o/ /de la dmigs pa'i ting nge 'dzin ni
<p>61b.2</p>sku rdo rje rnam par 'phrul pa ste/ de la snyoms par zhugs pa'o/ /sku'i dam tshig tsham dam gyis/ /gnod pa rdo rje phur bu zhes bya ba ni dam tshig kyang yin la/ tsham dam yang yin pas dam tshig tsham ngam ste/ phan tshun dkri ba'i las byed ces bya ba la sogs pa gang bshad
<p>61b.3</p>pa'o/ /de nyid rdo rje phur bu de lta bus gdug pa rnams la gdab pa de'i don gyi sngags phyung ba'o/ /tsham ngam gyi phyag rgya gsungs pa ni/ phan tshun dkri ba'i tshul du bya/ /zhes bya ba la sogs pa ste rnam par snang mdzad kyi sbyor bas rdo rje bsdams pa nang du byas nas sor mo
<p>61b.4</p>thams cad nang du ngos sbyar la mthe bong gnyis rdo rjer bya ste bsgrub par bya ba la phur bu gdab pa'i bsam pas kha thur du bstan nas sa la gzhag go/ /dam tshig mchog gis ldang bar 'gyur/ /zhes bya ba ni rnam par snang mdzad kyi sku dang gsung dang thugs rdo rje phur bu lta bur
<p>61b.5</p>yongs su gyur par bsgom pa ni dam tshig go/ /de nyid mchog ste dam tshig mchog des ldang bar 'gyur ba ni bcom ldan 'das rnam par snang mdzad de rdo rje phur bu'i gzugs su bsgrub par bya ba'i lus las byung bar gyur pa ni ldang ba'o/ /yang na mchi ba'i gnas su 'gyur/ /
<p>61b.6</p>zhes bya ba ni gal te de'i sku ma bsgoms par phyag rgya 'ba' zhig tsam gyi sbyor ba ni de'i mngon par 'dod pa'i dngos grub tu mi 'gyur ro/ /'jig rten dbang phyug gsung rnam par 'phrul pa zhes bya ba la sogs pa la 'od dpag med kyi sbyor bas 'od dpag med kyi sku dang gsung dang thugs phur
<p>61b.7</p>bu lta bur spro ba ni 'jig rten dbang phyug gi gsung rnam par 'phrul pa ste/ de la dmigs pa'i ting nge 'dzin ni 'jig rten dbang phyug gsung rnam par 'phrul pa rdo rje zhes bya'o/ /gsung gi dam tshig gnon pa zhes bya ba la gsung gi dam tshig gnon pa ni snang ba mtha' yas kyi
<p>62a</p>
<p>62a.1</p>tshul gyis zhes pa'i don to phur bu des gdug pa rnams la btab pa de'i don du sngags phyung ba'o/ /dam tshig gnon pa'i phyag rgya gsungs pa ni/ ye shes pad+ma kha bye ba/ /zhes bya ba la sogs pa rdo rje'i thal mo bcings la/ 'dab ma brgyad par pad+ma'i
<p>62a.2</p>rigs kyi dam tshig bzhin bya'o/ /rdo rje 'dzin chen po'i thugs rnam par 'phrul pa zhes bya ba la sogs pa yang snga ma bzhin du blta bar bya'o/ /gnon pa'i phyag rgya gsungs pa ni rtse mo lnga par zhes bya ba la sogs pa ste/ mi bskyod pa'i sbyor ba 'am rdo rje 'dzin chen po'i sbyor ba byas
<p>62a.3</p>la thal mo sbyor ba bcings nas srin lag gnyis thal mo'i nang du bcug la mthe bong dang mthe chung gnyis sbyar te steng du dbyung ngo / /gung mo gnyis sbyar te de'i rgyab kyi ngos gnyis la mdzub mo gnyis bkug ste rdo rje lta bur gzhag pa'o/ /sku dang gsung dang thugs rmad du byung ba'i
<p>62a.4</p>zhes bya ba la sogs pa de bzhin gshegs pa thams cad kyi sku dang gsung dang thugs nyid rmad du byung ba ste/ sngags de ni 'gugs pa'i sbyor ba dang ldan pa'i gdul bya rnams kyi rgyud la mngon sum du phyogs par bsgom pa la sbyor ba'o/ /de'i rnam par 'phrul pa ni spro ba ste/ 
<p>62a.5</p>de nyid kyis na rgyal bar gyur cing mdzes pa'o zhes bya ba'i don te/ sku dang gsung dang thugs rmad du byung ba'i sngags kyis 'gugs par rnam par bsgyings pa'i rgyal po zhes bya ba'i ting nge 'dzin la dmigs pas ni de skad ces bya ste/ de ston pa'i sgra'i tshogs la ni le'u zhes bya'o/ /
<p>62a.6</p>sku dang gsung dang thugs rmad du byung ba'i sngags kyis 'gugs par rnam par 'phrul pa'i rgyal po'i ting nge 'dzin te le'u bcu bzhi pa'i bshad pa'o// //de bzhin gshegs pa thams cad kyi sku dang gsung dang thugs rmi lam lta bur bsgoms pas thams cad 'grub
<p>62a.7</p>pa'i phyir de nas zhes bya ba la sogs pa sems kyi dam tshig thams cad kyi snying po rdo rje 'byung ba'i le'u bco lnga pa gsungs so/ /thams cad nam mkha' zhes bya ba ni dngos grub thams cad 'byung ba ni nam mkha' dang 'dra bas na nam mkha'o/ /yi ge che zhes bya ba ni yi
<p>62b</p>
<p>62b.1</p>ge yang de nyid yin la chen po yang yin pas na yi ge chen po ste chos kyi dbyings thog ma dang tha ma med pa'i ngo bo nyid do/ /tshig gnyis po de dag gis ni bcom ldan 'das zhe sdang dang gti mug gi rigs kyi ngo bor bstan to/ /thams cad dbang bskur zhes bya ba ni yid bzhin gyi
<p>62b.2</p>nor bu'i rigs kyi ngo bo'o/ /kun mkhyen pa zhes bya ba ni 'dod chags dang dam tshig gi rigs kyi ngo bo'o/ /sme sha can zhes bya ba la sogs pa la rdo rje phra mo la sogs pa bsgoms pas sems brtan par byas la sngar bshad pa'i tshul gyis mngon par shes pa lnga bsgrubs te nges par bzung ba'i sngags pas ji
<p>62b.3</p>skad gsungs pa'i bu mo rnyed na dgon par rig pa'i brtul zhugs yang dag par spyad par bya'o/ /nges par bzung bas kyang rang gi phyag rgya'i rig pa'i lha mo'i rnam par bsams la zla ba drug gi bar du de dang yang dag pa'i sbyor ba bsgom pa'i rig pa'i brtul zhugs spyad par bya'o/ /de nas
<p>62b.4</p>dkyil 'khor bris nas bsgrub par bya ste/ de yang / rang gi phyag rgya'am sems kyis ni/ /zhes bshad pa'i phyir ro/ /bshang gci dam tshig la sogs pas/ /zhes bya ba la sogs pa ni de la mngon par zhen pa rnams kyis rdzas de dag nyid rab tu 'bar bar bya'o zhes bshad pa dang
<p>62b.5</p>nges par gzung ba dang tsan+dan bzang sogs kyis zhes bya ba la sogs pas bstan to/ /rdo rje dkyil 'khor bsgom pa yis/ /zhes bya ba ni rang gi lha'i dkyil 'khor rnam par bsams la ji lta ba bzhin du dbus su 'dug ste/ phyogs bzhir de bzhin gshegs pa bzhi dgod do zhes bya ba'i don te/ de nas ji
<p>62b.6</p>skad bshad pa bzhin du bsgrub par bya'o/ /cho ga sbyor ba de lta bu byas nas las rnams brtsam par bya zhes sngar bshad pa'i rigs lnga dgod par byas nas de nas de dang sbyor ba byas la de las byung ba'i bdud rtsi lnga rab tu 'bar ba bza' ba la sogs pas mchod la/ de nas pang par bzhag
<p>62b.7</p>nas rnam par bsgom par bya'o/ /de ni de ma thag tu yang / rdo rje sems dpa'i 'od 'drar 'gyur/ /zhes bya ba 'dis ni 'bras bu bstan te/ 'bras bu phul du byung ba thob pa'i dam tshig 'dis ni mngon par shes pa thob nas/ sbyor ba'ang bya'i gzhan du ni ma yin no zhes bstan te
<p>63a</p>
<p>63a.1</p>gzhan du byas na mnar med par 'gro bar 'gyur ro zhes gsungs pa'o/ /gang sgrub pa po ma yin pa des ni nyin re sbyor ba byed kyang nyes pa med do/ /dge ba'i rtsa ba thams cad 'jig pa la zhugs pa rnams la yul yongs su mi spong ba'i thabs 'dis gsum la
<p>63a.2</p>skyabs su 'gro ba dang byang chub tu sems bskyed pa tsam gyis kyang yul bstan pa'i dus su yang lha rjes su dran pas byang chub chen po'i sa bon bskyed par 'gyur ro zhes pa ste de bzhin du gzhan du yang shes par bya'o/ /dam tshig chen po'i rdo rje khro bo'i zhes bya ba la sogs pa la dam tshig
<p>63a.3</p>chen po'i rdo rje khro bo ni bcom ldan 'das 'jam dpal gshin rje gshed de/ de la dmigs pa'i ting nge 'dzin ni dam tshig chen po'i rdo rje khro bo zhes bya'o/ /tshul bzhin zhes bya ba ni dgug pa dang sbyin sreg gi cho gas so/ /rmongs pas zhes bya ba ni rnam par mi rtog pa'i ye shes can te/ gal te
<p>63a.4</p>ma 'ongs pa na de yang 'chi bar 'gyur na lha la sogs pa'i sems can rnams lta smos kyang ci dgos zhes nus pa'i khyad par bstan pas yid rton pa'i phyir gsungs so/ /sngags 'di ji skad du bshad pa'i sol ba blangs la rang gi sbyor bas rang gi dkyil 'khor gyi dbus su 'dug ste/ nam
<p>63a.5</p>mkha' ma lus pa khro bos bkang la oM hrIHSh+t-IHbi kr-i tA na na sarba sha truM nA sha ya staM b+ha ya hUM hUM phaT phaT swA hA/ mA ra ya lha sbyin phaT ces yang dag par bskul la/ ji skad bshad pa'i sol ba blangs pa la lan brgya rtsa brgyad kyi bar du mngon par bsngags nas bsgrub par bya ba'i gzugs brnyan dug
<p>63a.6</p>la sogs pa las byas nas de'i ming gi yi ge khong du bcug la de'i snying ga'i pad+ma gnod mdzes kyis drangs la bcug ste/ sol ba de 'phags pa 'jam dpal gshin rje gshed kyi sku dang gsung dang thugs kyi ngo bor bsams te/ des gzugs brnyan de'i grib ma la ri mo bya'o/ /des kyang
<p>63a.7</p>'phags pa 'jam dpal gshin rje gshed kyis bsgrub par bya ba'i mgo bcad par bsams na 'chi bar 'gyur bar gdon mi za'o/ /tho ba sa la bya zhes bya ba la sogs pa la ni go sla'o/ /yi ge hUM las 'di ltar rdo rje rtse lnga pa 'bar ba rnam par bsams la/ gnod mdzes la sogs pa'i
<p>63b</p>
<p>63b.1</p>sbyor bas rang gi steng du ltung bar byas pa de 'chi bar 'gyur ro/ /rdo rgyus dang sol ba la sogs pa ni sbyor ba snga ma dag dang 'dra'o/ /las kyi rdo rje zhes bya ba la sogs pa la yi ge hUM nyid las rdo rje rtse mo bcu gnyis pa 'od zer 'bar ba 'khrigs pa'i sna tshogs rdo rjes nam mkha'i
<p>63b.2</p>khams su spro zhing nam mkha' la bsams te de'i steng du yi ge hUM nyid las rdo rje rtse lnga pa 'bar ba'i yi ge hUM gi sa bon de la bsam par bya'o/ /mche ba'i phyag rgya bcings nas su/ /zhes bya ba ni rdo rje thal mo bcings la mdzub mo gnyis lcags kyu lta bus mche ba gnyis su byas la mthe bong gnyis so sor brkyang
<p>63b.3</p>la khar gzhag pa 'di ni mche ba'i phyag rgya'o/ /gdug pa'i dgra ni dran par bya/ /zhes bya ba ni bdud rtsi 'khyil pa'o/ /'chi bar 'gyur ba'ang gdon mi za/ /zhes bya ba ni bgegs gang 'di la 'bros par mi 'gyur ba de nges par 'chi bar 'gyur ro/ /gdug pa thams cad gsod pa'i sngags thams
<p>63b.4</p>cad kyi mthar phaT ces brjod par bstan pa'i phyir phaT ces pa gsungs so/ /ye shes sems dpa'i sbyor ba yis/ /zhes bya ba ni yi ge hUM las dpal rdo rje sems dpa' phyag drug pa sgeg pa'i tshul 'chang ba la/ dpal mchog dang po'i rgyud las lha mo bzhi dang ldan pa'i sbyor bas spyan la sogs pa dang lhan
<p>63b.5</p>cig tu pad+ma gcig la bzhugs pa la rnam par snang mdzad la sogs pa'i de bzhin gshegs pa rnams kyis kyang dkyil 'khor gyi tshul du bskor ba'i bcom ldan 'das su bdag nyid bsgoms la/ sngags kyi rgyud la legs par bslabs pa'i bu mo gang yang rung ba zhig yod na/ 
<p>63b.6</p>de spyan la sogs pa'i sbyor bas de rang gi gnas su gzhag par bya'o/ /'od zer lnga'i sgra ni kha dog sngon po dang dkar po dang ser po dang dmar po dang ljang gu'i 'od zer ro/ /rdo rje sems dpa'i sku ni rang gi lus so/ /de'i thugs ni rang gi sems so/ /de'i ljags ni rang gi
<p>63b.7</p>lcer bsgom pa 'di ni rang gi lus dang ngag dang sems la bcom ldan 'das 'bab par 'gyur ro/ /sbyor ba 'di sngon du byas par gyur pas gang gi tshe mtshan ma thob par gyur pa'i sngags pas ji skad bshad pa'i bud med blangs la bsgrub par bya'o/ /gsang ba blangs nas bza' bar
<p>64a</p>
<p>64a.1</p>bya/ /zhes bya ba la sogs pa la de bzhin du mtshan ma thob pa'i rnal 'byor pas dpal rdo rje sems dpa'i dkyil 'khor bris la rang gi sbyor bas de'i dbus su 'dug ste bza' ba ma yin pa la sogs pa dpal rdo rje sems dpa'i sku dang gsung dang thugs kyi ngo
<p>64a.2</p>bor rnam par bsams la yi ge hUM gis mngon par bsngags te rab tu 'bar ba zos na ji skad gsungs pa bzhin du 'grub par 'gyur ro/ /kham phor sbyar mar gzhag par bya/ /zhes bya ba ni thams cad du yang blta bar bya'o/ /de ltar yang dpal rdo rje sems dpa'i sgrub pa'i thabs
<p>64a.3</p>bstan nas thams cad kyi spyi bstan pa'i phyir/ rdo rje can ni gang yang rung / /zhes bya ba la sogs pa gsungs te/ yi ge hUM de nyid las rang gi 'dod pa'i lha'i sbyor ba byas nas ji skad gsungs pa'i lha'i dngos grub rnams bsgrub par bya'o zhes pa ste/ 'dis ni lha thams cad ni yi ge hUM
<p>64a.4</p>'di yin no zhes ston par 'gyur ro/ /thugs rngam ste zhes bya ba ni gdul bya rnams dang rjes su mthun pa'i yi ge hUM gi thogs pa med pa'i mthu brtan pas thugs rngam mo/ /sangs rgyas rdo rje can rnams kun/ /rdo rje sbyor bas mnyes par 'gyur/ /zhes bya ba ni sangs rgyas dang rdo rje 'chang
<p>64a.5</p>rnams smras ma thag pa'i tshul ltar bsgoms pas mnyes par 'gyur ro/ /ci'i phyir yi ge hUM bsgoms par gyur na sangs rgyas rdo rje 'chang rnams mnyes par 'gyur zhe na/ sangs rgyas byang chub rab dbye bas/ /zhes bya ba gsungs te/ gang gi tshe yi ge hUM rang gi lha'i sbyor ba bya ste yi
<p>64a.6</p>ge hUM brjod cing rang gi lta bsgom na/ skal ba dang ldan pa rnams sangs rgyas kyi byang chub rab tu dbye ba thob par 'gyur ro/ /spyan la sogs pa'i sbyor ba bsgom pa la ni gtsug tor gyis 'grub bo/ /khro bo'i cod pan la ni rang gi rigs kyi de bzhin gshegs pa bsgoms na 'grub par
<p>64a.7</p>'gyur ro/ /de'i phyir/ /khro bo'i nang na de mchog ste/ /sangs rgyas rdo rje rab bsgom pa'o/ /zhes bya ba gsungs so/ /rig pa'i rgyal po thams cad dang gtsug tor mtha' yas pa'i cod pan la rin chen 'byung ldan bsgom par bya'o/ /rig pa'i rgyal mo'i sbyor ba la/ /tshe dpag med ni rnam
<p>64b</p>
<p>64b.1</p>par bsgom/ /zhes bya ba ni 'od dpag med kyi sbyor ba bsgom par bya'o/ /thams cad las byed sngags rnams la/ /gdon mi za ba'i bka' bsgom mo/ /zhes bya ba ni ji ltar sngar cod pan la/ dpal ldan rdo rje 'chang chen gyi/ /bka' yi 'khor lo rab tu sbyar/ /
<p>64b.2</p>zhes bya ba la sogs pa rab tu rnam par bsgoms te las thams cad bya'o/ /sngags rnams thams cad nyid la ni/ /rdo rje sems dpa'i rnam par bsgom/ /zhes bya ba ni rnam par snang mdzad la sogs pa'i cod pan la ni rdo rje sems dpa' rnam par bsgom pa'o/ /gnod sbyin mo'i sngags
<p>64b.3</p>rgyud la/ /gshin rje gshed ni brtag par bya/ /zhes bya ba ni yi ge maM las 'phags pa 'jam dpal gshin rje gshed kyi sbyor ba byas la rang gi dkyil 'khor gyi dbus su 'dug ste/ rnal 'byor pa bdag nyid kyi spyi gtsug la 'jam dpal gshin rje gshed de'i sngags kyis rnam par
<p>64b.4</p>bsgom par bya'o/ /sngags rnams thams cad nyid la ni/ /spyi bo nas ni bskul ba shis/ /zhes bya ba ni rnam par snang mdzad la sogs pa'i yang rang gi dngos grub mi stsol na de la 'phags pa 'jam dpal gshin rje gshed kyis bskul ba'i phyir spyi bor bsam par bya'o/ /gnad
<p>64b.5</p>la dbab pa gsungs pa ni rdo rje chos ni zhes bya ba la sogs pa ste/ rdo rje chos ni gzugs po che/ /bsgrub par bya zhes sbyar te 'gog pa'i rdo rje bzlas pa'am/ rdo rje phra mo la sogs pa'i bsgom pa grub nas yi ge hUM las dpal rdo rje sems dpa' sku mdog dmar mo pad+ma rA ga lta bu'i 'od can
<p>64b.6</p>du bdag nyid rnam par bsams te/ yi ge oM las rang gi lus sku rdo rje'i rigs/ AHlas rang gi lce gsung rdo rje'i rigs/ hUM las zhe sdang gi rigs te/ rang gi snying ga la rdo rje rtse lnga pa rab tu brtag go/ /de bzhin du yi ge AHlas rdo rje chos/ yi ge ha las sku rdo rje sku mdog
<p>64b.7</p>dmar po pad+ma dmar po'i 'od dang mnyam pa bdag nyid rnam par bsams la gnas gsum du rigs kyi brtag par bya'o/ /ji skad du gsungs pa'i skyes pa'am bud med la'ang de bzhin du rigs kyi brtag pa bya ste dbab par bya'o/ /de la bshad ma thag pa'i dbab pa'i cho gas gal te
<p>65a</p>
<p>65a.1</p>rdo rje sems dpa' 'bebs par byed 'dod par gyur na rlung dang me'i dkyil 'khor la bzhag ste/ de'i snying gar yi ge hUM nyid las dbang chen gyi dkyil 'khor bsams te/ de'i steng du yi ge hUM las dpal rdo rje sems dpa' sku mdog dmar po 'od kyi dkyil 'khor
<p>65a.2</p>can bsams la der gnod mdzes kyis bkug la gzhug cing dbab par bya ste/ gr-i h+na tsa ya A be sha ya a tsa pu ra ya hUM zhes brjod do/ /sku rdo rje 'bebs na de'i snying gar chu'i dkyil 'khor ro/ /rdo rje chos 'bebs na rlung gi dkyil 'khor bsams la rdo rje sems dpa'i cho ga bzhin
<p>65a.3</p>dbab par bya'o/ /yi ge hUM ha a dz+ha dz+ha dz+ha dz+ha zhes bya ba la rlung dang me'i dkyil 'khor la bzhag ste/ rkang pa g.yas pa'i mthe bo'i dbus su bsams te/ de'i steng du yi ge hUM la rdo rje sems dpa' dbab/ yi ge ha la sku rdo rje dbab/ /yi ge AHla rdo rje chos dbab par bsams la yi ge de dag rlung gi
<p>65a.4</p>dkyil 'khor gyis bskyod pas bud shing skam po bzhin du bsgrub par bya ba'i lus bsregs par bsgoms te/ de'i phyir/ dz+ha ni skul bar byed par bshad/ /'gul ba dang ni g.yo ba yin/ /'di ni bskul ba thams cad kyi/ /gsang ba yin par rab tu bshad/ /ces bya ba gsungs so/ /
<p>65a.5</p>snga ma bzhin du thams cad 'gyur/ /'di ni gsang ba bsdus pa'o/ /zhes bya ba ni dpal rdo rje sems dpa' dang sku rdo rje dang rdo rje chos kyi sku dang gsung dang thugs rdo rje bsgrub par bya ba'i snying gar bzhag la bsgrub par bya ba'i lus bkang bar bsgoms la snying po bzlas par bya ste/ de yang / snying
<p>65a.6</p>po yi ni sbyor ba yis/ /dbab pa'i las rnams thams cad bya/ /zhes gsungs so/ /de nas phab pa'i lce la yi ge AHdmar po las rdo rje dmar po 'bar ba 'khrugs pa'i 'od can bzhag la 'di skad du bru hi badzra zhes brjod do/ /de skad du brjod nas tiSh+Tha badzra dr-i D+h+ro me b+ha ba sha shwa to me b+ha ba hr-i da
<p>65a.7</p>yaM me a d+hi tiSh+Tha sarba sid+d+hiM me pra yats+tsha hUM ha ha ha ha hoHzhes dbab pas nyi bar bsdu ba byas nas oM kr-i to sar+b+ba sa twA tha sid+d+hiM d+d+hA twA ya thA nu g+hats+tsha daM bud+d+ha bi sha yaM/ pu nA rA ga ma na ya tu zhes gsol ba byas la/ hUM ma ha mu a mu zhes rang gi sa bon gyis snod la dbab pa'i rdo rje sems dpa' la sogs pa la thal mo
<p>65b</p>
<p>65b.1</p>sbyar bas me tog gyen du gtor te gshegs su gsol lo/ /snod la sku gsung thugs rdo rje bkod la ji ltar mngon par dga' ba bzhin du bsrung ba bya'o/ /sku gsum gnas ni yang dag pas/ zhes bya ba ni sku dang gsung dang thugs ni sku gsum mo/ /de nyid sems can don gyi gzhir gyur
<p>65b.2</p>pas na de dag gang yin pa de ni/ sku gsum gnas ni yongs dag pas/ /zhes bya'o/ /rtse gcig ma gyur pa yis kyang / /zhes bya ba mtshan ma ma thob kyang shin tu mnyam par bzhag nas bdud rtsi thab sbyor gyi bzlas pa 'bum bya'i sbyor ba gzhan gyis ni ma yin te 'phags pa bdud rtsi thab
<p>65b.3</p>sbyor gyi sbyor ba de nyid dang de'i sngags dang bcas pas gdug pa de la chad pa'i las bya'o/ /de la ji skad bshad pa'i rdzas rnams las dgra'i gzugs brnyan byas la de'i ming khong pa thams cad du bcug ste gnod mdzes kyis snying drangs la bcug ste dum bur byas nas bsreg pa'am/ 
<p>65b.4</p>gzugs brnyan rkang pas mnan la bskul zhing bzlas pa bya'o/ /dkyil 'khor gru gsum byas pa la/ /zhes bya ba ni me'i dkyil 'khor la gnas nas ma rungs pa'i las bya'o/ /rdo rje sems dpa' zhes bya ba ni 'phags pa bdud rtsi 'khyil pa ste/ dgra sta dang tho ba dang rdo rje dang zhags
<p>65b.5</p>pa thogs pa'o/ /rdo rje phung po zhes bya ba la sogs pa la me'i dkyil 'khor de la lha'i khyad par du yongs su brtag pa ste des dgra bsad par gyur par bsam mo/ /rdo rgyus dag gam zhes bya ba la sogs pa la yi ge khaM gis rdo rje rgyus la sogs pa la mngon par bsngags te/ des sbrul bris
<p>65b.6</p>la de'i khar yi ge khaM las dug ha la ha la 'bar ba bsgom mo/ /de nas yi ge hrI 'od zer gyi lcags kyu can lta bus khams gsum du gtogs pa'i dug drangs la sbrul gyi khar bcug par bya'o/ /de'i kha'i gnas su 'ang yi ge hrI de nyid bsam par bya'o/ /dug thams cad 'pho ba zhes bya ba la/ 
<p>65b.7</p>sogs pa la dang po lag par nam mkha'i dkyil 'khor sngon po rnam par bsams la de'i steng du yi ge oM sngon po 'od zer sngon po dang ldan pa bsams la/ de nas de'i tshe 'od zer gyi tshogs lcags kyu lta bus dug drangs la ji ltar 'dod par mngon par dga' ba'i gnas su spro bar bya'o/ /dug
<p>66a</p>
<p>66a.1</p>gso ba'i dam tshig ces bya ba la sogs pa la bsgrub par bya ba'i snying gar zla ba'i dkyil 'khor la yi ge hUM zla ba'i mdog lta bu 'od zer gyi tshogs 'bar bar gyur pa 'dug par rnam par bsams la 'od zer gyi sprin phung des lus thams cad du gtogs pa'i dug drangs nas
<p>66a.2</p>gcig tu bsdus nas de'i snying ga dang mgrin pa dang dbral ba dang spyi bor song bar bya'o/ /da nas snying la yod par gyur pa de bskul bar rnam par bsam mo/ /nye ba'i dug thams cad ces bya ba la sogs pa la lag pa g.yas pa na pad+ma dkar po 'dab ma brgyad pa de'i steng du yi ge AHmdog
<p>66a.3</p>dkar po dang nag po dang ser po dang dmar po dang ljang gu'i 'od zer 'bar bar gyur la sdud pa'i tshe na ni mdog nag po'o/ /dug med par byas nas ni dkar por bsam mo/ /de nas des byab par bsam mo/ /phyi dang nang gi zhes bya ba la sogs pa la sku rdo rje la sogs pa'i sbyor bas sku rdo rje
<p>66a.4</p>la sogs pa'i dkyil 'khor gyi dbus su 'dug ste/ rang gi lus dang ngag dang sems las spre'u'i gzugs can gcer bu yi dgas kyi gzugs su nad phyung la lag par 'khor lo la sogs pa rnam par bsgoms la 'khor lo la sogs pa thal bar bya zhing 'jig rten gyi khams
<p>66a.5</p>thams cad kyi rdul phra rab dang mnyam pa'i sangs rgyas dang byang chub sems dpa' thams cad shin tu khros pas thal bar mdzad par gyur par bsam mo/ /de nas de bzhin gshegs pa thams cad kyi sku dang gsung dang thugs kyis rang gi lus dang ngag dang yid ma lus par dgang ngo / /
<p>66a.6</p>de nas nyi ma bdun no zhes bya ba dang dus gsum du rang gi lha'i sngags sam sbyor ba 'dis nyi ma bdun bsgoms na nges par nad thams cad zad par 'gyur ro/ /chos rnams rmi lam lta bu ni/ /zhes bya ba la sogs pa la gang gi tshe na rnal 'byor pas ji skad gsungs pa'i cho gas rnal 'byor pa bsgom
<p>66a.7</p>pa la dga' bar gyur pa de'i tshe rmi lam lta bur lha mthong bar 'gyur ro/ /de nas phyis rang gi lha'i ngo bor bdag nyid mngon du gyur pa na rmi lam mthong ba bzhin du des bsgom par bya ste/ sems gang gi ngo bor rmi lam na sangs rgyas la sogs pa mthong ba de'i rang bzhin nyid ni 'khrul pa tsam ste don dam
<p>66b</p>
<p>66b.1</p>par ni dngos po med pa'i ngo bo nyid yin pas nam mkha' ltar skye ba med do/ /de bas na rmi lam dang 'dra bar mthong ba'i chos rnams nam mkha' dang 'dra ba ste/ de'i phyir chos kyang med la chos rnams ni chos nyid kyang med pa'o zhes blos kyang rnam par brtags nas gang mig yor lta bur thob par
<p>66b.2</p>gyur pa'i chos de dag kyang 'di ltar rmi lam dang nam mkha' dngos po ltar mthong bar 'gyur ro/ /'di ci zhes bya ba la sogs pa 'og nas kyang 'chad de gang 'di dngos po thams cad nam mkha' dang mnyam pa de ji ltar bcom ldan 'das kyis rigs lnga'i sgrub pa rnams chos nyid de de kho na nyid la 'jog
<p>66b.3</p>par ci'i phyir mdzad ce na/ de ltar mdzad kyang nam mkha' dang mnyam pa'o zhes dgongs te de'i phyir/ /oM ma'o ngo mtshar las byung ba/ /nam mkha' la ni nam mkha' bsgom/ /zhes bya ba gsungs so/ /nam mkha' la nam mkha' bsgom pa mi nus te/ gnyis ka la yang med pa'i phyir ro zhes 'di
<p>66b.4</p>ltar phyogs snga ma pa 'dod mod kyi 'dus byas pa ni kun rdzob kyi chos nyid du bzhag pa yin gyi don dam par ni ma yin te/ de nyid kyi phyir bcom ldan 'das rdo rje 'chang chen pos nam mkha' ni zhes bya ba la sogs pa gsungs te/ rdzas thams cad ni dngos po med pa'i ngo bo nyid yin pas na
<p>66b.5</p>nam mkha' ste/ de bas na chos gang dang yang ma bral te rdzas thams cad ni kun rdzob tu de las skyes tsam te/ de'i phyir nam mkha' ni gang dang yang ma bral ba ma yin no/ /nam mkha' de ni chos thams cad kyi nang du gtogs pa thams cad kyi rjes su blta'o snyam du mi sems so zhes bya ba la
<p>66b.6</p>rdzas su med pa'i phyir te/ de bzhin du gzhan dag la yang shes par bya'o/ /chos thams cad ces bya ba la sogs pa la chos thams cad ni sangs rgyas dang byang chub sems dpa' thams cad dang khams thams cad do/ /de nyid sku dang gsung dang thugs te de dag gi de bzhin nyid ni rdo rje'o/ /de nyid
<p>66b.7</p>ye shes bskyed pa'i gzhir gyur pas na gnas te/ gang gi phyir de mngon sum du byas na byang chub sems dpa'i lam 'bras bu dang bcas pa byung ba'i mtshan mar gyur pas na/ de nyid gnas kyi dam tshig ste/ rdzas dang bral ba'i ngo bo nyid pas na chos thams cad ni dngos po med pa'i ngo bo nyid
<p>67a</p>
<p>67a.1</p>do zhes lhag ma thams cad la yang khong du chud par bya'o/ /sems can thams cad kyi dam tshig ces bya ba la sogs pa la sems can thams cad dang rigs thams cad kyi sems ni sems can thams cad do/ de dag gi dam tshig ni rigs lnga'i sku dang gsung dang thugs
<p>67a.2</p>la sogs pa ste de nyid snying po'o/ /de nyid rdo rje ste de 'byin cing skyed par byed pas 'byung ba'o/ /de ston pa'i sgra'i tshogs ni le'u zhes bya'o/ /sems can thams cad kyi dam tshig gi snying po rdo rje 'byung ba zhes bya ste le'u bco lnga pa'i bshad pa'o// //mtshan ma thob cing brtul zhugs
<p>67a.3</p>yang dag par spyod pas dkyil 'khor du bsgrub par bya ba'i phyir de nas zhes bya ba la sogs pa bcu drug pa dngos grub thams cad kyi dkyil 'khor rdo rje mngon par byang chub pa'i le'u gsungs so/ /de bzhin gshegs pa thams cad kyi sku dang gsung dang thugs kyi bdag po zhes bya ba la sogs pa la/ 
<p>67a.4</p>de bzhin gshegs pa kun zhi ba/ /de bzhin gshegs pa kun gyi gnas/ /chos kun bdag po med pa'i mchog /dkyil 'khor dam pa bshad du gsol/ /zhes bya ba la sogs pa le'u bzhi pa las gsungs pa'i bstod pa'i rgyal pos gsol ba btab po zhes bya ba'i don to/ /de bzhin
<p>67a.5</p>gshegs pa thams cad kyi rdo rje rin chen gyi mchod pa'i tshogs zhes bya ba ni yid las byung ba'i 'dod pa'i yon tan lnga rnams kyis so/ /rdo rje thams cad ces bya ba la sogs pa la bsgrub par bya ba'i rigs lnga'i dkyil 'khor ni rdo rje thams cad kyi dkyil 'khor te/ rigs lnga'i dkyil
<p>67a.6</p>'khor gyi lha de rnams la sems dang sems las byung ba'i dmigs pa gnyis su med pas bdud bzhi'i 'jigs pas mi g.yo ba'i phyir seng ge lta bu yin pas na seng ge ste de'i rgyu mthun pa'i dmigs pa las rigs lnga'i dkyil 'khor gyi kun rdzob kyi bden pa'i ngo bo nyid ni dam tshig gi
<p>67a.7</p>rgyal po'i sgrar gsungs te/ de la dmigs pas na ting nge 'dzin de'i ming de skad ces bya ste/ de la snyoms par zhugs shing mngon du mdzad nas rdo rje sku'i dkyil 'khor 'di phyung bar gyur to/ /de nas zhes bya ba la sogs pa la gang gi phyir dkyil 'khor dang dbang dang dam tshig med par
<p>67b</p>
<p>67b.1</p>dngos grub tu mi 'gyur ro/ /de bas na/ /thugs kyi rdo rje rab 'dra ba/ /zhes bya ba ste thugs rdo rje'i dkyil 'khor le'u bcu bzhi par ji ltar bris pa bzhin du 'dir yang de bzhin du bya'o/ /de yi nang du 'khor lo ni/ /rdo rje'i cho gas bri bar bya/ /zhes bya ba ni rtsa ba'i dkyil 'khor gyi phyed la ka ba brgyad
<p>67b.2</p>dang ldan par rdo rje'i thig gis bri ba'o/ /rdo rje zhes bya ba 'di ni thabs su shes par bya ste/ de la rdo rje cho ga ni 'di'o/ /rang gi sngags kyis snga ma bzhin du rang gi lha'i sbyor ba byas nas mtshan ma thob cing rig pa'i brtul zhugs yang dag par spyod pa'i rnal 'byor pas yi ge oM las rgyal ba'i rdo rje
<p>67b.3</p>sku'i tshogs/ yi ge AHlas sangs rgyas kyi gsung gi lam/ yi ge hUM las sangs rgyas kyi thugs kyi tshogs rang gi lus dang ngag dang yid rdo rje la bzhugs pa dang / laM zhes pas rang gi rgyud la yod pa'i sa'i khams la skya nam/ maM zhes pas chu'i khams la mA ma kI/ paM zhes pas
<p>67b.4</p>me'i khams la gos dkar mo/ tAM zhes pas rlung gi khams la sgrol ma/ hUM zhes pas nam mkha'i khams la rdo rje 'chang chen po bzhugs te de sems can thams cad kyi rjes su song bar bsam mo/ /de nas b+h+rUM zhes pas gzugs kyi phung po la rnam par snang mdzad/ oM zhes pas
<p>67b.5</p>tshor ba'i phung po la rin chen 'byung ldan/ hrIHzhes pas 'du shes kyi phung po la 'od dpag tu med pa/ khaM zhes pas 'du byed kyi phung po la don yod grub pa/ yi ge hUM las rnam par shes pa'i phung po la mi bskyod pa gzhug pa dang / k+ShIM zhes pas mig gi skye mched la sa'i snying po/ /dzriM zhes
<p>67b.6</p>pas rna ba'i skye mched la rdo rje 'dzin pa/ khaM zhes pas sna'i skye mched la nam mkha'i snying po/ /gaM zhes pas lce'i skye mched la 'jig rten dbang phyug /oM zhes pas lus kyi skye mched la sku rdo rje/ hUM zhes pas yid kyi skye mched la rdo rje sems dpa'o/ /dzaHhUM baM hoHkhaM raM zhes
<p>67b.7</p>pas gzugs dang sgra dang dri dang ro dang reg bya dang chos kyi skye mched rnams la gzugs dang sgra dang dri dang ro dang reg bya dang chos kyi dbyings rdo rje'i rang rgyud du gtogs pa rnams la gzhug par bya/ de nas sku gsung thugs byin gyis rlob par gsol bar byas la sngags gsum gyis byin gyis brlab
<p>68a</p>
<p>68a.1</p>par byas la/ che ge mo rdo rje bdag go/ /zhes rang gi ming nas brjod cing yi ge b+h+rUM la gnas par bya ste sngar gsungs pa'i tshul du dang po'i sbyor ba dang dkyil 'khor gyi rgyal po'i mchog dang / las kyi rgyal po'i mchog rnam par bsgoms te/ oM badzra At+ma ko\u0f85haM/ oM swa b+hA
<p>68a.2</p>wa bi shud+d+ho\u0f85haM/ oM sarba sa mo\u0f85haM zhes brjod pas rdo rje'i bdag nyid tu rang bzhin gyis rnam par dag pa dang / chos bdag med pa dang mnyam pas lha thams cad dang bdag nyid dbyer mi phyed pa nyid du bsam mo/ /de nas de bzhin gshegs pa thams cad kyi nga rgyal dang ldan pa'i grogs
<p>68a.3</p>kyis/ de bzhin gshegs pa kun zhi ba/ /de bzhin gshegs pa kun gyi gnas/ /chos kun bdag med pa yi mchog /dkyil 'khor dam pa bshad du gsol/ /zhes bya ba la sogs pas dkyil 'khor bri bar gsol ba gdab par bya'o/ /grogs med na rang nyid kyis brjod la/ de bzhin gshegs pa rnams kyi
<p>68a.4</p>bdag nyid la gsol ba btab par bsam mo/ /de nas rdo rje rlung gi dkyil 'khor la rang gi dkyil 'khor gyi bdag po'i sngags/ oM badzrod tiSh+Tha AHbadzrod tiSh+Tha hUM badzrod tiSh+Tha zhes pa la sogs pa yongs su bzlas la rang gi dkyil 'khor de'i steng du nam mkha' la bteg ste gzhag par
<p>68a.5</p>bya'o/ /de nas tshon sna lnga'i srad bu de bzhin gshegs pa lngar bskyed la bsgril te rnam par snang mdzad dang / lha mo spyan phab nas thig gdab pa la sogs pa de dag nyid byed du gzhug par bya ba la sogs pa ni dkyil 'khor gyi dbye ba las shes par bya'o/ /de ltar rnal 'byor ji ltar mngon par 'dod pa'am
<p>68a.6</p>dngos grub 'grub par 'gyur gyi gzhan du gal te bdag nyid kyis thig gdab pa la sogs pa byed na ni/ de la dngos grub tu mi 'gyur te/ rdo rje'i cho ga de ni 'di yin no/ /ma nus pas ni 'og nas gsungs pa'i cho gas tshogs yongs su bskang ba dang / dam tshig dang dbang bskur ba'i
<p>68a.7</p>phyir bri bar bya'o/ /de ltar bris nas/ phyag rgya rdo rje'i gnas su bya/ /zhes bya ba la sogs pas lha dgod pa bstan te/ rnam par snang mdzad la sogs pa'i phyag rgya nas rdo rje zhes bya ba'i mthar thug pa ste de nyid/ sngags rnams kyi ni gsang ba mchog /ces bya bas bstan to/ /dbus su rnam par
<p>68b</p>
<p>68b.1</p>snang mdzad gnas/ /zhes bya ba la sogs pa'i sku'i dkyil 'khor gyi dbus su rnam par snang mdzad bris la/ shar la sogs pa'i phyogs su ni mi bskyod pa la sogs pa bzhi/ mtshams su ni spyan la sogs pa dang gzugs la sogs pa gnas ji lta ba bzhin du bris nas/ bar snang
<p>68b.2</p>la bzhugs pa rnams rang rang gi sngags kyis phab ste sku dang gcig tu bya'o/ /gsung gi dkyil 'khor la ni dbus su pad+ma'i srad bu dang / pad+ma'i ka ba brgyad dang ldan pa bris la dbus su 'od dpag tu med pa/ 'od dpag tu med pa'i gnas su mi bskyod pa bri'o/ /thugs kyi dkyil
<p>68b.3</p>'khor ni smras zin to/ /de bzhin du gang gi tshe rin chen 'byung ldan gyi dkyil 'khor yin na/ de'i tshe dbus su rin po che'i phreng ba dang / rin po che ka ba brgyad dang ldan pa bris la dkyil 'khor gyi dbus su rin chen 'byung ldan no/ /rin chen 'byung ldan gyi gnas su mi bskyod pa bri'o/ /
<p>68b.4</p>don yod grub pa'i dkyil 'khor la dbus su don yod par grub pa'i gnas su mi bskyod pa'o/ /gang gi tshe gtsug tor chen po dang 'phags pa gnod mdzes la sogs pa dbus su 'dri ba de'i tshe shar la sogs pa'i cha la rnam par snang mdzad la sogs pa bzhi dang / spyan la sogs
<p>68b.5</p>pa ji lta ba bzhin du dgod do/ /'phags pa gshin rje gshed la sogs pa'i dkyil 'khor la'ang gshin rje gshed la sogs pa de nyid dang sgo'i phyogs dang dbus su yang dag par bri'o/ /don 'di nyid bstan par bya ba'i phyir/ /rdo rje 'dzin mchog gang yin pa/ /dbus su gzugs
<p>68b.6</p>ni bri bar bya/ /zhes bya ba la sogs pa gsungs pa yin no/ /dkyil 'khor thams cad du yang de mngon par zhen pa la bdud rtsi lnga po 'di shes rab kyi mes rab tu 'bar ba sbyin par shes par bya'o/ /dkyil 'khor thams cad kyi 'khor lo 'byung ba zhes bya ba la sogs pa la dkyil
<p>68b.7</p>'khor thams cad ni rigs lnga'i dkyil 'khor ro/ /de nyid 'khor lo ste dkyil 'khor 'khor lo zhes bsgrags so/ /zhes gsungs pas so/ /de 'byung zhing bskyed pa gang yin pa de la de skad ces bya ste/ ting nge 'dzin la snyoms par zhugs pa'o/ /hUM oM AHzhes pa
<p>69a</p>
<p>69a.1</p>ni srad bu la mngon par bsngags te thig gdab pa dang tshon dgye bar bya'o/ /sngags kyi sems dpa' mi bya ste/ /zhes bya ba ni mtshan ma thob pa dang rig pa'i brtul zhugs yang dag par spyad pa ni sngags kyi sems dpa' ste/ des 'di lta bu'i nges pa dang
<p>69a.2</p>ldan pas dngos grub tshol na/ rdo rje thig gdab pa dang zhes bya ba la sogs pa mi bya'o/ /'o na ji ltar dkyil 'khor de dag bri bar bya zhe na/ de bas dam tshig tshul zhes pas/ /zhes bya ba la sogs pa gsungs te/ snod la dbab pa'i cho ga ni ji skad bstan pa de nyid kyis rnam par snang
<p>69a.3</p>mdzad la sogs pa de phab nas de cho ga thams cad byed du gzhug go/ /sngags kyi sems dpa' bya ba yang / /zhes bya ba la sogs pas dkyil 'khor bris la de nas ji skad du bshad pa'i tshul gyis rnam par snang mdzad la sogs pa dgug pas gzhug pa dang / rang gi snying pos
<p>69a.4</p>rang gi gnas su bzhugs su gsol nas rin po che dang / sman dang spos kyi chu la sogs pa thams cad kyis yongs su bkang ba'i rnam par rgyal ba'i bum pa la dkyil 'khor gyi bdag po'i sngags brgya rtsa brgyad du yongs su bzlas te/ dkyil 'khor gyi lha thams cad kyi rdul phra rab
<p>69a.5</p>kyis gang bar bsams la/ de nas dkyil 'khor gyi bdag po'i spyan sngar gzhag go/ /lha lhag ma rnams kyi bum pa la ni lha de dag nyid kyi sngags kyis mngon par bsngags te dkyil 'khor gyi phyi rol du gzhag go/ /de'i phyi rol kun du ni bum pa gang ba phreng bar gzhag go/ /
<p>69a.6</p>phyi'i mchod pa rnams kyang dkyil 'khor gyi bdag po'i sngags kyis mngon par bsngags te/ badzra s+pha ra na khaM zhes bya bas dbul bar bya ste/ de nyid kyi phyir/ khro bo'i rgyal pos bkug nas ni/ /sangs rgyas thams cad mchod par bya/ /zhes gsungs so/ /dam tshig mchod pa dus
<p>69a.7</p>gsum du/ /zhes pa ni dkyil 'khor dus gsum du mchod par bya'o/ /gang gis she na/ rdo rje dri med gsum dag gis/ /zhes bya ba ste sku dang gsung dang thugs dri ma med pa rnam par snang mdzad la sogs pa'o/ /rdo rje gsum gyis sbyor bas bya/ /zhes bya ba ni rnam par snang mdzad la
<p>69b</p>
<p>69b.1</p>sogs pa'i sku dang gsung dang thugs rdo rje'i ting nge 'dzin thob pa ni rdo rje gsum gyi sbyor ba'o/ /'dis ni 'di skad ston to/ rnal 'byor pa'i ting nge 'dzin thob pas spyan la sogs pa'i sbyor ba dang ldan pas dkyil 'khor gyi sgor bu mo bsten la/ de las byung ba'i bdud rtsi lnga rab tu 'bar
<p>69b.2</p>bas lha rnams mchod kyi gzhan du ma yin no/ /thig gdab pa yi cho ga 'di/ /bdag nyid nam zhig spyod pa na/ /zhes bya ba ni gang gi tshe mtshan ma ma thob pa'i rnal 'byor pas lha rnams babs nas dkyil 'khor bri ba'i nus pa dang mi ldan par gyur pa de'i tshe sku rdo rje'i dkyil 'khor du ni sku rdo rje'i
<p>69b.3</p>sbyor ba byas la sgrub pa'i grogs mchog ni rdo rje 'chang chen po rnam par bsams te thig gdab po/ /mi bskyod pa'i dkyil 'khor du ni mi bskyod pa'i sbyor ba ste/ sgrub pa'i grogs mchog ni rdo rje 'chang chen po'o/ /rdo rje 'chang chen po'i dkyil 'khor du ni rdo rje 'chang chen po'i sbyor ba ste sgrub
<p>69b.4</p>pa'i grogs mchog ni 'phags pa bdud rtsi 'khyil pa'o/ /de bzhin du byang chub sems dpa' lhag ma rnams kyi dkyil 'khor du ni dkyil 'khor gyi bdag po'i sbyor ba ste/ sgrub pa'i grogs mchog ni 'phags pa bdud rtsi 'khyil ba'i rnam par bsams la thig gdab bo/ /de bzhin
<p>69b.5</p>gshegs pa lhag ma rnams kyi sbyor ba la yang sgrub pa'i grogs mchog rdo rje 'chang chen po rnam par bsams la thig gdab par bya'o/ /sangs rgyas rgyal po lnga rnams ni/ /zhes bya ba la sogs pa la gang gi tshe mi bskyod pa'am/ rdo rje 'chang chen po'i dkyil 'khor dag thig 'debs
<p>69b.6</p>pa de'i tshe kha dog dkar po dang ser po dang dmar po dang ljang gu dang nag por srad bu so sor tshul bzhin du btsos la rim pa bzhin du bzhag ste/ oM swA AHhA hUM zhes pa'i sa bon 'di nyid kyis de bzhin gshegs pa lnga'i ngo bor byas la srad bu bsgril bar bya'o/ /gang gi tshe sku
<p>69b.7</p>rdo rje'i dkyil 'khor byed na de'i tshe kha dog nag po dang ser po dang dmar po dang ljang gu dang dkar po la hUM swA hA oM zhes pa rnams so/ /gang gi tshe na rin chen 'byung ldan gyi dkyil 'khor la ni de'i tshe kha dog dkar po dang nag po dang dmar po dang ljang gu dang ser po la oM hUM A hA
<p>70a</p>
<p>70a.1</p>swA zhes bya'o/ /gang gi tshe 'od dpag med kyi dkyil 'khor la ni de'i tshe kha dog dkar po dang ser po dang / nag po dang dmar po dang ljang gu la oM swA hUM hA A zhes bya ba'o/ /gang gi tshe don yod par grub pa'i dkyil 'khor byed na de'i tshe kha dog dkar po dang ser po dang dmar
<p>70a.2</p>po dang nag po dang ljang gu la/ oM swA A hA hUM hA zhes bya ba rnams te srad bu de de bzhin gshegs pa lnga'i ngo bor byas la bsgril bar bya ste/ hUM oM AHzhes bya ba 'dis brgya rtsa brgyad yongs su bzlas la 'di nyid kyis thig gdab pa dang tshon dgye bar yang bya'o/ /rnam pa nyi shu rtsa lnga ni/ tshon
<p>70a.3</p>rtsi dag kyang rnam par bsgom/ /zhes bya ba ni ji ltar tshon lnga'i skud pa lnga po nyid dbye na nyi shu rtsa lngar 'gyur te/ de bzhin du tshon lnga dag kyang dbye ba nyi shu rtsa lngar 'gyur ba ni 'di lta ste/ zhe sdang gi rigs la ni kha dog dkar po dang ser po dang dmar po dang ljang gu dang nag po la/ oM swA A
<p>70a.4</p>hA hUM zhes pa ste de'i sa bon rnams kyis rnam par snang mdzad dang rin chen 'byung ldan dang 'od dpag med dang don yod grub pa dang mi bskyod pa'i rang bzhin du byin gyis brlabs la dkyil 'khor bri bar bya ste/ 'di thams cad kyi dkyil du nag po dgye'o/ /gti mug gi
<p>70a.5</p>rigs la ni kha dog nag po dang ser po dang dmar po dang ljang gu dang dkar po rnams la hUM swA A hA oM zhes bya ba rnams te 'di thams cad kyi nang du ni dkar po dgye'o/ /yid bzhin gyi nor bu'i rigs la ni kha dog dkar po dang nag po dang dmar po dang ljang gu dang ser po rnams te/ oM hUM hA A
<p>70a.6</p>swA zhes bya ba rnams te 'di thams cad kyi nang du ni kha dog ser po dgye'o/ /'dod chags kyi rigs la ni kha dog dkar po dang ser po dang dmar po dang ljang gu la oM swA hUM hA A zhes bya ba rnams te 'di thams cad kyi nang du dmar po'o/ /dam tshig gi rigs la ni kha dog dkar po dang ser po
<p>70a.7</p>dang nag po dang dmar po dang ljang gu la oM swA A hUM hA zhes bya ba ni sa bon rnams te/ 'di dag thams cad kyi nang du ni kha dog ljang gu dgye bar bya'o/ /de ltar tshon gyi dbye ba rnam par bsgom pa nyi shu rtsa lngar 'gyur ro/ /sngags rnams thams cad nyid la yang / /zhes bya ba la sogs
<p>70b</p>
<p>70b.1</p>pa la gang gi tshe ji skad gsungs pa'i tshul du bsgrub pa bdun la dkyil 'khor bris nas bsgrubs kyang rnal 'byor pas 'grub par ma nus na gang gi tshe rang gi lha'i dkyil 'khor du gnas lngar rang gi lha'i gzugs bkod la de lta bu la gnod mdzes bsams la gzir bar bya'o/ /de bzhin
<p>70b.2</p>du de bzhin gshegs pa lnga rnams kyi gzir ba bstan nas lcags kyu zhags pa zhes bya ba la sogs pas ni lha thams cad la mngon spyod bya ba gsungs pa'o/ /sbyor ba ji lta bus rig pa la mngon spyod bya zhe na/ rdo rje sems dpa'i ting 'dzin gnas/ /brtan pa'i blos ni brtag par bya/ /
<p>70b.3</p>zhes bya ba la sogs pa gsungs te/ gnod mdzes kyi sbyor ba nyid kyis zhes bya ba'i don to/ /sngags shes pas ni sbyin sreg bya/ /zhes pa la sogs pa la dkyil 'khor gyi phyi rol du shar phyogs su zhi ba ste kun nas zlum po/ /lhor rgyas pa ste gru bzhi pa/ /nub tu dbang gi ste
<p>70b.4</p>gzhu'i dbyibs lta bu/ byang du ni mngon spyod kyi ste gru gsum pa'i thab khung byas la yi ge aM las bskyed par bya'o/ /de yang gnyis su med par mnyam pa rnam par rgyal ba las gsungs pa/ gal te dngos grub mchog 'dod na/ /sngags shes pa yis sbyin sreg bya/ /
<p>70b.5</p>de nyid gsang ba'i ting 'dzin gnas/ /sbyin sreg sna tshogs spyad par bya/ /sngags dang dkyil 'khor ldan pa yis/ /rigs dang las rnams bskyed bya ste/ /oM gyi sngags kyi dbye ba yis/ /bsgoms na dngos grub 'thob par 'gyur/ /zhi ba'i dkyil 'khor zlum
<p>70b.6</p>po ste/ /rgyas pa la ni gru bzhi'o/ /dbang du byas la gzhu yi dbyibs/ /mngon spyod la ni gru gsum mo/ /de nyid du ni lha yi sku/ /rang gi gzugs su rab tu bsgom/ /me yi dbus gnas zhi ba la/ /bdud rtsi ster bar bsam par bya/ /bdag nyid bdag po'i gzugs su ste/ /
<p>70b.7</p>'di ni rdo rje'i tshul gyi mchog /'od 'phro'i tshogs rnams 'khrug pa dang / /zhal ni rab tu gdangs par bsgom/ /yi ge hUM ni sngags pa de'i/ /lce yi dbus na gnas par bsam/ /cho ga shes pas zhi ba la/ /'o ma sbrang rtsi mar sar zhos/ /ma hA de la khyad par du/ /zhe sdang
<p>71a</p>
<p>71a.1</p>chen po'i rigs la'o/ /de bzhin du gzhan dag la yang shes par bya'o/ /bsgrub par bya ba'i snying ga dang bdag nyid kyi snying gar dkyil 'khor gyi bdag po rnam par bsams la sbyin par bya'o/ /dbang po gnyis kyi dam tshig gis/ /zhes bya ba la sogs
<p>71a.2</p>pa la rang gi lha ni rang rgyud du bcug nas de dang gcig tu gyur par mos pa ni/ dbang po gnyis kyi dam tshig mchog /ces bya'o/ /rnam par snang mdzad sbyor ba yis/ /zhes bya ba la sogs pa la yi ge oM la sogs pas rnam par snang mdzad kyi dkyil 'khor du 'jug par bya
<p>71a.3</p>ba'i phyir slob ma rnam par snang mdzad la sogs pa'i skur rnam par bsams la/ sku gsung thugs rdo rjes byin gyis brlab bo/ /de nas de'i lus thams cad dang lce dang snying gar rdo rje'i yi ge AHmdog dmar po 'od zer dmar po dang ldan par bsams la de nas gzhug par bya'o/ /
<p>71a.4</p>de bzhin du lhag ma rnams dkyil 'khor du gzhug pa'i phyir dang / rang gi dkyil 'khor du gzhug pa'i phyir rang gi dkyil 'khor gyi bdag po'i snying pos slob ma bskyed la/ sku gsung thugs rdo rjes byin gyis brlabs nas yi ge AHlus dang ngag dang sems la bkod nas
<p>71a.5</p>'og nas bshad pa'i cho gas gzhug par bya'o/ /de la dang por re zhig slob dpon nyid slob tu gzhug pa'i cho gas zhugs la bdag nyid dbang bskur ba la sogs bcom ldan 'das nyid las blangs la 'di skad ces/ bdag ming 'di zhes bgyi ba yi/ /rdo rje slob dpon dka' thub
<p>71a.6</p>ches/ /sems can kun la phan pa'i phyir/ /slob ma rnams ni gzhug par bya/ /zhes brjod do/ /de nas rgyud kyi nang gi cho gas lhag par gnas par byas pa'i slob ma ji skad gsungs pa'i phyir bskyed la me tog dang dri la sogs pas mchod nas phyi sgor bzhag nas dkyil 'khor
<p>71a.7</p>gyi bdag pos yongs su bzlas pa'i bum pa'i chus gtor te/ 'jug pa'i sngags yongs su bzlas pa'i gos kyis gdong g.yogs te thal mo sbyar ba me tog dang bcas pas me tog gi phreng ba 'dzin du bcug pas dkyil 'khor du gzhug par bya ste/ me tog phreng ba de nyid kyis
<p>71b</p>
<p>71b.1</p>dbang bskur ba sbyin no/ /de nyid kyis gdong g.yogs kyang bkrol nas dkyil 'khor de nyid kyis bstan par bya'o/ /de bzhin du gzhan dag kyang rgyud kyi rjes su 'brangs te shes par bya'o/ /nam mkha'i khams ni zhes bya ba la sogs pa la dbang bskur ba'i tshe bde bar
<p>71b.2</p>gshegs pa thams cad gdugs dang rgyal mtshan dang ba dan dang gzugs dang sgra dang dri dang ro dang reg bya ste/ mchod pa thams cad thogs pas nam mkha' ma lus par gang bar bsam mo/ /dkyil 'khor gyi bdag po'i snying pos dbang bskur bar 'os pa dkyil 'khor gyi
<p>71b.3</p>bdag po'i ngo bor bskyed la/ sku gsung thugs rdo rjer spyan la sogs pa rnams kyis byin gyis brlabs te/ ji skad du bshad pa'i rten la gsol ba 'debs pa sngon du 'gro bas gzhag par bya'o/ /de nas de'i snying gar rigs kyi bdag po bkod la/ oM AHhUM zhes bya bas
<p>71b.4</p>bsngags pa'i yungs kar gyis brdeg par bya zhing bum pa'i chu'i dkyil 'khor gyi bdag po'i sngags kyis ji lta ba bzhin du dbang bskur bar bya'o/ /dbang bskur ba lhag ma rnams ni rgyud gzhan dag gi nang nas shes par bya'o/ /dkyil 'khor dag ni bstan par bya/ /zhes bya ba ni gdong g.yogs bkrol
<p>71b.5</p>nas de'i 'og tu 'di ltar/ khyod kyis srog chags gsad par bya/ /zhes bya ba la sogs pa dam tshig bzhi po rigs bzhi bsgom pa'i ngo bo nyid de/ nam mkha'i dbyings kyi dbus gnas par/ /sangs rgyas dkyil 'khor bsgom par bya/ /rdo rje mi bskyod rab bsgoms nas/ /
<p>71b.6</p>lag tu rdo rje bsgom par bya/ /'od 'phro mang po 'byung ba dang / /'od zer sna lngas rab tu gang / /dus gsum 'byung ba'i sangs rgyas rnams/ /bsgoms nas rdo rje phye mar rlog /sku gsung thugs kyi longs spyod ni/ /rdo rje phyer brlag byed 'gyur ba'i/ /bsam gtan mchog de
<p>71b.7</p>bsgoms na ni/ /thugs kyi dngos grub 'thob par 'gyur/ /rdo rje gsang ba 'di lta bus/ /sems can thams cad bsad na ni/ /mi bskyod sangs rgyas zhing dag tu/ /rgyal ba'i sras su skye bar 'gyur/ /zhes bya ste 'di dag la sogs pa bcom ldan 'das nyid kyis gsungs pa yin no/ /
<p>72a</p>
<p>72a.1</p>sngags ji lta ba bzhin du sbyin pa ni rgyud gzhan gyi cho gas byas la rang gi lha'i ting nge 'dzin la bslab par bya'o/ /cho ga bzhin du bsngags nas ni/ /zhes bya ba la sogs pa la ji skad gsungs pa'i rdzas kham phor kha sbyor gyi nang du bzhag la mngon par bsngags te/ yi ge oM
<p>72a.2</p>gyis rab tu 'bar bar byas la de ltar cho ga 'dis za ru gzhug shing rdo rje bdag po dang mi gnyis par gyur par the tshom med pa'i sems kyis bza' bar bya ste/ gzhan du rab tu me 'bar ba zar bcug par 'gyur ba gang yin pas ni dngos grub tu mi 'gyur zhing dam tshig nyams pa dang 'dra
<p>72a.3</p>bas gang zos pa de'i mngon par 'dod pa'i dngos grub 'grub par mi 'gyur bas spong bar byed pas dmyal bar 'gro bar 'gyur ro/ /rnam pa 'di bzhi gsang chen te/ /zhes bya bas ni spyan la sogs pa ston te de nyid rnam par dbye ba ni/ sngags kyi 'khor lo bud med gzugs/ /zhes
<p>72a.4</p>bya ba'o/ /glang po'i sha dang zhes bya ba la sogs pa la de za ba la dga' zhing sdom pa bzung ba rnams la 'di bshad do/ /nyin re rdo rje slob ma la/ /mkhas pas zhes bya ba la sogs pa la kham phor sbyar ba'i nang du bzhag nas rlung gi dkyil 'khor de'i steng du me'i dkyil 'khor de'i steng
<p>72a.5</p>du yang yi ge oM bskal pa sreg pa'i me lta bur rnam par bsams nas de'i steng du ji skad gsungs pa'i zas bzhag la des rab tu 'bar bar bya ste de lta bus de la yid ches par bya'o/ /de bas ni tshig 'dis ni yid ches par bya ba'i phyir gsungs pas na mi nus par ni sbyin par mi bya ste/ /
<p>72a.6</p>bdag nyid kyis kyang bza' bar mi bya'o/ /gal te za bar byed dam gzhan la ster bar byed na mngon par zhen pa tsam du zad kyi de gzhung gi don med pa'i phyir ro/ /de nyid kyi phyir/ /rdo rje gsang ba'i tshig dag gis/ /zhes bya ba gsungs te/ de bzhin du sku dang gsung dang thugs rdo rjer
<p>72a.7</p>bsgoms pas rdzas rab tu 'bar ba ni rdo rje gsang ba'i gnas zhes bya'o/ /gzugs la rnam gsum shes bya ste/ /zhes bya ba la sogs pa bstan pas de'i phyir mi nus pas ni 'di lta bu mi bya'o/ /gal te rnal 'byor pa mngag gzhug ma bsgrub par 'dod par gyur na khro bo gnod
<p>72b</p>
<p>72b.1</p>mdzes sam/ lag na pad+mo'am khro bo gzhan gyis mi thub pa'i bzlas pa 'bum byas la rang gi sbyor ba de dag gis rang gi dkyil 'khor du 'dug la/ nam mkha'i phyogs su yi ge hrIH'bar ba dang bcas pa bsams la/ de'i 'od las bskyed pa'i 'jig rten gyi khams thams
<p>72b.2</p>cad kyi rdul phra rab dang mnyam pa'i de bzhin gshegs pa thams cad kyis nam mkha' ma lus par gang bar rnam par bsgom mo/ /de nas/ der ni sngags kyis dbab par bya/ /zhes bya ba la yi ge hrIHni 'di nyid kyi sngags yin pas/ yi ge 'di las mngag gzhug mi gzugs su ste/ 
<p>72b.3</p>a khaM kha zhes bya bas byin gyis brlab po/ /de nas yi ge hrIHlas de bsgrub par bya ba ni khro bo gnod mdzes sam phyag na pad+mo'am/ gzhan gyis mi thub pa'am/ gzhan gang yang rung ba'i sbyor ba ste/ de nyid kyi phyir/ phyag na rdo rje gzugs can ma/ /zhes bya ba la sogs pa gsungs
<p>72b.4</p>te/ gang gi tshe sku dang gsung dang thugs rdo rje'i sbyor ba bsgoms pas mtshan ma thob par gyur pa'i rnal 'byor pas brtul zhugs yang dag par spyod pa de'i tshe/ sku rdo rje la sogs pas nyin re zhing ji srid du nyi ma lnga 'das pa de srid kyi bar du bskul te rdzogs pa dang de nas dkyil
<p>72b.5</p>'khor bri bar bya ste rab tu bsgrub par bya'o/ /de la 'di ni gsang ba'i gnas so zhes bya ba la sogs pas bstan te/ de la 'di ni rdo rje snying pos thams cad bskul ba'o zhes bya ba ni sku rdo rje la sogs pa'i sbyor ba byas la/ rang gi snying gar sku rdo rje la sogs pa'i dkyil 'khor
<p>72b.6</p>rang rang gi snying pos bskyed la/ gnod mdzes kyi sku rdo rje la sogs pa der bkug ste rab tu gzhug la rang gi sngags kyis gnas ji lta ba bzhin du bkod nas dngos grub bdag la stsol cig ces pas/ oM dang gnod mdzes kyi sbyor bas snga ma bzhin du lcags kyus snying la gdab bo/ /oM
<p>72b.7</p>zhes pa ni cho ga bzhin du bskul ba'o/ /gang gi tshe mngag gzhug ma bsgoms nas mtshan ma thob par gyur pa'i rnal 'byor pas de'i tshe rdo rje 'chang chen po la sogs pa'i sbyor bas rang gi snying gar mngag gzhug ma'i dkyil 'khor bkod la/ nyi ma bco lnga'i bar du bskul bar bya'o zhes
<p>73a</p>
<p>73a.1</p>gsungs pa ni de la 'di ni mngag gzhug ma thams cad kyi gsang ba'o zhes bya ba la sogs pa'i sngags kyi dam tshig bzhi'i tshig go zhes bya ba la sogs pa ni rdo rje 'chang chen po la sogs pa'i sbyor ba bya ste/ rang gi snying gar mngag gzhug ma'i snying pos mngag gzhug ma'i
<p>73a.2</p>dkyil 'khor yongs su brtags la de'i dbus su rdo rje 'chang chen po'i gzugs kyis ji lta ba bzhin du 'dug nas/ shar phyogs la sogs par mngag gzhug ma bzhi dgod pa 'di ni dam tshig bzhi'i tshig ste/ de dag gi lag pa g.yas par yi ge hrIHlas lcags kyu bsams
<p>73a.3</p>la lcags kyu des snying la btab na dam tshig gis bskul bar 'gyur ro/ /de la'ang 'jig rten gyi khams thams cad kyi rdul phra rab dang mnyam pa'i sku dang gsung dang thugs rdo rje drangs nas mngag gzhug ma bzhi'i gnas su gong bu'i tshul gyis gzhag pa bya ste/ de lta bus ni dam
<p>73a.4</p>tshig gtong bar 'gyur ro/ /de la mngag gzhug ma bzhi po'i tshig gis yang dang yang du bos pa 'di ni de'i dam tshig gis bos pa'o/ /de yang rang gi lha bsgom pa la gnas par gyur pa ni dam tshig gis bcings pa'o/ /de grub nas mngag gzhug ma'i sbyor bas bsgo ba thams cad byed do
<p>73a.5</p>zhes bstan pa'i phyir/ mkha' dbyings yangs shing dag pa ni/ /zhes bya ba la sogs pa gsungs te/ dngos po med pa'i ngo bo nyid kyi nam mkha'i dbyings kyang rdo rje'i gzugs su byed do zhes rnal 'byor pa dag nus pa phul du byung ba la yid rton par bya ba'i phyir gsungs so/ /
<p>73a.6</p>sangs rgyas rdo rje sems dpa' 'ang rung / /zhes bya ba la sogs pa ni mtshan ma thob cing brtul zhugs yang dag par spyod pa'i rnal 'byor pas sangs rgyas la sogs par rang gi dkyil 'khor gyi gnas lngar bsams la/ de nas yi ge mo las nam mkha' la 'jam pa'i dbyangs rnam par
<p>73a.7</p>bsgoms te/ 'phags pa 'jam dpal gshin rje gshed lta bur 'phags pa 'jam dpal gshin rje gshed kyi sngags kyis bskyed la des rnam par snang mdzad la sogs pa'i sku lnga po de rnams rang gi dkyil 'khor la gnas pa la des dbu la gzir bas gzugs lnga po de rnams brgyal bar gyur
<p>73b</p>
<p>73b.1</p>par bsam mo/ /de bzhin du 'phags pa 'jam dpal gshin rje gshed kyis gzir bas dngos grub tu stsol te/ de bzhin du gnod mdzes la sogs pa dag kyang bstan par bya ba'i phyir/ nam mkha' rdo rje dbus bsam pa/ /zhes bya ba la sogs pa gsungs so/ /rdo rje sngags ni hUM
<p>73b.2</p>la sogs/ /zhes bya ba ni gnod mdzes kyi yi ge hUM ni rdo rje'i sngags te/ sogs pa'i sgra ni de las gzhan pa'o/ /oM ni mig la bsam byas na/ /zhes bya ba ni yi ge oM sgron ma lta bu bdag dang pha rol gyi mig gnyis la bsams na lha thams cad kyi gzugs des mthong bar 'gyur
<p>73b.3</p>ro/ /rnam par snang mdzad gzugs chen pos/ /zhes bya ba la sogs pa la yi ge oM las rnam par snang mdzad du bsgoms la yi ge oM me ltar 'bar ba rang gi lce la bsgom mo/ /de nas yi ge pa bum pa bzang po ltar dkar ba kha la bsam mo/ /bI zhes bya ba la sogs pa la sa bon
<p>73b.4</p>'di las rnam par snang mdzad du bdag nyid bsgoms te/ nam mkha'i phyogs su 'di nyid las rang gi dkyil 'khor de gnas lngar gnas la gnas nas bI zhes brjod cing bsgom mo/ /kun dbyings rdo rje zhes bya ba la sogs pa la 'jig rten gyi khams thams cad kyi rdul phra rab dang mnyam
<p>73b.5</p>pa'i de bzhin gshegs pa rnams tsun+da'i gzugs 'dzin te/ phyogs bcur yi ge tsuM sgrogs pas na kun nas dbyangs so/ /de la dmigs pas na ting nge 'dzin de'i ming kun dbyangs rdo rje zhes bya'o/ /rdo rje chen po bsgom pa'i tshig /ces bya ba la tsa dang bin du gnyis ni spyod pa dang bral
<p>73b.6</p>ba dang chos thams cad stong pa nyid do/ /u zhes bya ba ni khams gsum po dag ni btags pa tsam du zad do/ /yi ge us ni thabs kyi pha rol tu phyin pa bskyed pas rdo rje 'chang chen po bsgom pa 'dis ni thabs dang shes rab kyi ngo bor gyur pa'i tshig go/ /tsuM zhes bya ba la sogs pa la
<p>73b.7</p>yi ge tsuM las nyi ma'i dkyil 'khor la de'i steng du yi ge tsuM de nyid bkod la 'jig rten gyi khams thams cad kyi rdul phra rab dang mnyam pa'i de bzhin gshegs pa rnams yi ge tsuM gyi 'od zer gyi sgo rnams la tsun+da'i gzugs su bsgom mo/ /de nas tsun+da de la zhugs pa las tsun+da'i
<p>74a</p>
<p>74a.1</p>gzugs rgyan thams cad yongs su rdzogs pa kha dog dkar mor bsgom par bya'o/ /rdo rje sems dpa' zhes bya ba la sogs pa la rdo rje 'chang chen po'i sbyor ba bya ste/ gnas bzhir rdo rje 'chang chen po'i sbyor bas 'dug la dkyil 'khor gyi dbus su bcom ldan 'das
<p>74a.2</p>yum bsgom par bya'o/ /bsam pa thams cad du rdo rje longs spyod ces bya ba la sogs pa la sems can rdzas sna tshogs thams cad kyi sred pas gdungs pa ni bsam pa thams cad do/ /de nyid brtan pa'i phyir rdo rje'o/ /de'i longs spyod ni gdul bya rnams la 'jig rten gyi khams thams
<p>74a.3</p>cad kyi rdul phra rab dang mnyam pa'i dzam+b+ha lar snang bar byas nas bsam pa thams cad yongs su rdzogs pa ste/ de bskyed pa'i ting nge 'dzin ni bsam pa thams cad du rdo rje longs spyod ces bya'o/ /dzaM zhes bya ba la sogs pa la nam mkha' la le'u dang por gsungs pa'i ting nge 'dzin gyi
<p>74a.4</p>dkyil 'khor rnam par bsams la/ shar phyogs su mi bskyod pa'i sbyor bas 'dug pa'i rnal 'byor pas dbus su yi ge dzaM las nyi ma'i dkyil 'khor de'i steng du yi ge dzaM las gser gyi kha dog can 'od zer ser po'i tshogs kyis nam mkha' gang ba'i 'od zer de rnams kyi sgo la/ 'jig
<p>74a.5</p>rten gyi khams thams cad kyi rdul phra rab dang mnyam pa'i de bzhin gshegs pa rnams dzam+b+ha la'i gzugs 'dzin par sprul la dzaM der gzhug par bya ste/ yi ge de nyid las rmugs 'dzin chu dbang sngon po'am ser por bsam mo/ /gnod sbyin gzugs 'dzin zhes bya ba la sogs pa
<p>74a.6</p>ni go sla'o/ /rdo rje sems dpa'i cho ga yis/ /zhes bya ba ni yi ge hUM las de'i lag pa g.yas par nyi ma'i dkyil 'khor/ /de'i steng du yi ge dzaM gser gyi mdog lta bu bsgoms la de nas phyi rol lam yid kyis chu dbul lo/ /rgyud 'di las lha thams cad las gang la'ang khyad
<p>74a.7</p>par du dgag pa ni med de de dag ni zhal gsum pa yin no/ /de yang 'di nyid kyi phyir le'u bcu gsum pa las/ zhal gsum 'bar ba'i 'od 'phro ba/ /bsam gtan 'od bzang bsgom par bya/ /rgyal ba'i gtsug tor gzi brjid phung / /gang gzhan sngags kyi dkyil 'khor can/ /zhes
<p>74b</p>
<p>74b.1</p>bya ba la sogs pa gsungs pa'o/ /k+ShiM zhes bya ba ni gnod sbyin mo spyi'i snying po ste/ nam mkha' 'phags pa 'jam dpal gyi sbyor ba'i dkyil 'khor gru bzhi pa de'i gnas bzhir 'phags pa 'jam dpal gyi sbyor bas/ yi ge maM las 'phags pa 'jam dpal gyi gzugs kyis 'dug la/ 
<p>74b.2</p>rang gi mgor 'phags pa 'jam dpal gshin rje gshed kyi sngags rang gi snying gar bkod nas dkyil 'khor rin po che sna bzhi'i rang bzhin la me tog dang dris khyab pa'i dbus su yi ge k+ShiM bsams la de'i sgras nam mkha' ma lus par bkang ste/ nam mkha'i khams thams cad gnod sbyin
<p>74b.3</p>ma rnams kyis yongs su gang bar rnam par bsgoms la yi ge k+ShiM de'i nang du zhugs pas yi ge k+ShiM de yongs su gyur pa las gang 'dod pa'i gnod sbyin mo'i gzugs su rnam par bsgoms la/ de'i snying gar k+ShiM bkod la bsgom par bya'o/ /rdo rje phra mo la sogs pa bsgoms pas mtshan ma thob
<p>74b.4</p>pa'i rig pa'i brtul zhugs gsungs pa ni/ sku gsung thugs kyi rdo rje rnams/ /zhes bya ba la sogs pa'o/ /'on kyang myur du sangs rgyas 'gyur/ /zhes bya ba ni gang gi tshe rnal 'byor pa mtshan ma thob pas rig pa'i brtul zhugs spyad na/ 'di lta bu'i sangs rgyas su 'gyur gyi/ gang
<p>74b.5</p>yang mtshan ma ma thob pa des spyad na ni/ mnar med par ni nye bar 'tshod/ /ces sngar bstan pa yin no/ /don thams cad 'grub pa'i dkyil 'khor ni dngos grub thams cad kyi dkyil 'khor ro/ /de nyid rdo rje ste de'i mngon par byang chub pa ni ting nge 'dzin gyi dkyil 'khor yongs su shes pa'o/ /
<p>74b.6</p>le'u bcu drug pa'i bshad pa'o// //dam tshig yongs su skyong bar byed pas grub par 'gyur ba'i phyir de nas zhes bya ba la sogs pa le'u bcu bdun pa gsungs pa'o/ /mi bskyod rdo rje zhes bya ba ni mi 'khrugs pa nyid mi bskyod rdo rje'o/ /de'i stong pa nyid la sogs pa'i rnam par thar pa'i
<p>74b.7</p>sgo'i nges pa ni ye shes so/ /de bzhin gshegs pa thams cad kyi sku dang gsung dang thugs rdo rje 'byung bas na rdo rje dbyings so/ /mkhas pa yang yin la chen po yang yin pas na mkhas pa che ba ste thams cad mkhyen pa'o/ /sku dang gsung dang thugs rdo rje'i mchog ni rdo rje gsum mchog ste rdo rje
<p>75a</p>
<p>75a.1</p>'chang chen po'o/ /sku dang gsung dang thugs kyi dkyil 'khor gang la mnga' ba de ni dkyil 'khor gsum zhes bya ste/ 'dis ni zhe sdang gi rigs kyi ngo bo nyid du gsungs pa ste/ rnam par snang mdzad ces bya ba ni mtshan ma nyid kyi sgo nas so/ /dag pa che zhes bya ba ni nyon
<p>75a.2</p>mongs pa'i bag chags dang bcas pa spangs pas nyon mongs pa'i kun tu spyod pa mi 'byung ba'o/ /rdo rje zhi ba zhes bya ba ni rdo rje ltar zhi ba'o/ /dga' ba chen po zhes bya ba ni blo che ba ste 'dis ni gti mug gi rigs kyi ngo bor gsungs pa'o/ /rin chen rgyal po zhes bya ba ni rin po che'i rigs kyi
<p>75a.3</p>bdag po'o/ /de nyid nam mkha' dang mnyam pa'i ye shes ni shin tu zab ces bya'o/ /de nyid nam mkha' dang 'dra zhing mi phyed pas ni rdo rje nam mkha'o/ /nyon mongs pa bag chags dang bcas par spangs pas dri ma med pa ste/ 'dis ni yid bzhin gyi nor bu'i rigs su gsungs pa'o/ /
<p>75a.4</p>rdo rje zhes bya ba la sogs pa ni 'dod chags kyi rigs so/ /don yod rdo rje zhes bya ba la sogs pas ni dam tshig gi rigs kyi ngo bo gsungs pa'o/ /sangs rgyas kun ni sgrub pa la ste de dag la rjes su thugs brtse ba'o/ /nam mkha'i dbyings bzhin dri ma med/ /ces bya ba ni dam
<p>75a.5</p>tshig gang bshad pa thams cad dngos po med pa'i ngo bo nyid de nam mkha' lta bur blta bar bya'o/ /sku rdo rje'i dam tshig ces bya ba ni gti mug gi rigs kyi dam tshig go/ /dam tshig bzhi po bsrung bar bya/ /zhes bya ba ni mi bskyod pa la sogs pa bsgoms pas ji skad du bshad pa'i srog gcod pa dang / 
<p>75a.6</p>ma byin par len pa dang / bud med bsten pa dang / brdzun du smra ba'i mtshan nyid can gyi rigs bzhi bsgom pa'i ngo bo nyid ni dam tshig bzhi'o/ /gsung gi rdo rje yi ge che/ /zhes bya ba ni 'dod chags kyi rigs kyi rnal 'byor pa rnams kyis so/ /rdo rje sems dpa' rdzu 'phrul che/ /zhes bya
<p>75a.7</p>ba ni zhe sdang gi rigs kyi rnal 'byor pas so/ /ji skad du gsungs pa'i bza' ba ma yin pa za ba rnams la nges par ma bzung ba rnams kyi don bshad zin to/ /rang sangs rgyas kyi zhes bya ba la sogs pa la theg pa thams cad kyi mchog 'dir theg pa thams cad la lhag par mos pa'i sems can
<p>75b</p>
<p>75b.1</p>rjes su gzung bar bya ba'i phyir bstan te 'di ni rgyud kyi che ba nyid bstan pa yin no/ /de dag lus kyis ston pa ni/ /zhes bya ba la sogs pa la rang sangs rgyas rnams ni lus kyis chos ston te/ cho 'phrul gyi tshul rnams kyis sems can de dag smin par byed pa'i phyir ro/ /de bas na rang sangs
<p>75b.2</p>rgyas kyi byang chub thob par 'dod pas ni dbang po zhi ba dang dben pa la mngon par dga' bas chos thams cad ni ngag gi lam dang bral ba'o zhes bya ba'i ting nge 'dzin bsgom par bya'o/ /nyan thos kyi byang chub thob par 'dod pas dge ba bcu'i las kyi lam la rab tu gnas pa'i nges pa nyid kyis
<p>75b.3</p>gnas par bya ba ni dam tshig go/ /gti mug lam gyi zhes bya ba ni stong pa nyid lhag par mos pa'o/ /'jigs shing mi sdug pa zhes bya ba ni byis pa rnams 'jigs par byed do/ /khams gsum gnas pa zhes bya ba la yang dag par bsgom pa rigs lnga las byung bar spyad par bya'o/ /
<p>75b.4</p>bsam gtan rdo rje gsad par bya/ /zhes bya ba ni bdag med pa la mos pas snang la med pa ni bsad pa ste/ bsgom pa 'dis grub par gyur na khyab 'jug gi gzugs can gyi rdo rje 'chang chen por 'gyur ro/ /sha dang khrag gi zas kyis ni chung ma 'dod pa'i phyir gnod sbyin mo bsgrub bo/ /
<p>75b.5</p>phra mo la mngon par dga' ba dang 'o ma'i zas kyis ni chung ma'i don du klu'i bu mo bsgrub po/ /khros pa dang nga rgyal dang ldan pa dang dri dang spos kyi longs spyod dang ldan pas ni lha ma yin gyi bu mo bsgrub po/ /gnod sbyin mo la ni thod pa'i rus pa'i spos dang zhag chen po sbyin par bya'o/ /mkha'
<p>75b.6</p>'gro ma'i sbyor ba bsgrub na ni bshang gci la sogs bza' bar bya'o/ /lus kyi rnam gsum zhes bya ba la sogs pa la 'jig rten dang 'jig rten las 'das pa'i rnal 'byor pa thams cad kyi sku dang gsung dang thugs rdo rjer bdag nyid byin gyis brlab pa byas nas mngon par 'dod pa'i dngos
<p>75b.7</p>grub bsgrub par bya'o/ /'jig rten dang 'jig rten las 'das pa'i sngags bsgrub pa dang / 'jig rten pa dang 'jig rten las 'das pa'i sems can thams cad bsgrubs kyang sku rdo rje la sogs pas bdag nyid byin gyis brlab pa byas nas ji skad du gsungs pa'i dngos grub rnams bsgrub par bya'o/ /
<p>76a</p>
<p>76a.1</p>sangs rgyas zhes bya ba la sogs pa la sangs rgyas dang byang chub sems dpa' thams cad la rnal 'byor pas phyag mi bya'o/ /gang gis phyag mi bya zhe na/ sku gsung thugs su sbyor ba na/ /zhes bya ste rnal 'byor pa sku dang gsung dang thugs su sbyor ba na phyag mi bya'o/ /'dis ni rnal 'byor bsgom pa la
<p>76a.2</p>bar ma chad pa nyid du bya ste/ gtsub shing gtsubs pa'i tshul gyis 'grub par 'gyur la/ de bas na dmigs pa yongs su spangs nas phyag mi bya'i/ /gang zhig gang gi tshe rnal 'byor pa rtag par sbyor ba'i nus pa med pa de'i tshe ni phyag bya ba yin no/ /kun du rdo rje sems dpa' yi/ /zhes bya ba la sogs pa zhe sdang gi rigs kyi
<p>76a.3</p>rnal 'byor pa gang yin pa des ni rang gi dkyil 'khor la de bzhin gshegs pa thams cad rnam par bsams te bsgom par bya'o/ /mdor na sems can zhes bya ba la sogs pa la 'dod chags kyi rigs kyi rnal 'byor pas ni sems can gyi khams ma lus pa 'dod chags kyi rigs kyi ngo bor yang dag par sbyor ba'i
<p>76a.4</p>bsgom pas rnam par bsams la bsgom par bya'o/ /sngar bsnyen pa la sogs pa'i dus na nus pa thob pa'i rnal 'byor pa dang / de la mngon par zhen pas kyang bshang gci la sogs pa la yid nyid kyis 'di ltar spyad par bya'o zhes bstan pa'i phyir/ /rdo rje dri chus nam mkha'i dbyings/ /zhes bya ba la sogs pa
<p>76a.5</p>gsungs so/ /mi snang ba grub par 'dod pa'i rnal 'byor pas rang gi lha'i nam mkha' dang mnyam par bsgom par bya ste/ de nyid kyi phyir/ dus bzhir ji ltar chog bzhin du/ /zhes gsungs so/ /yang na rdzas kyang rtag tu dbrog /ces bya ba ni rnam par rtog pa thams cad phrogs pa ni rdzas phrogs pa ste/ khams
<p>76a.6</p>gsum po ni sems so zhes bsgom par bya'o/ /rig 'dzin bsgrub pas ni rigs kyi dbye ba bzhin du sku rdo rje la sogs pa dbu rgyan bsam par bya'o/ /de ltar byas pa des cir 'gyur zhe na/ /khros pa rnams kyis mi thub pa/ /zhes bya ba la sogs pa gsungs so/ /sku yi rdo rjes kha zas la/ /zhes bya ba la sogs
<p>76a.7</p>pa ni rnal 'byor pa thams cad kyis 'di ltar kha zas kyi dus su ni sku rdo rje'i snying pos sku rdo rje'i nga rgyal bya'o/ /phyi rol gyi sa la sogs par ni yi ge hUM las rdo rje 'chang chen po'i nga rgyal du bya'o/ /dam pa'i chos klog pa'i tshe na ni yi ge AHlas 'jig rten dbang phyug gi nga rgyal du bya'o/ /rdo rje 'dzin pa thams cad
<p>76b</p>
<p>76b.1</p>kyi sku dang gsung dang thugs zhes bya ba la sogs pa la rigs lnga'i lha rnams kyi sku gsung thugs ni rdo rje ste de dag ni snying po'o/ /rdo rje ni de kho na nyid do/ /de nyid kyis mnyam pa nyid rnam par dgongs nas cang mi gsung bar gyur to zhes bya ba ni chos thams cad dngos po med pa'i ngo bo nyid do zhes gdul bya rnams la
<p>76b.2</p>bstan pa'i phyir te/ don de nyid de bzhin gshegs pa rnams kyis gsungs pa ni sku dang gsung dang thugs rdo rje'i ngo bo nyid dmigs su med pa'i zhes bya ba la sogs pa'o/ /bcom ldan 'das de bzhin gshegs pa thams cad gsung rdo rje'i tshig la phyin ci log kun 'byung bas mi brtag tu gsol zhes bya ba ni
<p>76b.3</p>sku rdo rje la sogs pa ston pa'i gsung de ni yang dag pa ma yin pas yongs su brtag pa las byung ba ste/ de don dam par na yod pa ma yin no zhes de la 'di ltar yongs su rtog par ma mdzad cig ces pa'o/ /de ci'i slad du zhe na zhes bya ba ni rgyu gang gi phyir gsung yang dag pa ma yin pas yongs su rtog pa las
<p>76b.4</p>byung ba zhes de ltar brtag par mi bya zhe na/ gang gi phyir de bzhin gshegs pa thams cad ces bya ba la sogs pa smos te/ de bzhin gshegs pa thams cad kyi sku dang gsung dang thugs nyid ni rdo rje'i dbyings te de dag gi ngo bo nyid spyod par ni sems can thams cad kyi don du gzugs thams cad ston pa yin la/ 
<p>76b.5</p>de dag tu 'gro zhing rjes su 'gro ba ni de bzhin gshegs pa thams cad kyi bdag po 'di lta ste/ 'gro zhing zhes pa ni dang por yang dag par rdzogs pa'i byang chub mngon du mdzad pa thugs su chud pa'o/ /rjes su 'gro ba ni gong nas gong du sbyor ba'i nus pa dang ldan pa'i rjes su 'gro ba'o/ /'di skad ston par
<p>76b.6</p>'gyur te gang gi phyir rdo rje 'chang chen po 'di ni de bzhin gshegs pa thams cad kyi sku dang gsung dang thugs kyi ngo bo nyid kyis gzugs thams cad ston par spyod pas na de bzhin gshegs pa thams cad kyi sku dang gsung dang thugs bdag med pa'i gsang ba'i yi ge thabs kyi pha rol tu phyin pa'i stobs kyis ston
<p>76b.7</p>par spyod do/ /de'i phyir gsung yang dag pa ma yin pa'i rnam par rtog pa las byung ba'o zhes ma gsung shig ces so/ /gal te de skad smras na nyes pa ci yod ce na/ gang gi phyir tshangs pa la sogs pa rdo rje 'chang chen po la brnyas par 'gyur te/ log par yongs su rtog pa las byung ba'am/ log pa'i ngo bo yin la sku dang gsung
<p>77a</p>
<p>77a.1</p>dang thugs bdag med pa'i mtshan nyid gsang ba'i yi ge ston par mi spyod do/ /de bas na ston par spyod pa'i nus pa ma shes nas gsang ba'i yi ge 'di tshig des de ltar ston pa yin no zhes de ltar brnyas par 'gyur te de'i phyir dngos po rnams ni ma brtags na nyams dga' ba nyid do/ /de nyid kyi phyir de ci'i slad du zhe na zhes bya
<p>77a.2</p>ba gsungs te/ gtan tshigs gang gi phyir de nyid mi gsungs zhes pa'i rgyu gsungs pa yin no/ /byang chub sems dpa' khyed rnams lta ci smos te zhes bya ba la sogs pas ni de bzhin gshegs pa rnams nyid kyi phyogs 'jog par bstan to/ /'di dag ni 'di skad ston par 'gyur te gang gi phyir tshangs pa la sogs pa 'di ltar
<p>77a.3</p>sems bskyed mod kyi 'on kyang kho bo cag ni chos nyid ji ltar gnas pa de ltar ston gyi bstan par bya bas 'jig rten rnams slu bar ni mi byed do/ /gang gi phyir kho bo cag gis byang chub mngon du byas la de ni kho bo cag gi rnam par rtog pa'i spyod yul ma yin na byang chub kyi ngo bo nyid rdo rje 'chang chen po lta smos kyang ci dgos te rtog
<p>77a.4</p>pa thams cad dang bral ba'i ngo bo nyid do/ /bstan pa ji ltar nus par 'gyur/ /de'i phyir tshangs pa la sogs pas bcom ldan 'das la 'di lta bu'i sems bskyed par 'gyur mod kyi 'on kyang de dag gi sa bon bskyed pa'i phyir gsung yang dag pa ma yin pa'i rnam par rtog pa 'byung ba'i phyin ci log kun 'byung ba chos
<p>77a.5</p>bstan pa yin no/ /de ci'i phyir zhe na zhes bya ba ni rgyu gang gi phyir khyed kyis byang chub 'di mi shes zhes gtan tshigs gsungs pa'o/ /skye ba med pa'i rdo rje mngon par byang chub pa ni ngo bo nyid mi 'gyur ba las byung ba'o zhes bya ba ni bdag med pa bsgoms pas rdzogs pa ni ngo bo nyid med par mi 'gyur ba'o/ /de'i phyir yang dag pa'i
<p>77a.6</p>don bsgoms pas rnam par rtog pa thams cad dang bral ba'i byang chub byung ba ni rnal 'byor pa rnams kyi so so rang gis rig pa'i ngo bo ste/ gang gi phyir tshul 'di nyid kyis sku rdo rje la sogs pa'ang 'dir skye ba med pa yin la gang yang sku rdo rje la sogs pa'i chos nyid dngos po med pa'i ngo bo nyid kyi tshul de ni sems can thams
<p>77a.7</p>cad kyi ngo bo nyid kyang yin no zhes pa'i don to/ /des na sems can thams cad byang chub thob pa yin la rang bzhin gyis dag pa'i chos kyi bdag nyid du brtags pas smra bar byed pa smra ba ma yin no zhes bya bar sbyar te chos thams cad de bzhin nyid kyi ngo bo rang bzhin gyis dag pa'i chos nyid yin la/ de nyid kyi rang bzhin
<p>77b</p>
<p>77b.1</p>can gyi rang gi ngo bor rtog pa gang yin pa de ni ngo bo nyid kyis dag pa'i chos kyi bdag nyid du brtags pa ste don dam par skye ba med pa'o zhes bya ba'i don to/ /de nyid kyi phyir/ chos kyi dbyings na gnas med par/ /zhes bya ba gsungs te/ chos kyi dbyings ni de bzhin nyid de de nyid gnas med pa'o/ /
<p>77b.2</p>de la rtog pa ni ngo bo nyid kyis dag pa'i chos kyi bdag nyid kyi ngo bo'o/ /rdo rje las byung zhes bya ba ni de bzhin nyid las byung ba ste/ ji ltar nam mkha' las dngos po thams cad 'byung ba ltar de bzhin du de bzhin nyid las rtog pa rnams 'byung ba'o/ /smra bar byed pa zhes bya ba ni kun rdzob tu 'byung bar 'gyur
<p>77b.3</p>ro/ /smra ba ma yin zhes pa ni don dam par ro/ /bcom ldan 'das ji ltar yang dag par 'jug ces bya ba ni gang nas skye ba'o/ /mkha' dbyings rdo rje'i dbus gnas par/ /zhes bya ba la sogs pa ste/ sku rdo rje la sogs pa bsgoms pas mtshan ma thob pa'i rnal 'byor pas brtul zhugs yang dag par spyad
<p>77b.4</p>pas nyin zhag bdun rnal 'byor 'di bsgom par bya ste/ nam mkha' la rnam par snang mdzad la sogs pa'i sbyor bas rnam par snang mdzad la sogs pa'i dkyil 'khor la de gnas lngar rang gi lha'i gzugs kyis bzhag la bdag nyid kyi spyi bor rnam par snang mdzad la sogs pa'i sku yang zhugs par bsams
<p>77b.5</p>la spyan la sogs pa rang gi rigs kyi yum rnams kyis kyang bdud rtsi'i chus bdag nyid la dbang bskur bar gyur par bsam mo/ /sku gsung thugs kyi dam tshig ni/ /phyag rgya chen po'i don du brtag /cho ga bzhin du kun bsgoms na/ /zhes bya ba la sogs pa ni sku'i dam tshig ni sku'i rdo rje'o/ /gsung gi dam tshig ni gsung
<p>77b.6</p>gi rdo rje'o/ /thugs kyi dam tshig ni thugs kyi rdo rje ste rang nyid kyi sku rdo rje la sogs pa'i sbyor bar bdag nyid kyi gzugs rnam par bsgoms pa las bskyed cing spro ba dang bsdu ba dang gnas pa dang brtan par bya ba rnams bsgoms pa las sku rdo rje la sogs pa'i phyag rgya chen por brtag par rang gi rgyud byas pa'i bsgom
<p>77b.7</p>par bya ba ni rigs thams cad kyi bsgom pa gsungs pa'o/ /lag pa'i phyag rgya mi bcing ngo / /zhes bya ba ni rnal 'byor pa de bzhin nyid la bsam pa shin tu nges pa'i sdom pa ni 'di yin te/ de yang dngos po thams cad rnam par rtog pa las byung bar bsams la/ sems tsam gyis 'di dag thams cad rdzogs par byed
<p>78a</p>
<p>78a.1</p>do/ /sangs rgyas dam tshig ces bya ba ni sku gsung thugs rdo rje'i rnal 'byor pa'o/ /rdo rje gsum gyi dam tshig gis/ /mgu zhing tshim pa dag tu bya/ /zhes bya ba ni zhe sdang gi rigs kyi rnal 'byor pas sems can gyi khams thams cad zhe sdang gi rigs kyi ngo bor bsam par bya'o/ /de bzhin gshegs pa
<p>78a.2</p>thams cad kyi mnyam pa nyid ces bya ba la sogs pa la sangs rgyas lnga la sogs pa 'di dag thams cad ni don dam par ngo bo nyid gcig ste 'di lta ste de bzhin nyid kyi ngo bo nyid do zhes ston cing ting nge 'dzin la snyoms par zhugs par mdzad do/ /khyed thams cad kyis kyang mngon sum du gyis shig /de bzhin gshegs pa
<p>78a.3</p>thams cad kyis dkyil 'khor la gzigs pas ston par mdzad pa yin no/ /byang chub kyi sems rdo rje nyid du blta bar bya'o zhes bya ba ni phyis 'gyur ba'i tshul la dgongs pa dang / chos nyid la dgongs pa'i dbang du mdzad nas 'di skad ces bshad pa yin no/ /de nyid kyi phyir/ byang chub sems dang slob dpon ni/ /zhes
<p>78a.4</p>bya ba la sogs pa gsungs so/ /'di lta ste rigs kyi bu sangs rgyas bcom ldan 'das zhes bya ba la sogs pa ni phyogs bcu mthar thug pa med pa'i 'jig rten gyi khams na 'tshang rgya bar bya bar dam bcas te gnas pa rnams ni nges pa'i phung po la gnas pa nyid yin pas na sangs rgyas zhes bshad de/ de rnams kyi smon lam
<p>78a.5</p>gyi stobs kyis kun nas slong ba'i lus dang ngag dang yid kyi bsod nams kyi phung po gang yin pa dang / byang chub kyi sems kun nas slong ba slob dpon gyi ba spu'i bu ga gcig las skyes pa'i bsod nams kyi phung po ni snga ma bas ches lhag par 'gyur ro/ /de nyid kyi phyir na rigs kyi bu byang chub kyi sems ni zhes bya ba la sogs pa gsungs te/ 
<p>78a.6</p>gzhan du na mnyam pa'i dpe nyid nam mkha' la med de zhes bya ba la sogs pa dang 'gal bar 'gyur ro/ /de'i phyir las dang po pa rnams la spro ba bskyed par bya ba'i phyir so so skye bo nyid la 'dir sangs rgyas kyi sgrar gsungs so/ /byang chub sems dpa' byams pa zhes bya ba la sogs pa ni de lta bu'i bsod nams kyi phung po chen po dang
<p>78a.7</p>ldan pa'i slob dpon la brnyas pa'i sems bskyed pas so so'i skye bo rnams dmyal ba chen por 'gro bar ma gyur cig snyam nas 'dir 'jigs par bstan pa yin no zhes bya ba'i don to/ /gzhan yang slob dpon ni rdo rje 'chang chen po dang mnyam pa'i dbang du mdzad nas/ slob dpon la gus pa bskyed pa'i phyir byang chub sems dpa' khyed
<p>78b</p>
<p>78b.1</p>rnams nyon cig ces bya ba la sogs pa gsungs te/ 'dis ni rdo rje 'chang chen po la mchod pas mchod pa nyid slob dpon la mchod pa yin par ston te/ rdo rje 'chang dang slob dpon gnyis gcig pa nyid yin pa'i phyir ro/ /gsang ba'i rdo rje'i ting nge 'dzin las bzhengs nas zhes bya ba ni bdag med pa'i ting nge 'dzin rdo rje dang mnyam
<p>78b.2</p>pa'i ting nge 'dzin gyi dkyil 'khor gang gis de bzhin gshegs pa dang byang chub sems dpa' rnams bskyed par gyur pa de la de skad ces bya'o/ /nam mkha'i dbyings kyi dbus gnas pa/ /zhes bya ba la sogs pa ni bdag gam gzhan yid kyis dbang bskur bar 'dod pas nam mkha' la de bzhin gshegs pa lnga gang yang rung
<p>78b.3</p>ba'i dkyil 'khor gru bzhi la sogs pa'i gzugs su bsams la/ de nas de la mchod pa thams cad kyis yang dag par mchod la dkyil 'khor gyi bdag po rang ngam gzhan gyi snying gar bsams nas nam mkha'i dbyings la de bzhin gshegs pa thams cad sku dang gsung dang thugs rdo rje bdud rtsi'i chus yongs su gang
<p>78b.4</p>ba'i bum pa phyag na bsnams pa rnam par bsams te/ des bdag gam gzhan la dbang bskur bar bya'o/ /rdo rje mkha' 'gro'i sbyor ba la mngon par dga' ba rnams la rdo rje mkha' 'gro'i sbyor ba gsungs pa ni/ sha rus la sogs dkyil 'khor ni/ /zhes bya ba la sogs pa gsungs te/ hUM hri khaM zhes bya ba'i sngags 'di las drag
<p>78b.5</p>po mi sdug pa mche ba gtsigs nas bzhin khros pa/ ut+pala'i 'dab ma lta bu'i mdog can rtse gsum dang lcags kyu dang rdo rje dang thod pa 'dzin pa phyag bzhi pa rdo rje sems dpa'i bdag nyid rnam par bsams la/ rang gi dkyil 'khor gyi dbus su 'dug nas nam mkha' la rus pa dang khrag la sogs pa'i dkyil
<p>78b.6</p>'khor bsgoms te lce la rang gi sngags bkod nas kha dog sngon po dang ser po dang dkar po dang dmar po dang ljang gu'i 'od zer rnams lce las byung bas ji skad du bshad pa'i nam mkha'i khrag drangs la rang gi khar gdab po/ /yang gang zhig sems can gzir bar byed par 'dod na de'i tshe rtse gsum pa'i rdo rje phur bu de'i
<p>78b.7</p>steng du'am de'i snying gar bsam mo/ /rnal 'byor pas kha zas rnams sku dang gsung dang thugs rdo rje'i ngo bor bsam par bya'o zhes bstan par bya ba'i phyir/ bza' ba'am yang na btung ba'ang rung / /zhes bya ba la sogs pa smos te/ mchod pa lnga dang bdud rtsi lnga yid kyis sam yang na cig shos
<p>79a</p>
<p>79a.1</p>rab tu 'bar ba dag go/ /cho ga bzhin du zhes pa ni mtshan ma thob cing ji skad bshad pa'i rdzas rab tu 'bar bas zhes bya ba'i don to/ /sems can khams ni mtha' yas kyi/ /dam tshig 'dzin pa'i mi rnams ni/ /zhes bya ba ni spyan la sogs pa bzhi po'i ngo bo de yang dag par sbyor ba bsgom pas bshad par
<p>79a.2</p>bya'o/ /lus dang ngag sems longs spyod kyi/ /gsang ba gsum nas rdo rje skyes/ /bzang po dag gis bsgrub par bya/ /zhes bya ba ni de ltar sems bskyed la bsgom par bya'o/ /mtho gang tsam du sbags nas ni/ /spyi bor dkyil 'khor brtag par bya/ /zhes bya ba ni gang gi tshe rnal 'byor pa bsgom pas dub par gyur pa de'i tshe rang gi
<p>79a.3</p>spyi bo'i steng du mtho gang tsam du spags par bdud rtsi lnga'i dkyil 'khor bsgoms la de'i dkyil du yi ge oM me 'bar ba lta bu bsams la des bdud rtsi lnga zhu bar gyur pa dang rang gi lus la bab par gyur par bsam mo/ /mchod rten la sogs pa'i las mi bya ba ni gang mnyam par gzhag pa'i sbyor ba dang ldan zhing de kho na nyid kyi
<p>79a.4</p>bsam pa dang rab tu ldan pa des 'di lta bu'i sbyor ba bor nas mi bya'o/ /rnal 'byor pa gang mnyam par mi 'jog pa dang de kho na nyid kyi bsam pa dang mi ldan pa de la bkag pa ma yin no/ /gal te de ltar khas mi len tshe na/ /rgyal po dang bud med la brten pa dang nor la sogs pa la zhugs pa rnams la yang mchod rten gyi las
<p>79a.5</p>la sogs pa bkag na ni thabs phra mo'i bsod nams la bar chad du gyur pas 'di ni sangs rgyas kyi bka' ma yin par 'gyur ro/ /de'i phyir rtag tu de kho na nyid la shin tu nges pa'i bsam pa dang ldan pa de lta bu'i sbyor ba yongs su btang nas mchod rten gyi las mi bya'o/ /des kyang rnal 'byor las ldang ba'i tshe na 'di dag bya ba
<p>79a.6</p>yin te/ gang gi phyir bcom ldan 'das ni bsod nams kyi bar chad mi mdzad do zhes bshad pas na gang zhig bar chad byed pa de ni bcom ldan 'das ma yin par 'gyur ro/ /'od zer dkar po'i phreng ba can/ /'khor lo'i dbus su chud par gzhag /ces bya ba la sogs pa yi ge hUM las lag pa g.yas par 'khor lo
<p>79a.7</p>rtsibs brgyad pa dkar po lte bar b+h+rUM dkar po 'od zer dkar pos dug med par byed pa ste sdud pa'i tshe na thams cad nag por ro/ /rengs pa la ni 'khor lo la sogs pa ser po ste/ dug gi steng du bsams la dug gi steng du song ba'i tshe na 'og tu song bar bsam mo/ /'gro ba dag la 'khor lo ni/ /zhes bya ba la sogs pa
<p>79b</p>
<p>79b.1</p>ni 'gro ba'am gzhan dag gur gum gyis sna tshogs rdo rje rtse bcu gnyis pa bris la de'i steng du 'khor lo rtsibs brgyad pa ste/ 'khor lo'i steng du lte ba la bsrung bar bya ba'i ming dang sngags yi ge haM gi dbus su chud par byas la 'khor lo'i phyogs bzhir ni mi bskyod pa dang rin chen 'byung ldan dang 'od dpag tu med pa dang / 
<p>79b.2</p>don yod grub pa'i snying po'o/ /'khor lo'i rtsibs kyi mtshams bzhir ni spyan la sogs pa'i snying po'o/ /yang shar la sogs pa'i phyogs su 'phags pa 'jam dpal gshin rje gshed la sogs pa'i snying po bri bar bya'o/ /'khor lo de'i mu khyud la/ oM hu lu hu lu/ tiSh+Tha tiSh+Tha/ ban+d+ha ban+d+ha/ han han/ da ha da ha/ 
<p>79b.3</p>a mr-i te hUM phaT ces bya ba kun du bri'o/ /de nas hUM b+h+rUM zhes bya ba dag las sna tshogs rdo rje dang 'khor lo bskyed la rang gi ming dang sngags kyis bsgrub par bya ba haM gi go cha'i nang na gnas pa dang / de bzhin gshegs pa la sogs pa rang gi gnas su rang gi snying po las rnam par bsams nas mchod pa thams cad kyis yang
<p>79b.4</p>dag par mchod la/ de dag gi rdo rje'i 'od zer gyi dra bas yang bsgrub par bya ba yang dag par bsrung ba byas la gro ga la sogs pa de dpung pa'am mgul par gdags pa'am mchod rten gyi nang du bzhag na lha de lta bus srung ba mdzad par 'gyur ro/ /rdo rje any+dza na'i tshig 'di/ /zhes bya ba la sogs pa 'phags pa bdud
<p>79b.5</p>rtsi 'khyil pa'i sbyor bas sngags 'di'i bzlas pa 'bum byas nas/ mar ngo'i tshes bcu bzhi la lam gyi bzhi mdo'am shing gcig gi drung la sogs par yid kyis 'phags pa bdud rtsi 'khyil pa'i dkyil 'khor bskyed la ji lta ba bzhin du rdo rje any+dza na'i dbab par bya'o/ /skal ba med pa'i phyir ro zhes bya ba de'i tshe
<p>79b.6</p>sems can rnams nyon mongs pa chung zhing rang bzhin bzang ba yin te/ des na de dag la 'dod chags la sogs pas 'dod chags spong ba mi rigs te/ de bas na 'di mi ston pas na de rnams skal ba med pa zhes bya'o/ /skad cig thang cig yud tsam gyis/ sangs rgyas kyi byang chub rdzogs par byed de zhes bya ba rab kyi mthar
<p>79b.7</p>thug pa las skyes pa'i khyad par du 'phags pa'i skad cig ma la sogs pa gsungs pa'am/ so bon bskyed pa tsam la bya ste/ 'di dag kyang rgyud 'di la mos pa'i sems can rnams kyis gus pa bskyed par bya ba'i phyir gsungs pa yin no/ /gsung rdo rje'i yi ge'i dam tshig 'di thos nas zhes bya ba la sogs pa la/ sku dang
<p>80a</p>
<p>80a.1</p>gsung dang thugs bdag med pa'i sbyor ba bsgom pa'i tshul gyis skad cig yud tsam gyis 'thob bo zhes thos pas rab tu bsdus par gyur pa ste/ 'di dag byang chub sems dpa' sems dpa' chen po rnams 'di ltar ston pa ni sa chen po la zhugs pa'i byang chub sems dpa' rnams la gong du ming
<p>80a.2</p>tsam gyis thos pa'i skal ba med par 'gyur la bdag cag ni de bas ches mchog tu byung ba yin no zhes gsang ba gsum 'dus pa chen po la lhag par mos pa'i sems can rnams la spro ba ston par bya ba'i phyir bstan pa yin no/ /sdug bsngal gsum la zhes bya ba ni 'du byed kyi sdug bsngal ba dang / 'gyur ba'i sdug bsngal ba dang / 
<p>80a.3</p>sdug bsngal gyi sdug bsngal lo/ /gsang ba'i yi ge gsum zhes bya ba ni sku dang gsung dang thugs ni rdo rje gsang ba gsum ste/ de dag ni don dam par dngos po med pa'i ngo bo nyid yin pas yi ge'o/ /bcom ldan 'das chung ngu na ming tsam thos pa'i skal ba yang ma mchis so zhes bya ba ni re zhig bsam pa dang bsgom pa dag
<p>80a.4</p>gis gsang ba'i yi ge mngon sum du bya bar skal ba med na thos pa lta smos kyang ci dgos zhes pa ste/ gang gi phyir bdag cag ni gsang ba'i yi ge'i rang bzhin yin la des na rang la rang byed pa ni 'gal ba'i phyir dang / thos pa dang bsam pa dang bsgom pa dang thos pa po dang / bsam pa po dang / sgom pa po ma bskyed pa yin
<p>80a.5</p>pa'i phyir ro/ /de ltar ma brtags pa'i tshul gyis kyang so so'i skye bo rnams 'di snyam du/ bdag cag ni gsang ba'i yi ge 'di thos pa la sogs pa'i skal ba yod kyi/ sangs rgyas dang byang chub sems dpa' rnams ni ma yin no zhes rtogs par bya ba'i phyir ro/ /yi ge ni thun mong ste zhes bya ba 'dis ni gang byang chub sems
<p>80a.6</p>dpa' gsang ba'i yi ge mnyan par mi nus par smod par byed pa dag la de nyid bsal ba'i phyir te de bas na gsang ba'i yi ge gsum rnam par dag par bya ba'i phyir ro zhes bya ba gsungs so/ /de ltar gsang ba'i yi ge rnam par dag pa bstan nas/ de bzhin gshegs pa btsun mo'i b+ha ga la bzhugs pa ni chos thams cad
<p>80a.7</p>ni dngos po med pa'i ngo bo nyid do/ /'di la 'dod pa skyed cig ces gdul bya rnams la khong du chud par bya ba'i phyir te/ gsang ba'i yi ge rnam par dag pa'i phyir ro zhes bya ba de nyid ni 'dir rgyu yin no/ /de nas de bzhin gshegs pa thams cad ces bya ba la sogs pa sems can gyi khams na zhes bya ba ni/ sems
<p>80b</p>
<p>80b.1</p>can rnams kyi sems gang ni/ /brtan pa'i phyir na sems dpar brjod/ /mnyam par bzhag pas ting 'dzin te/ /nges pa'i phyir na rdo rje'o/ /zhes bya ba gsungs pa'i phyir ro/ /gnas kyi dbang phyug ces bya ba ni khams gsum gyi dbang phyug tu gyur pa'i phyir ro/ /de yang gang gi thugs she na/ rdo rje'i
<p>80b.2</p>thugs zhes bya ba gsungs te rdo rje'i thugs ni gzung ba dang 'dzin pa'i rnam par rtog pa dang bral ba'i byang chub kyi sems so/ /thabs dang shes rab mngon du byas pa ni 'dir 'dod pa yin pas bdag la bskyab tu gsol zhes bya ba thabs dang shes rab yang dag par sbyor bar bsgoms pas
<p>80b.3</p>so/ /mgon po gal te de ring bdag ni gson par mchis bzhed na/ /zhes bya ba ni gal te bdag 'dod chags la spyod pa'i rnal 'byor pa'i rgyud la 'dod chags kyis 'dod chags spong ba'i phyir thabs dang shes rab yang dag par sbyor ba bskyed pa ni gson pa ste/ de bzhin du gzhan
<p>80b.4</p>dag la yang shes par bya'o/ /'dod pa thams cad la nye bar longs spyod pa'i rdo rje dpal zhes bya ba'i ting nge 'dzin la snyoms par zhugs nas zhes bya ba ni spyan la sogs pa bzhi dang / thabs dang shes rab tu sbyor bas sems can gyi khams thams cad kun du bzang po'i ngo bor bskyed pa
<p>80b.5</p>ni 'dod pa thams cad la nye bar longs spyod pa'o/ /de nyid kyis mdzes pas na dpal te/ de bskyed pa'i ting nge 'dzin gang yin pa de ni 'dod pa thams cad la nye bar longs spyod pa'i dpal zhes bya ba'i ting nge 'dzin te de la snyoms par zhugs pa'o/ /dam tshig 'khor los 'dod pa'i
<p>80b.6</p>longs spyod cing / /zhes bya ba ni bcom ldan 'das nyid kyi dkyil 'khor la bzhugs pa'o/ /sku dang gsung dang thugs rdo rje rnam par dag pa zhes bya ba ni sbyor ba dang ldan pa'i che ba'i bdag nyid dang mi phyed par mngon du mdzad ces bya ba'i don to/ /mi gsung bar gyur to zhes bya ba ni bdag dang
<p>80b.7</p>gzhan dmigs su med pas gsung gi spros pa mi mnga' ba'o/ /de ltar thabs dang shes rab kyi gnas pas bzhugs nas bcom ldan 'das kyis 'dod chags la spyod pa'i sems can rnams rjes su gzung ba'i phyir/ /sngon gyi 'phen pa'i stobs kyis gdul bya rnams la
<p>81a</p>
<p>81a.1</p>sbyor ba las byung ba'i de bzhin gshegs pa thams cad kyi sku dang / gsung dang / thugs rdo rje'i ngo bo'i khu bas 'jig rten gyi khams yongs su gang bar mig yor lta bur bskyed par gyur te/ de dag gis kyang sku dang / gsung dang / 
<p>81a.2</p>thugs rdo rje de nyid rtogs pas na kun du bzang po'i ngo bor gyur pa'o/ /'dis ni 'di skad ston par 'gyur te/ rdo rje 'chang chen po dang po'i sbyor ba'i ngo bo nyid du bdag nyid nges par mdzad nas/ dang po'i sbyor ba dang / dkyil 'khor gyi rgyal po mchog dang / las kyi
<p>81a.3</p>rgyal po mchog kyang rnam par bsgoms te/ dkyil 'khor gyi bdag po'i nga rgyal gyis chos thams cad nam mkha' dang 'dra bar mos pa byas pa la/ spyan la sogs pas gsol ba btab pas mig yor lta bu'i tshul du yang dag par sbyor ba bsgom pa ni/ 'dod
<p>81a.4</p>chags kyis 'dod chags spong ba'i spyod pas sems can gyi spyod pas lhag par mos par bya'o/ /de nas dus bzhir bsgoms pas ngal bar 'gyur na rdo rje sems dpa'i yi ge gsum la sku dang / gsung dang / thugs rdo rje bcug ste/ rnam par snang mdzad ni khams gsum
<p>81a.5</p>pa thams cad kyi lus rdo rje la'o/ /'od dpag tu med pa ni khams gsum pa thams cad kyi ngag rdo rje la'o/ /rdo rje 'chang chen po ni khams gsum pa thams cad kyi sems rdo rje de la gnas shing / de bzhin gshegs pa thams cad kyi sku dang / gsung dang / thugs mnyam pa nyid
<p>81a.6</p>kyi sbyor bas yang dag par bsam par bya'o/ /kun dga' snying pos rdo rje mchog /gus pas dka' 'grel 'di byas pa'i/ /bdag gis dge ba 'di bsags des/ /'jig rten rdo rje 'dzin par shog /de bzhin gshegs pa thams cad kyi sku dang / gsung dang / thugs kyi gsang ba
<p>81a.7</p>'dus pa zhes bya ba rtog pa'i rgyal po chen po'i dka' 'grel slob dpon kun dga' snying pos mdzad pa rdzogs so// //rgya gar gyi mkhan po bi dza ya shrI b+ha dra dang / zhu chen lo tsA ba dge slong rin chen bzang pos bsgyur te/ slad nas A tsA r+ya shrad+d+ha ka ra war mas zhus te gtan la phab pa// //
<p>81b</p>
<p>81b.1</p>@##/ /rgya gar skad du/ shrI ya mA ri tan+h+ra pany+dzi ka sa ha dzA lo ka nA ma/ bod skad du/ dpal gshin rje gshed kyi rgyud kyi dka' 'grel lhan cig skyes pa'i snang ba zhes bya ba/ 'phags pa 'jam dpal gzhon nur gyur pa la phyag 'tshal lo/ /thams cad mkhyen pa la phyag 'tshal lo/ /
<p>81b.2</p>dngos po kun gyi bla ma rnams/ /zab mo rdo rje 'chang btud de/ /dpal ldan gshin rje'i dka' 'grel ni/ /lhan cig skyes pa'i snang ba bri/ /lung dang tshad mas dpyod pa yi/ /blo gsal rnams la'ang sbas pa la/ /sgra tsam nyid kyang mi shes pa'i/ /bdag 'dra rmongs pa smos ci dgos/ /'on kyang bla ma'i
<p>81b.3</p>zab mo'i bka'i/ /cung zad don thob thos skyes gang / /bdag ni yongs su ngal ba yis/ /de yi don ni dran par bya/ /thams cad du rtog pa dang ldan pa rnams dgos pa mthong nas 'jug pa yin pas/ de'i phyir dang por 'jug pa'i yan lag tu thun mong ma yin pa'i 'bras bu 'thob pa'i rgyu dgos pa bsgrub
<p>81b.4</p>par nus pa brjod par bya'o/ /gang yang / /bstan bcos dag ni thams cad dang / /las rnams dag ni 'ga' zhig la/ /ji srid dgos pa ma smras par/ /de srid su zhig len par byed/ /ces bstan pa yin no/ /de yang 'brel pa dang rjod par byed pa ma bstan par rtogs par mi nus pa yin pa'i phyir/ 
<p>81b.5</p>'brel pa dang rjod par byed pa yang bstan par bya'o/ /thabs med par yang bsgrub par mi nus pas thabs kyang bstan par bya'o/ /de la bdag dang gzhan gyi bde ba mchog gi rgyu bcom ldan 'das gshin rje gshed nag po'i rgyud nyid 'dir brjod par bya ba ste 'dir dgos pa'o/ /de gang gis nges par ston par byed
<p>81b.6</p>pa de yang rjod par byed pa yin pas sangs rgyas kyi mdzad pa snyan dngags kyis ston pa ltar rgyud la yang gshin rje gshed nag po zhes de skad brjod do/ /rjod byed dang brjod bya 'di dag gi rjod pa dang brjod bya'i mtshan nyid can gyi 'brel pa yang don gyi shugs kyis bstan pa yin no/ /'dir thabs kyang ga
<p>81b.7</p>sum la skyabs su 'gro ba dang byang chub tu sems bskyed pa dang / dkyil 'khor du 'jug pa la sogs pas dbang bskur ba thob pas rnal 'byor bzhi bsgom pa'i mtshan nyid can yin te/ gang gi phyir 'dis bdag de'i ngo bor mngon sum du 'gyur ba yin no/ /de phyir yang dag yang dag min/ /shin
<p>82a</p>
<p>82a.1</p>tu bsgoms pa gang gang yin/ /bsgom pa'i stobs ni rdzogs pa na/ /de gsal mi rtogs blo'i 'bras bu/ /zhes bstan pa yin no/ /gal te ji ltar na 'di thun mong ma yin pa yin zhe na/ brjod par bya ste thams cad kyang thams cad du bdag nyid kyis bde ba'i don du 'jug
<p>82a.2</p>pa yin te/ de yang 'di ltar spang bya dang bsgrub bya mi shes pas mu stegs pa rnams ni lha dang mi'i bde ba 'dod pa nyid kyis 'jug par byed de/ chu dang me la sogs pa'i nang du bdag nyid 'jug pa dang / 'dab ma dang nas la sogs pa za ba dang gcig la slong ba dang gnyis la slong ba la sogs pa'i lus
<p>82a.3</p>la gnod pa byed kyang / re zhig de la sogs pa'i dka' blas kyi brtul zhugs kyis spyod na yang 'bras bu bde ba ni med do/ /gang gi phyir/ /sdug bsngal la sogs sems g.yengs nas/ /g.yengs pas dngos grub gzhan du 'gyur/ /dngos grub med na 'khor ba ste/ /'khor bas dmyal bsgrub
<p>82a.4</p>par byed/ /ces gsungs pas so/ /nyan thos la sogs pa yang dngos po ma lus pa'i de kho na nyid yongs su mi shes pas phung po med pa'i bde ba mchog yin no zhes bya bar shes nas bdag nyid mya ngan las 'das par nges par 'gyur ro/ /pha rol tu phyin pa'i theg pa la spyod pa yang sbyin pa la sogs pa la
<p>82a.5</p>zhugs na yang rtag tu stong pa nyid du ro gcig pa nyid kyis longs spyod rdzogs pa dang sprul pa'i sku gnyis su med pa'i phyir/ snying rje dman pas bdag nyid kyis mya ngan las 'das pa gtsor byed pa nyid do/ /pha rol tu phyin pa'i mthar thug pa phyir mi ldog pa gang yin pa de yang sangs rgyas ni ma yin te/ de lta na ni sa bcu
<p>82a.6</p>par sangs rgyas par thal bar 'gyur ro/ /gzhan yang zab mo mngon sum du byas pa nyid yin yang sems can gyi don ni med de 'gro ba ma lus par nye bar 'tsho bar gyur pa de thams cad mkhyen pa'i ye shes su 'dod na bdag med pa'i mthar thug pa la 'jug par byed pa nyid kyi rgyu ni ma yin te de ni brtags pa'i
<p>82a.7</p>gnyen po tsam yin pa'i phyir ro/ /de yang / /thabs dang bral ba'i dngos med tsam/ /bsgrub par bya ba'ang ma yin te/ /bdag dang gzhan gyi don sgrub mthu/ /med phyir nam mkha'i me tog bzhin/ /zhes bstan pa yin no/ /sbyin pa la sogs pa thabs kyi sgo nas dang / smon lam gyi stobs kyis 'byung
<p>82b</p>
<p>82b.1</p>par 'gyur ro zhes brjod par yang mi bya ste/ gang gi phyir ma bsgoms pa'i longs spyod rdzogs pa dang sprul pa'i bdag nyid dag la yang the tshom za ba na ji ltar sems nges par 'gyur/ de ltar na yang smon lam gyi stobs kyis 'byung bar 'gyur ro zhe na/ bdag med pa yang ma bsgoms pa nyid
<p>82b.2</p>du mngon sum nyid du 'gyur bas de bsgom pa'i ngal bas ci zhig bya/ gal te de ni bsgoms pa nyid kyis 'byung bar 'gyur ro zhe na/ longs spyod rdzogs pa dang sprul pa'i sku gnyis kyis nyes pa ci zhig byas na gang gi phyir de dag bsgom par mi bya/ de'i phyir pha rol tu phyin pa'i theg pa la gnas pas kyang sku gsum gyi bdag
<p>82b.3</p>nyid can gyi sangs rgyas khas blang bar bya'o/ /de ni bsgoms pas gsal bar 'gyur ro/ /de'i phyir/ /sangs rgyas nyid ni sgrub pa'i rgyu/ /sangs rgyas rnal 'byor kun du yang / /rgyu dang 'dra ba'i 'bras bu nyid/ /kun du mthong ba ma yin nam/ /zhes bstan pa dang thams cad gsang ba las
<p>82b.4</p>kyang / /sangs rgyas nyid kyang mdor bsdu na/ /ting 'dzin ye shes las nges 'byung / /sangs rgyas rnal 'byor ma gtogs par/ /sangs rgyas rnal 'byor pas mi thob/ /ces gsungs pas sangs rgyas kyi rnal 'byor yang sems can ma lus pa 'dul bas khro zhing zhi ba'i bdag nyid can gshin rje
<p>82b.5</p>gshed nag po nyid do/ /bya ba dang spyod pa'i lugs la yang bsgrub bya dang sgrub pa'i thabs dus ring por rjes su mi 'jug ste/ de dag ni brtags pa las rab tu byung ba nyid yin te/ de ni 'di ltar ras ris la sogs par rtogs pa'i lha'i stobs kyis dngos grub rdzogs par byed pa'i phyir ro/ /rnal 'byor
<p>82b.6</p>gyi rgyud du ni khyad par 'di yod de rang gi lha'i rnal 'byor gyis ras ris la sogs par rtogs pa'i lha la dmigs nas mthun pa'i dngos grub sgrub par byed do/ /rnal 'byor bla na med par ni gtso bo nyid du de rgyu'i gtso bor ma bstan no/ /'dir ni thabs dang shes rab gnyis su med pa'i rnal 'byor gyis chos
<p>82b.7</p>dang longs spyod rdzogs pa dang sprul pa'i bdag nyid can cig tu 'gro ba ma lus pa la phan par byed pa zag pa med pa'i bde ba'i rang bzhin can bstan te/ des na thun mong ma yin pa'i 'bras bu thob pa'i rgyu nyid yin pas bla na med pa'o/ /tak+Sha ka'i mgo la yod pa'i rims nad sel ba'i gtsug gi nor bu bzhin
<p>83a</p>
<p>83a.1</p>du bsgrub par mi nus pa yang ma yin te/ gang gi phyir yul ma lus pa la brten cing bsgrubs pas gsal por 'gyur ro/ /de ji lta bu zhig ce na sngags la sogs pas sbyangs pa'i dug la spyod pa ltar khyad par can gyi 'bras bu 'dren par byed pa nyid do/ /de yang / ji ltar dug gi
<p>83a.2</p>de nyid rig /dug gis dug ni sel bar byed/ /de bzhin 'dod pa'i rtsed mo'i ros/ /brtags pa thams cad sbyor bar bya/ /zhes gsungs pas so/ /dpal gsang ba 'dus pa las kyang / /dka' thub sdom pa mi zad pas/ /brten kyang 'grub par mi 'gyur te/ /'dod pa kun la longs spyod
<p>83a.3</p>cing / /brten na myur du 'grub par 'gyur/ /zhes gsungs so/ /da ni 'di skad ces bya ba la sogs pas dgos pa dang bsdus pa'i don dang tshig gi don dang / 'brel pa dang / rgal ba dang / lan rnams brjod par bya'o/ /de la re zhig dgos pa smras zin to/ /bsdus pa'i don ni mngon par rtogs
<p>83a.4</p>pa las shes par bya'o/ /da ni 'brel pa sngon du 'gro ba'i tshig 'ga' zhig gis bshad pa brjod par bya'o/ /rgal ba dang lan ni de dang der bsgrub par bya'o/ /'di skad ces bya ba la sogs pa la/ 'dir sdud par byed pa phyag na rdo rjes rgyud ma lus pa'i don dang gzhung sems la bsngogs nas 'di skad ces
<p>83a.5</p>nges par byas nas rang dang rjes su mthun pa'i shes pas nges par bzung ba'i rgyud kyi don ma lus par nye bar ston pa la gcig tu nges pa byas nas phyin ci ma log par smras pa'o/ /bdag gi zhes bya ba ni bdag nyid kyis mngon sum du thos pa ste/ bcom ldan 'das las bdag gis don dang gzhung
<p>83a.6</p>dag thos kyi bdag gis byas pa yang ma yin/ bcom ldan 'das las gcig nas gcig tu brgyud pas bstan pa yang ma yin zhes pa'o/ /yang na bdag rang gi mos pa'i dbang gis 'di skad thos kyi gzhan gyis ni gzhan du yang ma yin te 'chad par 'gyur ba'i 'khor bstan pas so/ /'dis ni gzhan dang
<p>83a.7</p>ldan pa rnam par gcod pa spangs pa yin no/ /slob dpon ma khol gyis kyang / /gsung gcig gis ni bstan mod kyang / /du ma nyid du rtogs mdzad par/ /bdag la nye bar ston to zhes/ /skye bo kun gyis shes par 'gyur/ /zhes gsungs so/ /thos pas zhes bya bas ni bdag nyid nyan pa'i dus na byang
<p>83b</p>
<p>83b.1</p>chub sems dpa' nyid du bstan la/ sdud pa'i dus na ni 'dis sangs rgyas nyid yin te/ gang gi phyir le'u bco brgyad pa las/ /de'i dus na bdag gis bcom ldan 'das kyis gsungs pa thos te/ skad cig ma gcig la bzung zhing don bzung ste zhes bya ba la sogs pa gsungs pas so/ /'dis ni
<p>83b.2</p>yang bstan pas shin tu yang tshad ma yin no zhes bstan pa yin no/ /mngon sum du thos pas yang 'di ltar shes par bya ste/ slob dpon med par 'di'i bya ba mi bya'o zhes yang dag par gzung bar bya'o/ /de ltar bstan nas gang gi tshe gang las gang du gang dang lhan cig thos pa de dang de rim pa bzhin bstan par bya
<p>83b.3</p>ba'i phyir/ dus gcig na zhes bya ba gsungs te/ 'dis ni shin tu dkon pa nyid dang bdag nyid mang du thos pa nyid du sgrub par byed de/ 'di lta bu'i phyin ci ma log pa ngo mtshar che ba'i chos ni gzhan gyi tshe bstan par mi srid pa'i phyir ro/ /'dis ni ma 'ongs pa'i 'gro ba rnams gus pa bskyed pa bstan
<p>83b.4</p>par byed pa'o/ /dus gcig gi tshe bdag gis 'di thos kyi gzhan gyi tshe ni gzhan dang gzhan pa 'di thos so zhes mang du thos pa nyid kyang bstan to/ /gal te yi ge dang ngag dang tshig sna tshogs pa tha dad pa nyid kyi phyir dus gcig na zhes bya ba ji lta bu zhe na/ bden na yang rgyun mi chad par rtag tu thos pa'am/ yang na bcom
<p>83b.5</p>ldan 'das bdag por gyur pa'i dbang gis bdag gis bsam gyis mi khyab pa'i rnam par thar pa'i sgo thob pas dus gcig nyid du thos zhes bya ba'o/ /gang las zhes 'dri na bcom ldan 'das las te/ bag chags dang bcas pa'i nyon mongs pa ma lus pa'i gnyen po bla na med pa'i shes rab ni bcom
<p>83b.6</p>ldan te/ de gang la yod pa de ni bcom ldan 'das so/ /de yang / /'joms pa'i phyir na bcom ldan te/ /nyon mongs bdud la sogs 'joms pas/ /shes rab nyon mongs de 'joms phyir/ /de phyir shes rab bcom ldan brjod/ /ces gsungs pa dang yang na/ dbang phyug dang ni gzugs bzang dang / /
<p>83b.7</p>dpal dang grags dang ye shes dang / /brtson 'grus phun sum tshogs pa ste/ /drug po de la ldan zhes bya/ /zhes bya bas de dang ldan pa la bcom ldan 'das zhes bya ste/ de lta bur gyur pas gsungs pa ni phyin ci ma log pa zhes pa'o/ /de'i phyir bcom ldan 'das de nyid las thos pas gzhan dag
<p>84a</p>
<p>84a.1</p>la de lta bur gyur pa med pa'i phyir ro/ /'dis ni ston pa phun sum tshogs pa bstan to/ /gnas gang du thos zhes 'dri ba la/ de bzhin gshegs pa thams cad kyi zhes bya ba la sogs pa'o/ /de bzhin ni gnyis su med pa'i ye shes kyi ngo bo'o/ /rang rang gi rang bzhin gyis de bzhin
<p>84a.2</p>nyid du song bas na de bzhin gshegs pa ste chos kyi sku'i ngo bo'o/ /kun rdzob tu ni longs spyod rdzogs pa dang sprul pa'i gzugs nyid kyis rang gi mos pa'i dbang gis rnam pa gang dang gis 'jig rten la snang bar 'gyur ba'i gzugs de dang der gshegs pas de bzhin gshegs pa'o/ /chos kyi sku nyid yin na
<p>84a.3</p>yang snying rje'i dbang gis de bzhin du snang ba yin gyi de kho na nyid la ni rtog pa ma lus pa mi mnga' bas gar yang gshegs pa med do/ /thams cad kyang yin la de bzhin gshegs pa yang yin pas/ de bzhin gshegs pa thams cad de/ gti mug gshin rje gshed la sogs pa'o/ /de rnams kyi sku
<p>84a.4</p>dang gsung dang thugs ni de bzhin gshegs pa thams cad kyi rdo rje btsun mo thams cad kyi b+ha ga ste/ mi phyed cing 'byed par byed pas byang chub kyi sems kyi ngo bo yin pa'i phyir dang / bla na med pa'i dga' ba'i rgyu yin pa'i phyir dang / sku dang gsung dang thugs kyi rang bzhin yin pa'i phyir chos 'byung gi phyag rgya gru gsum
<p>84a.5</p>nyid de/ 'dod pa dang gzugs dang gzugs med pa rnam par dag pa'i rang bzhin yin pa'i phyir 'og tu zur gcig steng du zur gnyis pa'o/ /'dis ni 'di ltar bstan par 'gyur te/ gang gi tshe 'dod chags la sogs pa la spyod pa'i sems can rjes su gzung ba'i phyir/ gshin rje gshed kyi
<p>84a.6</p>tshogs chen po dang lhan cig bcom ldan 'das chos kyi 'byung gnas kyi khongs su gtogs pa'i gzhal yas khang na bzhugs pa de'i tshe 'di skad bdag gis thos pa zhes bya'o/ /'dis ni gnas phun sum tshogs pa bstan to/ /'di lta bu'i khyad par can gyi gnas su 'dod chags chen pos 'dul ba
<p>84a.7</p>rnams yid mnyam par 'jog par 'gyur ro/ /sems mnyam par gzhag pa rnams kyis yang dag pa ji lta ba nyid so sor rtogs pa bzod par 'gyur ro/ /des na 'di dag la 'di ni phan gdags pa chen po nyid yin no/ /shes rab kyi pha rol tu phyin pa las kyang bde ba dang ldan pa'i sems mnyam par
<p>84b</p>
<p>84b.1</p>'jog par 'gyur ro/ /sems mnyam par bzhag pas yang dag pa nyid ji lta ba bzhin shes par 'gyur ro zhes bya ba rgyas par gsungs pa yin no/ /mang po'i tshig nyid ni 'jig rten gsum po ma lus pa'i rdul phra rab so so'i khongs su gtogs pa'i chos 'byung gi nang gi gzhal
<p>84b.2</p>yas khang gi nang na dkyil 'khor pa thams cad dang lhan cig tu bcom ldan 'das rang gi rig ma dang gnyis su med par snang bar 'gyur ba'o/ /bzhugs te zhes bya ba ni rdzu 'phrul rnam pa sna tshogs kyis gdul bya'i 'gro ba'i sems 'phrog par byed ces bya ba'i don to/ /bcom ldan 'das bdag
<p>84b.3</p>nyid che ba dang / phan pa chen po mdzad pa nyid dang / dbang po dang bcas pa nyid du bsgrub pa'i phyir/ 'khor 'dus pa chen po nyid gsungs pa/ gti mug rdo rje gshin rje gshed dang zhes bya ba la gcig dang du ma la sogs pa dang bral ba nyid kyis chos thams cad la rtogs pa med pa dang shes pa
<p>84b.4</p>med pa ni gti mug ste/ de nyid ni gzugs brnyan ltar mi 'khrul pa nyid kyi phyir mi phyed pa dang / de las gzhan pa 'byed par byed pa nyid kyi phyir rdo rje yang yin te/ byams pa chen po mngon sum du byas pa'i phyir/ mya ngan las 'das pa'i 'chi ba'i gshin rje 'joms pas/ de'i phyir gti mug
<p>84b.5</p>rdo rje gshin rje gshed de/ des kyang der thos zhes bya'o/ /phra ma rdo rje gshin rje gshed dang zhes bya ba la gzhan 'byed pa'i tshig ni phra ma zhes bya'o/ /de la gzhan ni phyi rol gyi don yod par smra ba ste/ rigs pa dang lung gis phye zhing sun phyung nas rang dang mnyam pa nyid kyi rgyud la sbyor bar byed de
<p>84b.6</p>zhes bya ba rang dang mnyam pa nyid kyi ngo bo nyid kyis dbyer med pa dang des gzhan dag 'byed pa nyid kyis rdo rje zhes bya la/ snying rje chen po rang bzhin gyis mngon sum du byas pa'i ngo bos mi 'dra ba'i mya ngan las 'das pa'i gshin rje gshed nag po yin pas phra mo rdo rje gshin rje gshed do/ /'dod chags
<p>84b.7</p>rdo rje gshin rje gshed dang zhes bya ba la sems can gyi don la so sor rtog pa la zhen pa ni chags pa'o/ /de'i ngo bo nyid kyis mi phyed pa dang gzhan 'byed par byed pa nyid yin pa'i phyir dang dga' ba chen po mngon sum du byas pa'i phyir/ 'dod chags dang bral bas bskyed pa'i mya ngan las 'das
<p>85a</p>
<p>85a.1</p>pa'i 'chi ba'i gshin rje 'joms pas 'dod chags rdo rje gshin rje gshed do/ /phrag dog rdo rje gshin rje gshed dang zhes bya ba dang / phrag dog ni gzhan gyi yon tan la sdang ba ste/ rang rang gi sems can gyi don byed pa grub pa la gzhan gyis mi bya ste de bdag gis bya'o
<p>85a.2</p>zhes rnam par snang ba'o/ /bya ba nan tan nyid kyi phyir mi phyed cing 'byed par byed pas rdo rje ste/ btang snyoms chen po mngon sum du byas pa'i phyir rang gi don tsam gyi mya ngan las 'das pa'i gshin rje 'joms par byed pas phrag dog rdo rje gshin rje gshed do/ /zhe sdang rdo rje gshin rje gshed dang zhes
<p>85a.3</p>bya ba la phan tshun dga' bar mi byed pa la sdang ba ni zhe sdang ngo / /yang na chos thams cad shes pa dang shes bya la sogs pa'i ngo bor rnam par gzhag pa la sdang ba ni bdag med pa'i ngo bo nyid yin pa'i zhe sdang ngo / /de nyid kyi phyir rdo rje ste mi phyed pa nyid dang / de las gzhan pa 'byed par byed pa'i
<p>85a.4</p>phyir dang / snying rje chen po'i ngo bo nyid mngon sum du byas pa nyid kyis sems can gyi don 'dor ba'i rtag tu bde ba nyid kyi mya ngan las 'das par ltung ba'i gshin rje 'joms par byed pa'i phyir zhe sdang rdo rje gshin rje gshed do/ /tho ba rdo rje gshin rje dang / /zhes bya ba la 'jig tshogs la lta ba dang shes bya'i
<p>85a.5</p>sgrib pa 'jig par byed pa mtshon pas tho ba ste/ phung po'i bdud kyi gshin rje 'joms par byed pas tho ba rdo rje gshin rje gshed do/ /mthar 'dzin pa lta ba dang nyon mongs pa'i sgrib pa 'jig par byed pas dbyug pas nye bar mtshon pa ste/ nyon mongs pa'i bdud kyi gshin rje 'joms par byed
<p>85a.6</p>pas dbyug pa gshin rje gshed do/ /log par lta ba dang skye ba'i sgrib pas gos pa med pa'i chos rab tu ston pa ni pad+mas nye bar mtshon pa yin pa dang / 'chi bdag gi bdud kyi gshin rje 'jig par byed pas pad+ma gshin rje gshed do/ /lta ba mchog tu 'dzin pa dang las kyi sgrib pa gcod par
<p>85a.7</p>byed pa ni ral gris nye bar mtshon pa yin pa dang / rnam par g.yeng bar byed pa'i lha'i bu'i bdud kyi gshin rje 'joms par byed pas ral gri gshin rje gshed do/ /mi phyed pa'i byams pa chen po'i ngo bos rang gi gdul bya la spyod par byed pas rdo rje tsartsi ka'o/ /rdo rje gti mug rdo rje gshin rje
<p>85b</p>
<p>85b.1</p>gshed la sogs pa'o/ /bar ni de rnams kyi mchog ste gshin rje gshed po'o/ /hi ni de la phan pa ste byang chub la'o/ /de yang rang gi phyag rgya dang gnyis su med par gyur pa nyid las 'thob pas des na rdo rje phag mo'o/ /bar hi zhes bya ba'i tshig gis ni dbyer med pa'i shin tu rnam par dag pa'i ye shes
<p>85b.2</p>'byung bas zhe sdang gi nang du lhung ba'i sems can zlog par byed cing zhe sdang las bzlog nas zhe sdang chen po la sbyor bar byed do/ /de'i phyir badzra bar ni bcom ldan 'das nyid do/ /hi ni de la phan pa nyid snga ma bzhin no/ /dbyer med pa'i gdul bya'i pad+ma ma lus pa'i skye gnas yin pa'i phyir rdo rje'i mtshon ni
<p>85b.3</p>'dod chags rdo rje gshin rje gshed do/ /de nyid ni lhan cig skyes pa'i mchog gi bde ba gnyis su med pa'i dga' ba skyed par byed pa ste/ de gang la yod pa de ni rdo rje dbyangs can ma'o/ /go ni mig la sogs pa'i dbang po rnams so/ /de'i bdag nyid can gyi bla na med pa'i sems can gyi don
<p>85b.4</p>gyi ngo bo nyid du song zhing 'dzin par byed pas gau rI ste/ phrag dog rdo rje gshin rje gshed do/ /'di ni de la phan pa'i bla na med pa'i lhan cig skyes pa'i bde ba gnyis su med pa'i ngo bo nyid yin pas gau rI ste/ rang gi bya ba la mi phyed pas rdo rje yang yin la de nyid gau rI yang yin pas rdo rje gau rI'o/ /mtshams su
<p>85b.5</p>zhes bya ba ni mtshams bzhir gnas pa'i thod pa bzhi po mthong ba gshin rje gshed de/ /de dag la sogs pa zhes bya ba ni de dag gtso bor gyur pa gshin rje gshed kyi tshogs chen po'o/ /bcu bdun po smos pas 'di dag dang zhes bya ba brjod par bya ba yin na yang sogs pa zhes bya'i sgras ni 'di ltar sgrub par
<p>85b.6</p>byed de/ 'di dag nyi tshe ba ma yin gyi gzhan yang nang gi bdag nyid can gyi dbang po rnam par dag par grub pa rdo rje mig la sogs pa dang yang ngo / /'di skad bstan par yang 'gyur te de lta bu'i khyad par can gtso bor gyur pa gang la yod pa de ni de dag la sogs pa ste mig rdo rje la sogs pa dang / lus rdo rje la
<p>85b.7</p>sogs pa'o/ /'di rnams kyis thams cad kyi rdo rje mig la sogs pa byin gyis brlab par grub pa yin no/ /kha cig ni bcom ldan 'das kho na'i spyan la sogs pa byin gyis brlab par 'dod do/ /de ni thams cad du rnam pa thams cad mkhyen pa nyid 'grub pa la mthun pa ma yin no zhes kho bo'i bla ma
<p>86a</p>
<p>86a.1</p>gsung ngo / /rta mchog gi dkyil 'khor la sogs pa'i lha mo la sogs pa dang lhan cig thos so zhes bya bar 'brel lo/ /da ni dngos grub dang man ngag ni bla ma la rag las par bya ba'i phyir dang rang dgar 'jug pa dgag pa'i phyir mngon par rtogs pa la sogs pa'i 'brel
<p>86a.2</p>pa 'tshol bar bstan pa ni the tshom med par bsgrub pa'i phyir te/ ji lta ba bzhin du bstan na the tshom du 'gyur ba ni sgra'i don du mar 'byung ba'i phyir ro/ /ji ltar dkar po rgyug ces bya bas ci khyi 'di rgyug gam 'on te dkar po'i yon tan dang ldan pa gzhan rgyug ces bya ba lta bu'o/ /de lta bas na gang mkhas pa nga
<p>86a.3</p>rgyal byed pa dag rang dgar 'jug par ma gyur cig ces bslab par bya ba'i phyir 'brel pa 'tshol bar bstan to/ /de la bcom ldan 'das mngon par byang chub pa'i dus su zhes bya ba nas gshin rje gshed kyi khro bo chen po nges par phyung nas zhes bya ba'i bar rim par phye ba bco brgyad pa las gsungs pa'i
<p>86a.4</p>de ma thag tu de nas zhes bya ba la sogs pa 'di ltar blta bar bya'o/ /dang po'i de nas zhes bya ba la sogs pa'i de nas zhes bya ba ni nges par gzung ba'am tshig gi rgyan no/ /bcom ldan 'das de bzhin gshegs pa thams cad kyi bdag po rdo rje sems dpas phyag na rdo rje la bos te/ gsungs pa
<p>86a.5</p>zhes bya bar 'brel lo/ /de la bos te gsungs pa ni 'di yin/ phyag na rdo rje bcom ldan 'das thub pa chen po'i bka' bzhin byed pa la phyag na rdo rje khyod 'di lta bu'i gshin rje gshed kyi khro bo'i gzugs su bsgyur la/ bdud la sogs pa sod cig ces bya ba la sogs pa rim par phye ba bco brgyad pa
<p>86a.6</p>nas gsungs pa 'brel to/ /da ni de nas zhes bya ba la sogs pas ni gang de lta bu'i rnam pa lnga mngon par byang chub pa'i rdo rje 'chang yongs su gyur pa las bcom ldan 'das bsgom par bya'o zhes ston pa yin no/ /de nas bcom ldan 'das zhes bya ba la sogs pa ste/ de nas zhes bya ba'i sgras ni/ 
<p>86a.7</p>sna tshogs rdo rje 'jigs rung ba/ /nam mkha'i rdo rje'i dkyil du bsam/ /zhes bya ba'i rjes thogs su'o/ /thams cad kyang de yin la de bzhin gshegs pa yang de yin pas de bzhin gshegs pa thams cad de gti mug rdo rje gshin rje gshegs la sogs pa'o/ /de rnams kyi bdag po ni rdo rje
<p>86b</p>
<p>86b.1</p>'chang ngo / /bdud thams cad ni phung po la sogs pa'o/ /ting nge 'dzin gang gis de dag 'dzoms par byed de gcod par byed pa de nyid ni chos kyi dbyings shin tu rnam par dag pa'i ngo bo nyid kyis mi phyed pa'i phyir rdo rje ste/ de skad ces bya ba'i ming 'di nyid kyi sku dang gsung dang thugs rdo rje las de'i
<p>86b.2</p>bdag nyid du nges par bstan to zhes bya ba ste rnam par spros so zhes bya ba ni don to/ /ting nge 'dzin gyi don bstan pa'i phyir/ zla ba rdo rje sbyor ba yis/ /zhes bya ba la sogs pa la/ a la sogs pa dbyangs kyi yi ge bcu drug nyis 'gyur du byas pa shes rab kyi bdag nyid can gyi zla ba'o/ /de'i steng
<p>86b.3</p>du ka la sogs pa'i yi ge sum cu rtsa bzhi dang Da D+ha da d+ha ya la sogs pa'i yi ge bzhi bcu nyis 'gyur du byas pa'i thabs kyi bdag nyid can gyi zla ba gzhan no/ /de dag gnyi ga yang ro mnyam par gyur pa'i zla ba dang / de las gyur pa'i shes rab dang thabs kyi bdag nyid can yin pa'i phyir dkar la dmar ba'i
<p>86b.4</p>hUM las skyes pa nor bu dmar po lta bu'i rdo rje'o/ /de'i sbyor ba khyad par can las nyid dang mtshungs pa'i shes rab kyis 'khyud pa'i rdo rje 'chang gi rnam pa can dkar la dmar ba g.yon brkyang pa g.yas bskum pa de las gyur pa rol cing khro ba phyag g.yas pa rnams na rdo rje dang ral gri dang gri gug bsnams pa/ 
<p>86b.5</p>phyag g.yon pa rnams na 'khor lo dang pad+ma dang thod pa bsnams pa/ zhi ba tha mal pa rjes su 'dzin pas zhi ba/ shin tu gdug pa can rjes su 'dzin pas khro bo'i gzugs can no/ /nag por la lar 'dod do/ /de ni mi 'thad de gang gi phyir thams cad rjes su gzung ba'i
<p>86b.6</p>phyir rnam par gnas pa yin la/ nag po nyid ni zhe sdang la spyod pa rjes su gzung ba'i don yin pa'i phyir ro/ /gzhan yang rgyud gzhan nas bstan pa dang yang 'gal ba yin te/ de yang dgyes pa'i rdo rje las/ /nor bu chu shel 'od 'dra zhing / /zhes gsungs pa dang / dpal 'dus pa'i don ye shes
<p>86b.7</p>zhabs kyi zhal snga nas kyis kyang / zla ba rgyas pa'i mdangs ltar dkar ba la/ /g.yas dang g.yon pa'i zhal ni sngo dang dmar/ /zhes gsungs pas de'i phyir zla ba rdo rje sbyor ba yis te thabs dang shes rab snyoms par 'jug pa yongs su gyur pa las gshin rje mthar byed bsgom par bya'o/ /'di'i phyag dang zhal
<p>87a</p>
<p>87a.1</p>dang mdog dang dbyibs ni rim par phye ba bzhi par bsgrub par bya'o/ /ci'i phyir zhe na/ bdud rnams zhi bar bya phyir dang / /zhes bya ba la sogs pa ni go sla'o/ /stong pa nyid bsgom pa'i rjes thogs su rnal 'byor pa'i srung ba gsungs pa/ rdo rje bsrung ba'i don du bsgom/ /zhes bya'o/ /
<p>87a.2</p>rang gi don rdzogs nas gzhan gyi don bya ba'i phyir gzhan gyi don sprul pa'i dkyil 'khor gsungs pa/ de nas bcom ldan 'das zhes bya ba la sogs pa ste/ de bzhin gshegs pa thams cad de gti mug rdo rje gshin rje gshed la sogs pa bskyed pa ni nyid dang mtshungs pa'i chu skyes su rdzogs par
<p>87a.3</p>byed pas/ des na de bzhin gshegs pa thams cad skyed pa po ste/ dpal gshin rje gshed nag po'i ngo bo'o/ /gang gis bdud thams cad 'dul bar byed pa des ni mi phyed pa'i gshin rje gshed kyi gzugs de nyid rdo rje'o/ /de skad ces bya ba'i ting nge 'dzin la yang de skad ces bstan to/ /de la snyoms par
<p>87a.4</p>zhugs pa ni der sems rtse gcig par byas pa'o/ /'di zhes bya ba ni 'chad par 'gyur ba'o/ /gti mug gshin rje gshed la sogs pa thams cad kyi sa bon 'di zhes bya ba ni bskyed pa'i rgyu'o/ /nges par phyung ba zhes bya ba ni rnam par spros pa'o/ /'di skad bstan par 'gyur te rang gi snying ga'i 'od
<p>87a.5</p>kyis de bzhin gshegs pa rnams bkug nas zhal du bcug ste thugs su bzhus nas rdo rje'i lam nas phyung zhing nyid dang mtshungs pa'i chu skyes su zla ba zhu bar gyur pa las byung ba'i ya las gzhal yas khang sprul par mdzad de 'di ltar 'chad par 'gyur ba'i gnas der nyi ma dang zla ba la sa bon bcu bdun dgod
<p>87a.6</p>par bya ba yin no/ /'dir ni bcom ldan 'das snyoms par zhugs pa ni ma yin no zhes la la 'dod do/ /de'i lugs ltar na/ /b+ha gar ling+ga rnam bsgom nyid/ /dkyil 'khor bdag por rnam par bsgom/ /zhes rim par phye ba bcu pa las bstan pa dang 'gal bar 'gyur ro/ /gzhan
<p>87a.7</p>yang nyid dang mtshungs pa'i chu skyes su dkyil 'khor bskyed nas 'byin par byed pa yang snyoms par 'jug pa med na ji ltar der 'gyur/ /'on te de med du zad mod ce na/ de ltar na ni 'byin pa'i sngags dgos pa med par 'gyur ro/ /'on te sngags nyid kyis rang gi snying ga nas spro bar bya'o zhe na de ltar
<p>87b</p>
<p>87b.1</p>na ni sa bon dgod pa'i don ci yin/ sa bon las bskyed nas gnas ji lta bar 'byin par byed cing dgod par bya bar ni grags so/ /gang gi tshe dam tshig gi dkyil 'khor du sa bon las rdzogs par gyur na/ de'i tshe de ltar phyung nas gang du khyer bar byed de de'i phyir nges pa kho nar gsang ba'i dkyil
<p>87b.2</p>'khor du sa bon dang phyag mtshan gyi rim gyis lha'i 'khor lo ma lus pa sprul la phyung nas dam tshig gi dkyil 'khor du rnam par gzhag par bya'o zhes bya bas chog gi mang du smra ci dgos/ ra sogs yi ge dang po ni ya'o/ /de ni gshin rje gshed du 'gyur ba ste 'byung ba'o/ /de yongs su gyur pa las
<p>87b.3</p>zhes bya ba'i don to/ /yi ge k+She ni gti mug brjod/ /ces bya ba la yi ge k+She gyur pa las gti mug rdo rje gshin rje gshed du bstan to zhes bya ba'i don to/ /de bzhin du gzhan dag bskyed pa yang rang rang gi sa bon du gyur pa las rab tu bsgrub par bya'o/ /nyid dang mtshungs pa'i chu skyes su gzhal yas
<p>87b.4</p>khang bskyed pa ni rigs so/ /sna tshogs rdo rje 'jigs rung ba/ nam mkha' rdo rje zhes bya ba la sogs pa la nam mkha' ni nam mkha'o/ /de nyid brtags pa ma lus pa zad par byed pa'i rgyu yin pa'i phyir dang mi phyed pa'i phyir rdo rje'o/ /chos kyi brdas ni nyid dang mtshungs pa'i chos 'byung ba'i
<p>87b.5</p>phyag rgya yang yin no/ /de'i dkyil du ste nyid dang mtshungs pa'i chu skyes kyi lte ba'i ngo bo sna tshogs pad+ma dang / sna tshogs rdo rje'i steng du zla ba la gnas pa'i gzhal yas khang gi gzugs der bsam pa ste/ sna tshogs rdo rje ni sna tshogs kyi ngo bo nyid kyi phyir ro/ /'di'i kha dog gi khyad par ni bcu bzhi
<p>87b.6</p>pa las bstan par bya'o/ /de'i dkyil du gshin rje gshed bsgom par bya'o/ /shar du zhes bya ba ni rtsibs kyi rtsa bar zhes bya ba'i don to/ /gzhan du yang de bzhin no/ /mtshams kyi rdo rje rtse bzhi la/ /zhes bya ba ni sna tshogs rdo rje'i mtshams bzhir zhes bya ba'i don to/ /sgo yi rdo rje rtse bzhi la/ /
<p>87b.7</p>zhes bya ba ni sgor byung ba'i sna tshogs rdo rje'i rtse mo la'o/ /sna tshogs rdo rje'i mtshams bzhi ru/ /zhes bya ba ni sna tshogs rdo rje'i mtshams bzhi'i dkyil 'khor la zhes bya ba ni lhag ma'o/ /da ni de nas bcom ldan 'das de bzhin gshegs pa thams cad la zhes bya ba la sogs pas 'byin pa'i sngags
<p>88a</p>
<p>88a.1</p>gsungs pa ni/ oM hrIHSh+T+r-iHzhes bya ba la sogs pa ji ltar rigs pa'o/ /gshin rje gshed nyid du rigs gcig pa'i phyir thams cad gshin rje gshed kyi gzugs su gdon par bya'o/ /spro ba yang bcu pa las/ ba spu'i khung nas spro bar bya/ /zhes bya ba la sogs pa 'chad par
<p>88a.2</p>'gyur ro/ /dkyil 'khor yongs su rdzogs pa'i sku dang gsung dang thugs byin gyis brlab pa'i sngags bcom ldan 'das kyis gsungs pa de nas zhes bya ba la sogs pa ste/ sku dang gsung dang thugs ni oM AHhUM las skyes pa'i 'khor lo dang pad+ma dang rdo rje'i dkyil na bzhugs pa'i lha'i gzugs
<p>88a.3</p>te/ sngags 'di rnams kyis byin gyis brlab po zhes bya ba'i don to/ /de nas zhes bya ba la sogs pas ni bskyed zin pa'i mdog dang zhal dang phyag mtshan bstan to/ /zhi ba la zhes bya ba ni zhi ba la sogs pa'i las bzhi byed pa'i phyir ro/ /gsal ba'i gzugs ni zla ba'i gzugs so/ /gang gi gzugs
<p>88a.4</p>de dang 'dra bar 'od gsal ba'i rgyu zhes bya ba'o/ /rgyas pa zhes bya ba ni rgyas pa'i las la'o/ /gser gyi rnam pa'i zhes bya ba ni ser po'o/ /dbang byed pa zhes bya ba ni dbang du bya ba'i las la'o/ /pad+ma rA ga ni rin po che'i khyad par ro/ /rin chen margad 'od dang ldan/ /zhes bya ba ni ljang gu ste/ rin po
<p>88a.5</p>che margad dang 'dra ba'i 'od can no/ /shugs can zhes bya ba ni ral gri'o/ /de bzhin gshegs pa thams cad kyi sku dang gsung dang thugs nyid ni gshin rje gshed nag po'o/ /de rgyas par ston par byed pa de la yang de skad ces bstan to/ /mngon par ni dngos po kun gyis so/ /rtogs pa ni
<p>88a.6</p>mngon sum du ngo bo nyid gang gis thob pa ste de ni mngon par rtogs pa'o/ /mi shes pa thams cad mi snang bar byed pas gos dang 'dra ba'i phyir rim pa'o/ /de len cing 'dzin par byed pas de nyid ni rim par phye ba yang yin pas mngon par rtogs pa'i rim pas phye ba ste gnyis pa la ltos nas dang po'o/ /
<p>88a.7</p>rdzogs so zhes bya ba ni lhag ma med pa'o/ /dpal gshin rje gshed nag po'i dka' 'grel slob dpon shrI d+ha ras mdzad pa las rim par phye ba dang po'i bshad pa'o// //da ni sems can rnams dbang bskur ba la sogs pas snod du bsgrubs nas gsang ba bstan par bya'o zhes bya ba yin la
<p>88b</p>
<p>88b.1</p>de yang sngon du dkyil 'khor 'gro ba yin no zhes bya bas las dang po'i rnal 'byor pas dkyil 'khor bri ba gsungs pa yin no/ /de nas zhes bya ba la sogs pa la/ rdo rje sems dpa' chen po zhes bya ba ni 'gro ba rnams sdud pa po nyid yin pas chen po'o/ /byang chub kyi sems kyi ngo bo nyid
<p>88b.2</p>yin pas rdo rje'o/ /de yang / byang chub sems gang de rdo rje/ /zhes gsungs pas so/ /gang la de la sems pa yod pa de la bstod pa zhes bya ba 'chad par 'gyur ba'i yon tan dam pas bstod pa dang ldan pa'o zhes bya ba'i don to/ /chos thams cad la rtogs pa med pa ni gti mug go/ /de
<p>88b.3</p>nyid me long lta bu'i ye shes kyi ngo bo nyid kyis mi phyed pa'i rdo rje ste/ gang la de'i ngo bo yod pa de ni de nyid do/ /gshin rje gshed nag po ni bstan zin to/ /rab 'jigs par zhes bya ba ni rang gi mi mthun pa'i phyogs so/ /'di yang ye shes lnga'i bdag nyid yin pas sangs rgyas kun rang bzhin
<p>88b.4</p>no/ /gang gi gdul bya rnams la ston cing phan pa la sbyor bar byed pas ston pa'o/ /rdo rje sku zhes bya ba la mi mthun pa'i phyogs thams cad kyis mi 'jigs shing mi phyed pa'i ye shes lnga'o/ /de ltar bos nas phyag 'tshal zhing bstod pa'o/ /yang na gshin rje zhes bya ba nas bstod pa la
<p>88b.5</p>thugs pa'i tshig lngas gshin rje gshed lnga bstan to/ /rdo rje sku la zhes bya ba gcig pus ni dbye ba ma byas pa'i rdo rje 'chang ste ci rigs par sbyar bar bya'o/ /de bzhin du phra ma rdo rje la sogs pa la yang sbyar ro/ /'dis ni ma 'ongs pa'i slob dpon rnams kyis kyang gsol ba gdab pa sngon du 'gro
<p>88b.6</p>bas dkyil 'khor bri bar bya'o zhes bstan pa yin no/ /mchod pa'i rjes thogs su bstod pa yang bya ba'o/ /da ni rnal 'byor chen po yongs su rdzogs par bya ba'i phyir mig la sogs pa byin gyis brlab pa gsungs pa/ rdo rje mig dang zhes bya ba la sogs pa ste/ gang gis rdo rje ltar mi phyed
<p>88b.7</p>cing mi shigs pa'i mig sgrub par byed pa de la de skad ces bya'o/ /de ltar gzhan la yang go bar bya'o zhes bya ba ni bstan zin pa'o/ /mig la sogs pa byin gyis brlab pa ni rdo rje mig la sogs pa lha'i ngo bo nyid yang dag par sgrub par byed do/ /'thob par byed pa gang yin pa ni rdo rje mig la sogs pa
<p>89a</p>
<p>89a.1</p>ni byin gyis brlab pa'i cho ga'o/ /'di rnams rdo rje ste dbyer med pa'i tshul gyis so/ /dam tshig sgrub par byed pa ni 'dir ma bstan to/ /de nas zhes bya ba la sogs pas ni dkyil 'khor bri ba bstan to/ /'jigs pa zhes bya ba ni drag po'i gzugs can yin pa'i phyir
<p>89a.2</p>ro/ /dkyil 'khor ni byang chub kyi sems ngo bo nyid do/ /de yang dpal gsang ba 'dus pa las/ /byang chub sems kyi dkyil 'khor dang / /zhes gsungs pa yin no/ /de'i phyir gsungs pa/ gshin rje gshed po nyid mtshungs pa/ /zhes bya ba ni 'dra ba zhes bya ba'i don to/ /ji ltar bcom
<p>89a.3</p>ldan 'das stong pa nyid dang snying rje'i bdag nyid can gyi byang chub kyi gzugs can yin pa de bzhin du dkyil 'khor yang yin no zhes bya ba'i don to/ /'dod pa'i don kun ni 'dod par bya ba lnga po gzugs la sogs pa'o/ /des yang dag par rdzogs pa'i byang chub kyi don sgrub par byed pa ste/ dpal
<p>89a.4</p>gshin rje gshed nag po bsgoms pas mngon sum du byed pas 'dod pa'i don kun sgrub par byed pa'o/ /thig gdab pa gsungs pa la sar pa zhes bya ba ni ma spyad pa'o/ /legs bsgril ba zhes bya ba ni nyi shu rtsa lnga'i dbye ba las skud pa lnga'i bdag nyid du bsgril ba'o/ /legs pa'i tshad la
<p>89a.5</p>zhes bya ba ni sgo'i nyi shu char sbom pa/ dkyil 'khor gyi nyis 'gyur gyi tshad du ring ba'o/ /mdzes pa zhes bya ba ni dri zhim po lnga dang bdud rtsi lngas sbangs pa rang gi lha'i gzugs kyi ye shes kyi dkyil 'khor gzhug pas ye shes kyi skud par byas pas thig gdab po zhes bya bar 'brel to/ /shes rab
<p>89a.6</p>can zhes bya ba ni dkyil 'khor gyi thig gdab pa la sogs pa la gzo ba'o/ /cho ga ni dkyil 'khor gyi cho ga rgyas par bsgrubs so/ /mtshan nyid thams cad rab rdzogs shing / /zhes bya ba gru bzhi pa la sogs pa'i mtshan nyid dang ldan pa'o/ /bar chad thams cad rab mnyam pa/ /zhes bya
<p>89a.7</p>ba ni 'dod chags la sogs pa'i nyon mongs pa'i bar chad thams cad rnam par nyams pa'o/ /zhi ba la sogs rab 'jug pa/ /zhes bya ba ni zhi ba dang rgyas pa la sogs pa'i las byed pa'o/ /dkyil 'khor nyid gang la byang chub kyi sems kyi cha byad dang 'dra ba yod pa bsdu bar bya'o/ /'dis ni phyi rol nyid kyi
<p>89b</p>
<p>89b.1</p>rtog pa spong bar byed do/ /las kyi rdo rje zhes bya ba ni sna tshogs rdo rje'o/ /de la zhes bya ba ni dkyil 'khor gyi dbus su bri bar bya'o/ /rtse mo lnga dang mnyam ldan pa/ /zhes bya ba ni phyogs bzhir ro/ /de'i zhes bya ba ni sna tshogs rdo rje'o/ /dbus su zhes bya ba ni dbus kyi gnas su rdo rje sngon po rtse
<p>89b.2</p>lnga kha gyes pa mdzes pa bri zhes bya ba'i don to/ /rdo rje 'bar bas 'khrigs pa yi/ /zhes bya ba ni dbyer med pa'i 'od kyis bskor bas so/ /shar gyi rtsibs la zhes bya ba ni shar gyi rtsibs kyi rtsa bar zhes bya ba'i don to/ /'khor lo zhes bya ba ni rtsibs brgyad pa dkar po'o/ /'khor lo'i 'od kyis 'khrigs bskor
<p>89b.3</p>ba/ /zhes bya ba ni 'khor lo'i rnam pa can gyi 'od kyis kun tu bskor ba'o/ /de bzhin du lho dang nub dang byang phyogs kyi rtsibs kyi rtsa ba la ni rin po che dang pad+ma dang ral gri'o/ /shar gyi mtshams su zhes bya ba ni sna tshogs rdo rje'i lte ba'i me'i mtshams su zhes bya ba'i don to/ /de bzhin du lho dang nub dang
<p>89b.4</p>byang gi mtshams rnams su ni rdo rje la sogs pa'o/ /de bzhin du tho ba dang dbyug pa dang 'dam skyes dang ral gri rnams shar la sogs pa'i sgo rnams su bri bar bya'o/ /rdzogs pa zhes bya ba ni dkyil 'khor sgrub pa'i rim pas bskyed pa ste/ de ni bcu bzhi pa la 'chad par 'gyur ro/ /the
<p>89b.5</p>tshom med par zhes bya ba ni mchod bya dang mchod pa po dang mchod pa dbyer med pa'i blos so/ /rim par phye ba gang gi dkyil 'khor chen po sgrub par byed pa'i rim par phye ba de la de skad ces bya'o/ /dpal gshin rje gshed nag po'i dka' 'grel slob dpon shrI d+ha ras mdzad pa las rim par phye ba
<p>89b.6</p>gnyis pa'i bshad pa'o// //gsol ba ma btab par dkyil 'khor bri bar mi bya'o zhes ma 'ongs pa'i slob dpon rnams la bstan pa'i phyir/ de bzhin gshegs pa rnams kyis gsol ba gdab pa'i phyir de nas zhes bya ba la sogs pa gsungs te/ dkyil 'khor zhes bya ba ni rdul
<p>89b.7</p>tshon gyi dkyil 'khor ro/ /sdig pa thams cad de des skyes zin pa'i srog gcod pa la sogs pa rnams 'joms pa'o/ /dkyil 'khor thams cad ni rgyud gzhan sgrub pa yang len cing bsgrubs pas dkyil 'khor thams cad kyi gtso bo'o/ /'di skad bstan par 'gyur te/ 'dir dbang bskur
<p>90a</p>
<p>90a.1</p>ba thob pa'i bsgom pa pos ni dkyil 'khor thams cad kyi ye shes thob par 'gyur ro zhes bya'o/ /rnal 'byor chen po rdzogs par bya ba'i phyir gsungs pa/ de nas zhes bya ba la sogs pa ste/ rdo rje 'dzin chen po ni ye shes lnga'i bdag nyid kyi de bzhin gshegs pa lnga'o/ /de de'i bdag nyid du 'dzin
<p>90a.2</p>par mdzad pas rdo rje 'chang chen po ste/ byang chub kyi sems rdo rje'o/ /byang chub kyi sems rdo rje'i bdud rtsi gang gis myong bar byed cing de nyid kyis dbang du byed pa ni de ni mi 'da' bar bya ba nyid kyi phyir dam tshig go/ /nges par phyung ba zhes bya ba ni de'i bdag nyid du spros pa dang ldan pa'o/ /de nyid gsungs pa/ oM AH
<p>90a.3</p>hUM chos thams cad dngos po med pa zhes bya ba ni a/ ci'i phyir zhe na skye ba dang bral ba'i phyir te des na u'o/ /gnas pa gsungs pa/ sgyu ma lta bu'i zhes bya bas ma'o/ /'di dag bsdus pa ni oM mo/ /chos thams cad gdod ma nas ma skyes pa zhes bya ba a ste/ mtshan ma med pa zhes
<p>90a.4</p>bya ba'i don to/ /gnas pa gsungs pa dngos po dang bral ba las dngos po dang bral ba'i chos rnams rab tu 'byung ngo zhes bya bas AH'o/ /chos thams cad nyams pa med do zhes bya bas ha'o/ /chos thams cad rtog pa dang bral bas u'o/ /de nyid kyis smon pa med pas sgyu ma lta bu'o
<p>90a.5</p>zhes bya bas ma'o/ /de rnams bsdus pa ni hUM ngo / /yang bdud rtsi ni bdud rtsi lnga'o/ /de myang ba ni nye bar longs spyod pa'o/ /de'i don gyis dam tshig ni 'da' bar mi bya ba'i sngags kyi gzugs so/ /nges par phyung zhes bya ba ni gsal bar bstan pa ste/ oM AHhUM 'di skad bstan te/ 'dis
<p>90a.6</p>bdud rtsi lnga mngon par bsngags la myang bar bya'o zhes bya ba yin no/ /myang ba'i cho ga gsungs pa/ rdo rje lce'i zhes bya ba la lce nyid rdo rje ste man ngag gis hUM las skyes pa'o/ /de'i khyad par can gyi sbyor ba ni sbyor ba yis zhes bya ba ste/ 'od zer sbu gu 'dra ba'i rdo rje lce'i sbyor ba des so/ /rdo rje can
<p>90a.7</p>kun zhes bya ba la/ /rdo rje ni me long lta bu dang / mnyam pa nyid dang so sor rtog pa dang / bya ba nan tan dang / chos kyi dbyings shin tu rnam par dag pa'i ye shes so/ /dpal gsang ba 'dus pa las kyang / shes dang shes bya lnga nyid ni/ /rdo rje zhes ni brjod pa yin/ /zhes gsungs
<p>90b</p>
<p>90b.1</p>pa yin no/ /rdo rje can gang la de yod pa de ni de bzhin gshegs pa lnga'i ye shes kyi bdag nyid can no/ /de ni kun yang yin la rdo rje can yin pas rdo rje can kun te de rnams so/ /kun zhes bya ba'i sgras ni de'i rigs rnams kyang bsdu'o/ /'dis ni 'di skad bstan pa yin te 'jig rten gsum po ma
<p>90b.2</p>lus pa na bzhugs pa'i 'khor dang bcas pa'i sangs rgyas rnams bdag gi lus la bcug la bdud rtsi myang bar bya'o zhes bya ba'i don to/ /bdud rtsi sgrub pa'i thabs gsungs pa/ /rdzogs pa'i sangs rgyas thams cad gzhug /ces bya ba ni rlung dang me la gnas pa'i snod du bi mu ma ra su dang / 
<p>90b.3</p>da ha na go ku rnams rdo rje dang bcas pa zhu bar byas la oM gyi 'od kyis dgug go zhes bya ba'i don to/ /ye shes 'byung gnas zhes bya ba ni ye shes kyi ngo bos zhes bya ba'i don to/ /dam tshig gi 'khor lo bskyed nas ye shes kyi 'khor lo ji ltar gzhug par bya zhe na gsungs pa/ ngo bo nyid ces
<p>90b.4</p>bya ba ste ngo bo nyid ni dam tshig gi 'khor lo'i ngo bo ji lta ba'i gzugs des zhes bya ba'i don to/ /dgug pa dang zhes bya ba ni dgug pa'o/ /gzhug dang zhes bya ba ni rab tu gzhug pa'o/ /bcings pa dang zhes bya ba ni yid mi g.yo bar bya ba'o/ /dbang du bya zhes bya ba ni dga' bar bya'o/ /'di
<p>90b.5</p>dag ji ltar bya ba yin zhe na gsungs pa/ tho ba la sogs sngags bzhi yis/ /zhes bya bas so/ /tho ba la sogs pa ste/ tho ba dang dbyug pa dang pad+ma dang ral gri gshin rje gshed bzhi'i sngags bzhis zhes bya ba'i don to/ /de yang rim par phye ba bcu gsum pa las go bar bya'o/ /dkyil 'khor
<p>90b.6</p>gyi gtso bo bsgom pa gsungs pa ma he rdo rje zhes bya ba la ma hiR+Sha ni ma he'o/ /de'i rgyab tu ni rdo rje ste/ ya las rdzogs pa zhes bya ba'i don to/ /rnam bsgom zhes bya ba de gyur pa las bsgom pa'o/ /rta bdun ldan pa ni nyi ma'o/ /dmar po yin pa'i phyir de nyid ni dkyil 'khor dmar
<p>90b.7</p>po'o/ /rdo rje las kyi dkyil 'khor ni las kyi dkyil 'khor te nyi ma nyid do/ /gzhan ni go sla'o/ /da ni rnal 'byor pa mtshan ma thob pas phyag rgya chen po bsgrub mi nus na ngal so ba'i rgyur mi snang ba la sogs pa'i dngos grub gsungs pa/ mi tshil zhes bya ba la sogs pa ste don ni 'di
<p>91a</p>
<p>91a.1</p>yin no/ /rdo rje las kyi rnal 'byor pas sngon du bsnyen pa byas la mdung gis phug pa'am/ dpyangs pa'am/ mtshon gyis rgyab pa'i mi'i thod par de lta bu'i tshil la mi'i skra dang a rka'i spra ba bsres pas sdong bu byas la mar me sbar te/ de'i steng du thod pa gzhan zhig la
<p>91a.2</p>ji skad gsungs pa'i gnas su du ba bsgrubs la de bsdus nas thod par bzhag la/ de yang rdo rje las kyi rnal 'byor bsgoms nas mar ngo'i gang yang rung ba zhig gi nub mo lag pa g.yon pas bkab nas/ ji srid 'bar ba'i bar du bzlas pa byas nas de mig la bskus na sus kyang mi mthong ngo / /'jig
<p>91a.3</p>rten gsum du yang spyod par 'gyur ro/ /du ba byung bas na sa spyod du 'gyur ro/ /dro bas ni 'gro ba thams cad dga' bar 'gyur ro zhes bya ba ni man ngag go/ /rkang mgyogs bsgrub pa ni de'i rnal 'byor pas so/ /gur gum zhes bya ba ni mngal nas skyes pa'i rang byung gi khrag go/ /de yang gur gum
<p>91a.4</p>mngal gyi khrag yin no zhes bya ba bstan pas so/ /khrag ces bya ba ni sngar bstan pa'i sha'i las bya ba ni man ngag go/ /sngar bstan pa'i gnas su sngar bstan pa bzhag la der rdo rje las rnam par bsgoms nas lag pa g.yas pas bkab la ji srid du sngar bstan pa'i dngos grub gsum 'byung
<p>91a.5</p>gi bar du bzla bar bya'o zhes bya ba'o/ /ri lu sgrub pa'i thabs ni/ gser dang dngul dang zangs ma rnams/ /man cha gsum dang bzhi bzhi dag /ra ti dang po thub pa dang / /yon tan mda' yis bshad pa'o/ /rim pa bzhin du ri lur bcing / /zhes bya ba 'di dag gis sha lnga dang ldan pa'i
<p>91a.6</p>bdud rtsi lnga rgya shug gi 'bras bu tsam mam ras bal gyi 'bras bu tsam mam/ rim pa bzhin gtubs nas de'i rnam par bsgoms la lag pas bkab cing ji srid 'bar bar 'gyur gyi bar du bzla bar bya'o/ /de nas khar bcug nas gang du 'dod pa der bsams pa tsam gyis thogs pa
<p>91a.7</p>med par 'gro'o/ /ral gri sgrub pa ni gdong drug pa'i sa bon las byung ba'i khab long gi lcags las byas pa'i ral gri de'i rnal 'byor gyis de'i bdag nyid du bsgoms nas lag pas bzung nas ji srid 'bar bar gyur gyi bar du bzla bar bya'o/ /de nas de blangs nas thogs pa med pa'i gang du 'dod pa
<p>91b</p>
<p>91b.1</p>der 'gro'o/ /sum cu pas khros kyang mi 'pham mo/ /de bzhin du zhe sdang gshin rje gshed kyi rnal 'byor gyis lcags las byas pa'am/ gser las byas pa'i rdo rje la bsgrub par bya'o/ /de bzhin du gti mug gi rnal 'byor gyis ni dngul las byas pa'am shel las byas pa'i
<p>91b.2</p>'khor lo thogs pa'i rig pa 'dzin pa bsgrub par bya'o/ /de bzhin du phra ma'i rnal 'byor gyis ni rin po che margad cha dgu pas ni rin po che'i rig 'dzin gyi dngos grub bsgrub par bya'o/ /de bzhin 'dod chags kyi rnal 'byor gyis zangs las byas pa'am pad+ma rA ga las byas pa'i pad+mas ni pad+ma
<p>91b.3</p>thogs pa'i rig 'dzin gyi dngos grub bsgrub par bya'o/ /de bzhin du kyo ba dang / zhags pa dang / gi wang gi thig le dang / mchil lham la sogs pa rgyud gzhan du mthong ba dag la yang las kyi rnal 'byor nyid kyis bsgrub par bya'o zhes bya ba yin no/ /las kyi dngos grub sna tshogs
<p>91b.4</p>kyi rgyu mtshan gyi khyad par gyi lha'i rnal 'byor gyi gzugs kyis de dang de bsgrub pa'o/ /rim par phye ba gang du bstan pa de la yang de skad ces bya'o/ /dpal gshin rje gshed nag po'i dka' 'grel slob dpon shrI d+ha ras mdzad pa las rim par phye ba gsum pa'i bshad pa'o// //da ni gdug pa
<p>91b.5</p>can dang zhi ba dang bar ma rnams rjes su gzung ba'i phyir/ rnal 'byor pas tshar bcad pa dang / rjes su gzung ba'i las bya'o zhes bya ba las/ de nas bcom ldan 'das zhes bya ba nas yon tan rgya mtsho rnams gsan zhes bya ba'i bar gyis de'i don du de bzhin gshegs pa rnams kyis gsol ba btab par
<p>91b.6</p>gsungs pa yin no/ /bud med dbang du bya ba dang srung ba la ni gi wang gis so/ /skyes pa la gur kum gyis so/ /ngag rengs par bya ba la khyad par 'di yod do/ /bsgrub bya'i lce la laM las skyes pa'i dbang chen gyi dkyil 'khor de'i steng du hUM las byung ba'i sna tshogs rdo rje gnon pa'i gshin
<p>91b.7</p>rje gshed ser por bsgom par bya'o/ /tshar gcod pa'i sprul pa'i khro bo gsungs pa ba spu'i khung nas zhes bya ba sogs pa la/ chen po ni ba spu'i khung chen po ste khung bu'i tshogs so/ /de las rnam par spro bar bya'o/ /rang gi bdag po zhes bya ba la rigs ni gti mug la sogs pa'o/ /de dang
<p>92a</p>
<p>92a.1</p>ldan pa ni bdag po ste rigs kyi bdag po'o/ /'di rang yang yin la rigs kyi bdag po yang yin pas rang rigs bdag po'o/ /don ni 'di yin te/ 'dis bdag nyid kyi rigs kyi khro bo'i gzugs kyis spro bar bya'o/ /de rnam par spros nas bsgrub bya'i lus
<p>92a.2</p>la zhugs te de la gnas pa'i ye shes kyi lha yang dag par mchod de/ de'i las de byed par shes par bya ste bcom ldan 'das rnams 'di ni 'di lta bu'i las byed pa dmyal bar 'gro ba yin gyi de'i phyir 'di yongs su btang bar 'tshal lo zhes byas pa dang / de dag de ma thag tu de btang nas
<p>92a.3</p>'ong bar 'gyur ro/ /de nas yon chab la sogs pa phul la rang gi ye shes kyi sa bon la gzhug go/ /rang gi khro bo'i tshogs kyis de'i srung ba la sogs pa blangs nas 'ong bar byed do/ /srung ba la sogs pa de dag kyang nyid kyi btsun mo'i pad+ma'i nang du gshin rje gshed khro bo'i phur bus
<p>92a.4</p>btab la rdo rjes btsir bar bya'o/ /phyi nas las thams cad kyang bya'o/ /gsal por ni bla ma las shes so/ /'khrul 'khor ni bris pa'i 'khor lo'o/ /sngags ni hrIHSh+T+r-IHla sogs pa'o/ /rgyud ni bsam gtan to/ /'di dag nyid gsad pa la sogs pa la 'da' bar bya ba ma
<p>92a.5</p>yin pa'i phyir na dam tshig go/ /gang du rim par phyi ba de la de skad ces bya'o/ /dpal gshin rje gshed nag po'i dka' 'grel slob dpon shrI d+ha ras mdzad pa las rim par phye ba bzhi pa'i bshad pa'o// //da ni sngar bstan pa'i mngon spyod kyi phyogs gcig dbye ba dang bskrad pa'i las
<p>92a.6</p>gnyis nye bar gzhag par bya ba'i phyir/ 'khor lo rim bzhin bri ba gsungs pa/ de nas zhes bya ba la sogs pa go sla'o/ /lhor bltas la zhes bya ba ni lhor mngon par phyogs pa'o/ /rang khrag ces bya ba ni srin lag gi'o/ /ro bsregs thal ba ni dur khrod kyi me'i 'o/ /
<p>92a.7</p>smyon pa'i khu ba ni da du ra'i 'dab ma'i khu ba'o/ /ras ni ras nyid do/ /gshin rje'i lus la gnas pa zhes pa ni gshin rje'i lto bar gnas pa'o/ /rta dang ma he ni rgyab tu'o/ /bskrad pa ni gdong pa'o/ /rnga mo'i lus la bskyon zhes pa ni rgyab tu gnas pa'o/ /btsun mo'i snying
<p>92b</p>
<p>92b.1</p>ga ni pad+ma'o/ /ra la zhes bya ba ni ra'i snying la gnas pa'o/ /ri bo'i dkyil du zhes bya ba ni steng dang 'og dang g.yas dang g.yon dang mdun rgyab kyi ri'i dkyil du gzhag pa zhes bya ba'i don to/ /shar ba ni rkang pa brgyad yod pa'i seng ge'o/ /de bzhin du smyo bar bya ba ni smyos pa'i byed
<p>92b.2</p>pa'am/ /spre'u la sogs pa la bsgrub bya dgod par mtshon par bya'o/ /ro tsa na ni gi wang ste/ bud med dbang du bya ba dang srung ba la'o/ /kha che ni gur gum ste skyes pa dbang du bya ba dang rgyas pa la'o/ /zhi ba dang rgyas pa ni dge ba'i sems kyis so/ /khwa ni bya rog chen po'o/ /
<p>92b.3</p>bri bar bya zhes bya ba ni bskrad pa la'o/ /ro sreg pa ni dur khrod kyi me'o/ /pad+ma kha sbyar ni thod pa kha sbyar ro/ /mngon spyod gsum la zhes bya ba lhag ma'o/ /tshar gcad pa ni tshar gcad par bya ba'o/ /lho phyogs gnas te zhes bya ba ni/ kha lhor bltas te gnas zhes bya ba'i don to/ /
<p>92b.4</p>zhi ba la zhes bya ba ni zhi ba'i las la'o/ /ya zhes bya ba ni shar gyi ya'o/ /ni de gnyi ga zhes bya ba yi ge gnyis so/ /ya ni de'i dbus kyi yi ge ya'o/ /ye shes ni gshin rje gshed kyi rnam pa'o/ /de nyid ni gzung ba dang 'dzin pa'i rnam par rtog pas mi phyed pas rdo rje ste rnal 'byor pa gang la
<p>92b.5</p>de yod pa de la de skad ces bya'o/ /rab tu drag pa'i zhes bya ba la sogs pas ni 'khor lo che ba'i bdag nyid gsungs pa'o/ /'khor lo bri ba'i go rims gong du bstan pa de la de skad ces bya'o/ /dpal gshin rje gshed nag po'i dka' 'grel slob dpon shrI d+ha ras mdzad pa las
<p>92b.6</p>rim par phye ba lnga pa'i bshad pa'o// //da ni de nas zhes bya ba nas/ /dbu la gshin rje gshed po bsgom/ /zhes bya ba'i bar gyis rgyas gdab pa gsungs nas/ gtor ma sngon du 'gro ba'i 'khor lo rnam par lta ba'i rim par phye ba gsungs pa/ de yang rtag tu
<p>92b.7</p>dkyil 'khor sgom par byed pa dang / dam tshig sgrub pa la brtson pa dang / dam tshig sgrub pa la brtson pa dang / sdom pa gzung ba dang dbang thob pas bya'o zhes bslab par bya'o/ /de nyid bstan pa'i phyir/ /rtag tu dkyil 'khor bri bar bya/ /zhes bya ba la bri bar bya ba ni bsgom par bya'o/ /rtag tu ni rgyun du'o/ /sbyin sreg ni
<p>93a</p>
<p>93a.1</p>nang gi bdag nyid can no/ /dam tshig ni bsrung bar bya ba dang bza' bar bya ba'o/ /de la bsrung ba ni mtshams med pa byed pa las so/ /bza' ba ni go ku la sogs pa'o/ /sdom pa ni slob dpon gyi'o/ /dang po zhes bya ba la sogs pas dbang mdor bstan pa'o/ /
<p>93a.2</p>rgyas par bstan pa yang bshad par bya'o/ /zla ba bza' ba zhes bya ba ni gsang ba'i dbang bskur ba'o/ /bzhi po 'di ni dbang chen po/ /zhes bya ba la dbang bskur ba bzhi po 'di nyid shes rab ye shes kyi rgyu'i gnas skabs tsam dang de kho na nyid kyi ngo bo nyid yin pa'i phyir dbang ni ma yin no/ /
<p>93a.3</p>dri ma 'khrud par chos mthun pas so zhe na de yin du zad mod bdag la ci gnod/ /sngags ni de nas bshad par bya/ /zhes bya ba ni rab kyi mthar thug par bshad par bya'o/ /rab kyi mthar thug pa'i don yang dkyil 'khor gyi cho gar rgyas par bstan pas 'dir mi brjod do/ /phyi rol gyi lha mnyes
<p>93a.4</p>par bya ba'i gnas gsungs pa/ dkyil 'khor gru gsum byas nas ni/ /zhes bya ba la sogs pa ste/ gru gsum ni zur gsum mo/ /chu ni byang chub kyi sems so/ /bsres zhes bya ba ni khrag dang gsal byed lnga'o/ /don ni 'di yin te gsal byed lnga dang bcas pa'i bdud rtsi lngas dkyil
<p>93a.5</p>'khor gru gsum byas la der phyi rol gyi lha rnams tshim par bya zhing gtor ma yang der sbyin par bya zhes bya'o/ /ha ha zhes kyang dran par bya/ /zhes bya ba ni mnyes nas mjug rdzogs par bya ba'i phyir gad mo rnam pa brgyad bya'o/ /da ni 'khor lo bri ba'i rim pa gsungs pa'i 'khor lo rim
<p>93a.6</p>gsum byas nas zhes bya ba la/ dkyil 'khor ma gtogs par re'u mig brgyad pa'i dkyil 'khor dang / de'i phyi rol du gzhan re'u mig bcu gnyis pa'i dkyil 'khor dang / de'i yang phyi rol du gzhan re'u mig bcu drug pa'i dkyil 'khor bri bar bya'o/ /ji skad gsungs pa'i zhi ba dang
<p>93a.7</p>rgyas pa'i cho ga dang las de dang de'i rnal 'byor gyis so/ /mkhas pa ni goms pa'i bdag nyid do/ /kun du zhes bya ba ni/ rnam pa kun gyis dgod par bya/ /zhes bya ba'i don to/ /grub pa'i sngags ni yi ge bcu gnyis pa'i yats+tsha ni rA dza sa do ru na yo ni ra zhes brjod pa ste/ re'u mig
<p>93b</p>
<p>93b.1</p>bcu gnyis par dgod par bya'o/ /'di'i che ba'i bdag nyid gsungs pa/ ma lus lus pa med par 'grub/ /ces bya ba la sogs pa ste lhag ma ma lus pa ni ma lus pa'o/ /de nas lus pa med par 'grub pa'o/ /ci zhig ce na/ 'jig rten gsum ste 'jig rten gsum gyi las zhes
<p>93b.2</p>bya ba ni lhag ma'o/ /rgyu dang mi rgyu ba ni brtan pa dang g.yo ba'o/ /rtsa ba'i sngags gsungs pa/ ya ma rA dza zhes bya ba la sogs pa ste/ dkyil du yang zhes bya ba ni dkyil 'khor gyi re'u mig la'o/ /k+She ma me da ni shar la sogs pa'i phyogs su'o/ /hUM gnyis dang bcas pa'i bsgrub bya'i ming
<p>93b.3</p>las thams cad la dgod par bya'o zhes gsungs pas bsgrub bya'i ming ni zhes bya ba la sogs pa'o/ /re'u mig bcu gnyis pa'i sngags gsungs pa/ yats+tsha zhes bya ba la sogs pa'o/ /phyi rol zhes bya ba ni re'u mig brgyad pa'i phyi rol re'u mig bcu gnyis pa la'o/ /g.yon nas brtsams
<p>93b.4</p>zhes bya ba ni phyin ci log tu'o/ /gsum pa zhes bya ba ni re'u mig bcu drug pa la'o/ /cha re bor ba la ste de'i re'u mig dang po la oM de'i rgyab tu hrIH'o/ /de'i gnyis pa la ShaT+r-iH'o/ /de'i rgyab tu wi'o/ /gsum pa la ni kr-i'o/ /de'i rgyab tu tA'o/ /bzhi pa la ni na'o/ /de'i rgyab tu yang na'o/ /
<p>93b.5</p>lnga pa la ni hUM ngo / /de'i rgyab tu yang hUM ngo / /drug pa la ni pha'o/ /de'i rgyab tu Ta'o/ /bdun pa la yang de nyid do/ /brgyad pa la ni swA'o/ /de'i rgyab tu ni hA'o/ /de ltar mdor bsdus nas bri bar bya'o/ /oM hrIHSh+T+r-iHbi kr-i tA na na hUM hUM phaT phaT swA hA/ zhes bya ba re'u mig brgyad po la dgod par ro/ /
<p>93b.6</p>yang 'di ni mngon spyod tsam la yin no/ /zhi ba la sogs pa la ni tshul ji lta ba bzhin du'o/ /bor ba'i re'u mig rnams la yang bri bar bya ba yin pas gsungs pa/ de'i bar dag thams cad kyi/ /zhes bya ba la sogs pa ste las dang rjes su mthun par ni zhes bya ba ni las ji lta ba'i rjes su
<p>93b.7</p>'brangs nas so/ /phyag 'tshal zhes pa ni oM mo/ /de'i phyi nas na ma'o/ /de'i rjes la sngags dang ming ngo / /mtha' dang ldan par yang na ma'o/ /zhes bya ba'i swA hA'i ltag tu yang na maHste zhi ba la'o/ /rgyas pa la ni puSh+TiM bau Sha Ta'o/ /dbang la ni wa shaM bau Sha Ta ho/ rjes su hUM phaT ni mtha' ste/ 
<p>94a</p>
<p>94a.1</p>mngon spyod la'o/ /ji ltar rigs pas byed ces bya ba byed pa por 'gyur ro zhes bya bar shes par bya'o/ /rim par phye ba gong du 'khor lo rnam par bri bar dgod par kun du bstan pa de la de skad ces bya'o/ /dpal gshin rje gshed nag po'i dka' 'grel slob dpon
<p>94a.2</p>shrI d+ha ras mdzad pa las rim par phye ba drug pa'i bshad pa'o// //da ni rnal 'byor pa mtshan ma thob pas gdug pa can tshar bcad cing sems can gzhug pa'o zhes bya bas de'i phyir gdug pa can tshar bcad pa gsungs pa zhal gsum phyag drug ces bya ba la sogs pa ste bsgom
<p>94a.3</p>bya zhes bya ba dang 'brel lo/ /de la snying gar sna tshogs pad+ma dang zla bar yi ge dza bkod la/ sangs rgyas rnams la dmigs nas phyag 'tshal ba la sogs pa ma lus pa bsgrubs la/ stong pa nyid du bsgoms nas sngags kyi byin gyis brlab par bya zhing oM las nyi ma hUM las rdo rje'i gur
<p>94a.4</p>gyi dkyil du pad+ma dang zla ba la dza dang 'khor lo las byung ba'i zhal gsum pa rtsa ba'i zhal dang sku kun dkar ba/ zhal g.yas dang g.yon sngo ba dang dmar ba/ g.yas na 'khor lo dang ral gri 'dzin pa/ g.yon na pad+ma dang nor bu 'dzin pa/ rtsa ba'i g.yas dang g.yon na gri gug dang thod
<p>94a.5</p>pa bsnams pas 'khyud pa'i tshul can/ g.yon brkyang ba'i zhabs can lus la sha med pa skra dmar ser 'bar zhing gyen du 'greng ba/ mi mgo rlon pa khrag 'dzag pa'i phreng ba 'phyong ba rus pa'i rgyan gyis brgyan pa/ 'od kyi phreng ba 'phro ba'o/ /mkhas pas zhes bya ba ni 'gugs pa
<p>94a.6</p>la mkhas pa'o/ /khrag dgug pa'i sbyor ba ni zhes bya ba la de'i sbyor ba ni 'di yin te/ rang gi lce la yi ge dza dmar po bkod la de'i 'od khab kyi rnam pa lta bus snying phug la/ de'i phyi nas spros pa'i 'od zer pad+ma'i rnam pa lta bus khrag rnams bkug nas bdag nyid kyi kha gang bar bsgom
<p>94a.7</p>par bya'o/ /don 'di 'chad par 'gyur ba'i kha gdangs pa dag byas pas ni zhes bya bas rdzogs par bya'o/ /phag mo'i ting nge 'dzin gyis chang dgug pa gsungs pa/ zhal gsum pa ste rtsa ba'i zhal phag gdong lta bu sngon po'o/ /zhal g.yas dang g.yon pa ni dkar po dang dmar po'o/ /phyag
<p>94b</p>
<p>94b.1</p>g.yas na rdo rje dang ral gri g.yon na 'khor lo pad+ma bsnams pa/ phyag gtso bo gnyis na gri gug dang thod pa dang 'khyud pa'i tshul can no/ /phyag 'tshal ba la sogs pa lhag ma ni snga ma bzhin no/ /sa dang rdo rje las byung ba zhes bya ba ni khyad par ro/ /chang dgug pa'i sbyor ba zhes bya ba
<p>94b.2</p>la lce la dza dmar po bkod la de'i 'od sbu gu'i rnam pa 'dra bas bkug la 'chad par 'gyur ba'i rdza mkhan gyi lag pa phyis pa'i sa la bum pa byas par gzhug go/ /shes rab 'phel bar bya ba'i phyir dbyangs can ma sprul pa gsungs te/ zhal gsum zhes bya ba la sogs pa'o/ /phyag
<p>94b.3</p>'tshal ba la sogs pa thams cad ni snga ma bzhin no/ /khyad par ni 'di yin te/ ho dang pad+ma las byung ba'i rtsa ba'i zhal dang lus kun dmar ba g.yas sngo ba g.yon dkar ba g.yas na pad+ma dang ral gri/ g.yon na 'khor lo dang nor bu 'dzin pa/ gzhan dag gis gri gug dang thod pa
<p>94b.4</p>bsnams pas 'khyud pa'i tshul can zhi ba/ rin po che'i rgyan 'chang ba'o/ /'dir sbyor ba ni 'chad par 'gyur ba'i tshes kyi dang po nas bzung ste zhes bya ba la sogs pas shes par bya'o/ /khu ba dgug pa'i gau rI sprul pa gsungs pa/ zhal gsum zhes bya ba la sogs pa la/ g.yas
<p>94b.5</p>dang g.yon pa'i zhal ni sngo ba dang dkar ba/ phyag g.yas na ral gri dang 'khor lo/ /g.yon na nor bu dang pad+ma bsnams pa/ gzhan dag gis gri gug dang thod pa bsnams pas 'khyud pa'i tshul can ni nor bu margad 'dra ba ni rin po che ljang gu'o/ /khu ba dgug pa'i sbyor ba ni zhes bya ba ni dza
<p>94b.6</p>dmar po'i 'od kyis 'chad par 'gyur ba'i pad+ma'i kha dang zhes bya ba la sogs pas shes par bya'o/ /lha mo kun yang g.yon brkyang ba'i zhabs kyis sna tshogs pad+ma dang zla ba la bzhugs pa'o/ /phag mo dang gau rI gnyis ni thung zhing lto 'phyang ba'o/ /tsartsi ka ni skem pa'o/ /dbyangs can
<p>94b.7</p>ma ni zhi ba'o/ /de nas zhes bya ba la sogs pas ni ji skad smras pa'i sbyor ba rnams ston par byed pa'o/ /khrag 'gugs pa'i zhes bya ba la gang gis khrag 'gugs par byed pa'i rdo rje tsartsi ka 'di ni byams pa chen po'i ngo bo dang dbyer med pa yin pa'i phyir rdo rje ste/ de skad ces bya ba'i ting
<p>95a</p>
<p>95a.1</p>nge 'dzin la yang de skad ces bya'o/ /'di zhes bya ba ni 'chad par 'gyur ba'o/ /sngags zhes bya ba ni yid skyob par 'gyur ba'i phyir ro/ /gsungs so zhes bya ba ni gsungs pa dang ldan pa'o/ /kha zhes bya ba ni khro bo'i gzugs can nyid do/ /gdangs zhes bya
<p>95a.2</p>ba ni rab tu phye ba'o/ /'di dag ces pa ni smras ma thag pa'o/ /'jig rten gsum ni 'jig rten gyi srid pa'o/ /khrag chen zhes bya ba ni khrag kun no/ /dkon mchog gsum la sogs pa la ldang ba'i zhes bya ba lhag ma'o/ /chang 'gugs pa'i rdo rje zhes bya ba la gang gis chang
<p>95a.3</p>'gugs pa'i byed pa 'di ni snying rje'i ngo bo dang dbyer med pa'i ngo bo nyid yin pa'i phyir rdo rje ste/ de skad ces bya ba'i ting nge 'dzin la yang de skad ces bya'o/ /gsungs pa zhes bya ba ni gsungs pa dang ldan pa'o/ /khru gang tsam gyi bum pa rdza mkhan lag pa phyis pa'i sas zhes bya ba rdza
<p>95a.4</p>mkhan gyi'o/ /bum pa zhes bya ba rdza mkhan gyis so/ /kha mdzes zhes bya ba ni mtho gang gi khyon tsam mo/ /rkun ma'i skra yi rten gzhag ste/ /zhes bya ba ni dpyangs pa'i rkun ma'i skra'i rten la gzhag pa'o/ /don ni 'di yin te/ chang 'tshong gi khyim nas chang blangs la sngar
<p>95a.5</p>bstan pa'i rdo rje phag mo'i rnal 'byor gyis bum par blugs la shin tu mnyam par gzhag pa'i yid kyis rten la bzhag la sngar bstan pa'i cho gas sngags gang dang gang du bzlas pa byas pa'i chang lus pa med par 'gugs par byed do/ /sngags 'di'i che ba'i bdag nyid ni/ pa
<p>95a.6</p>ta na mchod rten du bstan zhes bya ba ni pa ta na'i mchod rten zhes bya ba o Ta'i yul shar phyogs kyi yul gyi rgya mtsho'i 'gram mo/ /der dpa' bo dang dpa' mo'i dbang phyug gi tshogs kyi dkyil 'khor du/ bcom ldan 'das ma rdo rje phag mos 'jig rten gsum po ma lus pa'i chang
<p>95a.7</p>bkug go zhes thos te/ de nas da ltar yang rdo rje phag mo'i snying po'i khyim na nam yang chang zad pa med do zhes zer te/ 'di la dad pa rnams kyis dad pa phyir zhing 'phel bar bya ba'i phyir 'di'i che ba'i bdag nyid nye bar bstan to/ /dal gyis dmigs nas zhes bya ba ni brtan par byas
<p>95b</p>
<p>95b.1</p>nas so/ /rab tu grags zhes pa ni sgrub par ro/ /shes rab kyi pha rol tu phyin pa zhes bya ba la shes rab ni chos thams cad bdag med par rtogs pa nyid do/ /'khor ba dang mya ngan las 'das pa'i rnam par rtog pa rgya mtsho'i pha rol mi gnas pa'i mya ngan las 'das par phyin pa ni
<p>95b.2</p>son pa ste/ shes rab kyi pha rol tu phyin pa'o/ /de nyid ni bdag dang gzhan gyi don phun sum tshogs pa dbyer med pa'i ngo bo rdo rje dbyangs can ma'i rnam pa yin pa'i phyir rdo rje ste/ de skad ces bya ba'i ting nge 'dzin la yang de skad ces bya'o/ /tshes kyi dang po nas bzung ste/ kun du zla ba nya yi
<p>95b.3</p>bar/ zhes bya ba la tshes gcig nas brtsams nas zla ba nya'i bar du'o/ /kun du ni rnam pa kun gyis so/ /ji srid zla ba'i rjes 'jug pas/ /zhes bya ba ni zla ba 'phel ba'i rim pas so/ /de la mngon du phyogs pas zhes bya ba ni man ngag go/ /des cir 'gyur zhe na gsungs pa 'grub
<p>95b.4</p>par 'gyur zhes bya ba la sogs pa'o/ /rnal 'byor ni thabs dang shes rab kyi snyoms par 'jug pa'o/ /de 'di la yod pas rnal 'byor te/ bcom ldan 'das gshin rje gshed nag po'o/ /de'i dbang phyug ni ji srid phyag rgya chen po'i bar phun sum tshogs pa ma lus pa 'grub
<p>95b.5</p>pa ste/ 'di'i bsgom pa rab kyi mthar phyin na de lta bu'i dngos grub khyad par can 'byung ngo zhes bya ba'i don to/ /bya ba'i 'bras bu gsungs pa/ tshigs bcad brgya zhes bya ba la 'di ni nye bar mtshon pa yin te/ brgya dang stong yang zin pa'o/ /'di zhes bya dang ldan pa'i rnal 'byor
<p>95b.6</p>pa'o/ /'grub par 'gyur zhes pa ni nges par 'grub par byed pa'o/ /ma lus par zhi ba la sogs pa'i las rnams so/ /lus pa med pa ni ji ltar 'byung ba ste/ khams gsum pa'i las de ltar bya zhes bya ba'i don to/ /ma lus pa dag ni zhes bya ba ni nyan thos dang rang sangs
<p>95b.7</p>rgyas dang khyab 'jug dang bde byed dang tshangs pa la sogs pa 'dul ba'i las zhes bya ba'i don te/ khu ba 'gugs pa'i rdo rje zhes bya ba ni gang gis khu ba 'gugs par byed pa 'di la btang snyoms chen po'i ngo bos gau rI'i rnam pa lta bu'i mi phyed pa yod pa'i phyir rdo rje ste de skad ces bya
<p>96a</p>
<p>96a.1</p>ba'i ting nge 'dzin la yang de skad ces bya'o/ /pad+ma'i kha zhes bya ba ni btsun mo'i ze'u 'bru'o/ /rdo rje nas zhes bya ba ni skyes pa'i rdo rje'i khung bu'o/ /rlung zhes bya ba ni 'jug pa'i rlung ngo / /dril bu zhes bya ba ni oM ka D+ha ni zhes bya ba la sogs pa'i sngags kyi sgra'o/ /
<p>96a.2</p>lcags kyu'i sbyor ba ni lcags kyu'i rnam pa lta bu'i 'od zer gyi sbyor ba'o/ /rlung dang dril bu dang lcags kyu'i sbyor ba ni dril bus lcags kyu'i rlung sbyor ro/ /don ni 'di yin te/ dza dmar po lce la bkod pa'i 'od zer 'byung ba'i rlung dag byung nas bsgrub bya'i bstan pa'i lam nas zhugs nas/ 
<p>96a.3</p>klad pa na yod pa tshun chad blangs nas bstan pa'i lam du bltas la/ de las 'jug pa'i rlung gis rang gi khar btung bar bsam mo/ /de yang gsungs pa/ 'gugs par byed ces bya ba la sogs pa ste khu ba'i tshogs ni khu ba bsdus pa'o/ /bzlas dang zhes bya ba ni sngags bzlas pa'o/ /
<p>96a.4</p>bsgoms pa ni goms par byed pa'o/ /sbyor ba 'di dag la sems brtan par gyur par bya'o/ /dben pa zhes bya ba la sogs pa ni go sla'o/ /da ni de nas zhes bya ba la sogs pas dbang bskur rgyas par bshad pa gsungs pa/ nag po 'jig pa zhes bya ba la nag po ni gshin rje
<p>96a.5</p>gshed nag po'o/ /de 'jig pa ni nyams par byed pa'o/ /de nyid ni bcom ldan 'das kyi ngo bo nyid yin pa'i phyir dbyer med pas rdo rje'o/ /de skad ces bya ba'i ting nge 'dzin la yang de skad ces bya'o/ /'di zhes bya ba ni 'chad par 'gyur ba'o/ /dbang bskur ba mchog gi dam tshig ces
<p>96a.6</p>bya ba la/ mchog ni gang du dbang bskur bas bdag dang gzhan gyi don phun sum tshogs par 'gyur ba'o/ /de ni 'da' bar mi bya ba yin pas dam tshig go/ /de phyung par mdzad do zhes bya bar gsungs par gyur pa'o/ /u dum+WA ra zhes bya ba la sogs pa la don ni 'di yin te/ dkyil
<p>96a.7</p>'khor du 'jug pa'i dus su dkyil 'khor du 'phangs pa'i phreng ba tshigs bcad 'dis mgo la bcing bar bya'o/ /yang na/ /rigs lnga nyid du rtogs pa yi/ /rig ma lnga po bstan pas ni/ /me tog ming gis slob ma la/ /bde ba dam pa rtogs par byed/ /ces pas de
<p>96b</p>
<p>96b.1</p>dag re re la yang myu gu dang kha bye ba dang rgyas pa'i bye brag gis gsum yin pa nyid ni phreng ba ste rgyan gyi ngo bo nyid yin pa'i phyir ro/ /ral gri chen po khams gsum pa'i/ /zhes bya ba la khams gsum du byung ba'i 'dod chags la sogs pa de gcod pa'i chos mthun pa'i ral gri dang 'dra
<p>96b.2</p>bas ral gri ste rdo rje zhes bya'o/ /de nyid kyi phyir spros pa med pa ye shes lnga'i ngo bo nyid yin pa'i phyir sangs rgyas kun gyis phyag byas pa'o/ /bdud las zhes bya ba ni phung po'i bdud dang / nyon mongs pa'i bdud dang 'chi bdag gi bdud dang / rnam par g.yeng bar byed pa ni
<p>96b.3</p>lha'i bu'i bdud de de dag las so/ /las kyi ral gri zhes bya ba ni las thams cad byed pa'i phyir phrag dog gshin rje gshed do/ /de ni ral gri dang 'dra bar ji ltar las thams cad rab tu sgrub pa nyid kyis nyon mongs pa gcod par byed pa de bzhin du 'di yang de lta bu'i don du zhes
<p>96b.4</p>bya ba'i don to/ /'di ni/ rdo rje'i brtul zhugs sbyin pa'o/ /shes rab thabs kyi ngo bo nyid/ /ces bya ba la shes rab nyid rnam par rtog pa ma lus pa nyams par byed pas thabs te de'i ngo bo gang la yod pa de la de skad ces bya'o/ /rdo rje zhes bya ba ni rnam pa thams cad kyi mchog dang
<p>96b.5</p>ldan pa'i stong pa nyid do/ /de yang / /rnam pa kun gyi mchog ldan pa/ /stong pa nyid ni rdo rjer brjod/ /ces gsungs pas so/ /de nyid ni sems can thams cad kyi don sgrub par byed pas dril bu'o/ /sgrub pa ni bla na med pa'i byang chub rdzogs par byed pa'o/ /rdo rje khyod ces bya ba
<p>96b.6</p>ni mi phyed pa'i ye shes kyi bdag nyid khyod ces bya ba'i don to/ /'di ni dril bu'i dam tshig sngon du 'gro ba'i dbugs dbyung ba'o/ /slob ma yang dag zung zhes bya ba ni rjes su gnang ba sbyin pa'o/ /'di ni zhes bya ba ni bla ma'i mdun na gnas pa'o/ /bla ma'i rdo rje'i nang gi mthar mthe
<p>96b.7</p>bong dang srin lag gis mnan pa'i rang gi rig pas myong ba'o/ /btung ba rin po che zhes bya ba ni bla na med pa'i de bzhin gshegs pa'i dga' ba rgyas par byed pas rin po che'o/ /rdo rje'i lus ni rab tu sgrub/ /ces bya ba ni phung po lnga'i rang bzhin gyi lus kyi rdo rje ste/ ye shes lnga'i
<p>97a</p>
<p>97a.1</p>ngo bo nyid de sgrub par byed pa'o/ /'thung zhes bya ba ni longs spyod kyi sbubs su gtong bar byed pa ste/ rang rig pa'i mthar bya ba'i phyir ro/ /'dis cir 'gyur ba de gsungs pa/ ye shes zhes bya ba ste/ chos thams cad dbyer med pa bla na med pa'i rtog pa'i ngo
<p>97a.2</p>bo zhes bya ba'i don to/ /shin tu dga' ba'i sems zhes bya ba ni brtan pa'o/ /bdag nyid ces bya ba ni rang gis rig na yang slob ma gzung ba'i phyir te/ de lta bu'i rnam par bzhugs pa'i rdo rje slob dpon gyis zhes bya ba'i don to/ /gang du dgug pa la sogs pa'i sbyor ba mngon par
<p>97a.3</p>brjod pa de la de skad ces bya'o/ /dpal gshin rje gshed nag po'i dka' 'grel slob dpon shrI d+ha ras mdzad pa las/ rim par phye ba bdun pa'i bshad pa'o// //de nas zhes bya ba la sogs pa ni gsol ba btab pa'i rjes thogs la'o/ /rdo rje ni ye shes lnga'o/ /de'i bdag nyid
<p>97a.4</p>'chang bas rdo rje 'dzin no/ /srung ba ni bdud ma lus pa skrod par byed pas rdo rjer ba sprul pa nyid do/ /'khor lo ni rdo rje ra ba dang gur gyi rnam pa gnyis sbyor bar byed pa de la de skad ces bya'o/ /bgegs ni lus las kun du byung ba'o/ /log par 'dren pa ni ngag las kun du 'byung ba'o/ /gdug
<p>97a.5</p>pa can ni sems las kun du 'byung ba'o/ /bsal ba ni rnam par gcod pa'o/ /bdag ces bya ba ni de bzhin gshegs pa thams cad kyi skur gcig pa'o/ /ral gri 'chang zhes bya ba ni bcom ldan 'das de nyid rdo rje 'chang de nyid du grub pas ral gri gang 'dzin pa nyid kyis mtshan ma
<p>97a.6</p>thams cad nye bar mtshon pa'i don to/ /don ni 'di yin te/ brjod pa'i dus su ral gri'i gnas su rdo rje dang 'khor lo dang pad+ma dang rin po che bcug pas tshigs su bcad pa lngar 'gyur ba'o/ /bla na med pa'i bsod nams dang ye shes dang ldan pas dpal ldan no/ /ral gri 'bar ba zhes bya
<p>97a.7</p>ba ni mtshon pa ste snga ma bzhin no/ /gang la 'bar zhing gsal ba'i gzugs yod pa des gcod pa zhes bya ba 'gegs pa ste/ sngar bstan pa'i bgegs la sogs pa'o/ /gsal por bya ba'i phyir gsungs pa/ rigs gsum las skyes zhes bya ba la sogs pa ste/ rigs gsum ni
<p>97b</p>
<p>97b.1</p>sku dang gsung dang thugs kyi bdag nyid las skyes pa'o/ /sa'i lha mo lhag par gnas par bya ba'i phyir gsungs pa/ lha mo khyod ni zhes bya ba la sogs pa la/ sangs rgyas thams cad ces bya ba ni drug pa'i don gyi gnyis pa'o/ /slob ma gzhug par gsungs pa gos kyi zhes
<p>97b.2</p>bya ba ni gos kyi khyad par de dmar po'o/ /slob dpon gyis dri bar bya ba gsungs pa/ khyod su zhes bya ba ste/ gang la dga' zhes bya ba ni lhag ma'o/ /slob mas smra bar bya ba gsungs pa/ skal bzang bdag ni zhes bya ba ste bde ba chen po zhes bya ba ni lhag ma'o/ /ci zhig byas nas bya ba
<p>97b.3</p>yin pa de gsungs pa/ yol ba'i bar du zhes bya ba gos kyi yol ba'i bar du'o/ /bla ma la gsol ba btab pa zhes bya bar 'brel to/ /blo bzang zhes bya ba ni dkyil 'khor mthong bar spro ba'i yid can no/ /gsol ba btab pa gsungs pa/ ji ltar zhes bya ba ni cho ga gang gis so/ /
<p>97b.4</p>sangs rgyas ni chos kyi sku dang gnyis su med pa'i sprul pa'i ngo bo nyid do/ /chos chen pos zhes bya ba ni longs spyod rdzogs pa'i gnas skabs pa'o/ /rdo rje sems dpa' zhes bya ba la rdo rje ni bla na med pa'i chos thams cad dbyer med pa'i bde ba chen po'i ye shes te de la sems dpas na
<p>97b.5</p>de skad ces bya'o/ /bdag gi zhes bya ba ni bdag la'o/ /de bzhin du cho ga des dbang bskur bar bya'o/ /mchog ni mngon par 'dod pa de 'dod pa'o/ /bdag ni bdag go/ /stsal du gsol ba ni byin cig pa'o/ /slob ma'i bya ba mdor bstan pa gsungs pa de bzhin glu dang zhes bya ba la
<p>97b.6</p>sogs pa ni go sla'o/ /'di dag thams cad ni dkyil 'khor gyi cho ga las rtogs par bya'o/ /de nas zhes bya ba bsod nams kyi tshogs kyi rjes thogs su'o/ /rdo rje ni chos thams cad dbyer med pa'i ngo bo nyid do/ /de de'i bdag nyid du 'dzin pa de la de skad ces bya'o/ /de nyid ni
<p>97b.7</p>bla na med pa nyid yin pas rgyal po nyid do zhes bya bas rgyal po'o/ /oM zhes bya ba ni khas len pa ste ma skyes pa dang / rnam par rtog pa spangs pa dang / sgyu ma lta bu nyid ni oM mo/ /shU n+ya tA zhes bya ba ni chos thams cad bdag gcig dang du ma nyid dang bral bas bdag med pa nyid do/ /
<p>98a</p>
<p>98a.1</p>de'i ngo bo nyid ni bden pa'o/ /de nyid ni rtogs pa'i ngo bo nyid kyi dz+nyA na'o/ /de nyid ni mi phyed cing gzhan 'byed pa'i phyir dang / bla na med pa'i phyir badzra'o/ /de'i bdag nyid kyi ngo bo swa b+hA ba gang la yod pa de'i bdag nyid ni At+ma ko'o/ /de'i bdag nyid yin pas a
<p>98a.2</p>haM ste/ shU n+ya tU dz+nyA na badzra swa b+hA ba At+ma ko\u0f85haM zhes bsdu ba'o/ /de bzhin gshegs pa thams cad kyi bla na med pa'i ngo bo zang zing med pa'i chos kyi ngo bo nyid yin pa'i phyir rdo rje'o/ /de'i bdag nyid gang la yod pa de ni bdag ste a haM zhes bya ba ni bU dza badzre swa b+hA ba At+pa ko ste ye shes kyi 'khor
<p>98a.3</p>lo bcug pa'i rjes thogs su bya ba'o/ /khu ba yongs su gyur pas bzhengs nas srid pa dang zhi ba gnyis su med pa nyid kyis nga rgyal gsungs pa/ d+harmA d+hA tu ni rang bzhin stong pa nyid do/ /gang la rang bzhin yod pa de swa b+hA ba ste/ phyag dang zhal dang dbyibs kyi bdag nyid can ni At+ma ko\u0f85haM ngo / /
<p>98a.4</p>da ni zhi ba la sogs pa zhes bya ba la sogs pas sbyin sreg gi las rab 'byam gsungs pa ste/ zhi ba la sogs dbye ba yi/ /zhes bya ba ni zhi ba dang rgyas pa dang dbang dang dgug pa dang rengs pa dang dbye ba dang bskrad pa dang mngon spyod kyi dbye bas so/ /grub pa ste rdzogs par gyur pa na'o/ /
<p>98a.5</p>yi zhes bya ba byung na'o/ /de nyid kyi phyir/ las rnams thams cad rab sgrub pa/ /zhes bya ba'o/ /zhi ba'i sems kyis zhes bya ba ni/ dge ba'i sems kyis rnam par mig yengs pas so/ /rgyas pa'i sems kyis zhes bya ba ni bu ram dang 'o ma za zhing ngo / /chags pa'i sems kyis zhes
<p>98a.6</p>bya ba ni chags pa'i sems kyis so/ /la yang ngo zhes bya ba ni khros pa dang bcas pa'i sems kyis so/ /thab khung gsungs pa/ zhi ba'i dkyil 'khor rnam pa ste/ /zhes pa ni zlum pa'o/ /rdzing bu 'dra zhes bya ba ni gru bzhi'o/ /zla gam 'dra zhes bya ba ni gzhu lta bu'o/ /nam
<p>98a.7</p>mkha'i khams 'dra zhes bya ba ni gru gsum pa'o/ /de dag gi rgya'i tshad gsungs pa/ khru gang zhes bya ba la sogs pa ste/ zabs su gsungs pa ni gting du khru phyed tshad ces bya ba la sogs pa'o/ /sor lnga gnyis ni bcu'o/ /zhi ba la ni sor bzhi bor ba'i pad+ma rgyas pa lta bu'i rnam pa sor bzhis
<p>98b</p>
<p>98b.1</p>mtho ba'i kha khyer ro/ /dkyil du ni sor brgyad pa bzhi'i rdo rje'o/ /yam shing ni dkyil 'khor gyi cho gar bstan to/ /rgyas pa la ni sor brgyad bor ba'i kha khyer rdo rjes mtshan pa'o/ /dkyil du ni rdo rje snga ma lta bu'o/ /zho dang sbrang rtsi dang sha kha ra dang / ma gong pa'i 'bras dang / sran ge'u
<p>98b.2</p>dang / n+ya gro d+ha rlon pa'i yam shing sor nyi shu rtsa bzhi pa'o/ /mngon spyod la ni nim pa dang / dug dang / da du ra dang / tsha ba'i mar dang / skye tshe dang / tsha ba rnams so/ /bskrad pa la ni khwa'i sgro'o/ /gang du sbyin sreg gi cho ga gsungs pa de la de skad ces brjod do/ /dpal gshin
<p>98b.3</p>rje gshed nag po'i dka' 'grel slob dpon shrI d+ha ras mdzad pa las rim par phye ba brgyad pa'i bshad pa'o// //da ni rgya mtsho'i zhes bya ba la sogs pas char dbab pa'i cho ga gsungs pa ni/ de la dpal gshin rje gshed nag po'i rnal 'byor pa lhag pa'i bsam pa brtan pas
<p>98b.4</p>rams kyi khu bas kham phor ma bsregs pa'i nang du/ ral gri'i 'khor lo rtsibs brgyad pa'i steng du pad+ma 'dab ma brgyad pa bris la/ de'i steng du ku ru kul+le'i sngags bsgrub bya'i ming dang spel bar bri bar bya'o/ /de la dbyar zla tha chungs la karko Tas so/ /ston zla ra ba la shaM ka pA las
<p>98b.5</p>so/ /ston zla 'bring po la tak+Sha ka'o/ /ston zla tha chungs la ba su kis so/ /de dag nyid yang gdab nas dgun zla ra ba la sogs pa la char 'bebs so/ /de las gzhan pa'i kham phor ma bsregs pa dang kha sbyar du byas la/ skud pa sngon pos bcings nas dor ku ru kul+le 'chad par 'gyur
<p>98b.6</p>ba'i gzugs kyis bkug la yang dag par mchod de bkas bsgo la klu gnas pa'i mtsho la sogs par gzhug par bya'o/ /yang na ma si biSh+Ti ko Ta bsten pa'i sngags kyi tshig bris la/ de yongs su gyur pa las/ ku ru kul+le klu thams cad skrag par byed pa bsgoms la yang dag par mchod de/ 
<p>98b.7</p>bcom ldan 'das ma bdag gi che ge mo'i dgos pa mdzod cig ces bka' bsgo nas klu'i gnas su gzhug par bya'o/ /de nas char dbab pa'i sa phyogs su 'dug la gdugs dang rgyal mtshan dang / bla re dang yol ba la sogs pa thams cad sngon por byas la gdung ba'i khyad par
<p>99a</p>
<p>99a.1</p>thams cad dang ldan par rgyan sngon po dang ldan pa'i rnal 'byor pas me'i dkyil 'khor gru gsum pa 'od 'bar zhing gsal bar bris la de'i dbus su rlung gi dkyil 'khor gzhu lta bu ba dan gyis mtshan pa sngon po'o/ /de'i dbus su chu'i dkyil 'khor bum pa lta bu
<p>99a.2</p>dkar po'o/ /de la pad+ma 'dab ma brgyad pa'o/ /de'i dkyil du chu bdag sprul dkar po bdun gyi gdengs ka yod pa/ skyes bu'i cha byad can lag pa g.yas na ral gri g.yon na klu'i zhags pa thogs pa'o/ /shar gyi 'dab ma la dga' bo ut+pal sngon po ltar ljang ba/ lho yi 'dab
<p>99a.3</p>ma la nor rgyas kyi bu dkar po/ /nub kyi 'dab ma la tak+Sha ka dmar po/ /byang gi 'dab ma la karko Ta nag po/ /mer ni pad+ma ste dkar po'o/ /bden bral du ni pad+ma chen po ste dkar skya/ rlung du dung skyong ser po/ /dbang ldan du rigs ldan sna tshogs kyi mdog go/ /de nas naM las klu thams
<p>99a.4</p>cad bskyed la/ bu ram dang 'o ma dang mar la sogs pa klu la 'os pas bshos gtsang yi ge phus sngags la dbul lo/ /me tog sngon po de bzhin dri/ /gos dang 'phan yang sngon po dang / /sngon po chu dang ldan pa yi/ /bum pa dag kyang dbul bar bya/ /dus kyi rjes su 'brang ba dang / /ta
<p>99a.5</p>ka ra dang / chu srin sder mo dang / yungs kar ser po dang / nA ga puSh+pa rnams sha kha ra dang sbyar ba'am/ yang na nA ga ge sar gyi rdul sha kha ra dang sbyar ba'i spos dang zhun mar gyi mar me mngon par bsngags pa yang dbul bar bya'o/ /de nas dz+ha naM dzaHzhes bya ba'i sngags kyis yid kyis rdo rje lcags kyu
<p>99a.6</p>spros la/ klu rnams bkug nas rang rang gi gnas su bsgom zhing / yon chab byin nas yang dag par mchod de klu chen po khyed rnams kyis bcom ldan 'das kyi bka' dang / bdag la brtse bar dgongs nas char chen po dbab par mdzod cig ces gsol ba gdab bo/ /de nas klu rnams kun
<p>99a.7</p>nas char chen po 'bebs pa la ched cher byed par bsams la/ oM hrIHSh+T+r-iHbi kr-i tA na na hUM hUM phaT phaT oM phu nA ga naM pa ri sha pa ya swA hA zhes bzlas la de'i rjes la char 'bebs so/ /gal te yang mi 'bebs na/ de nas me thab zlum po la de bzhin du dkyil 'khor bris la dgug cing
<p>99b</p>
<p>99b.1</p>de rnams kyi lce la yi ge naM bsgoms nas/ yon chab la sogs pa sngon du 'gro ba'i sbyin sreg gi cho gas bu ram dang 'o ma dang zhun mar gyis bkang ba'i sreg blugs gsum byin nas/ oM naM swA hA zhes pa'i sngags kyis bu ram dang 'o ma la sogs pa bsreg go/ /de ltar tshim
<p>99b.2</p>par gyur pas char 'bebs so/ /de lta na yang char mi 'bebs na chad pa bya ste/ snga ma'i rim pa nyid kyis klu'i dkyil 'khor bya ste/ 'on kyang dang por rlung gi dkyil 'khor bri bar bya'o/ /bdag nyid kyang blo yis pad+ma'i dbus su bskal pa'i me ltar 'bar ba'i rnam pa can klu thams
<p>99b.3</p>cad 'jigs par byed pa'i gshin rje gshed kyi rnal 'byor du byas nas/ klu thams cad kyi mjug ma bsdoms la g.yon brkyang ba'i zhabs kyis mnan nas rang gi sngags kyi yi ge re re'i bar du klu'i snying po bcug nas nga rgyal dang bcas pas bzla bar bya'o/ /de nas rlung gis bskul
<p>99b.4</p>ba'i me'i 'od kyis pad+ma rnyid par blta ste/ de ltar 'og nas mes gdungs shing steng nas kyang khro bo'i mes gdungs bas shin tu sems stor bar gyur pas chu skyug par byed pa'i klu'i 'khor lor mos par bsams na nges par char 'bebs so/ /de lta na yang char mi 'bebs na dur khrod
<p>99b.5</p>kyi gos sam mtshon gyis bsad pa'i gos la dug dang / tsha dang / skye tshe dang / tsha ba'i mar gyis rtsibs brgyad pa ral gri'i 'khor lo bris la/ de'i lte ba la pad+ma 'dab ma brgyad pa'i 'dab ma so so la klu'i snying po yi ge baM dang hUM gi bar du bcug pa bri bar bya'o/ /chu klung gi ngos kyi
<p>99b.6</p>sa'am/ klu'i gnas kyi sa dang bsres pa'i thal ba dang grog mkhar gyi sa dang / shing gcig gi rtsa ba'i sa dang bcas pa las klu'i gzugs byas la 'khrul 'khor bris nas de'i snying gar bcug nas bkug pa'i rjes la bskal pa'i me ltar 'bar ba'i gshin rje gshed kyi gzugs
<p>99b.7</p>su gyur pas zhabs kyis de'i gzugs mnan nas/ snga ma bzhin du khros pa dang bcas pas sngags bzla bar bya zhing nam mkha'i dkyil ma lus pa na klu rnams kyis khyab pas char chen po 'bebs par byed par bsams na char 'bab par 'gyur ro/ /gal te de lta na yang mi 'bebs na
<p>100a</p>
<p>100a.1</p>gzugs de nyid tsha ba gsum dang ske tshe la sogs pas mngon par byugs la gru gsum pa'i thab khung gi 'gram du bzhag nas dur khrod kyi shing las me sbar la khros pas sngags lan brgya rtsa brgyad bzlas shing brdung pa'am/ yungs kar brdegs na nges par char
<p>100a.2</p>'bebs so/ /de lta na yang mi 'bab na/ de'i tshe gzugs de nyid skye tshe dang tshwa dang dug dang / da du ra las byas pa la seng ldeng gi phur pa sor dgu pas snying gar gdab cing rkang pa g.yon pas mgo bo mnan la/ kha lho'am nub du bltas te/ char dbab pa'i tshul gyis mnan cing me thab
<p>100a.3</p>gru gsum pa la dur khrod kyi me phus sbar la/ de'i dkyil du gshin rje gshed bsgoms nas/ de'i zhal du hUM gis mnan pa'i lce la khros shing sngags 'chol bar brjod pas 'jug ma nas brtsams nas mtshon rnon pos bcad cing bcad cing brgya rtsa brgyad kyi bar du bsregs pas char 'bab par
<p>100a.4</p>'gyur ro/ /de lta na yang gal te mi 'bab na/ 'di ni bcom ldan 'das gshin rje gshed kyi skyon te/ bdag nyid khro bo chen po rdo rje 'chang gi rnal 'byor du bsgoms nas snga ma bzhin du chu ngogs gnyis kyi sa la sogs pa las gshin rje gshed kyi gzugs byas la/ /'khor lo de'i snying gar
<p>100a.5</p>bcug nas rkang pas mnan te/ rkang pa g.yon pa'i mthe'u chung nas brtsams nas de bzhin du bcad cing bcad cing mngon spyod la gnas pa'i rdo rje 'chang gi zhal du bskyur bar bya'o/ /de lta bu khri byas na nges par gshin rje gshed kyis char 'bebs par byed do/ /gcad pa ni klu la sogs
<p>100a.6</p>pa'i zhi ba'i thab khung du gti mug rdo rje gshin rje gshed ji lta ba bzhin du bsgoms nas zhi ba'i cho gas mar dang 'o ma la sogs pa'i sbyin sreg khri bya'o/ /de lta na yang klu gdug pa can tshar mi gcod na/ de'i tshe sngar bstan pa'i mngon spyod kyi thab khung du mngon spyod kyi tshogs/ dpal rdo rje
<p>100a.7</p>sems dpa' la phul pa'i me tog rnying pa dang / ras bal gyi 'bras bur bcas pas sbyin sreg byas na nges par char gcod do/ /char ni mi 'bab dus dag tu/ /zhes bya ba ni char mi 'bab pa'i tshe'o/ /'bab par zhes bya ba ni char 'bab par 'gyur ro zhes bya ba'i don to/ /rgya
<p>100b</p>
<p>100b.1</p>mtshor bzhon pa dang 'gro ba'i tshe rlabs rengs par byed pa'i tshogs gsungs pa/ sbrul nag po zhes bya ba la sogs pa ni go sla'o/ /lha la sogs pa lta ba'i phyir sbyor ba gsungs pa/ tsan da'i 'bras bu zhes bya ba la sogs pa la/ tsan da'i 'bras bu ni da du ra'i 'bras bu'o/ /
<p>100b.2</p>gzhan dag ni go sla'o/ /don ni 'di yin te/ gshin rje gshed kyi rnal 'byor pas dbang du bya ba'i cho gas thab khung byas la bstan pa ltar sbyin sreg byas la/ lha ste bcom ldan 'das gshin rje gshed do/ /'di ni mtshon pa tsam ste/ tshangs pa la sogs pa yang mthong bar 'gyur
<p>100b.3</p>ro/ /mthong nas dgyes par 'gyur bas mngon par 'dod pa ster bar 'gyur ro/ /gdug pa can tshar gcad pa'i phyir/ /dur khrod ro bsregs yog pa'i shing / /zhes bya ba gsungs te/ yog pa ni gang gis shi ba'i ro bsgul ba'o/ /man ngag ni ar ka'i shing las gzugs ni
<p>100b.4</p>gzugs brnyan bya ba'o/ /smyon pa'i khu ba ni da du ra'i lo ma'i khu ba'o/ /de la bsgrub bya bkug la bzlas na mdzes thebs par 'gyur ro zhes bya ba'i don to/ /'bum phrag bzhi ni bzlas byas na/ zhes bya ba ni 'bum phrag bzhi bzlas pa'o/ /grub pa'i yungs kar ni yungs
<p>100b.5</p>kar ser po'o/ /de blangs te zhes bya ba mang po nyid do/ /de na grub pa'i yungs kar blang bya sa zhes bya'o/ /sbrul gyis bzung nas 'gyel ba la/ zhes bya ba sbrul gyis bzung bas 'gyel ba la gtor na 'tsho bar 'gyur bas 'gyel ba 'tsho bya zhes bya ste/ bya zhes bya ba ni bya ba nyid
<p>100b.6</p>do/ /don ni 'di yin te/ gshin rje gshed mdog dkar po zhi bas yar ngo'i tshes gcig la grub pa'i yungs kar dkar po lag tu blangs la sngags 'bum phrag bzhi'i bar du bzlas par bya'o/ /de nas de rnal 'byor pas bsdus nas gzung bar bya'o/ /de nas sbrul gyis gzung ba
<p>100b.7</p>byung na des brdegs na 'tsho bar 'gyur ro/ /de las gzhan pa'i sbyor ba man ngag gis bshad par bya'o/ /de la ji lta ba bzhin du gshin rje gshed kyi rnal 'byor byas la dug gsad par bya ba'i don du bsgrub bya'i snying gar hUM dam hrIHSh+T+r-iHla sogs pa'i sngags las nyi ma'i dkyil 'khor de'i steng du
<p>101a</p>
<p>101a.1</p>yi ge hUM de'i 'od kyis de na yod pa'i dug rab tu 'bar bar 'gyur ro/ /lag pa g.yon pa'am lag pa g.yas pa'i mthil du paM las skyes pa'i pad+ma 'dab ma brgyad pa'o/ /de'i dkyil du 'od zer gyis brgyan pa'i hUM dkar po bdud rtsi 'dzag pa blta bar bya'o/ /
<p>101a.2</p>gzhan dag ni 'od dkar po can gyi dkyil du ha bkod pas so zhes man ngag tu ston to/ /de nas hrIHSh+T+r-i'i sngags sam/ dbyug pa gshin rje gshed kyi'am/ bi kr-i tA na na'am/ oM hri ha hUM dza ha zhes bya ba'i sngags brjod cing 'gyel ba de'i spyi bo'i skra nas brtsams nas rkang pa'i bar du
<p>101a.3</p>bya ba'o/ /de la lag pa la bkod pa'i sa bon gyi 'od kyis dug blangs nas 'ongs pas nag por gyur pa de bzhin du bor nas bdud rtsis gang ba'i dkar po 'phro bar gyur pas dkar por gyur par bsam mo/ /yang na spang leb la ni yi ge bcu pa re re dang ha yig dkar po re re spel la bsgrub bya'i ming spel ba
<p>101a.4</p>bri bar bya'o/ /des dug med par 'gyur zhing 'tsho bar 'gyur ba la the tshom med do/ /yang na mgo la hrI bdud rtsi'i tshogs 'o ma lta bur 'bab pa bkod la lus la gnas pa'i dug ngo bo nyid kyis nag por 'dug pa'i dri ma rim gyis sel bar byed pa'i 'od kyi rgyun bsams la/ sngags bzlas pas
<p>101a.5</p>dug med par 'gyur ro/ /rengs par bya ba'i don du ni sngags kyi yi ge nyid dbang chen gyis bcings pa mdog ser po mgo la sogs pa rnams su dgod do/ /sbar ba ni me'i sa bon mche bas btab pa'i gnas su bsgoms la/ phyag 'tshal dang po gshegs gsol mtha'/ /brdeg pa cho ga
<p>101a.6</p>bzhin du sbyar/ /dug ni bcing ba byas pa yin/ /rnal 'byor pas ni gsal 'dod kyang / /zhes pas so/ /gtor na 'tsho bya the tshom med/ /ces bya ba yin no/ /ri gshong chu'i sa zhes bya ba la sogs pa mgo'i nad zhi bar bya ba ni go sla'o/ /de lta bu gzhan yang 'byung po dang phol mig
<p>101a.7</p>dang 'brum phran la sogs pa yang gso bar bya'o/ /gdug pa can tshar gcad pa'i phyir 'jigs byed gshin rje gshed kyi rnal 'byor gsungs pa/ bram ze zhes bya ba la sogs pa la/ dur khrod thal ba ni dur khrod kyi me'i thal ba'o/ /de yi sa ni dur khrod kyi sa ste/ gshin
<p>101b</p>
<p>101b.1</p>rje gshed kyi gzugs bya'o zhes bya bar 'grel to/ /g.yas pa ni ste zhes bya ba ni phyag g.yas na'o/ /rdo rje chen po zhes bya ba ni rdo rje 'gyes pa'o/ /g.yon pa zhes bya ba ni phyag g.yon pa'o/ /mi mgo zhes bya ba ni skyes pa'i mgo bo'o/ /dkar po zhes bya ba ni bri ba'am de ltar bsgom
<p>101b.2</p>pa'o/ /de yis zhes bya ba ni de nyid kyis te/ des bkug ste 'joms par byed rnam par 'jigs par byed pa'o/ /'di skad ces bstan par 'gyur te/ gshin rje gshed kyi gzugs ji lta ba bzhin du gsang ba'i gnas su byas la rab gnas bya zhing rang de lta bu'i sbyor ba dang ldan pas
<p>101b.3</p>bstan pa ltar bya'o/ /de nyid gsungs pa/ nyin re zhes bya ba la sogs pa ste/ bdud rtsi dang ni sha lnga yis/ /zhes bya ba ni bdud rtsi lnga sha lnga dang ldan pas so/ /rtag tu zhes bya ba ni nyin re zhing ngo / /gsol ba gdab pa zhes bya ba ni don du gnyer ba'o/ /thun bzhi'am thun gsum du
<p>101b.4</p>bdag gi dgra 'di choms shig ces bya ba'i bskul tshig dang bcas pa'i sngags bzla zhing nub mo 'di skad brjod pas nyal na tho rangs kyi dus su dgra ste/ dgra bo nyid 'chi bar 'gyur ba ste/ de'i tshe 'du byed zad par 'gyur ro/ /yang na nad kyis theb par 'gyur/ /zhes bya ba ni gal te ma
<p>101b.5</p>shi na yang de zhes bya ba'i don to/ /gzhan yang smyo bar bya ba'i sbyor ba gsungs pa la/ dgra'i ro tsa na zhes bya ba ni dgra'i dri chen no/ /mi'i rkang sbubs zhes bya ba ni skyes bu'i rkang gi sbubs so/ /des dgang bar bya'o zhes bya ba dang 'brel to/ bkang nas zhes bya ba gang yin pa de gsungs pa/ 
<p>101b.6</p>rab tu bkang nas 'bum bzlas na/ shing rtser rgyu ba'i yi dgas mtshungs/ /zhes bya ba la yi dgas kyi shing gi rtse mo la btags na'o/ /rgyu ba'i yi dgas mtshungs zhes bya ba ni ji ltar yi dgas shing skam po lta bu'i bdag nyid yin pa ltar de lta bu'i rgyu ba ste yongs su 'khyams zhes bya ba dang smyo
<p>101b.7</p>bar 'gyur zhes bya ba'i don to/ /don ni 'di yin te/ mi'i rje ngar gyi rus pa'i sbubs su dgra'i dri chen gyis bkang nas 'khrul 'khor ni dug dang tshwa dang da du ra'i lo ma'i khu ba'i snag tsha dang / bya rog gi rje ngar gyi rus pa'am/ sgro'i rtsa ba'i smyu gus rgyal mtshan gyi gos sam dur khrod kyi gos
<p>102a</p>
<p>102a.1</p>la bris la gzhug cing / sa ko ta ka'i shing dam/ ba ru ra'i shing la btags na bstan pa bzhin du 'gyur ro/ /de nas zhes bya ba la sogs pas ro langs chen po bsgrub pa bstan te/ rim par phye ba bcu pa las bstan to/ /gshin rje gshed 'jigs byed ni 'jigs
<p>102a.2</p>su rung ba'o/ /gang du dgra tshar gcad pa gsungs pa de ni 'jigs byed gshin rje gshed de/ de ston pa'i le'u la yang de skad ces bya'o/ /dpal gshin rje gshed nag po'i dka' 'grel slob dpon shrI d+ha ras mdzad pa las rim par phye ba dgu pa'i bshad pa'o// //da ni de
<p>102a.3</p>nas zhes bya ba la sogs pas ro langs sgrub pa'i thabs mdor bstan to/ /shing la dpyangs pa zhes bya ba ni dpyangs pa'o/ /ma god ces bya ba ni mtshon gyis ma phog pa'o/ /rma med pa zhes bya ba ni rnag tu ma rul ba'o/ /phab la legs par bkru bya ste/ /zhes bya ba ni khrus bya'o/ /
<p>102a.4</p>sngags ni hrIHSh+T-i la sogs pa'o/ /der zhes bya ba ni de'i snying gar ro/ /kha cig ni de'i mdun du zhes zer ro/ /'di skad du bstan pa yin te/ rkun ma dpyangs pa'i ro shing las phab la dri zhim po la sogs pas bkru zhing der ro langs gzhug ste/ nag po 'jigs su rung ba gri gug
<p>102a.5</p>dang thod pa lag na thogs pa'o/ /spos dang me tog la sogs pas mchod cing so rtsi la sogs pa yang byin nas/ de'i snying ga'i steng du gshin rje gshed kyi rnal 'byor gyis khro ba dang bcas pas 'dug la sngags bzla bar bya'o/ /sngags kyi che ba'i bdag nyid gsungs pa/ e
<p>102a.6</p>ma'o zhes bya ba la sogs pa la bsam pa med pa ni shi ba'o/ /rnal 'byor pas 'jigs par mi bya ba gsungs pa/ gshin rje gshed kyi rnal 'byor zhes bya ba la sogs pa'o/ /des cir 'gyur zhe na gsungs pa/ rnal 'byor pa ni gang 'dod pa/ /zhes bya ba la sogs pa la ral
<p>102a.7</p>gri dang / mig sman dang / rkang pa byug pa dang / zhags pa dang / lcags kyu dang / rdo rje dang / gi wang dang / dngul chu dang / bcud kyis len pa la sogs pa gang ci yang rung ba rnal 'byor pas blang bar bya zhing 'dod pa'i don la gsol ba gdab par bya'o/ /de kun thams cad
<p>102b</p>
<p>102b.1</p>ster bar byed/ ces bya ba sbyin par 'gyur ro zhes bya ba'i don to/ /da ni mtshan ma thob pa'i rnal 'byor pas rig pa'i brtul zhugs kyi phyir bu mo dgug pa'i sbyor ba gsungs pa/ ma he dang ni zhes bya ba la sogs pa ste go sla'o/ /dom ni dom nyid do/ /'di dag ces bya ba ni
<p>102b.2</p>rdzas 'di dag gcig tu byas nas so/ /gzugs su bya ba ni/ shin tu 'jigs pa'i gshin rje gshed kyi gzugs te/ de nyid kyi phyir/ gshin rje gshed po 'jigs pa'i gzugs/ /zhes gsungs pa'o/ /'dir yang nyin re zhing snga ma bzhin du sha lnga dang bcas
<p>102b.3</p>pa'i bdud rtsi lngas gtor ma sbyin par bya'o zhes shes par bya'o/ /de la rnal 'byor pas gsol ba gdab/ hrIHSh+T+r-iHla sogs sngags kyis ni/ zhes bya ba la che ge mo de bdag la stsol zhes bya ba'i gsol ba gdab pa'i tshig dang ldan pa zhes bya ba'i don to/ /de'i pha gang yin pas
<p>102b.4</p>zhes bya ba'o/ /'dir ni de'i pha la ji ltar 'byung ba de gsungs pa ste/ rmi lam gshin rje gshed ces bya ba la sogs pa la/ de ltar 'jigs par gyur na nges par ster bar 'gyur ro zhes bya ba'i don to/ /don ni 'di yin te/ bstan pa'i cho gas gshin rje gshed 'dus byas la
<p>102b.5</p>rab gnas bya zhing de'i mdun du bdag nyid gshin rje gshed nag po'i rnal 'byor gyi nga rgyal dang bcas pas bzlas pa byas na 'dod pa de thob par 'gyur ro zhes bya ba'i don to/ /mngon par rtogs pa'i rim par phye bar zhe sdang gshin rje gshed la sogs pa'i phyag dang zhal dang mdog ni bstan
<p>102b.6</p>zin to/ /sgo skyong rnams kyi 'dir gsungs pa/ zhal gsum zhes bya ba la sogs pa ni go sla'o/ /ral gri zhes bya ba ni sngo ljang ngo / /rim par phye ba dang por gsungs pa'i dkyil 'khor gyi bdag po ji ltar bsgom par bya ba de lta bu nyid du sgrub pa'i phyir/ b+ha gar zhes bya ba gsungs
<p>102b.7</p>pa ni/ nyid dang mtshungs pa'i pad+ma la'o/ /ling+ga zhes bya ba ni rang gi gsang ba'i rdo rje'o/ /rnam bsgom nyid ces bya ba ni rnam par bsgom par bya ba'o/ /dkyil 'khor bdag po ni dkyil 'khor gyi gtso bo'o/ /rnam par bsgom zhes bya ba ni don 'di yin te nyid dang mtshungs
<p>103a</p>
<p>103a.1</p>las byung ba'i/ /ral gri'i yu ba Sh+kaM gis mtshan/ /de las sgrib pa rnam sel nyid/ /g.yas sngo g.yon ni dkar ba'i zhal/ /g.yas gnyis 'khor lo ral gri 'dzin/ /g.yon gnyis nor bu pad+ma 'dzin/ /lte ba'i dbus su zla ba la/ /dkar po saM las
<p>103a.2</p>byung ba yi/ /rdo rje bum pa saM gis mtshan/ /de las kun du bzang po nyid/ /g.yas gnag g.yon ni dmar ba'i zhal/ /g.yas gnyis rdo rje ral gri 'dzin/ /g.yon gnyis nor bu pad+ma 'dzin/ /rang rang sa bon ji lta bar/ /dbus kyi zhal dang mtshan ma dang / /sku rnams
<p>103a.3</p>kun yang de bzhin du/ /rdo rje skyil krung rab brtan zhing / /phyag gnyis rang 'od rig ma 'khyud/ /rin chen dbu rgyan ldan pa'o/ /bsnyen pa'i grub pa'i yan lag dang / /rnam par smin pa'i 'bras bu'o/ /de nas snying ga'i zla ba la/ /nag po hUM las byung ba yi/ /rdo rje bum pa'i hUM gis
<p>103a.4</p>mtshan/ /de nas rdo rje bum pa las/ /hUM gis mtshan pa bsgom byas te/ /nang gi hUM dang rdo rje las/ /phyag na rdo rje lta bu yi/ /thugs kyi rdo rje bsam byas te/ /de yi thugs kar zla ba la/ /hUM gis mtshan pa bsam par bya/ /lce rtsa zla ba'i dkyil 'khor la/ /dmar po AHlas byung ba yi/ /
<p>103a.5</p>pad+ma'i dbus na AHyis mtshan/ /de las pad+ma AHsa mtshan pa/ /nang gi AHdang pad+ma las/ /'jig rten dbang phyug lta bu yi/ /ngag gi rdo rje bsam byas te/ /de yi thugs kar zla ba la/ /AHlas pad+ma dbus su yang / /AHyis mtshan pa bsam par bya/ /mgo
<p>103a.6</p>dbus zla ba'i dkyil 'khor la/ /oM las 'khor lo'i lte ba la/ /oM gyis mtshan pa bsam par bya/ /de las 'khor lo oM gyis mtshan/ /nang gi oM dang 'khor lo las/ /sa yi snying po lta bu yi/ /sku yi rdo rje bsam par bya/ /de yi thugs kar zla ba la/ /oM las 'khor
<p>103a.7</p>lo lte ba la/ /oM gyis mtshan pa bsam par bya/ /de nas thugs sogs rdo rje yi/ /thugs las 'od zer rab spros nas/ /spyan sogs lha mo bcu rnams kyis/ /mkha' la gnas pa'i bde gshegs rnams/ /so so thugs ka la sogs la/ /gnas pa'i thugs sogs
<p>103b</p>
<p>103b.1</p>rdo rje la/ /mchod nas zhu ba gsol bar bya/ /dpal ldan thugs ni rdo rje 'chang / /rdo rje mi phyed gsum bsgoms pas/ /de ring bdag dbang byin gyis rlobs/ /rdo rje thugs can mdzad du gsol/ /de ni rang gis bsgom pa la'o/ /phyogs bcur bzhugs pa'i sangs
<p>103b.2</p>rgyas rnams/ /rdo rje mi phyed gsum bsgoms kun/ /de ring bdag dbang byin gyis rlobs/ /rdo rje thugs can mdzad du gsol/ /de ni lhun gyis grub pa yi/ /thugs ka ni na gnas pa la'o/ /de nas lhun gyis grub pa yi/ /thugs kyi rdo rje ma lus rnams/ /rang gi nyid la
<p>103b.3</p>zhugs byas la/ /oM sar+b+ba ta thA ga ta tsit+ta badzra swa b+hA wa At+ma ko\u0f85haM/ zhes gnyis su med par byin gyis brlab/ /chos kyi ngag lam dpal dang ldan/ /rdo rje mi phyed gsum bsgoms pas/ /de ring bdag dbang byin gyis rlobs/ /rdo rje gsung can mdzad du gsol/ /phyogs bcur
<p>103b.4</p>bzhugs pa'i sangs rgyas rnams/ /rdo rje mi phyed gsum bsgoms kun/ /de ring bdag dbang byin gyis rlobs/ /rdo rje gsung can mdzad du gsol/ /de yis de bzhin gshegs pa yi/ /gsung gi rdo rje ji snyed rnams/ /rang gi nyid la zhugs byas la/ /oM sarba ta thA ga ta
<p>103b.5</p>bA ka badzra swa b+hA wa At+ma ko\u0f85haM/ zhes gnyis su med par byin gyis brlab/ /dpal ldan sku ni rdo rje 'chang / /rdo rje mi phyed gsum bsgoms pas/ /de ring bdag dbang byin gyis rlobs/ /rdo rje sku can mdzad du gsol/ /phyogs bcur bzhugs pa'i sangs rgyas rnams/ /rdo rje mi
<p>103b.6</p>phyed gsum bsgoms kun/ /de ring bdag dbang byin gyis rlobs/ /rdo rje sku can mdzad du gsol/ /de yis de bzhin gshegs pa yi/ /sku yi rdo rje ji snyed rnams/ /rang gi nyid la zhugs byas la/ /oM sar+b+ba ta thA ga ta kA ya badzra swa b+hA wa At+ma ko\u0f85haM/ zhes gnyis su med par byin
<p>103b.7</p>gyis brlab/ /bsnyen pa'i sgrub pa'i yan lag dang / /skyes bu byed pa'i 'bras bu'o/ /de nas nu ma'i bar du ni/ /zla ba'i dbus su maM las byung / /ral gri'i yu ba maM gyis mtshan/ /de nas ral gri'i yu ba la'ang / /maM gis mtshan par rab bsams te/ /nang gi de gnyis las byung
<p>104a</p>
<p>104a.1</p>grags pa dang / ma grags pa dang / smad pa dang / bstod pa zhes bya ba 'jig rten gyi chos brgyad la sems mnyam pa nyid do/ /dkyil 'khor ji ltar spro bar bya zhe na gsungs pa/ bdag nyid dngos po zhes bya ba la sogs pa ste/ bdag nyid ces bya ba ni
<p>104a.2</p>rang gi gzugs kyis so/ /rdzogs par byas nas zhes bya ba ni rdo rje sems dpa'i rjes thogs la'o/ /bcom ldan 'das kyi gzugs su rdzogs par byas nas dkyil 'khor spro bar bya'o zhes bya bar sbyar ro/ /gang nas she na gsungs pa/ snying ga'i sa bon zhes bya ba gsungs
<p>104a.3</p>te/ snying ga na gnas pa'i ya las zhes bya ba'i don to/ /'di skad bstan pa yin te/ snying ga'i sa bon gyi 'od kyis de bzhin gshegs pa thams cad bkug la/ kha nas zhugs pa snying ga'i sa bon gyis zhu bar gyur te de nyid spro bar bya'o zhes bya ba ste/ lha mo'i pad+ma'i nang
<p>104a.4</p>du bskyed nas zhes bya ba'i don to/ /des cir 'gyur zhe na gsungs pa/ 'grub par 'di la zhes bya ba la sogs pa ste go sla'o/ /da ni ye shes cung zhig la dbang thob pa'i rnal 'byor pas/ yang dag pa'i ye shes kyi phyag rgya chen po'i dngos grub sgrub pa'i phyir rig pa'i brtul zhugs kyi ngo bo
<p>104a.5</p>spyad par bya'o zhes bya ba gsungs pa/ de nas da ni zhes bya ba la sogs pa ste/ spyod pa ni bya ba'i ngo bo nyid do/ /de mtshan nyid gang gis mtshon par byed pa de'i khyad par ji lta bu can zhig ce na/ mchog ces bya ba kun gyi gong ma ste/ bdag dang gzhan gyi don nges par bsgrub pa'i phyir
<p>104a.6</p>ro/ /gang gi yin zhe na/ gshin rje gshed po zhes bya ba gsungs pa'o/ /'jigs gzugs zhes bya ba ni nyon mongs pa thams cad 'jigs par mdzad pas 'jigs gzugs te gzugs de gang la yod pa'o/ /ci'i don du spyod par byed ce na gsungs pa/ sku dang gsung dang
<p>104a.7</p>thugs su 'grub/ /ces bya ste drag po dang zhi ba la sogs pa'i rnam pa'i sku'i sbyor ba nyid ni sprul pa'i sku'i gzugs so/ /gdul bya ma lus pa'i dbang gis bstan pa'i ngo bo dag gi sbyor ba ni longs spyod rdzogs pa'i sku'o/ /rnam par rtog pa ma lus pa nub par 'gyur ba'i rang
<p>104b</p>
<p>104b.1</p>bzhin med pa'i ngo bo nyid kyi sems ni chos kyi sku'o/ /'di rnams 'grub pa ni rdzogs par 'gyur ba ste de'i don du'o/ /sku dang gsung dang thugs 'grub par bya ba'i phyir te/ sprul pa dang longs spyod rdzogs pa dang chos kyi sku rdzogs par bya ba'i phyir zhes bya ba'i don to/ /
<p>104b.2</p>dgon po chen po zhes bya ba la sogs pa ni go sla'o/ /lcags ni lcags so/ /gzung bar bya zhes pa ni gsor ba'o/ /seng ge sgra zhes bya ba ni nyon mongs pa'i ri dgas ma lus pa gsod par byed pas seng ge'o/ /bcom ldan 'das gshin rje gshed nag po'o/ /de'i sgra ni ya
<p>104b.3</p>ma rA dza zhes bya ba la sogs pa'o/ /rig pa dang yang dag par sbyor ba gsungs pa/ rdo rje gshin rje gshed sbyor bas/ /zhes bya ba la rang nyid gshin rje gshed nyid do/ /rang gi rig pa'i nyams su myong ba de nyid gshin rje gshed do/ /rnam par mi rtog pa'i bdag nyid yin pa'i phyir
<p>104b.4</p>rdo rje'o/ /de'i khyad par can gyi sbyor ba ni shes rab dang thabs kyi bdag nyid can gyi snyoms par 'jug pa'o/ /de'i phyir shes rab dang thabs kyi snyoms par 'jug pa nyid kyi rig pa'i brtul zhugs sngon du 'gro ba'i spyod pa spyad do zhes pa ni lhag ma'o/ /ci dang po nyid nas bya
<p>104b.5</p>ba'am zhe na gsungs pa/ nus pa cung zhig skyes pa na/ /zhes bya ba ste nus pa ni sems kyis te sngags la sogs pa'i nus pa'o/ /skyes pa ni yod pa'o/ /rol cing zhes bya ba ni sems can mngon par dad par bya ba'i mtshan nyid do/ /sdug las skyes pa zhes bya ba ni rdo rje'i tshig dang ldan pa'i glu'i
<p>104b.6</p>khyad par ro/ /'dis ni mnyam par gzhag pa'i sbyor ba bstan to/ /bstan pa'i rig pa dang snyoms par 'jug pa gsal por bstan pa'i phyir/ bsgrub par bya ba nges par bshad pa gsungs pa/ rgyal mtshan zhes bya ba la rgyal mtshan ni mtshan ma'o/ /de yang bcom ldan 'das
<p>104b.7</p>kyi rdo rje'o/ /khyams zhes bya ba ni shes rab kyi mtsho skyes so/ /de nas zhes bya ba ni bu mo rnyed pa'i rjes thogs su'o/ /mthong nas zhes bya ba ni hUM dang oM las bskyed pa'i rdo rje dang / nor bu dang phaT las bug pa dang / hUM dang a dag las pad+ma dang ge sar dang phaT ni bug par ro/ /'o ma
<p>105a</p>
<p>105a.1</p>zhes bya ba ni bdud rtsi ste/ kun rdzob dang don dam pa'i ngo bo can gyi byang chub kyi sems zhes bya ba'i don to/ /der ni zhes bya ba ni gnyi ga'i bug pa nas mnyam du tshogs pa'i skad cig go/ /rab bsgrub bya zhes bya ba ni rab kyi mthar thug par bsgrub par bya'o/ /don
<p>105a.2</p>ni 'di yin te/ bla ma la sogs pa'i bka' thob nas sngags pas rig pa'i brtul zhugs kyi rim pas thun pa zhir lha la sogs pa'i bu mo bkug ste/ nang dang phyi'i yon tan thams cad kyis brgyan pa ji ltar rnyed pa'i man ngag gis goms par byed pas nye bar mtshon par bya ste/ 
<p>105a.3</p>a ba d+hU tI zhes bya ba'i rtsar sor mo dang lces mngon du phyogs par byas la/ rdo rje dal bus bskyod pas dus dang gnas kyi khyad par gyis byang chub kyi sems mi gtong bas gnas na zla ba bco brgyad dam/ zla ba drug gam/ gsum mam/ phyed dang gnyis sam/ thun bzhi'i
<p>105a.4</p>skye rengs 'char ba'i dus su chos thams cad dbyer med pa'i bde ba chen po'i ngo bor dngos po thams cad mtshon nas/ phyag rgya chen po rab bsgrub bya/ /zhes bya ba ni rdzogs par bya zhes bya ba'i don to/ /yang don 'di nyid gsal bar bya ba'i phyir gsungs pa/ 'o ma la sems
<p>105a.5</p>gcig goms pas zhes bya ba la sogs pa 'o ma ni rang gis rig pa'i phan pa'i bdag nyid can byang chub kyi sems te/ goms pa ni yang dang yang du 'jal ba'o/ /'o ma goms pa'i de nyid gnyis su med pa'i sems te/ des na 'o ma la sems gcig goms pas so/ /
<p>105a.6</p>pas zhes bya ba ni rgyu'i don gyi gsum pa'o/ /de'i rgyus goms pa'i gnas skabs na rgyur gyur pas so/ /phyag rgya chen po zhes bya ba ni 'gro ba ma lus pa'i don bde ba chen po'i ngo bo mngon par rdzogs par byang chub pa rab tu bsgrub pa ste/ rdzogs par bya zhes bya ba'i don to/ /de yang / sor
<p>105a.7</p>mos cung zhig bskyod byas nas/ /phyi nas lce yi skam pas kyang / /na Da gang de rgyas pa las/ /byang chub sems ni 'bab par 'gyur/ /sngags pas rdo rje cung zhig tsam/ /bar bar du ni bsgul bar bya/ /nor bu la gnas phaT kyis ni/ /sems las byung ba brtan
<p>105b</p>
<p>105b.1</p>par bya/ /byang chub sems ni ma shor na/ /dam pa'i bde ba rgyas myong 'gyur/ /'gro ba de yi rang bzhin du/ /spros la rgyun mi 'chad snang bya/ /brtan pa khyab pa bde ba zhi/ /go 'phang mchog ni thob par 'gyur/ /byang chub sems ni shor gyur na/ /thob pa nyams 'gyur sems
<p>105b.2</p>pa rgyal phyir/ /zhes bstan pa yin no/ /rig ma 'du bya ba gsal bar gsungs pa/ /phag mo'i zhes bya ba la sogs pa la phag mo'i ni bshad zin to/ /nyid dang mtshungs pa'i shes rab po/ /de'i ngo bo gzung ba ni brtag pa ste bsgom par bya zhes bya ba'i bar du'o/ /btsun mo kun la zhes
<p>105b.3</p>bya ba ni rigs thams cad las byung ba'i btsun mo'o/ /'dod pa'i zhes bya ba ni 'dod par bya ba'o/ /don ni 'di yin te/ rigs lnga dang 'brel pa'i gang yang rung ba'i bu mo blangs la/ thos pa la sogs pa'i yon tan gyis 'dus byas pa nyid dang mtshungs par bskyed la/ phyag rgya chen
<p>105b.4</p>po'i dngos grub kyi phyir 'dod par bya'o/ /de ltar rnam par gnas pa'i rnal 'byor pas 'jigs pa med par bya ba gsungs pa/ dpa' bos seng ge bzhin zhes bya ba la nyon mongs pa'i ri dgas thams cad gsod par byed pas seng ge ste bcom ldan 'das so/ /de bzhin du spyod pa
<p>105b.5</p>bya zhes bya ba'i don to/ /de'i phyir gsungs pa/ dpa' bos zhes bya ba la nyon mongs pa'i dgra ma lus pa las rgyal bas na dpa' bo'o/ /'dod pa'i don kun rab tu sgrub/ /ces bya ba la/ 'dod par bya bas na 'dod pa ste gzugs la sogs pa'i yul rnams so/ /thams
<p>105b.6</p>cad kyang yin la 'dod pa yang yin pas 'od dpa'i don kun no/ des don yang dag par rdzogs pa'i byang chub kyi mtshan nyid can sgrub par byed pas 'dod pa'i don kun rab sgrub pa'o/ /don ni 'di yin te/ 'dod pa'i yon tan lnga'i rol mo ma lus pas rig pa'i brtul
<p>105b.7</p>zhugs kyi spyod pa bsgrub par bya'o zhes pa'o/ /da ni snying rjes gdul bya'i bsam pa'i dbang gis sgrub pa'i thabs kyi khyad par gzhan gsungs pa/ de nas da ni zhes bya ba la sogs pa la srung ba dang gur gyi rjes thogs su'o/ /gang la phyag rgya yod pa de ni phyag rgya ste/ de'i sgrub
<p>106a</p>
<p>106a.1</p>pa'i thabs bshad par bya'o zhes bya bar sbyar ro/ /gsang sngags chen po'i yi ge gcig /ces bya ba ni hrIHSh+T+r-iHnyid de bskyed pa'i rgyu nyid kyi sa bon no/ /de nyid ni bzlas pa yin no zhes bstan to/ /ma he yang dag bsgom par bya/ /zhes bya ba la gang la ma he
<p>106a.2</p>lta bu'i gdong yod pa de ni ma he'o/ /rdo rje'i dkyil 'khor zhes bya ba ni rdo rje gur gyi khongs su chud pa'i dkyil 'khor ni rdo rje'i dkyil 'khor ro/ /bcom ldan 'das khro bo'i gzugs nyid yin pas nyi ma'i dkyil 'khor te de la gnas pa'o/ /ma he'i steng du zhes bya ba ni ma he'i rgyab
<p>106a.3</p>kyi steng du'o/ /don ni 'di yin te/ sdig pa bshags pa la sogs pa sngon du 'gro ba'i stong pa nyid dang / srung ba dang gur gyi nang du Sh+T+r-iHyongs su gyur pa las phyag brgya pa ma he'i zhal can/ ma he'i steng du gshin rje mnan pa dpag tu med pa'i 'od kyi phreng ba 'phro ba/ g.yon
<p>106a.4</p>brkyang pa khro bo'i rgyan thams cad kyis brgyan pa bsgom par bya'o/ /phyag gi gtso bo gnyis na gri gug dang thod pa bsnams pa/ phyag lhag ma rnams na rdo rje dang ral gri la sogs pa rnam pa sna tshogs pa'i mtshon cha bsnams pa zhes bya bar gsungs pa/ gang yang cung zhig
<p>106a.5</p>gcod cing zhes bya ba la sogs pas so/ /blo dang ldan pa zhes bya ba ni gnyis su med pa'i bde ba chen po dang ldan pa'o/ /de las gzhan yang de nas zhes bya ba la sogs pas gshin rje gshed kyi sgrub thabs gsungs pa la yang gzhan thams cad ni snga ma dang 'dra'o/ /'on kyang yi ge
<p>106a.6</p>hrIHlas rdzogs pa thal bas byugs pa/ phyag 'bum phrag gnyis mnga' ba'o/ /de nas yang dag bshad bya ba/ /zhes bya ba la sogs pas ni rnam par 'gyur ba'i zhal can gyi gshin rje gshed kyi sgrub thabs gsungs pa ste/ yang gzhan thams cad ni snga ma dang 'dra'o/ /
<p>106a.7</p>hrUM las bskyed pa zhes bya ba ni khyad par ro/ /sngar gshin rje gshed gnyis kyi bzlas pa'i sngags yi ge Sh+T+r-iHgcig pa nyid do/ /de nyid zhal rnam par 'gyur ba 'di yang de rang nyid yin no/ /da ni rnal 'byor pa'i bza' ba dang mi bza' ba'i rnam par rtog pa spangs pa dang sngags
<p>106b</p>
<p>106b.1</p>kyis dub na rgyas par bya ba'i phyir dam tshig sgrub pa'i thabs gsungs pa/ dam tshig sgrub thabs bshad par bya/ /zhes bya ba la/ dam tshig 'dis rnam par mi rtog pa dang mnyam par byed cing thob par byed pas dam tshig gam/ rnal 'byor pas 'da' bar bya ba ma yin
<p>106b.2</p>pas dam tshig ste de'i sgrub thabs so/ /rnam par mi rtog pa nyid kyis dgos pa thams cad sgrub pas de'i phyir dgos pa thams cad ces bya ba la sogs pa gsungs pa la/ 'di ni sems can la gnod pa med pas bya'o zhes gsungs pa ni ngan pa dang bral zhes bya ba ste
<p>106b.3</p>dpyas pa dang bral ba ni ngan pa dang bral ba ste/ srog chags la gnod pa dang bral bas ngan pa dang bral ba'o/ /rnyed dka' min zhes bya ba ni thams cad kyis bor ba nyid do/ /sha chen dang ni zhes bya ba la sogs pa ni go sla'o/ /snum chen gyis zhes bya ba ni mdung la bskyon pa 'am
<p>106b.4</p>mtshon gyis phug pa 'am/ shing la btags pa'i mi'i tshil gyis so/ /rams dang bsres pa'i zhes bya ba la/ de dag mnyam par bskor bar bya/ /zhes bya ba'i don to/ /des cir 'gyur zhe na de'i phyir gsungs pa dbang du 'gyur zhes bya ba la sogs pa'o/ /gzhan yang
<p>106b.5</p>sbyor ba gsungs pa/ snang mdzad ni bai ro tsa na'o/ /sin+du ba ra ni sin+du ba ra'i lo ma'o/ /bil ba ni dpal 'bras so/ /so phag phye ma bsres pa dang / /zhes bya ba la rtag pa la sogs pa dang mnyam pa'i so phag gi phye ma'o/ /gser shing lo ma'i khu ba rnams/ /zhes bya ba ni da du ra'i
<p>106b.6</p>lo ma'i khu ba dang btags la bsre bar bya'o/ /'di yi zhes bya ba ni go sla'o/ /sbyor ba gzhan yang gsungs pa/ gci ba chen po zhes bya ba la gci ba chen po ni gcin no/ /rdo rje bdud rtsi zhes bya ba ni byang chub kyi sems so/ /'di dag mnyam par rtag tu btung bar bya ste/ dbugs
<p>106b.7</p>rgyu ba'i sna'i khung bu nas so/ /re res kyang rgas pa dang shi ba spang bar 'gyur ro zhes shes par byas la/ 'chi ba'i tshe 'phral gyi rdo rje'i bdud rtsi sna gnyis kyi sbubs nas phus btab la blugs na yang 'tsho bar 'gyur ro/ /sbyor ba 'di'i phan yon gsungs pa ni/ 'di ni rnal 'byor mchog
<p>107a</p>
<p>107a.1</p>gtso bos/ /zhes bya ba'o/ /ci ltar zhe na gsungs pa/ rang byung me tog btung ba bzhin/ /zhes bya ba ste rang byung gi me tog ni bud med kyi dang po'i me tog go/ /bstan pa'i cho gas 'thungs na 'chi bar mi 'gyur ro zhes grags te/ de bzhin du zhes bya ba'i don to/ /de yang
<p>107a.2</p>nag mo yi ni mar ngo blang / /dkar po yi ni yar ngo blang / /zhes bya ba yin la sngo bsangs dang / dkar bsangs ni de dag gi khongs su gtogs so zhes bya ba ni man ngag go/ /gang du spyod par ston par byed pa de la de skad ces bya'o/ /dpal gshin rje gshed nag po'i dka' 'grel
<p>107a.3</p>slob dpon shrI d+ha ras mdzad pa las rim pa phye ba bcu gcig pa'i bshad pa'o// //da ni 'dod pa'i yon tan lnga zhes bya ba la sogs pas bsgrub pa'i mchod pa glus yongs su rdzogs par bya ba'i phyir bshad pa gsungs pa/ de nas zhes bya ba la sogs pa la/ bcom
<p>107a.4</p>ldan 'das zhes bya ba ni bshad zin to/ /sems kyi phung po chen po'i don mdzad pa'i byams pa'i bdag nyid yin pa'i phyir chen po'o/ /'di ni chen po yang yin zhing skyes bu yang yin pas skyes bu chen po ste/ gang phyir pho brang 'gengs byed pa/ /de'i phyir skyes bu zhes brjod do/ /
<p>107a.5</p>zhes bya ba'i tshig gis skyes bu ste sangs rgyas kyi zhing gi ngo bo ma lus pa'i rten gyi dkyil 'khor gyi pho brang brten pa'i dkyil 'khor gyis 'gengs pa'i phyir ro/ /snying rje'i dbang gis 'da' bar mi bya ba'i phyir dam tshig go/ rtsa rtsi ka'i rnam pa'i ting nge 'dzin la zhes bya ba la de'i
<p>107a.6</p>rnam par sems rtse gcig par byas zhes bya ba'i don to/ /phag mo'i rnam pa lta bu yi/ /zhes bya ba la sogs pa ni go sla'o/ /'di dag ces bya ba ni 'chad par 'gyur ba'o/ /mchod pa'i glu zhes bya ba ni bla na med pa'i de kho na nyid gsal bar byed pa'i ngo bo nyid do/ /brjod par
<p>107a.7</p>mdzad do zhes bya ba ni gsung ba dang ldan pa'o/ /a kye kye zhes pa ni yul ra da'i 'bod skad do/ /yang bla na med pa'i sku gsum gyi ngo bo nyid yin pa'i phyir a kye kya zhes bod pa'o/ /gshin rje gshed nag po zhes bya ba ni de nyid bod pa ste/ 'di'i don ni bshad zin to/ /bla ma
<p>107b</p>
<p>107b.1</p>bya ba ni bla ma'o/ /srin po'i gzugs can rang bzhin khyod/ /ces bya ba ni srin po'i gzugs kyi rang bzhin te/ gdug pa can rnams 'jigs par byed pas srin po'i gzugs so/ /nyon mongs pa'i rnam par rtog pa ma lus par zad par byed pa'i phyir rang bzhin khyod
<p>107b.2</p>ces bya ba ni srin po'i gzugs kyi rang bzhin no/ /bdag gis zhes bya ba ni byams pa bdag gis so/ /khyod ces bya ba ni khyod nyid do/ /mthong na zhes bya ba ni bltas na zhes bya ba ste mthong bar gyur na zhes bya ba'i bar du'o/ /shin tu 'jigs zhes bya ba ni skrag par gyur pa ste/ 
<p>107b.3</p>zhi ba nyid yin na yang 'di lta bu'i rnam par gnas par gyur pa'i phyir ro/ /'di thong mdzod ces bya ba ni yongs su thong mdzod ces bya ba'o/ /khros pa'i rang bzhin zhes bya ba ni khro bo'i ngo bo ste/ zhi ba dang bar mar gnas pa'i gdul bya rnams la yang so sor de'i ngo bor mdzad do zhes
<p>107b.4</p>bya ba'i don to/ /snying rje'i glu gsungs pa/ khyed kyi zhes bya ba ni khyod nyid kyi'o/ /gar gyis zhes bya ba ni bla na med pa'i sangs rgyas kyi gar byas pa na'o/ /g.yos par zhes bya ba ni 'dar bar ro/ /mtho ris sa stengs sa 'og bcas/ /zhes bya ba ni sa bla sa stengs sa 'og rnams
<p>107b.5</p>so/ /don ni 'di yin te/ khyod kyis gar mdzad pas srid pa gsum g.yos par 'gyur gyis ngo bo de thong mdzod la sangs rgyas kyi gzugs su mdzod cig ces bya ba'o/ /nag po ni rnam par 'gyur ba'o/ /any+dza na bcag pa 'dra zhes bya ba la bcag pa ni mig sman gyi 'de gu ste any+dza na
<p>107b.6</p>bcag pa dang 'dra bar mthong ba'o/ /khro zhes bya ba ni rnam par rtog pa la khros pa'i yid can no/ /gar mdzod ces bya ba ni bla na med pa'i gar mdzod cig ces bya'o/ /khyod ces bya ba ni khyod kyis so/ /ro langs ni ro langs nyid de khro bo chen po zhes bya ba'i don to/ /dga' ba'i glu gsungs
<p>107b.7</p>pa/ mdog nag tshad ni thung ba la/ /zhes bya ba ni mdog nag po tshad thung ba'o/ /rnam pa sna tshogs gzugs sprul zhing / /zhes bya ba ni sems can gyi don mthong bas dga' bar gyur nas gzugs rnam pa sna tshogs pa sprul par mdzod cig ces bya ba'i don to/ /rdo rje dbyangs can ma zhes bya
<p>108a</p>
<p>108a.1</p>ba ni bdag rdo rje dbyangs can ma gsol ba 'debs pa'o/ /bde chen ngo bo khyod gar mdzod/ /ces bya ba la khyod gar mdzod ces bya ba ni bstan zin to/ /bde chen zhes bya ba ni bdag dang gzhan gyi don phun sum tshogs pa'i ngo bo bde ba chen po'o/ /btang snyoms kyi glu
<p>108a.2</p>gsungs pa/ hrIHSh+T+r-iH'i sngags dang zhes bya ba ni hrIHSh+T+r-iHla sogs pa'i sngags kyi nga ro'i sgras so/ /srid pa gsum gyi 'khrul pa chod/ /ces bya ba la/ srid pa gsum ni 'dod pa dang gzugs dang gzugs med pa'i srid pa'i gzung ba dang 'dzin pa'i ngo bo'i 'khrul pa'o/ /de spang
<p>108a.3</p>bar byed pa 'di nyid ni btang snyoms chen po'o zhes bya ba'i don to/ /'dis gsang sngags kyi che ba yang bstan par 'gyur ro/ /snying rjes khros pa'i dad sgrol ba/ /zhes bya ba la snying rjes zhes pa ni/ /snying rje'i dbang gis khro bor sprul/ /zhes bya ba'i don to/ /dad par gyur pa de sgrol bar byed
<p>108a.4</p>pas dang sgrol lo/ /'gro bas mthong na zhes bya ba ni 'gro bas gzugs mthong na zhes bya ba'i don to/ /de nas zhes bya ba la sogs pa'i rab tu byed pa ni bzlas pa gsungs te/ rab bzlas na zhes bya ba ni khyad par can gyi bzlas pa ni rab bzlas na ste/ nang gi ma ning gi bzlas pa'i
<p>108a.5</p>ngo bo'o/ /yangs pa zhes bya ba ni phyag rgya chen po'i mtshan nyid can no/ /myur bar ma yin zhes bya ba ni skyan par ma yin pa'o/ /dal bar ma yin pa ni yi ge re re nas dal bus brjod pa ma yin pa'o/ /ring du ma yin zhes bya ba ni thung ba rnams so/ /thung bar min zhes bya ba ni
<p>108a.6</p>ring po rnams zhes bya ba'i lhag ma'o/ /cung zad mi thos par zhes bya ba ni ji ltar gzhan gyis mi thos par ro/ /phreng ba 'dus bya ba gsungs pa ma he mi dang zhes bya ba la sogs pa la so gnyis ni glang po che'o/ /rta ni rta'o/ /bong bu ni lung bong ngo / /ri lu dag ni so so la/ /zhes
<p>108a.7</p>bya ba ni ril bu so so la'o/ /phyogs gzhan gsungs pa/ mkhas pas yang na mi mgo bsgom/ /zhes bya'o/ /bzlas pa'i grangs kyi sbyor ba gsungs pa/ khri tsam gyis zhes bya'o/ /'byung po rnams dang mkha' 'gro ma'i/ /zhes bya ba ni gnyis pa'i don gyi drug pa'o/ /'chi
<p>108b</p>
<p>108b.1</p>zhes bya ba ni tshar gcod pa'o/ /de la gshin rje gshed kyi rnal 'byor ji lta ba bzhin du byas la 'byung po la sogs pas gzung bar shes par byas nas de la de bkug nas bsgrub bya'i lus la gzhug cing bcings la sna tshogs rdo rjes mnan nas/ hUM las byung ba'i rdo rje rtse lnga pa
<p>108b.2</p>gnyis kyis glo gnyis nas bcings la 'og tu 'bar zhing g.yo ba me'i dkyil 'khor la gnas pa'i bsgrub bya'i snying ga dang mgrin par bltas la/ hUM 'bar ba las byung ba'i rdo rje dang 'dra ba'i yungs kar gyi rgyal po la lan brgya rtsa brgyad bsngags nas lus nges par 'bigs
<p>108b.3</p>par byed par bltas la/ nga rgyal dang bcas pas sngags bzlas nas brdegs na nges par grol bar 'gyur ro/ /yang na lag pa gnyis la hUM las byung ba'i rdo rje 'bar ba bsgoms la des bzung ba'i lus la 'byung po la sogs pa bkug la/ rdo rje gnyis kyi dbus su chud par
<p>108b.4</p>byas la de'i 'od kyis bsregs shing rang gi lag pa'i rdo rje kha sbyor gyis btsir zhing mnyes la sngags bzlas na grol bar 'gyur ro/ /rkang pas kyang mnye bar bya'o/ /rtsal sprod pa ltar snying ga nas kyang mnye zhing mnan par bya'o/ /yang na des zin par 'dod na de'i rnal 'byor byas
<p>108b.5</p>la/ mar ngo'i brgyad dam bcu bzhi la dur khrod kyi sol ba chu dang bcas pas sbangs pa'i gos gyon la mdung la bskyon pa'am/ mtshon gyis brgyab pa'am/ dpyangs pa'i mi'i thod pa la dur khrod kyi sol bas hUM las byung ba'i mche ba rnon po gtsigs pa thod pa'i phreng ba'i rgyan
<p>108b.6</p>can khro ba dang bcas pa/ skra gyen du 'bar ba lag pa g.yas pa bsgreng ba ni gri gug ring po thogs pa/ lag pa g.yon na mi'i mgo dang sdigs mdzub mdzad pa'i srin po bris la mi bsregs pa'i sol ba dang sa dang thal ba dang / bsgrub bya'i rkang rjes kyi rdul rnams las byas
<p>108b.7</p>pa'i gzugs brnyan gyi snying gar snga ma bzhin du sngags tA la'i lo ma la bris pa bcug la/ dug dang lan tshwa dang ske tshe la sogs pas byugs pa'i gzugs brnyan thod pa gnyis par bcug nas/ gnyi ga yang dgug pa la sogs pa byas nas bris pa'i thod pa de'i steng du kha thur
<p>109a</p>
<p>109a.1</p>du bstan nas bkab la des de bzung bar bsams nas rkang pas mnan cing dur khrod du nam phyed na khro ba dang bcas pas che ge mo zung shig ces bya ba'i bskul tshig dang bcas pas bzlas na nges par des 'dzin par 'gyur ro/ /sbyor ba 'di nyid kyis rims la sogs
<p>109a.2</p>pas kyang 'debs par byed do/ /de la tsha ba'i rims la ni dmar po skra dmar po 'bar ba gyen du 'greng ba'o/ /grang ba'i rims la ni dkar ba dang gsus pa 'phyang ba ste/ gnyi ga yang rkang pa gsum pa mgo gsum pa/ lag pa gsum pa khro ba dang bcas pa'o/ /'di nyid gsungs pa/ 
<p>109a.3</p>gshin rje gshed rdo rje sbyor ba'i/ /zhes bya ba yin no/ /sngon du bsnyen pa'i cho ga gsungs pa/ rnal 'byor bdag nyid 'bum bzlas zhes bya ba la sogs pa la smos ci dgos zhes bya ba ni 'grub pa nyid du ji ltar mi 'gyur te/ 'di ni nges zhes bya ba'i don to/ /sgrub pa po'i gtor
<p>109a.4</p>ma'i cho ga gsungs pa la/ nyin re 'am zhes bya ba ni rtag tu'o/ /zla re 'am zhes bya ba ni zla ba re re la nyin re'o/ /lo ni re re zhes bya ba ni lo re re la nyin re'o/ /gtor ma drug cu rtsa bzhi sbyin/ /zhes bya bar sbyar ro/ /dus nam zhe na dus bstan pa'i phyir gsungs pa/ dbyu gu zhes bya ba la
<p>109a.5</p>thun gcig gi brgyad cha ni dbyu gu'o/ /de'i grangs gang zhe na gsungs pa/ drug cu rtsa bzhi zhes bya bar sbyar ro/ /don ni 'di yin te/ thun brgyad kyis mtshon pa'i nyin zhag gcig la dbyu gu drug cu rtsa bzhi'o zhes bya ba ni/ dbyu gu'i sbyor ba la bzo ba'o/ /de la yar ngo'i tshes
<p>109a.6</p>gcig nas brtsams nas sna g.yon pa'i bug pa nas zla ba zhes bya ba'i rlung 'byung ste/ de yang thun phyed khyab par gnas so/ /de'i rjes la ni 'pho ba ste/ thun phyed pa brgyad kyi bar du byung nas nub par 'gyur ro/ /de bzhin du nub mo yang ste/ 'di dag ni 'pho ba bcu drug go/ /de la 'pho
<p>109a.7</p>ba de re re la yang me dang rlung dang chu dang dbang chen gyi dbye bas skad cig bzhi la ni dbyu gu zhes bya ba ste/ de la gang gi tshe steng du 'byung ba de ni me yin/ /logs gnyis su 'byung ba ni rlung yin/ thur la 'byung ba ni chu yin/ dbus nas 'byung ba ni dbang chen yin no/ /de la/ gang tshe
<p>109b</p>
<p>109b.1</p>dbus nas gang tshe steng / /gang tshe yang ni glo gnyis nas/ /gang tshe 'og car khyab pa ni/ /skad cig skad cig rlung 'byung ba/ /'pho ba bzhi ni shes byas la/ /dbyu gu bzhi ru blta bar bya/ /ji ltar dbyu gu dbyu gu bzhin/ /rab sbyor bdag nyid gtor ma sbyin/ /de bzhin du mar ngo la
<p>109b.2</p>ni nyi ma zhes bya ba'i ming can sna khung g.yas pa nas 'byung bar rig par bya'o/ /de ltar tshes gnyis dang gsum gyi bar du'o/ /de nas bzhi pa yang nyi ma nas zla bar ro/ /de ltar lnga pa dang drug pa'i bar du'o/ /de nas yang ldog ste tshes bdun dang brgyad dang dgu'i bar du'o/ /de nas
<p>109b.3</p>bcu dang bcu gcig dang bcu gnyis kyi bar du'o/ /de nas bcu gsum dang bcu bzhi dang bco lnga pa'i bar du ste zla ba phyed gang la dang po gang nas byung ba der tha mar nub par 'gyur ro/ /nyin mo'i ji lta ba de bzhin du nub mo yang ngo / /'dir dge ba dang mi dge ba'i las dang / 'gro ba
<p>109b.4</p>dang 'ong ba la sogs pa'i las bya'o/ /de la/ sa dang chu la dge ba'i las/ /me dang rlung las nag po'o/ /zla ba yang dag shes par bya/ /'od rno ba la 'bring po yin/ /mi dge gal te nyi mar byas/ /de ni nges par 'chi ba ster/ /de nyid zla bar byung gyur na/ /shin tu sdug bsngal
<p>109b.5</p>ster ba min/ /zhes bya ba yin no/ /rtag tu cung zad ci za dang / /zhes bya ba la sogs pa ni rnal 'byor pa'i bya ba gnyis gsungs pa ste/ phud ces bya ba ni dang po'o/ /'dis ni phyi'i gshin rje gshed tshim par bya ba gsungs pa'o/ /yang na rnal 'byor pa'i mchog gi ting nge 'dzin gyi khyad par
<p>109b.6</p>gzhan gsungs pa ste/ phud ces bya ba ni gong na med pa ste der ji ltar 'gyur ba de lta bur gshin rje gshed rang gis rig pa'i bdag nyid can la zhes bya ba'i don to/ /da ni bla ma mnyes par gyur na dngos grub 'byung zhes bya bar bstan pa'i phyir gsungs pa/ de nas yang dag bshad bya
<p>109b.7</p>ba/ /zhes bya ba la sogs pa ni go sla'o/ /nye bar mkho ba'i khyad par thams cad ni phreng ba la sogs pa 'dus bya ba khyad par ro/ /gang du de lta bu bstan pa de yang nye bar mkho ba'i khyad par thams cad pa zhes bya ba'o/ /dpal gshin rje gshed nag po'i dka' 'grel slob dpon shrI d+ha
<p>110a</p>
<p>110a.1</p>ras mdzad pa las rim par phye ba bcu gnyis pa'i bshad pa'o// //da ni de nas zhes bya ba la sogs pas mtshon cha'i rnam par dag pa sngon du 'gro ba'i nges pa'i tshul gsungs pa la/ ji snyed pa zhes bya ba ni tshad ji tsam yod pa'o/ /gang mi dge ba'i rgyus sdig pa byas
<p>110a.2</p>pa nyid ni sdig pa'o/ /de dag ces bya ba ni rnam pa kun du gcod cing 'bigs pas gri gug go/ /shubs can ni ral gri ste nyon mongs pa nyid kyi dgra yin pas ral gri'o/ /des gcod cing gshog par byed pa'i phyir ro/ /ring ba'i thos pa bsgrub pa'i phyir de nas zhes bya ba la sogs
<p>110a.3</p>pas rdo rje mkha' 'gro ma'i sgrub pa'i thabs gsungs pa la ring thos pa zhes bya ba ni yun ring po nas so/ /kun du zhes bya ba ma lus pa'i rnam pa thos pa ni ring ba'i thos pa'o/ /de bsgrub pa ni rdzogs par bya ba'o/ /de'i don du rdo rje mkha' 'gro ma bsgom par bya'o zhes bya bar sbyar ro/ /
<p>110a.4</p>nam mkha' zhes bya ba ni nam mkha'o/ /de nyid ni khams te chos thams cad kyi rang bzhin no/ /de'i dbus su gzhal yas khang ste der gtogs pa ni de'i khongs su gtogs par ro/ /nyi ma'i dkyil 'khor bsam par bya/ /zhes bya ba ni bsgom pa'o/ /rtse lnga pa yang zhes bya ba ni gang la rtse lnga yod pa de ni rtse
<p>110a.5</p>lnga pa ste rdo rje zhes bya ba'i don to/ /gnas zhes bya ba ni sa bon gyi yi ge ste/ sa bon yi ge gnas zhes brjod/ /ces bya ba'i tshig gis so/ /de'i steng du zhes pa ni de'i lte ba'i dkyil du'o/ /de nyid gsungs pa/ D+h+ri zhes bya ba ste/ de yongs su gyur pa las zhes bya ba'i don to/ /nag po
<p>110a.6</p>'jigs rung ba zhes bya ba ni 'jigs par byed pa'o/ /g.yas dang g.yon pa'i zhal ni dkar po dang dmar po'o/ /phyag tu rdo rje rnam bsgom bya/ /zhes bya ba ni phyag gi gtso bo na'o/ /gzhan ni phyag gzhan dag la dgod/ /ces bya ba ni phyag mtshan lhag ma ral gri dang / gri gug dang / 'khor lo dang / 
<p>110a.7</p>pad+ma dang / thod pa rnams phyag gzhan dag na ste lhag ma lnga po la dgod par bya ba ste bsgom par bya zhes bya ba'i don to/ /sbyor ba'i dkyil 'khor ni zla ba'i dkyil 'khor ro/ /ral gri 'dzin ma zhes bya ba ni gang la ral gri yod pa de ni ral gri 'dzin ma'o/ /dkyil 'khor rim pa'o
<p>110b</p>
<p>110b.1</p>zhes bya ba ni lha mo lnga po de dkyil 'khor gyi dbus su bsgom par bya'o/ /'dis ni dkyil 'khor rim pa gnyis par bstan pa yin no/ /'di skad ston pa yin te/ dkyil 'khor snga ma'i sna tshogs rdo rje med pa la ka ba brgyad kyis nye bar mdzes par byas pa zhes bya ba'i don to/ /de la
<p>110b.2</p>shar gyi ka ba gnyis ni 'khor lo'i rang bzhin no/ /lho'i gnyis ni rin po che'i rang bzhin no/ /nub kyi gnyis ni pad+ma'i rang bzhin no/ /byang gi gnyis ni ral gri'i rang bzhin no/ /gzhan dag thams cad ni snga ma bzhin no/ /me la sogs pa'i mtshams bzhi ru/ /zhes bya ba ni me
<p>110b.3</p>dang bden bral dang rlung dang dbang ldan gyi mtshams rnams su'o/ /lA s+ye ma dkar mo gar byed pa'i tshul dang / phreng ba sor mo phreng ba 'dzin pa'i tshul dang / gar ma dmar mo gar byed pa'i tshul dang / glu ma sngo bsangs glu len pa'i tshul can te lha mo kun kyang phyag gnyis pa zhal
<p>110b.4</p>gcig pa g.yon brkyang ba'i zhabs/ rin po che'i phreng ba 'dzin pa cung zhig khros pa'i gzugs can no/ /sangs rgyas mkha' 'gro ma nas brtsams nas ral gri 'dzin ma zhes bya ba'i bar gyi phyag dang zhal dang phyag mtshan dang kha dog gi 'khor lo ni snga ma bzhin blta bar bya'o/ /
<p>110b.5</p>oM badzra DA ki nI zhes bya ba ni bcom ldan 'das ma la bod pa'o/ /oM karma DA ki nI zhes bya ba ni las kyi mkha' 'gro ma la'o/ /oM d+harma DA ki nI zhes bya ba ni chos kyi mkha' 'gro ma la'o/ /oM bud+d+ha DA ki nI zhes bya ba ni sangs rgyas mkha' 'gro ma la bod pa'o/ /oM rat+na DA kI nI zhes bya ba
<p>110b.6</p>ni rin chen mkha' 'gro ma la'o/ /laM la sogs pa ni lA s+ye la sogs pa'o/ /oM mud+ha rA dza zhes bya ba la sogs pa ni sgo skyong ba rnams la'o/ /dgug pa la sogs pa'i sngags ni 'khor lo snga ma yin no/ /'di ni zhes bya ba ni bstan zin pa nyid do/ /'di lta bu'i bsgom pa ni sngon gyi bsnyen
<p>110b.7</p>pa'i cho ga'o/ /der ni zhes bya ba la sogs pas ni sgrub pa'i dus kyi bzlas pa'i sngags bstan te/ oM A ka sha zhes bya ba la sogs pa'o/ /sa 'og sgrub pa'i phyir gsungs pa/ de nas yang dag ces bya ba la sogs pa la/ yang dag ces bya ba ni yang dag par bshad par
<p>111a</p>
<p>111a.1</p>bya ba'o/ /yang dag pa nyid ni yang phyag 'tshal ba la sogs pa thams cad dang / stong pa nyid dang / srung ba dang gur gyi nang du chud pa'i gzhal yas khang mngon par sprul la/ de'i dkyil du nyi ma la gnas pa'i hrIHlas skyes pa'i gnod mdzes rdo rje bsgom par
<p>111a.2</p>bya'o zhes bya ba'i don to/ /phyag drug pa snga ma bzhin du mtshon cha 'dzin pa/ rtsa ba'i zhal dang lus thams cad sngo ba/ g.yas dang g.yon pa'i zhal dkar ba dang dmar ba'o/ /phyag tu gtun shing zhes bya ba ni rdo rje'i gnas su ste phyag gtso bo gnyis pa na'o/ /dkyil dag tu zhes
<p>111a.3</p>bya ba ni ka ba brgyad kyis nye bar mdzes par byas pa'i dkyil 'khor gyi dbus su'o/ /'di ni zhes bya ba 'chad par 'gyur ba'o/ /shar du spyan ma ni dkar mo ste/ zhal g.yas dang g.yon sngo ba dang dmar ba 'khor lo dang ral gri dang rin po che dang pad+ma 'dzin pa'o/ /lho ru mA ma
<p>111a.4</p>kI sngon mo zhal g.yas pa dang g.yon pa dkar ba dang dmar ba rdo rje dang ral gri dang 'khor lo dang pad+ma bsnams pa'o/ /nub tu gos dkar mo dmar po zhal g.yas dang g.yon sngo ba dang dkar ba/ pad+ma dang ral gri dang 'khor lo dang nor bu bsnams pa/ byang du sgrol ma sngo bsangs
<p>111a.5</p>zhal g.yas pa dang g.yon pa sngon po dang dkar po/ /ral gri dang 'khor lo dang nor bu dang pad+ma bsnams pa'o/ /lha mo kun kyang g.yon brkyang ba khro ba dang bcas pa'o/ /gri gug dang thod pas 'khyud pa'i tshul can no/ /me tog ces bya ba ni/ me tog ma me tog dkar po'i phreng ba lag
<p>111a.6</p>tu thogs pa'o/ /spos zhes bya ba ni spos me ma spos snod lag tu thogs pa'o/ /mar me zhes bya ba ni mar me ma mar me lag tu thogs pa'i tshul can no/ /dri zhes pa ni dri'i dung phor thogs pa'i lag pa'i tshul can no/ /me sogs mtshams su dgod ces bya ba ni me dang / bde bral dang rlung dang
<p>111a.7</p>dbang ldan gyi mtshams rnams su go rims ji lta ba bzhin du dgod par bya'o/ /tho ba la sogs sgo ru ste/ /zhes bya ba ni go sla'o/ /'di ni bcom ldan 'das bskyed nas dkyil 'khor pa yang bskyed par bya'o zhes gsungs pa/ cho ga mthong nas zhes bya ba la 'dir cho ga ni
<p>111b</p>
<p>111b.1</p>'khor lo snga ma nyid ltar ro/ /rmi lam ni mtshan ma nyid do/ /don ni 'di yin te/ rnal 'byor pa sngon du bsnyen pa byas la/ bcom ldan 'das rmi lam gyi mtshan mar sa 'og gi khung bu ston par 'gyur ro/ /der rdo rje sa 'og gi rnal 'byor pa 'jug par bya'o zhes bya ba'i don to/ /
<p>111b.2</p>de nas zhes bya ba la sogs pas ni mkha' spyod kyi dngos grub gsungs te/ 'dir yang gzhan thams cad ni snga ma bzhin no/ /bdun pa'i rgyal po zhes bya ba la bdun pa ste rta'o/ /de'i gzugs kyis 'dul ba'i rgyud la rgyal po ltar byed pas bdun pa'i rgyal po'o/ /dkyil
<p>111b.3</p>'khor snga ma dang de'i khyad par gsungs pa/ phyag gnyis pa la zhes bya ba la sogs pa la/ sran gre'u khu tshur bcangs zhes bya ba ni sran gre'u brdungs pa dang bcangs pa'o/ /'di dag snga ma gnyi ga'i sngags gsungs pa/ oM zhes bya ba la sogs pa la shar du zhes bya ba la
<p>111b.4</p>sogs pas lha mo dgod pa ni go sla'o/ /kha dog gi dbye ba yang bstan zin to/ /sngags 'di yis ni zhes bya ba ni yi ge hris so/ /gshegs su gsol ba ni phyung ba ste sprul pa zhes bya ba'i bar du'o/ /'di skad ston par 'gyur te/ bcom ldan 'das kyi sngags nyid kyis dkyil
<p>111b.5</p>'khor pa rnams kyang sprul par bya'o zhes bya ba'i don to/ /smyug ma'i gling bu ni gling bu nyid la ched du byed pa'o/ /pi wang ni pi wang nyid la ched du gtod pa'o/ /rnga zlum yang de bzhin te kha cig pags pas g.yogs pa ni rnga zlum mo/ /rnga bran ni pa tra ha chen po ste/ de ni kha gyen du bstan nas
<p>111b.6</p>brdung ba'o/ /'di dag gi yang kha dog dang dgod pa'i gnas ni go rims bzhin shes par bya'o/ /ba lang rna dang glang po'i rna ni ming gis don go bar zad do/ /gdong bzang gdong ngan zhes bya ba ni ming du chags pa'i sgra'o/ /thams cad kyang khro bo'i gzugs so/ /kha dog gi
<p>111b.7</p>dbye ba ni snga ma bzhin no/ /'di dag gi phyag mtshan gsungs pa ni gtun shing dang ni zhes bya ba la sogs pa ste/ sgo bzhi ru ni zhes bya ba la sogs pa ni go sla'o/ /ji ltar rta mchog sngags kyis ni/ /zhes bya ba la rta mchog gi sngags de nyid rdo rje sa 'og gi sngags kyang de nyid yin no
<p>112a</p>
<p>112a.1</p>zhes bya ba'i dan to/ /'di bsgom pa'i sbyor bas cir 'gyur ba de gsungs pa/ khams gsum nam mkha'i khongs su rgyu ba ste yongs su 'khor ba'o/ /bsgom pa rab kyi mthar phyin pa na zhes bya ba'i don to/ /gang du sa 'og tu 'jug pa la sogs pa'i dngos grub nges par
<p>112a.2</p>bstan pa'i le'u la de skad ces bya'o/ /dpal gshin gshed nag po'i dka' 'grel slob dpon shrI d+ha ras mdzad pa las rim par phye ba bcu gsum pa'i bshad pa'o// //da ni sa gzung ba'i rjes thogs su thig gdab pa gsungs pa/ de la zhes bya ba ni sa gzung ba byas pa'i sa gzhi
<p>112a.3</p>la'o/ /'di ni zhes bya ba ni 'chad par 'gyur ba'o/ /srad bu zhes bya ba ni ye shes kyi srad bu'o/ /de rkyong ba'i phun sum tshogs pa'i mchog gang la yod pa de na srad bu brkyang ba'i dam tshig gi mchog ste/ rnal 'byor pas sems can bsdu bar bya ba'i phyir 'da' bar mi bya ba nyid do/ /
<p>112a.4</p>srad bu de nyid mngon par bsngags pa'i sngags gsungs pa/ A ka ro zhes bya ba la sogs pa la 'di la 'chad par 'gyur ba'i de kho na nyid gsum gyis spel ba yin par shes par bya'o/ /slob ma rnam par snang mdzad du bsgom zhes bya ba ni gti mug gshin rje gshed kyi gzugs
<p>112a.5</p>su dmigs par byas la zhes bya ba'i don to/ /rang nyid ni dpal gshin rje gshed kyi gzugs dang ldan par ro/ /ye shes thig mchog rtse mo'i rtse/ /zhes bya ba ni ye shes ni yak+She ma me dang zhes bya ba'i sa bon gyi ngo bo'o/ /des bskyed pa'i lha'i bdag nyid can gyi gzugs ni ye shes kyi
<p>112a.6</p>thig go/ /de ni dri zhim po lngas bsgos pas mchog go/ /rtse mo ni ye shes kyi 'khor lo'i ngo bo de bzhin gshegs pa rnams so/ /de zhugs pas rtse mo'i rtse mo ste gtso bo'o/ /de nas/ ye shes thig mchog rtse mo'i rtse/ /shin tu mnyam par gzhag pas zhes bya ba ni phyogs
<p>112a.7</p>dang sa la mkhas pa ste/ phyogs kun mnyam pa nyid kyi bdag nyid can no/ /de la zhes bya ba ni so shing bza' ba la sogs pa thams cad bsgrubs nas so/ /'di ni zhes bya ba ni 'chad par 'gyur ba'o/ /dkyil 'khor chen por 'jug pa la/ /zhes bya ba ni dkyil 'khor
<p>112b</p>
<p>112b.1</p>chen por 'jug pa ste/ slob ma zhes bya ba ni lhag ma'o/ /de nyid 'da' bar mi bya ba yin pas dam tshig go/ /de nyid gsungs pa/ oM AHhUM don ni 'di yin te/ sngags 'di zlos shing slob ma gzhug par bya la dkyil 'khor bri ba'i dus su re khA'i nang du 'jug cing phyir
<p>112b.2</p>'byung bar yang bzla bar bya'o/ /dkyil 'khor nyis 'gyur zhes bya ba la sogs pas ni thig skud kyi khyad par ro/ /de la zhes bya ba la sogs pa ni slob mas gsang ba'i dbang la sogs pa'i gsol ba gdab pa bstan to/ /yang de la zhes bya ba la sogs pa ni sa'i lha mo dgug
<p>112b.3</p>pa'o/ /sgo ni dkyil 'khor brgyad cha zhes bya ba la sogs pa ni dkyil 'khor gyi mtshan nyid do/ /'di dag thams cad dkyil 'khor gyi cho gar rgyas par bstan pas dgrol bar mi bya'o/ /dkyil 'khor bsgrub pa gsungs pa de nas zhes bya ba ni bris zin nas so/ /de bzhin
<p>112b.4</p>gshegs pa la sogs pa chen po rnams kyi snying po ni 'byin pa'i sngags so/ /'dis byed pa'i don gyi gsum pa ste/ snying po chen po yis zhes bya ba'i don to/ /bdag nyid ni rang ste 'khor lo dgod ces snga ma dang sbyar ro/ /rang gi phyag rgya zhes bya ba ni ji skad bstan pa'i mtshan nyid dang
<p>112b.5</p>ldan pa'i rang snang ba der bstan pa'o/ /don ni 'di yin te/ rdul tshon gyi dkyil 'khor bsgrubs la/ der blos rnam par gnas nas rnal 'byor dang rjes su rnal 'byor sngon du 'gro bas rang snang ba'i chu skyes su dkyil 'khor mngon par sprul nas/ 'byin pa'i sngags kyis bton
<p>112b.6</p>la gnas ji lta bar bkod te dkyil 'khor bsgrub par bya'o/ /de ji lta bu zhe na/ gsal bar bya ba'i phyir gsungs pa/ dam tshig yi ge zhes bya ba la yang dag par 'gro zhing rnam par mi rtog pa'i bdag nyid can gyi ye shes thob par byed pas dam tshig ces rang snang ba'i rig pa la
<p>112b.7</p>bya'o/ /de'i yi ge ni mi 'gyur zhing ngo bo nyid las mi 'pho bas rang gis rig pa'i ye shes te/ dam tshig gi yi ge des byang chub kyi sems kyi dkyil 'khor bsgrub par bya ba ste/ nges par bskyed par bya ba ni dkyil 'khor bsgrub par bya'o/ /dpal gsang ba 'dus pa las kyang
<p>113a</p>
<p>113a.1</p>b+ha ga'i dkyil 'khor zhes bya dang / /byang chub sems kyi dkyil 'khor dang / /lus kyi dkyil 'khor zhes gsungs pas/ /dkyil 'khor rnam pa gsum du brtags/ /zhes gsungs pas so/ /'di dag ni dkyil 'khor gyi cho ga dang bla ma las gsal bar
<p>113a.2</p>'gyur ro/ /shar du zhes bya ba la sogs pas ni dkyil 'khor gyi kha dog rdzogs par byed do/ /phyag rgya dgod pa zhes bya ba ni mtshan ma dgod pa'o/ /las kyi cho ga mthong nas ni/ /zhes bya ba ni dkyil 'khor gyi cho gar bstan pa'o/ /dkyil du zhes bya ba ni dbus kyi gdan la rdo rje
<p>113a.3</p>bri ba'o/ /shar du ni 'khor lo'o/ /de lta bu la sogs par blta/ /zhes bya ba la rin po che dang pad+ma dang ral gri rnams ni lho dang nub dang byang du'o/ /'khor lo dang rdo rje dang pad+ma dang ral gri rnams ni me dang bden bral dang rlung dang dbang ldan rnams su'o/ /tho ba dang dbyug pa dang pad+ma dang
<p>113a.4</p>ral gri rnams ni shar la sogs pa'i sgor ro/ /thod pa bzhi ni mtshams bzhir bri bar bya'o/ /phyag mtshan kun du zhal dang mtshungs/ /zhes bya ba ni zhal dang 'dra ba ni zhal dang mtshungs pa ste zhal gyi gtso bo dang mdog 'dra ba ste/ bcom ldan 'das kyi zhal gyi gtso bo dang 'dra ba'i phyag
<p>113a.5</p>mtshan zhes bya ba'i don to/ /de la 'di yis zhes bya ba la sogs pas ni dgang gzar dang blugs gzar gyi tshad bstan te go sla'o/ /da ni rgyud kyi che ba'i bdag nyid/ dkyil 'khor du ni ma zhugs dang / /zhes pa la sogs pas gsungs pa ste/ gshin rje gshed rgyud mngon
<p>113a.6</p>gzhol nas/ /zhes bya ba ni gshin rje gshed kyi rgyud la gcig tu mngon par zhen pa'o/ /don ni 'di yin te/ sngar de ltar zhugs pa dag phyi nas gshin rje gshed kyi rgyud rnyed pa las de dang de yongs su btang nas/ de'i yon tan rnyed pas 'dod pa'i don grub par 'gyur
<p>113a.7</p>ro/ /de nyid kyi phyir gsungs pa/ 'grub par 'di la zhes bya ba ste/ phyag rgya chen po'i ngo bor nges par 'grub pa'o/ /yang na thams cad kyang ji ltar gnyis su med pa'i rnal 'byor pa la de ltar gsungs te/ dpal gsang ba 'dus pa las kyang / mi bya ba ni cung zhig
<p>113b</p>
<p>113b.1</p>med/ /de bzhin mi bza' cung zhig med/ /mi smra ba yang ci yang med/ /kun du mi bsam ci yang med/ /mnyam par ma bzhag rnal 'byor gyis/ /rtag tu mnyam par gzhag pa yin/ /zhes gsungs pas so/ /gal te dkyil 'khor du zhugs shing dbang bskur ba thob pa la lta na
<p>113b.2</p>dngos grub gsungs nas/ dkyil 'khor du ma zhugs pa dang / dbang ma bskur ba la 'grub par ji ltar 'gyur zhe na/ de'i phyir gsungs pa/ nag pos gsungs pa'i tshig bzhin du/ /zhes bya ba ste/ nag po ni bcom ldan 'das rdo rje 'chang ngo / /de'i tshig ni gsung ngo / /de yang
<p>113b.3</p>gsungs pa ste/ rgyud ma lus par bstan pa'i dbang bskur ba la sogs pa rnam pa sna tshogs pa'i cho ga'i rnam pas zhes bya bar dgongs so/ /de nas zhes bya ba ni de lta bu'i chos bstan pa'i rjes thogs su'o/ /byams pa la sogs kyis zhes bya ba ni byams pa la sogs pa gzhan
<p>113b.4</p>dag gis kyang ngo / /rdo rje nges pa ni dbyer med pa'i ye shes lnga'i bdag nyid kyi nges pa'o/ /mi smra bar ni sdod par gyur/ /zhes bya ba ni rtog pa ma lus pa bsal nas ngag gi spyod yul las 'das pa'i chos mngon sum du byas pa dang ldan pa'o/ /da ni dkyil 'khor du slob ma ngo mtshar
<p>113b.5</p>dang yid ches pa bskyed pa'i phyir/ rdo rje dbab pa gsungs pa 'byung ba bzhi zhes bya ba nas ltar bsil ba zhes bya ba'i bar ni go sla'o/ /gnas bzhi ru ni zhes bya ba ni mgo dang snying ga dang lte ba dang rkang pa rnams su'o/ /sbyor ba khyad par can gyi dkyil 'khor gyi cho gar bstan to/ /
<p>113b.6</p>'phar bar 'gyur zhes bya ba ni lta bar 'gyur ba ste/ nam mkha' la zhes bya ba ni lhag ma'o/ /gnod sbyin mo'i sgrub thabs gsungs pa/ de nas yang dag bshad bya ba/ /zhes bya ba la sogs pa la yang dag ces bya ba ni yang dag pa'i don ji lta ba bzhin te/ dkyil 'khor sprul pa ni
<p>113b.7</p>snga ma bzhin no/ /phyag gnyis pa la zhes bya ba la sogs pa ni go sla'o/ /hUM las bskyed pa zhes bya ba ni lhag ma'o/ /don ni 'di yin te/ sngags pas sngon du bsnyen pa byas la/ ral gcig ma'i rnal 'byor dang ldan pas gzhon nu mas bkal ba'i skud pa las byas pa'i ras kha tshar
<p>114a</p>
<p>114a.1</p>ma bcad pa la gnod sbyin mo mngon par bris te rgyan rnam pa sna tshogs kyis brgyan pa/ lang tsho la bab pa sgeg pa'i ro dang ldan pa/ shing chen po dang mya ngan med pa'i shing dang / a mra'i me tog dang 'bras bu dang bcas pa gang yang rung ba zhig la lag pa g.yon
<p>114a.2</p>pas reg pa/ lag pa g.yas pa mchog sbyin pa'o/ /de'i mdun du me tog dang / spos dang / bshos gtsang phul la rang gi rnal 'byor dang ldan pas mtshan mo bzlas pa byas nas nyi ma bdun na 'ong bar 'gyur/ /'ongs nas kyang me tog dri zhim po dang chu gtsang ma'i yon chab
<p>114a.3</p>dbul bar bya'o/ /des 'grub par 'gyur te ma dang sring mo dang chung ma'i tshul gyis byung na ji ltar rigs pa bzhin du tha snyad du bya'o/ /yang na dur khrod kyi sol bar mar ngo'i gang yang rung ba zhig la rtsig ngos sam/ spang leb la mtshan ma snga ma bzhin du bris la de dgug cing
<p>114a.4</p>bcug la/ skye gnas su lag pas bkab nas snga ma bzhin du gzhan dang ci yang mi smra bas sngags bzlas na de nas zhag bdun na de 'ong bar 'gyur ro/ /'ongs nas stobs kyis kyang sgrub pa po 'dod par byed do/ /brtse ba'i tshig tu smra bar byed do/ /'jigs pa'i tshul yang bstan to/ /
<p>114a.5</p>de lta na yang 'jigs par mi bya'o/ /smra bar mi bya'o/ /de lta na yang sbyor ba'i rjes thogs su 'grub par 'gyur ro/ /gang dang gang rnal 'byor pa 'dod pa de dang de 'dod pa'i rtsed mo byas pas ster bar byed do/ /de ltar yang ma grub na gshin rje gshed kyi rnal 'byor ram/ ral
<p>114a.6</p>gcig ma'i rnal 'byor gyis rdo rje lcags kyu spros la lcags kyus skye gnas phug la mgul nas zhags pas bcings te bkug la/ de'i mgo la gshin rje gshed bskal pa'i me dang 'dra ba bsgom par bya'o/ /'og tu ni me'i dkyil 'khor ro/ /de nas khro ba dang bcas pas
<p>114a.7</p>de'i ming gi tshig dang bcas pa'i hrIHShatriHla sogs pa'i sngags sam/ ral gcig ma'i sngags bzlas na zhag bdun gyis nges par 'grub par 'gyur ro/ /gdug pa can tshar bcad pa'i phyir/ spos byed ma'i sgrub thabs gsungs pa/ de nas yang dag bshad bya ba/ /zhes
<p>114b</p>
<p>114b.1</p>bya ba la/ 'jig rten gsum la 'tshe nus pa/ /zhes bya ba ni sbos par byed pa'o/ /'di yang snga ma bzhin du srung ba dang gur gyi nang du'o/ /sku mdog ser po zhes bya ba la sogs pa ni go sla'o/ /pu'i sa bon las shes par bya'o/ /pu ka sI'i las zhes bya ba la de'i las ni 'di yin te/ 
<p>114b.2</p>lce la dza dmar po bkod la de'i 'od kyis bsgrub bya'i snying gar khaM dkar po bsgoms nas/ snying la sogs pa thams cad bkug la rang gi ltor bcug par bsams na bstan pa bzhin du 'gyur ro/ /tho ba rgyas pa mda' dag ces bya ba la/ gang gi kha gyes pa'i tho ba ni tho ba rgyas
<p>114b.3</p>pa ste de dang bcas pa'i mda' rna ba'i bar du bkang bas 'bigs pa'o zhes bya ba ni man ngag go/ /phyag bzhi bong bu la bcings pa/ /zhes bya ba ni go sla'o/ /mi snang bar bya ba'i phyir/ 'jam pa'i rdo rje'i sgrub pa gsungs pa la/ de nas zhes bya ba la sogs pa la/ 'dir yang
<p>114b.4</p>yang dag bshad par bya/ /zhes bya ba ni snga ma bzhin no/ /mi snang ba zhes bya ba ni sems can thams cad kyis mthong ba'i lam las 'das pa'o/ /de'i mod la zhes bya ba ni bsgom pa rab kyi mthar phyin pa'i skad cig la zhes bya ba'i don to/ /zhal gsum zhes bya ba la sogs
<p>114b.5</p>pa ni go sla'o/ /'dir ni phyag mtshan ma bstan te/ sgyu 'phrul dra ba las gsungs pa'i phyag mtshan yin no/ /der ni g.yas na ral gri dang mda'/ /g.yon na ut+pal sngon po dang gzhu'o/ /phyag gzhan dag na gri gug dang thod pa bsnams pa'o/ /sngon po dang dkar
<p>114b.6</p>po ni g.yas pa dang g.yon pa'i zhal lo/ /shar du mdzes ma zhes bya ba la sogs pa ni snga ma bzhin te/ gti mug la sogs pa'i kha dog dang phyag mtshan dgod do/ /'khor lo la sogs zhes bya ba yang de nyid ltar ro/ /'di'i khyad par gsungs pa ni/ /sa bon yi ge maM las byung / /
<p>114b.7</p>zhes bya ba'o/ /don ni 'di yin te/ yi ge maM las bcom ldan 'das bskyed pa na thams cad kyang bskyed par bya'o/ /dkyil 'khor gyi ni dbus na bzhugs/ /zhes bya ba ni dbus nyid du ka ba brgyad kyis nye bar mdzes pa'i snying po'i dkyil 'khor la gnas pa'o/ /thams cad g.yon
<p>115a</p>
<p>115a.1</p>brkyang ba kho na'o/ /sngon gyi 'khor lo las gdan gyi khyad par gsungs pa/ zla ba'i dkyil 'khor yang dag gnas/ /zhes bya'o/ /phyi'i dkyil 'khor dgod pa gsungs pa/ 'od zer can dang zhes bya ba la sogs pa la/ me la sogs pa'i zhes bya ba
<p>115a.2</p>ni/ me dang bden bral dang rlung dang dbang ldan gyi mtshams su'o/ /de dag gi phyag mtshan gyi gtso bo rnams gsungs pa/ mya ngan med dang zhes bya ba la sogs pa'o/ /kha dog gsungs pa ni ser po zhes bya ba la sogs pa'o/ /zhal dang phyag gzhan ni snga ma bzhin no/ /
<p>115a.3</p>tho ba la sogs pa'i don ni go bar zad do/ /de lta bu'i khyad par can gyi bcom ldan 'das bsgoms na mthong bar mi 'gyur ro zhes bya ba ni sems can thams cad kyis mthong ba'i yul las 'da' bar 'gyur ro/ /yang zhes bya ba ni gdul bya'i bsam pa dang snying rje'i
<p>115a.4</p>khyad par gyis mthong bar yang 'gyur zhing 'dod pa bzhin spyod par yang 'gyur ro/ /'dir man ngag ni 'di yin te/ rnal 'byor pa sems brtan par gyur pas 'jam pa'i rdo rje'i skur byas la/ ba spu'i bu ga thams cad du maM bkod na bstan pa bzhin du
<p>115a.5</p>'gyur ro/ /gang du 'jam pa'i rdo rje sgrub pa'i thabs gtso bo nyid du bstan pa'i rim par phye ba gang yin pa de la de skad ces bya'o/ /dpal gshin rje gshed nag po'i dka' 'grel slob dpon shrI d+ha ras mdzad pa las/ rim par phye ba bcu bzhi pa'i bshad
<p>115a.6</p>pa'o// //sems can mngon par mos par bya ba'i phyir/ chu rengs par bya ba gsungs pa/ de nas yang dag bshad par bya/ /zhes bya ba la sogs pa la 'dir thams cad snga ma bzhin no/ /'on kyang sbrul dang ral gri dang 'khor lo dang pad+ma 'dzin pa rma bya la zhon
<p>115a.7</p>pa'o/ /shar du zhes bya ba la sogs pa ni go sla'o/ /sgro dang zhes bya ba ni rma bya'i sgro'o/ /yal ga zhes bya ba ni 'dab ma dang bcas pa'i yal ga'o/ /lcags sgrog ces bya ba ni rdo rje'i lcags sgrog go/ /de dag gi mdog gi dbye ba ni go rims bzhin du ser dang
<p>115b</p>
<p>115b.1</p>zhes bya ba la sogs pa'o/ /mkhas pas zhes bya ba ni chu rengs par byed pa'i cho ga la mkhas pa'o/ /de la chu'i rdul phra rab rnams laM las skyes pa'i dbang chen gyi dkyil 'khor gyi gzugs su bsgoms la/ de la dzaM gu la'i rnal 'byor gyis sngags bzla zhing bcag par
<p>115b.2</p>bya'o/ /de nas zhes bya ba la sogs pas ni ku ru kul+le sgrub pa'i thabs kyis klu 'gugs par byed pa gsungs pa ste 'dir yang snga ma bzhin du thams cad yin no/ /'on kyang stong pa nyid kyi rjes thogs su pad+ma dang zla ba la gnas pa'i hrIHlas byung ba'o/ /gzhan ni go sla'o/ /
<p>115b.3</p>mtshon cha'i khyad par gsungs pa ni/ phyag brgyad du ni zhes bya ba la sogs pa la de la g.yas kyi phyag bzhi ni mtha' yas dang / tak+Sha ka dang / rigs ldan dang / dung skyong ngo / /phyag g.yon pa rnams na ni pad+ma dang / korka Ta dang / nor rgyas kyi bu dang / pad+ma chen
<p>115b.4</p>po bsgom par bya'o/ /'dir yang rang gi snying gar bkod pa'i hrIH'i 'od zer lcags kyu'i rnam pa lta bus snga ma bzhin du bkug par shes par bya'o/ /lha'i bu mo dgug pa'i phyir rdo rje lus med bsgom pa gsungs pa de nas zhes bya ba la sogs pa la/ gsang ba zhes bya ba
<p>115b.5</p>ni nyan thos la sogs pa'i spyod yul ma yin pas gsang ba'o/ /'dir yang dkyil 'khor ni snga ma bzhin no/ /mda' ni 'phang ba'o/ /gzhu ni gzhu'o/ /shar du dga' ma zhes bya ba la sogs pa ni go sla'o/ /bcom ldan 'das kyi phyag mtshan nyid kyis thams cad kyang mtshan
<p>115b.6</p>pa'o/ /go rims bzhin du kha dog gi nges pa gsungs pa ni ser dang zhes bya ba la sogs pa'o/ /dmar skye zhes bya ba ni skye rengs dang po dang 'dra ba'o/ /mtshams rnams ni nang gi dkyil 'khor gyi ste ma 'gags pa la sogs pa dgod par bya'o/ /kha dog gi dbye ba ni me tog
<p>115b.7</p>la sogs pa lta bu'o/ /'dod pas 'gengs la sogs pa'i kha dog ni tho ba la sogs pa ltar ro/ /kun kyang mda' dang gzhu bsnams pa'o/ /'dir ni gshin rje gshed nyid kyi dbang bskur bar gsungs pa ni/ lha rnams de dag thams cad kyi/ /zhes bya ba la
<p>116a</p>
<p>116a.1</p>sogs pa'o/ /bsgrub bya dgug pa'i dus su ji ltar bsgom gsungs pa ni bud med kyi ni pad+ma ru zhes bya ba ste/ mngon par 'dod pa'i bsgrub bya pad+ma'i ge sar la gnas par ro/ /rdo rje lus med kyi ni sngags te sngags dang lha dbyer med par ro/ /
<p>116a.2</p>de yang sI ta zhes bya ba'o/ /don ni 'di yin te/ bsgrub bya dgug pa'i dus su ji skad bshad pa'i gnas su sngags bsgom par bya'o/ /rna ba'i drung du bkang ba'i mda' 'phang bar bya ste/ myos par byed pa dang rmongs par byed pa dang 'dar bar byed pa dang / ltung bar
<p>116a.3</p>byed pa dang brgyal bar byed pa'i mda' lngas/ mgo bo dang / mgrin pa dang / snying ga dang / lte ba dang / gsang ba rnams phug nas snying po'i sngags kyi 'od kyis bkug par gyur par bsam par bya'o/ /yi ge sI ta las yang dag byung zhes bya ba ni sI ta las skyes pa'o/ /bslus
<p>116a.4</p>shing zhes bya ba ni 'dod par bya ba la mos par bya'o/ /g.yengs pa ni myos pa'o/ /myos nas zhes bya ba ni g.yo ba'o/ /bde ba 'dod pa ni 'dod pa la zhen pa'o/ /bkug nas rkang pa'i drung du btud pa gos dmar pos yongs su dkris par bsam par bya'o/ /sngags btu ba
<p>116a.5</p>gsungs pa/ der ni zhes bya ba la bsgom pa de la'o/ /yi ge oM ni ring por drang / /zhes bya ba ni dang por yi ge oM nye bar mtshon par bya'o/ /yi ge swA hA tha mar sbyin/ /zhes bya ba ni mthar de sbyin pa'o/ /'di dag gi bar du yi ge sI ta'i sngags brjod pa ni bzlas pa'o/ /
<p>116a.6</p>sngags bsdus pa 'di yin te/ oM hri sI ta swA hA zhes bya ba'o/ /hri zhes bya ba ni man ngag las shes par bya'o/ /che ge mo zhig bdag dbang gyur/ /ces bya ba ni sgrub pa'i dus su bskul tshig dang ldan pa'o/ /thams cad du ni bsgom bya min/ /zhes bya ba ni rtag tu'o/ /
<p>116a.7</p>zhag bdun bar du zhes bya ba'i tshig yod pa der ni sgrub pa'i dus su nyi ma bdun bsgom pa'o/ /'dir cir 'gyur zhe na gsungs pa/ 'dod pa de 'thob 'gyur zhes pa'o/ /gang rdo rje lus med kyi sgrub thabs gsungs pa de la yang de skad ces bya'o/ /dpal gshin
<p>116b</p>
<p>116b.1</p>rje gshed nag po'i dka' 'grel slob dpon shrI d+ha ras mdzad pa las/ rim par phye ba bco lnga pa'i bshad pa'o// //da ni he ru ka'i sgrub pa'i thabs kyi rim par phye ba gsungs pa/ de nas zhes bya ba la sogs pa la he ru ka chen po zhes bya ba ni sems can gyi phung po'i
<p>116b.2</p>don byed pa'i phyir chen po'o/ /he ni chos thams cad rgyu dang bral ba'o/ /ha ni chos thams cad nyams pa med pa'o/ /e ni chos thams cad tshor ba dang bral ba'o/ /ru zhes bya ba ni chos thams cad brag ca lta bu'o/ /ra zhes bya ba ni chos thams cad dga' ba dang ldan
<p>116b.3</p>pa'o/ /u zhes bya ba ni chos thams cad skye ba dang bral ba'o/ /ka zhes bya ba ni chos thams cad bde ba dang ldan pa'o/ /a zhes bya ba ni chos thams cad skye ba med pa'o/ /'dis ni 'di skad bstan pa yin te/ brtan pa dang g.yo ba'i dngos po thams cad kyi rang bzhin
<p>116b.4</p>gnyis su med pa bdag med pa'i rnam pa/ rang gis rig pa'i bde ba chen po'i ngo bo nyid 'gro ba ma lus pa la phan pa la gcig tu zhugs pa ni bcom ldan 'das he ru ka chen po'o/ /de'i sgrub pa'i thabs ni 'dis sgrub par byed pas bsgom pa'i rim pa'o/ /gang zhig shes
<p>116b.5</p>pas zhes bya ba ni gang gis sgrub pa'i thabs nyams su len pa'o/ /myur du grol ba zhes bya ba ni myur du'o/ /rnal 'byor zhes bya ba ni sbyor ba ste/ thabs dang shes rab gnyis su med pa'i lus can ni he ru ka chen po'o/ /gang la de yod pa de ni rnal 'byor ro/ /'khor bar
<p>116b.6</p>bcings pa las zhes bya ba ni 'khor bas na 'khor ba ste rgyun mi 'chad par 'gro ba drug tu gnas pa sngon du song bas 'khor ba'o/ /de nyid ni 'ching ba ste mi gnas pa'i mya ngan las 'das pa'i grong du 'gro ba 'ching bar byed pas 'ching ba ste de lta bu las grol ba'o/ /de
<p>116b.7</p>nyid gsungs pa/ phyag gnyis zhes bya ba la sogs pa la 'dir yang snga ma kun dang 'dra'o/ /phyag gnyis zhes bya ba la sogs pa ni khyad par ro/ /phyed gar zhes bya ba ni gar gyi khyad par te phyed krung gis gar zhes bya ba'i don to/ /phyag tu zhes bya ba ni phyag gi
<p>117a</p>
<p>117a.1</p>gtso bo na'o/ /gzhan la thod pa dgod par bya/ /zhes bya ba ni phyag ya gcig la thod pa dgod pa'o/ /phyag rgya lnga zhes bya ba ni 'khor lo dang rna cha dang mgul rgyan dang lag gdub dang ske rags so/ /phyag rgya 'di dag gis rgyas btab pa 'di la yod pas/ 
<p>117a.2</p>phyag rgya lnga yis rnam par brgyan/ /zhes bya'o/ /'di skad ston par 'gyur te/ sangs rgyas lnga nyid phyag rgya lnga yin te de yang dgyes pa'i rdo rje las/ 'khor lo'i gzugs kyis mi bskyod pa/ rna cha snang ba mtha' yas dag /mgul gyi phreng ba rin po che/ /lag gdub
<p>117a.3</p>rnam snang mdzad du dran/ /ske rags la ni don yod gnas/ phyag rgya 'di lnga rnam par dag /ces gsungs pas so/ /kha T+wAM ga ni g.yon phyogs su/ /zhes bya ba la thod pa 'dzin pa'i phyag gis phrag pa g.yon par kha T+wAM ga 'phyar ba'o/ /sa bon hUM las yang dag byung / /zhes
<p>117a.4</p>zhes bya ba ni yi ge hUM gi sa bon las gang byung ba'o/ /yi dgas la gnas zhes bya ba ni ro'i snying gar gnas pa'o/ /rtag tu dgod ces bya ba ni gad mo rnam pa brgyad dang ldan pa'o/ /dbu la zhes bya ba ni mgo la'o/ /thod pa zhes bya ba ni kaM ni bde ba'o/ /de skyong bar byed
<p>117a.5</p>pas thod pa ste sangs rgyas nyid thod pa'i gzugs su gnas pa'o/ /de'i phyir/ sangs rgyas lnga ru rab sbyor ba/ /gsungs pa yin no/ /mi bskyod pa zhes bya ba ni rdo rje 'chang ste ma lus pa'i rnam par rtog pas mi 'khrugs pas na de skad ces bya ba'o/ /lhag ma
<p>117a.6</p>ni go sla'o/ /chos kyi 'khor lo ma zhes bya ba la sogs pas ni dkyil 'khor gyi snying po'i lha mo dgod pa bstan to/ /gti mug thams cad nyer 'joms byed/ /ces bya ba ni gti mug la sogs pa thams cad med par byed pa'o/ /bya ba ste nus pa'i rgyal po zhes bya
<p>117a.7</p>ba'i rigs pas sogs pa zhes bya ba'i sgras bar gyi tshig mi mngon par byas pa'i bsdu ba yin no/ /'di rnams kyi phyag mtshan gsungs pa/ chos kyi 'khor lo zhes bya ba ni rtsibs brgyad pa'i 'khor lo'o/ /a shwad+tha zhes bya ba ni byang chub kyi shing ngo / /yid bzhin gyi
<p>117b</p>
<p>117b.1</p>nor bu'i shing ni dpag bsam gyi shing ngo / /rdo rje ni sngon po rtse lnga pa'o/ /phyag g.yas la zhes bya ba ni phyag g.yas pa'i cha la'o/ /g.yon pa la zhes bya ba ni g.yon pa la'o/ /'khor lo'i dkyil 'khor ni dbus kyi dkyil 'khor zlum po la'o/ /dbus der spyan la sogs
<p>117b.2</p>pa yang dgod par bya'o/ /de'i phyir gsungs pa/ me la sogs pa'i mtshams bzhir ro/ /zhes bya ba yin no/ /yid du 'ong ba rnams zhes bya ba ni me long lta bu'i ye shes la sogs pa'i bdag nyid yin pa'i phyir shin tu yid 'phrog pa'o/ /'khor lo'i phyi rol zhes bya ba ni phyi rol gyi
<p>117b.3</p>dkyil 'khor gru bzhi la ni gshin rje gshed la sogs pa dgod do/ /yang gnas nges pa gsungs pa/ sgo srung zhes bya ba la sogs pa la/ cho ga'i las ni mthong ba yis/ /zhes bya ba ni cho ga'i las gsungs pa'o/ /de la spyan la sogs pa dkar mo dang sngon mo dang dmar mo dang ljang gus
<p>117b.4</p>'khor lo dang ut+pal dmar po dang pad+ma dmar po dang ut+pal sngon po bsnams pa'o/ /kha cig na re 'khor lo dang rdo rje dang pad+ma dang ral gri 'dzin pa'o zhes zer ro/ /g.yon pa thams cad na thod pa bsnams pa'o/ /gshin rje gshed la sogs pa la ni tho ba dang dbyug pa dang pad+ma dang / 
<p>117b.5</p>ral gri bsnams pa'o/ /kha cig na re 'khyil pa ni rdo rje bsnams pa'o zhes zer ro/ /'dir yang bcom ldan 'das rdzogs pas thams cad kyang rdzogs par 'gyur ro/ /gang du he ru ka'i sgrub thabs gsungs pa de la de skad ces bya'o/ /dpal gshin rje gshed nag po'i
<p>117b.6</p>dka' 'grel slob dpon shrI d+ha ras mdzad pa las/ rim par phye ba bcu drug pa'i bshad pa'o// //da ni rgyud ma lus pa rab tu rtogs par bya ba la go rims 'chol ba'i sgrub thabs la the tshom med pa'i go rims rab tu shes par bya ba'i phyir dang / spro ba dang sdud par byed pa la sogs
<p>117b.7</p>pa dang / las kyi tshogs ma lus pa'i mtshan nyid kyi rnam par rtog pa zhi bar bya ba'i phyir/ byang chub kyi sems ston par byed pa'i rim par phye ba dris pa'i lan dang bcas pa nyid gsungs pa/ rnam pa lnga ni zhes bya ba la sogs pa la rnam pa lnga dag las rdzogs pa'i bcom ldan
<p>118a</p>
<p>118a.1</p>'das rdo rje 'chang ni rnam pa lnga ste/ 'di lta ste/ A li dang kA li dang yongs su gyur pa'i zla ba gnyis ni me long lta bu'i ye shes te dang po'i rnam pa'o/ /de dag gcig tu gyur pa ni mnyam pa nyid de de gnyis pa'o/ /de las skyes pa'i hUM ni so sor rtog pa ste gsum
<p>118a.2</p>pa'o/ /de las skyes pa'i rdo rje ni bya ba nan tan te bzhi pa'o/ /de las yang dag par byung ba'i rdo rje 'chang ni chos kyi dbyings shin tu rnam par dag pa'i bdag nyid de lnga pa'o/ /bsgom byas nas zhes bya ba ni bsgom par bya zhes bya ba dang sbyar ro/ /ci zhig ce na/ sangs rgyas gzugs zhes bya ba
<p>118a.3</p>gsungs te/ sangs rgyas kyi gzugs ni chos thams cad nges par rtogs pa dang ldan pas bcom ldan 'das gshin rje gshed nag po'o/ /de'i gzugs ni lus so/ /de nas ci zhig bya zhe na/ 'khor lo'i zhes bya ba la sogs pa gsungs te 'khor lo ni dkyil 'khor pa'o/ /drug pa 'di ni gnyis pa'i don to/ /
<p>118a.4</p>mkhas pa ni bsgom bya dang sgom pa po dang / bsgom pa la mngon par zhen pa med pa'o/ /ji ltar na dkyil 'khor pas 'khor lo can khu ba'i rnam pa'i mkha' khyab kyi ting nge 'dzin las slob par byed ce na gsungs pa/ gar dang glu yi sbyor ba yis/ /zhes bya ba ste sems can
<p>118a.5</p>mtha' yas pa'i don byed pa'i gar dang / de sngon du song ba'i yid 'phrog cing gsal bar byed pa'i ngag ni glu'o/ /de dag gi sbyor ba rab kyi mthar thug pa dus ring por goms par byas pa'i byams pa la sogs pa rnams/ tsa rtsi ka la sogs pa'i gzugs kyis spros nas/ de dag
<p>118a.6</p>gis 'khor lo can bskyed pa ni 'khor lo bskyed par bya ba ste/ 'khor lo can ni gzugs zhes bya ba'i don to/ /de nyid gsungs pa/ tsa rtsi ka sogs glu dang ni/ /zhes bya ba la sogs pa la/ tsa rtsi ka la sogs pa de dag gi glu ni dbyangs su bya ba yin zhing sgra dbyangs yin pas so/ /drug
<p>118a.7</p>las skyes sogs zhes bya ba la drug las skyes ni glu'i khyad par ro/ /de nyid gsungs pa/ snying rjes khros pa'i dad sgrol zhes bya ba la sogs pa ste dad sgrol bzhengs shig ces bod pa ste stong pa nyid mthong mdzod ces bya bar bsam pa'o/ /snying rjes khros pa zhes bya ba la/ snying rjes khros
<p>118b</p>
<p>118b.1</p>pa ni snying rje'i dbang gis 'di lta bu'i gzugs bzung zhes bstan pa yin no/ /de'i phyir 'bod pa'o/ /khams gsum kun gyi gti mug ces bya ba la sogs pa la khams gsum ni 'dod pa dang gzugs dang gzugs med pa'i ming can no/ /kun ni lhag ma ma lus pa'o/ /khams
<p>118b.2</p>gsum ma lus pa de dag gi sol zhes bya ba ste med par byed pa'o/ /gti mug ni rmongs pa ste ma rig pa'o/ /dad sgrol zhes bya ba la sogs pa la bdud bzhi ni phung po dang / nyon mongs pa dang 'chi bdag dang lha'i bu'i rnam par g.yeng byed de de las rgyal bar mdzod la rgyal rigs khyod
<p>118b.3</p>bzhengs shig pa'o/ /rtsol bas zhes bya ba ni snying rje'i sems kyis so/ /ma bzhugs zhes bya ba ni nyon mongs pa'i dbang du gyur pa'i sems can gyi khams mngon par gzigs pas snying rje'i sems kyis g.yengs pa'o/ /'jig rten mgron pos zhes bya ba la 'jig rten mgron du
<p>118b.4</p>bos pa ste/ dang po sangs rgyas nyid du zhes bya ba'i don to/ /ci ste bzhugs zhes pa ni 'dug par 'dod pa'o/ /stong nyid ces bya ba ni mkha' khyab kyi ting nge 'dzin la'o/ /dad sgrol bzhengs zhes bya ba'i don bstan zin to/ /'jig rten bsod nams zhes bya ba ni 'jig rten
<p>118b.5</p>pa'i bsod nams bsags pa'i rgyur ro/ /khyod ni zhes bya ba ni ci'i phyir khyod ces bya'o/ /'dug ces bya ba ni gnas pa'o/ /stong pa nyid la sems zhes bya ba ni stong pa nyid rnam par bsams nas so/ /byang chub 'dod pa'i 'jig rten mgron pos zhes bya ba ni byang chub kyi ngo bo la
<p>118b.6</p>'jig rten mgron du bos nas so/ /ma dang phar gyur pa'i rdo rje 'chang gi sku srid pa bar ma rnam par dag pa ho gnyis kyis brtan pa'i sku dang gsung dang thugs kyi bdag nyid can/ oM AHhUM gi bdag nyid can byang chub kyi sems kyi 'jug pa gsungs pa/ ji ltar skar mda' 'pho ba bzhin/ /
<p>118b.7</p>zhes bya ba la gang gis ji ltar nam mkha' la skar mda' 'pho ba ste/ gzhan du 'gro ba ltar de bzhin du byang chub kyi sems kyang 'jug go/ /des cir 'gyur zhe na gsungs pa/ snying rje dang ni 'dod chags sems/ /zhes bya ba la snying rje ni sdug bsngal dang sdug bsngal gyi rgyu las
<p>119a</p>
<p>119a.1</p>'byin par 'dod pa'o/ /de'i 'dod chags ni zhen pa'o/ /de nyid ni sems te de'i ngo bo zhes bya ba'i don to/ /ngo bo nyid ni khu bar gyur pa'o/ /rdo rje 'chang zhes bya ba ni rdo rje ni ye shes lnga'o/ /de'i bdag nyid 'dzin par byed pas de la de skad ces bya'o/ /rang nyid ces
<p>119a.2</p>bya ba ni rang rang gi ngo bos te/ ji ltar de'i rang gi ngo bo gang yin pa des so/ /'dis ni khu ba'i gnas skabs na yang snying rje'i bdag nyid dang / ye shes lnga'i bdag nyid ma spangs par 'gyur ro/ /de dag kyang ji ltar bsgom par bya zhes the tshom za ba bsal bar bya ba'i phyir dang por
<p>119a.3</p>bsgom pa zhes bya ba la sogs pa gsungs pa la dang por ni thog mar ro/ /rnal 'byor ni shes rab dang thabs kyi bdag nyid kyi rdo rje 'chang gi gzugs so/ /de nas ni rdo rje ste phyin nas so/ /rnal 'byor ni rjes kyi rnal 'byor ro/ /de las shin tu yang sbyor ba ni shin tu rnal 'byor ro/ /thub
<p>119a.4</p>pa'i 'od zer dpag tu med pa 'phro ba'i rnam pa can gyi rang rig pa nyid ni rnal 'byor chen po'o/ /rnal 'byor la sogs pa 'di ci zhig ce na/ rdo rje sems dpa' rdzogs pa zhes bya ba la sogs pa gsungs te/ de'i rgyu mthun pa gang yin pa de de dang 'dra bas lha'i sku ste/ bde ba chen
<p>119a.5</p>po nam mkha' las byung pas rjes kyi rnal 'byor zhes bstan zin to/ /lha'i mig sogs byin brlab dang / /zhes bya ba ni/ lha'i yang yin la mig kyang yin pas lha'i mig sogs te ji lta bu zhe na/ lha'i mig dang lha'i rna ba dang gzhan gyi sems shes pa dang / sngon
<p>119a.6</p>gyi gnas rjes su dran pa dang rdzu 'phrul gyi cho 'phrul dang zag pa zad pa'i shes pa'o/ /de dag gi byin gyis brlabs pa ni lha'i rnam par bskyed pa'o/ /lus la sogs pa ma lus pa byin gyis brlab pa bstan pa'o/ /slob dpon ni bla ma'o/ /de yang / dam chos klog pa 'byin pa dang / /'chad
<p>119a.7</p>byed man ngag ston pa dang / /dbang bskur ba dang las byed pa/ /de rnams slob dpon zhes bstan to/ /zhes gsungs pa yin no/ /brnyas mi bya zhes bya ba ni de dag la brnyas par mi bya'o/ /byams pas gdug pa zhes bya ba ni chags pa nye bar bcom pa'i byams pa'o/ /dam tshig ni
<p>119b</p>
<p>119b.1</p>bsrung bar bya ba dang bza' bar bya ba'o/ /slong mo ni rgyun mi 'chad pa'i ngo bo'o/ /rnal 'byor ni shes rab dang thabs kyi ngo bo'o/ /rtag par ni dus thams cad du'o/ /rtag tu zhes bya ba ni mnyam par gzhag pa'am/ mnyam par ma bzhag pa'i gnas skabs su yang ngo / /dam
<p>119b.2</p>tshig la sogs pa 'dis rang rig pa thob par byed mnyam par byed pas na dam tshig ni phyag rgya'o/ /sogs pa'i sgras ni gzugs dang / sgra dang / dri dang / ro dang / reg bya'o/ /gnod pa ni gnod pa byed pa'o/ /bag med pa ni zhe sdang gis rgyas par byas pa'i sems so/ /dkyil 'khor ni
<p>119b.3</p>'khor lo ste slob dpon gtsor byas pa'i tshogs kyi 'khor lo zhes bya ba'i don to/ /bde gshegs rnams ni bla ma'o/ /da ni rgyud ma lus pa don mnyam par rtogs nas/ de bzhin gshegs pas bstan pa 'dus na lkog tu gyur pa'i sems can sems spro bar bya ba'i phyir ched du brjod
<p>119b.4</p>pa gsungs pa/ de nas bcom ldan 'das zhes bya ba la sogs pa gsungs pa/ sems can gyi phung po chen po'i don byed pa'i phyir chen po'o/ /dga' ba'i mchog gang la lhan cig skyes pa'i ming yod pa de ni mchog tu dga' ba'o/ /de'i ngo bo ste rang bzhin gang la yod pa de ni mchog tu
<p>119b.5</p>dga' ba'i ngo bo ste de'i gsung ngo / /mi smra bar gyur ces bya ba ni ngag gi lam las 'das pa'i chos thob pas zhes bya ba'i don to/ /'di lta bu'i zhes bya ba ni 'chad par 'gyur ba'o/ /ched du brjod pa ni snying rjes dag pa'i 'jig rten pa'i rnam par rtog pa mngon du byas
<p>119b.6</p>nas bskyed pas brjod pa ni ched du brjod pa'o/ /ched du brjod do zhes bya ba ni brjod pa dang ldan pa'o/ /'khrul 'khor mthar thug ces bya ba la sogs pa ni go sla'o/ /e ma'o zhes bya ba ni ngo mtshar ba'o/ /chos ni spyi'i mtshan nyid dang rang gi mtshan nyid 'dzin pa'i phyir ro/ /
<p>119b.7</p>khyad par ji lta bu dang ldan pa zhig ce na/ zhi ba chen po zhes bya ba gsungs te/ gzung ba dang 'dzin pa dang dngos po dang dngos po med pa dang / kun rdzob dang don dam pa'i rnam par rtog pa ma lus pa nub pa'i phyir ro/ /de ltar gyur na yang gdug pa can gzhug pa'i phyir
<p>120a</p>
<p>120a.1</p>shin tu khros shing 'jigs par mdzad pa yang ngo mtshar ba'o/ /e ma'o mya ngan 'das pa mchog /ces bya ba ni gang la bdag dang gzhan gyi don phun sum tshogs pa mchog yod pa'i mya ngan las 'das pa la de skad ces bya ste/ mi gnas pa'i mya ngan las 'das pa zhes bya
<p>120a.2</p>ba'i don to/ /rnam par mi rtog bzhin du bdag dang gzhan gyi don phun sum tshogs pa zhes bya ba yang ngo mtshar ro/ /chos thams cad kyi rang bzhin gyi de kho na nyid gsungs nas ma rtogs pa'i ngo mtshar che ba yang gsungs pa chos rnams kyi de kho na nyid de lta bur gnas su zin kyang / gang
<p>120a.3</p>'khor ba na 'khor ba yang ngo mtshar che'o/ /gal te don dam par rang bzhin gyi don phun sum tshogs pa lta ngo mtshar che bar 'gyur na/ yang kun rdzob tu ji ltar yin zhe na gsungs pa/ e ma'o 'di ni rab tu mtshar/ /zhes bya ba la sogs pa la nyes pa gang de zhes bya ba ni lus dang ngag dang
<p>120a.4</p>yid kyi nyes pa ni 'khor ba'i rgyu yin pa'i phyir skyon te/ 'dod chags la sogs pa'i nyon mongs pa'i tshogs kyi ngo bo'o/ /de'i yon tan zhes bya ba ni don dam pa rdzogs par bya ba'i phyir yon tan du byed/ goms par byed pas yon tan te/ stobs bcu dang mi 'jigs pa la
<p>120a.5</p>sogs pa'i ngo bo'o/ /'gyur zhes bya ba ni skyed par byed pa'o/ /don ni 'di yin te/ shes rab dang thabs kyis yongs su bsdus pa'i blos ni nyes pa yang yon tan gyi ngo bor sgrub par byed do zhes bya ba yang ngo mtshar ba'o/ /de skad du yang / ji ltar ba tsha'i rgya mtsho ru/ /chu yi thigs
<p>120a.6</p>pa zhugs na ni/ /ba tshar 'gyur zhing 'o mar ni/ /zhugs pas de yang bdud rtsir 'gyur/ /zhes gsungs pa dang / tshul khrims bsngags pa'i mdo las kyang / /mi mkhas sdig pa cung zad byas kyang 'og tu 'gro/ /mkhas pas chen po byas kyang de yi gnod pa spong / /lcags kyi gong
<p>120a.7</p>bu chung yang chu yi gting du 'bying / /de nyid snod du byas na steng na 'phyo bar 'gyur/ /zhes gsungs pas so/ /de lta bu'i chos kyi de kho na nyid bstan nas/ rnam pa gang gis brtags pa ma lus pa spong ba de rab tu bstan pa ni/ dngos po ma yin zhes bya ba la 'byung bar 'gyur bar dngos po'o/ /de
<p>120b</p>
<p>120b.1</p>ma byung ngo zhes bya ba'i don te rang dang gzhan dang gnyi ga las skye bar mi rigs pas so/ /de la phyogs dang po la ni/ de las de skye na khyad par cung zad kyang med pas sa bon las sa bon nyid skye na myu gu la sogs pa med par 'gyur ro/ /'on te sa bon nyid myu gu'i ngo bor gyur to zhe na/ ma yin
<p>120b.2</p>te myu gu'i dbyibs dang kha dog dang ro dang nus pa ma gyur pa rnams gzhan ma yin pas myu gu ma yin no/ /'on te sngon gyi sa bon gyi ngo bo yongs su btang ba yin no zhe na/ de lta na ni gzhan dang gzhan yin zhe na/ ji ltar de nyid yin/ de lta na yang ngo zhe na/ e ma'o yongs su gyur pas smra ba la
<p>120b.3</p>mkhas pa yin te/ bdag nyid nyams na nus pa med pas bskyed do zhes bya ba yin no gnyis pa yang mi rigs te/ de lta na ni ko tra pa'i sa bon las sA lu'i myu gu 'byung bar thal bar 'gyur ro/ /rang gi rgyun bskyed pa'i stobs kyis so zhe na/ de lta na ni sA lu'i sa bon las sA lu'i myu gu
<p>120b.4</p>bskyed pa'i nus pa med de/ gzhan yin pa'i phyir ro/ /'on te rgyun gcig nyid ji ltar gzhan du 'gyur zhe na/ de lta na yang sa bon dang myu gu dag khyad par ci yang med do/ /de med pas gcig nyid yin na gcig nyid yin pa la gzhan med pas skye ba med de mang po smra ci dgos/ gsum pa
<p>120b.5</p>yang mi rigs te/ bdag dang gzhan ni shin tu yang 'gal ba'i phyir ro/ /de yang myu gu ni rang gi ngo bos 'byung ba'i dngos po med la/ gzhan gyi ngo bo ni sa bon te/ yod pa yin na ji ltar na gnyi ga las yin/ 'on te skye bar 'gyur ba'i myu gu la gzhan sa bon
<p>120b.6</p>'thob pa yong pas des na cung zhig ni rang las cung zhig /gzhan las skye ba yod par 'gyur ro zhe na/ skye bzhin pa'i rang gi ngo bo ni yod pa ma yin pas de nyid ni gzhan yin te/ gzhan du na ji ltar skye bzhin par bstan par bya/ gal te de lta yin na sa bon
<p>120b.7</p>gzhan gyis ci zhig bya ste/ rang nyid de las rdzogs pa'i phyir ro/ /de'i phyir skye bzhin par yod pa nyid du mi rigs so/ /gang med pa de ni skye bar mi rigs te ji ltar ri bong gi rwa bzhin no/ /'di nyid 'phags pa klu sgrub kyis rgyas par/ rang las ma yin gzhan las min/ /
<p>121a</p>
<p>121a.1</p>gnyi ga las min zhes bya ba la sogs pas dbu ma'i rab tu byed pa las bstan pa yin no/ /'di'i don ni de nyid las rig par bya'o/ /gzhung mangs pa'i 'jigs pas ma brjod do/ /med ces bya ba la bsgom par bya bas na bsgom bya ste yang dang yang du sems la bsgom
<p>121a.2</p>pa'o/ /de yang 'di lta bu'i khyad par can gyi ma skyes pa la med do/ /dngos po bsgom pa 'di dag bkag pas sgom pa po gsal por bkag pa yin te ma skyes pa'i phyir ro/ /spyir dngos po dang de la brten pa'i bsgom pa bkag nas/ khyad par du khams la sogs pa'i sgo nas gsungs
<p>121a.3</p>pa/ /khams ma yin zhes bya ba la mdor na khams bco brgyad ni khams so/ /'di lta ste gzugs kyi khams dang / de bzhin du sgra dang dri dang ro dang reg dang chos dang mig dang rna ba dang sna dang lce dang lus dang yid dang / mig gi rnam par shes pa dang / rna ba dang / sna dang / lce dang lus dang
<p>121a.4</p>yid kyi rnam par shes pa'i khams zhes bya'o/ /de mig la brten cing gzugs la brten nas mig gi rnam par shes pa skye bar 'gyur te sngon po la sogs par snang ba'o/ /de bzhin du yid kyi bar du yang yin la brten te chos la brtan nas yid kyi rnam par shes pa skye bar 'gyur
<p>121a.5</p>te chos kyi dbyings su snang zhes bya ba'o/ /de la gzugs dang mig dag gcig dang du ma la sogs par mi rigs pas gnyi ga yang med pa yin no/ /des na de la brten pa'i rnam par shes pa yang med do/ /de bzhin du ci srid rnam par shes pa'i bar du'o/ /de yang / shes bya
<p>121a.6</p>med pas shes pa'ang bkag pa yin/ /bde bas sangs rgyas nyid ni 'thob pa yin/ /zhes bstan pa yin no/ /de ltar khams rnams bkag nas gang du 'di dag thams cad nub par 'gyur ba'i bag chags ma lus pa'i rten du gyur pa'i kun gzhi rnam par shes pa de dgag
<p>121a.7</p>pa'i phyir gsungs pa/ rnam shes min zhes bya ba ste dgongs pa ni 'di yin te/ yul rnams snga ma bzhin bkag pas gang gi phyir yul can bkag par 'gyur ro/ /gzhan yang dpes don gang gsal por bya ba'i phyir/ nam mkha'i dkyil dang mtshungs pa nyid/ /ces
<p>121b</p>
<p>121b.1</p>bya ba gsungs te/ nam mkha' dang mnyam pa nyid ni mtshungs pa ste/ ngo bo nyid gcig ces bya ba'i bar du'o/ /ji ltar nam mkha' mi skye ba mi 'gag pa/ ma byas pa/ mi 'gyur ba/ kun tu mi gnas pa/ rnam par mi gnas pa bzhin du chos thams cad kyang de bzhin no zhes bya ba'i
<p>121b.2</p>don to/ /nam mkha' dang mtshungs pa'i gnas nyid ni dkyil te bsnga ba'o/ /yang na nam mkha'i dkyil dang mtshungs par thim par gyur cing mtshungs par gyur pas de ltar ro/ /de ltar khyad par can yin na yang bdag la sogs pa brtags pa zhi bar bya ba'i phyir gsungs pa/ nam mkha' lta bur
<p>121b.3</p>zhes bya ba la nam mkha' ji lta ba de lta bur bdag med pa ste/ 'das shing bral ba'i bdag gang yin pa de la de skad ces bya'o/ /bdag ces bya ba ni mtshon pa ste/ bdag dang sems can dang / srog dang / gso ba dang / skyes bu dang / gang zag dang / shed can dang / shed
<p>121b.4</p>bdag dang / byed pa po dang / rig pa la sogs pa spangs pa'o/ /'di zhes bya ba ni 'di nyid do/ /chos 'di bde ba chen po'o zhes bya ba la chos rnams ni bde ba chen po ste/ rtog pa ma lus pa zad pa'i phyir bde ba'o/ /yang sa la sogs pa'i sgo nas gsungs pa/ /sa yang ma
<p>121b.5</p>yin chu yang min/ /zhes bya ba la sogs pa la sa yang ma yin zhes pa ni sa'i rdzas ma yin no/ /chu min zhes bya ba ni khu ba'i ngo bo ma yin pa'o/ /me min zhes bya ba ni dro ba yang ma yin pa'o/ /rlung min zhes bya ba ni 'phel ba dang rgyas pa dang g.yo ba ma yin pa'o/ /nam mkha' min zhes bya ba ni me dang
<p>121b.6</p>'dra bar brtags pa'i dngos po thams cad sreg par byed pas nam mkha'o/ /gal te thams cad du dngos po med na de'i phyir ji ltar na gshin rje gshed bskyed pa yin zhe na gsungs pa/ rdo rje sems dpa'i sbyor ba yis/ /zhes bya ba la rdo rje ni rmi lam dang
<p>121b.7</p>gzugs brnyan dang sgyu ma ltar chos thams cad stong pa'o/ /de yang / rnam pa kun gyi mchog ldan pa/ /stong pa rdo rjer brjod par bya/ /zhes gsungs pa yin no/ /de ltar de nyid snang ba'i ngo bo nyid yin pa'i phyir sems dpa'o/ /de'i sbyor ba khyad par can rten cing 'brel par 'byung ba bsam gyis
<p>122a</p>
<p>122a.1</p>mi khyab pa ni/ rdo rje sems dpa'i sbyor ba yis/ /zhes bya ste bskyed pa 'di la rab tu gnas pa'o/ /de dag bsam gyis mi khyab pa yin yang dngos po nyid du ni yod do zhes the tshom za ba bsal ba'i phyir/ dngos pa thams cad dngos med bshad/ /ces bya ba gsungs te/ ji ltar dngos
<p>122a.2</p>po 'di dag thams cad rten cing 'brel par 'byung bas so sor snang ba de bzhin du dngos por brjod par mi bya zhing dngos por brjod par bya ba ma yin te/ rten cing 'brel par 'byung ba'i phyir ro zhes bya ba'i don to/ /de dang de brten gang 'byung ba/ /rang gi ngo bor de ma skyes/ /rang gi
<p>122a.3</p>ngo bor gang ma skyes/ /de la skyes zhes ji ltar bya/ /zhes gsungs pa yin no/ /de lta na ni dngos po 'di dag nyid dngos po med par 'gyur ro zhes the tshom za ba bsal ba'i phyir/ dngos po med ces ma grags pa/ /zhes gsungs te/ rten cing 'brel par 'byung ba'i dngos po
<p>122a.4</p>de dngos po med par grags te/ dngos po med par ngo bor mi rtag ces bya ba'i don to/ /gal te de ltar na rnal 'byor pa shes rab dang thabs la snyoms par zhugs pa'i rnal 'byor nyid du ji ltar 'brel zhe na/ de'i phyir gsungs pa/ chad pa ma yin zhes bya ba la chad pa ni med
<p>122a.5</p>pa'o/ /rtag pa med pa zhes bya ba la rtag pa ni ther zug go/ /'ang gi sgras ni rtag pa dang mi rtag pa dang / rtag pa yang ma yin mi rtag pa yang ma yin pa de la cung zad kyang bsam du med pa'o zhes bya ba'i don to/ /phyag dang zhal gyi sgo nas gsungs pa/ yan lag med cing kha
<p>122a.6</p>gdong med/ /ces bya ba la sogs pa la/ /phyag dang zhal la sogs pa'i rtog pa yang mi rtag pa'o/ /bsam gyis mi khyab pa'i lhan cig skyes pa'i rig pa'i ngo bo yin pa'i phyir zhes dgongs pa'o/ /de nyid gsungs pa/ mchog tu dga' ba'i mtshan nyid do/ /zhes bya ba la mchog ni bdag dang
<p>122a.7</p>gzhan gyi don phun sum tshogs pa'o/ /dga' ba gang la de yod pa de ni mchog tu dga' ba ste/ lhan cig skyes pa yang dag par rig pa'i bde ba chen po'i ngo bo'o/ /de nyid kyi mtshan nyid gang yin pa'i phyag dang zhal la sogs pa ni mchog tu dga' ba'i mtshan nyid do/ /'dis mtshon
<p>122b</p>
<p>122b.1</p>par byed pas so/ /de yang / /sems kyi 'jug pa ji snyed pa/ /mgon po gzugs kyang de nyid do/ /chu gzhan rlabs kyang gzhan nam ci/ /srid dang zhi ba 'dres pa'i gzugs/ /zhes gsungs pas so/ /da ni mdor bsdus nas 'di dag rtag pa nyid bsal bar bya ba'i phyir/ dngos po
<p>122b.2</p>thams cad med par 'gyur/ /zhes bya ba gsungs te/ rtag pa'i dngos po yod par mi 'gyur ro/ /ji ltar zhe na/ thog ma bar dang mtha' spangs pas/ /zhes bya ba gsungs te thog ma ni dang po'i cha'o/ /gnyi ga'i bar ni dbus so/ /mtha' ni lhag ma'i cha ste de spangs pas so/ /don ni 'di yin
<p>122b.3</p>te/ rim pa med pa'i gzugs gcig pu la thog ma dang bar dang mtha'i dbye ba med de/ rdul phra rab du ma cha shas med pa'i phyir dmigs par mi 'gyur te bsags pa med do zhes bya ba ni bsdus pa'o/ /de bzhin gshegs pa rnams kyi ched du brjod pa bstan nas/ /da ni rdo rje tsa rtsi ka la sogs
<p>122b.4</p>pa'i gsungs pa/ de nas zhes bya ba la sogs pa la/ dri med ces bya ba ni dngos po la sogs par rtog pa'i dri ma ma lus pa spangs pa'i phyir dri med do/ /de nyid kyi phyir dag pa ste ci zhig yin zhe na gsungs pa/ mchog tu dga' ba zhes bya ba ste don bstan zin to/ /bsod nams sdig pa dag
<p>122b.5</p>dang ma 'brel zhes bya ba la/ bsod nams dang sdig pa dang 'brel pa med pa ste/ yang dag pa'i 'brel pa ma mthong bas rnam par mi rtog pa yang dag par rig pa nyid kyi phyir ro/ /gal te de ltar na yang dag pa'i 'brel pa med pas 'gro ba'i don bya ba yang med do zhe na/ de'i phyir gsungs pa/ kun
<p>122b.6</p>kyang snying rje'i sems kyis mgon 'di yod/ /ces bya ba la snying rje gang gis ro mnyam par byas pa'i sems 'di'o/ /yod pa ni gnas pa'o/ /kun kyang ni bsod nams dang sdig pa dang 'brel pa'i skye ba la sogs pa'o/ /bden par zhes bya ba'i tshig yod par ni kun rdzob dang don dam pa'i bden pa'o/ /
<p>122b.7</p>sdig pa la sogs pa 'di dang kun rdzob dang don dam pa gnyis kyi ci zhe na/ mgon po de bzhin nyid kyi gter chen gcig pu zhes bya ba gsungs te/ gcig pu ni gcig nyid do/ /gter chen zhes bya ba ni rig ma rnams kyis nges par bod pa'o/ /yang na gter chen ni bdag dang gzhan gyi don phun
<p>123a</p>
<p>123a.1</p>sum tshogs pa gang la yod pa de ni gter chen po'i de nyid kyang yin la mi bden pa brtags pa'i ngo bo nyid do/ /de nyid ni don yin te mgon po de bzhin nyid do/ /dga' ba la sogs pa dbye ba'i sgo nas gsungs pa/ mchog tu dga' ba 'di'i ngo bo/ /zhes bya ba la dga' ba
<p>123a.2</p>las khyad par du 'phags pa'i dga' ba'i bde ba phun sum tshogs pa gang la yod pa de ni mchog tu dga' ba'o/ /de lta bu'i mchog tu dga' ba yang ci zhig ce na/ 'di'i ngo bo ni zhes bya ba gsungs te/ lhag par bde ba'i ngo bo ste/ lhag par 'gyur ba'i bde ba zhes bya ba'i bar
<p>123a.3</p>du'o/ /bde ba chen po'i dngos zhes bya ba ni rang gis rig pa'i 'gro ba'i don byed pa'i bde ba ni bde ba chen po'o/ /dngos zhes bya ba ni ngo bo'o/ /de'i phyir bde ba chen po'i dngos zhes bya'o/ /chos rnams ngo bo zhes bya ba la dngos po'i tshogs ma lus pa 'dzin pas chos ni nam mkha' ste/ 
<p>123a.4</p>nam mkha'i ngo bo zhes bya ba'i don to/ /de la zhes bya ba ni de la'o/ /spun zhes bya ba dang he zhes bya ba ni spun zla'o zhes 'bod pa'o/ /bsod nams med cing sdig pa med/ /ces bya ba ni bsod nams dang sdig pa med pa'o/ /ci'i phyir zhe na/ skye dang 'gag pa dag ni yod ma yin/ 
<p>123a.5</p>zhes gsungs te/ skye ba dang 'jig pa de dag gi ngo bo med pa'o/ /yang na ngo bo zhes bya ba gnas pa ste skye ba med pa dang 'jig pa med ces bya ba'i don to/ /gang du byang chub kyi sems bstan pa de la de skad brjod do/ /dpal gshin rje gshed nag po'i dka' 'grel slob dpon shrI d+ha ras mdzad
<p>123a.6</p>pa las rim par phye ba bcu bdun pa'i bshad pa'o// //da ni de nas zhes bya ba la sogs pas rgyud la 'jug pa'i gtam rgyud gsungs te/ de'i dus zhes bya ba la sogs pa la/ bdud chen po las mchog tu rgyal ba zhes bya ba la bdud ni phung po la sogs pa'i mtshan nyid can no/ /gang gis mchog
<p>123a.7</p>tu rgyal bar byed pa ni zla ba rdo rje'i sbyor bas so/ /de la snyoms par zhugs pa ni mngon sum du byas pa'o/ /nyid kyi sku dang gsung thugs zhes bya ba ni sku dang gsung dang thugs kyi bdag nyid can gyi khu ba'o/ /nges par phyung zhes bya ba ni rang rang gi ngo bos nges par spros pa'o/ /nges par phyung nas
<p>123b</p>
<p>123b.1</p>kyang zhes bya ba ni spros pas so/ /gang mdzad pa de gsungs pa/ phyag na rdo rje khyod 'di lta bu zhes bya ba la sogs pa la 'di dag nyid ni rim par phye ba dang por de nas zhes bya ba la sogs par smos nas bshad pa yin no/ /de'i dus zhes bya ba gang gi tshe bcom ldan 'das bzhugs pa'i tshe'o/ /
<p>123b.2</p>ji ltar na rnam pa gang gis so/ /thos pas zhes bya ba ni rna ba'i rnam par shes pas so/ /skad cig la zhes bya ba'i don ni bshad zin to/ /gzung ba ni don dang gzhung dag go/ /don bzung zhes bya ba ni mngon sum du byas pa'o/ /bsdus nas zhes bya ba ni gzhan la bstan pa'o/ /legs
<p>123b.3</p>par rab tu zhes bya ba ni phyi dang nang gi rab tu dga' bas rab tu bsngags pa'o/ /yid la byas so zhes bya ba ni gzhan dag la'o/ /de skad ces bya ba ni bstan pa'i rgyud ma lus pa'o/ /gang gi tshe bcom ldan 'das kyis chos kyi dbyings su gtogs pa'i gzhal yas khang du 'di
<p>123b.4</p>skad gsungs so zhes bya bar bstan to/ /de'i tshe gshin rje gshed kyi tshogs dpag tu med pa dang bdag gis thos zhes dang po'i tshig dang sbyar ba'o/ /gsang ba chen po ni gnod sbyin no/ /de dag gi bdag po ni gsang ba chen po'i bdag po ste phyag na rdo rje'o/ /rdo rje'i rigs ni zhe sdang gi
<p>123b.5</p>rigs so/ /de'i gtso bo ni zhe sdang der de dag khyer bar byed pas rdo rje rigs kyi gtso bo ste na Da ku be+e ra'i yab po/ /rkang pa dang bcas pa'i 'bum du brjod pas na de'i phyir 'di ni rgyud kyi rgyal po chen po ste yang dag par 'bad pas phyung ba zhes bya ba'i don to/ /u rgyan gyi yul nas yang dag
<p>123b.6</p>par byung zhes bya ba ni u rgyan na gnas pa'i rnal 'byor mas phyung nas rab tu spros zhes bya'o/ /de'i phyir rkang pa dang bcas pa'i 'bum phrag bdun pa las zhes gsungs pas so/ /rdzogs so zhes bya ba ni yang dag par rnyed nas thob ces bya ba ste bcom ldan 'das las zhes bya ba'i don to/ /dpal
<p>123b.7</p>gshin rje gshed nag po'i dka' 'grel lhan cig skyes pa'i snang ba zhes bya ba slob dpon shrI d+ha ras mdzad pa las rim par phye ba bco brgyad pa'i bshad pa rdzogs so// //paN+Di ta chen po shAn+ti b+ha dra dang / lo tsA ba dge slong tshul khrims rgyal bas bsgyur te zhus nas gtan la phab pa// //
<p>124a</p>
<p>124a.1</p>@##/ /rgya gar skad du/ shrI kr-iSh+Na ya mA ri ma hA tan+t+ra rA dza pany+tsi ka rat+na pra dI pa nA ma/ bod skad du/ dpal gshin rje dgra nag po'i rgyud kyi rgyal po chen po'i dka' 'grel rin po che'i sgron ma zhes bya ba/ dpal rdo rje sems dpa' la phyag 'tshal lo/ /rab
<p>124a.2</p>'jigs bsnyen par dka' zhing bdud kyi rtsa lag mang po 'khrugs pa tshar gcod la/ /rang gi mthu yi khyad par 'jig rten gsum las khyad 'phags bdud dgra rab tu dpa'/ /'di 'dra'i dpal ldan gshin rje la sdang de ni deng 'dir bdag la srung gyur cig /des
<p>124a.3</p>bsrungs gyur pas de ston rgyud 'di cung zad bdag 'byed 'di la mkhas bzod mdzod/ /'dir 'di skad bdag gis thos pa'i dus gcig na zhes bya ba nas brtsams te le'u bco brgyad pa'i zhabs nas bdud zhi bar bya ba'i phyir de skad ces gsungs so zhes bya ba'i bar du'o/ /rgyud
<p>124a.4</p>'di'i gzhung gis ci zhig ston zhe na/ de ni bcom ldan 'das 'di'i rang gi ngo bo dang / de'i phrin las dang / de 'thob pa'i rgyu rnams ston te/ de yang 'di ltar bcom ldan 'das de bzhin gshegs pa thams cad kyi bdag po zhes bya ba la sogs pa ji ltar
<p>124a.5</p>rigs pa rnams kyis ni/ /'di'i rang gi ngo bo bstan to/ /ji ltar sems can rab 'jug pa/ /las kyi dbye ba rab 'byed pa/ /zhes bya ba la sogs pa/ ji ltar rigs pa rnams kyis ni 'di'i phrin las bstan to/ /slob dpon la ni brnyas mi bya/ /zhes bya ba la
<p>124a.6</p>sogs pa ji rigs pa rnams kyis ni bcom ldan 'das 'di'i go 'phang thob pa'i rgyu phul du byung ba bstan to/ /de ltar na rgyud 'dis ni bcom ldan 'das gshin rje gshed po nyid kyi don phun sum tshogs pa dang gzhan gyi don phun sum tshogs pa dag bstan cing / skal ba dang ldan pa
<p>124a.7</p>gang zhig rgyud 'dir slob pa de yang rang dang gzhan gyi don phun sum tshogs pa rim gyis 'gyur ba ni/ ji ltar dpal 'khor lo bde mchog las/ /mi mchog gang zhig kun spyod pa/ /sdig kun rnam dag bdag nyid can/ /de bzhin gshegs pa'i sa 'thob cing / /skye dang skye
<p>124b</p>
<p>124b.1</p>bar bde gshegs kyi/ rigs 'gyur chos ldan rgyal por 'gyur/ /zhes gsungs pa lta bu'o/ /de bas na rgyud 'di ni rjod par byed pa yin la 'di'i don ni brjod par bya'o/ /de yang thabs dang de las byung bar 'brel cing 'brel ba dang bcas pas don phyin ci ma log pa khong du chud cing / 
<p>124b.2</p>ji ltar khong du chud pa ltar gus pas bsgrubs pas mi gnas pa'i mya ngan las 'das pa'i bar du yang dag par 'thob pas na/ bdag dang gzhan gyi don phun sum tshogs pa de yang dgos pa la sogs pa'i yan lag 'di dag gis 'grub par rtogs pa dang ldan pa rnams kyis shes so/ /
<p>124b.3</p>de'i phyir nges par 'di la 'jug pa rnams ni don med par nam yang rigs pas kyang mi 'gyur la gzhan yang yang dag par rdzogs pa'i sangs rgyas rab tu yang thugs rje che ba ni gzhan la don med pa'i tshig gsung mi srid pas na/ lung rnam par dag pa 'ba' zhig la gus pas kyang
<p>124b.4</p>'di la 'jug par rigs te/ ji skad du/ lung ni yid ches tshig yin te/ nyes zad lung du shes par bya/ /nyes pa zad phyir brdzun gyi tshig /gsung bar mi rigs rgyu med phyir/ /zhes tshigs su bcad pas so/ /gal te sbyin pa la sogs pa bdag dang gzhan la phan pa'i
<p>124b.5</p>thabs rgyud 'di nas ston pa lta na bden grang na/ rgyud 'di nas ni gsad pa la sogs pa ston cing de ni gzhan la phan pa yang ma yin la/ /yang bud med dbang du bya ba la sogs pa'i bya ba yang ston cing de ni/ drag shul spyod sngags mi byed bud med sbyor sngags min/ /zhes rgyal ba'i
<p>124b.6</p>yum las bkag cing / rigs pas kyang 'thad pa'i lam du ma grub pas de mi rung zhing / srin po ltar ma rungs pa'i lus su gnas pa dang 'dod pa'i lha me tog gi mda' can ltar gzhan zer ro/ /slong ba'i lus su gnas pa yang / sdang ba'am chags pa'i rkyen du gyur
<p>124b.7</p>la/ de yang rab tu mi 'dod de/ nyan thos nyon mongs med pa'i lta/ /mi yi nyon mongs yongs spong nyid/ /rgyal ba'i grong sogs de dag gis/ /nyon mongs rgyun gcod nyon mongs med/ /ces gsungs na/ 'di ni nyan thos dag pas dman par gyur pas/ rgyud 'dir
<p>125a</p>
<p>125a.1</p>rgyu dang de las byung ba gnyi ga blang bar bya ba ma yin no/ /de bas na lung rnam par dag pa yang 'di ma yin pas su zhig 'di la 'jug /de bas na 'di'i 'bras bu mchog rgyu dang bcas te 'dod par bya ba ma yin te/ 'dam bu khrus byas pa'i cho ga 'grub par
<p>125a.2</p>lta na yang de khrus ma yin pas ma grub pa dang bye brag med pa'am/ ches smad pa lta bu'o zhe na/ de ltar rtag pa ni ma yin te rgyud 'dir gsad pa la sogs pa'i bya ba gzhan la gnod pa ltar snang ba yang / bde ba ma yin yang phan pa nyid yin te sman tsha ba la brten pa lta bu'o/ /de ni
<p>125a.3</p>byang chub sems dpa'i bya ba yin te ma byas na slar nyes pa nyid yin par/ nyon mongs bcas kyang chos mi byed/ /ces bshad pas so/ /de'i phyir snying rje las byung ba'i gsad pa la sogs pa mdo sde dang rgyud du ma las gsal por snang bas rgyal ba'i yum las ni rang gi sdang ba rgyur
<p>125a.4</p>gyur pas drag shul spyad pa bkag par zad de/ de bas na 'phags pa de kho na 'dus pa las kyang / sdig pa'i sems can phan don du/ /sdig can sdig spyod log pa dang / /sangs rgyas bka' ni bsgrub pa'i phyir/ /gsad pa byas na 'grub par 'gyur/ /zhes pa dang yang / sdig pa
<p>125a.5</p>dag pa'i rgyu yi phyir/ /mtshams med byed pa mi bzlogs na/ /bsad pa'i las la dad na yang / /des ni dngos grub 'gyur ro zhes/ /bcom ldan 'das rdo rje sems dpas gsungs zhes gsungs la/ 'phags pa gsang chen thabs la mkhas pa'i mdo las kyang tshong dpon
<p>125a.6</p>byang chub sems dpas/ tshong pa g.yon can mdung thung gis bsad pas tshul khrims kyi pha rol tu phyin pa rdzogs par gsungs pa na gsad pa'i bya ba ston pas ni rgyud 'di smad par mi bya'o/ /bud med dbang du bya ba ston pas kyang 'di smad par mi bya ste/ smon lam grub pa'i bud med
<p>125a.7</p>byang chub sems dpa'i gnas thob pa dag yod cing de dag dbang du bya ba'i phyir sngags dang bsam gtan la rab tu 'bad pa nyid kyis sgrub pa po de'i sgrib pa'i dra ba sel cing / sgrib pa srab mor gyur pa nas de dang 'du ba'i skal ba can du 'gyur zhing / de dang 'dus pas de'i 'dod
<p>125b</p>
<p>125b.1</p>chags la sogs pa zad par gyur te/ ji ltar 'phags pa sdong po bkod pa las/ smad 'tshong ma bcom pa mo lha'i bshes gnyen gyi rnam par thar pa bstan pa las kyang / rigs kyi bu kho mos ni byang chub sems dpa'i rnam par thar pa 'dod chags dang bral ba'i mthar phyin pa
<p>125b.2</p>zhes bya ba thob pa ste/ rigs kyi bu de ltar kho mo ni lha rnams la lha mo'i gzugs dang / kha dog dang dbyibs dang / chu zheng las kyang lhag par kha dog gsal ba dang / rnam par dag pas ci la mos pa bzhin du snang bar byed do/ /de bzhin du klu dang gnod sbyin dang / dri za dang / 
<p>125b.3</p>lha ma yin dang / nam mkha' lding dang / mi'am ci dang / lto 'phye chen po dang / mi dang mi ma yin pa rnams la yang bud med kyi gzugs dang kha dog dang dbyibs dang chu zheng las lhag par 'od gsal zhing rnam par dag pas ci la mos pa bzhin du snang bar byed do/ /sems can
<p>125b.4</p>gang dag 'dod chags kyis kun nas 'khor ba'i sems dang ldan pa dag kho mo'i drung du 'ong na yang / de dag thams cad la kho mo ni 'dod chags dang bral bar 'gyur ba'i chos ston te/ de dag gis chos de thos nas kyang 'dod chags dang bral ba thob par 'gyur ro/ /byang chub
<p>125b.5</p>sems dpa'i ting nge 'dzin chags pa med pa zhes bya ba yang rab tu 'thob bo/ /la la ni kho mo mthong ma thag tu 'dod chags dang bral bar 'gyur te/ byang chub sems dpa'i ting nge 'dzin dga' ba dang ldan pa zhes bya ba yang rab tu 'thob bo/ /la la ni gtam byas pa tsam gyis
<p>125b.6</p>'dod chags dang bral ba 'thob par 'gyur te/ byang chub sems dpa'i ting nge 'dzin chags pa med pa'i dbyangs zhes bya ba yang rab tu 'thob bo/ /la la ni lag nas gzung ba tsam gyis 'dod chags dang bral ba 'thob par 'gyur te/ byang chub sems dpa'i ting nge 'dzin sangs
<p>125b.7</p>rgyas kyi zhing thams cad du rjes su 'gro zhing gnas ba zhes bya ba yang rab tu 'thob bo/ /la la ni gnas gcig tu 'grogs pa tsam gyis 'dod chags dang bral ba 'thob par 'gyur te/ byang chub sems dpa'i ting nge 'dzin bral bas snang ba zhes bya ba yang rab tu 'thob bo/ /la la ni
<p>126a</p>
<p>126a.1</p>bltas pa tsam gyis 'dod chags dang bral ba 'thob par 'gyur te/ byang chub sems dpa'i ting nge 'dzin rab tu zhi ba'i rnam pa'i rgyan zhes bya ba yang rab tu 'thob bo/ /la la ni glal ba tsam gyis 'dod chags dang bral ba 'thob par 'gyur te/ byang chub sems
<p>126a.2</p>dpa'i ting nge 'dzin phas kyi rgol ba rnam par 'thor ba zhes bya ba yang rab tu 'thob bo/ /la la ni mig btsums pa tsam gyis 'dod chags dang bral ba 'thob par 'gyur te/ byang chub sems dpa'i ting nge 'dzin sangs rgyas kyi yul snang ba zhes bya ba yang rab tu 'thob bo/ /la la ni pang
<p>126a.3</p>du 'khyud pa tsam gyis 'dod chags dang bral ba 'thob par 'gyur te byang chub sems dpa'i ting nge 'dzin 'gro ba thams cad yongs su sdud cing mi gtong ba'i snying po zhes bya ba yang rab tu 'thob bo/ /la la ni 'o byas pa tsam gyis 'dod chags dang bral ba thob par 'gyur te/ byang
<p>126a.4</p>chub sems dpa'i ting nge 'dzin 'gro ba thams cad bsod nams kyi mdzod la reg par byed pa zhes bya ba yang rab tu 'thob bo/ /de ltar kho mo ni sems can gang ji snyed cig kho mo'i drung du 'ongs pa de dag thams cad kyang byang chub sems dpa'i rnam par thar pa'i 'dod chags dang bral
<p>126a.5</p>ba mthar phyin pa thams cad mkhyen pa'i sa chags pa med pa la mngon du gyur pa 'di nyid la rab tu dgod do zhes gsungs la yang de nyid la/ rgyal po rin chen mang ba zhes bya ba'i bu mo dag gi rnam par thar pa bstan pa 'khor los sgyur ba'i rgyal po rin chen mang po de la bu mo rgya mtsho
<p>126a.6</p>kun kyang byang chub sems dpa' kun du bzang po 'jig rten gyi khams rgya mtsho bcu'i rdul shin tu phra ba snyed kyi sprul ba'i bud med kyi rin po che dang 'dra ba/ yid kyi lus 'jig rten gyi khams rgya mtsho bcu'i rdul shin tu phra ba snyed dang ldan pa srid pa'i lam gyi rgyun gyi 'khor lo sna tshogs rgya mtsho
<p>126a.7</p>'jig rten gyi khams rgya mtsho bcu'i rdul shin tu phra ba snyed dang ldan pa/ byang chub kyi sems bla na med pa rgya mtsho 'jig rten gyi khams rgya mtsho bcu'i rdul shin tu phra ba snyed kyi mgo dang ldan pa/ chos kyi dbyings nam mkha'i rgya mtsho 'jig rten gyi khams rgya mtsho bcu'i rdul shin tu phra ba
<p>126b</p>
<p>126b.1</p>snyed kyi dpral ba dang ldan pa/ bsam pa dang lhag pa'i bsam pa 'jig rten gyi khams rgya mtsho bcu'i rdul shin tu phra ba snyed kyi smin tshugs can/ shes rab dang ye shes yangs pa rgya mtsho 'jig rten gyi khams rgya mtsho bcu'i rdul shin tu phra ba snyed kyi mig dang ldan pa/ de bzhin
<p>126b.2</p>gshegs pa thams cad las thos pa 'dzin pa/ 'jig rten gyi khams rgya mtsho bcu'i rdul shin tu phra bsnyed kyi rna ba yid du 'ong ba dang ldan pa/ sdom pa chen po yang dag par blang ba rgya mtsho 'jig rten gyi khams rgya mtsho bcu'i rdul shin tu phra ba snyed kyi sna legs pa dang ldan pa/ chos rgya mtsho
<p>126b.3</p>rab tu sgrogs pa rgya mtsho 'jig rten gyi khams rgya mtsho bcu'i rdul shin tu phra ba snyed kyi lce dang ldan pa/ chos kyi dbyings mtha' gnyis yongs su spangs bas 'dzum par dgod pa rgya mtsho 'jig rten gyi khams rgya mtsho bcu'i rdul shin tu phra ba snyed dang ldan pa/ byams pa chen po dang / 
<p>126b.4</p>snying rje chen po 'jig rten gyi khams rgya mtsho bcu'i rdul shin tu phra ba snyed kyi lag pa dang ldan pa/ sems can thams cad kyi don yongs su bsgrub pas mi ngoms pa rgya mtsho 'jig rten gyi khams rgya mtsho bcu'i rdul shin tu phra ba snyed kyi snying dang ldan pa/ bsod nams dang ye shes kyi tshogs
<p>126b.5</p>rgya mtsho 'jig rten gyi khams rgya mtsho bcu'i rdul shin tu phra ba snyed kyi nu ma legs pa dang ldan pa/ chos zab mo sna tshogs rgya mtsho 'jig rten gyi khams rgya mtsho bcu'i rdul shin tu phra ba snyed kyi lte ba dang ldan pa/ dmigs pa thams cad yongs su bsil ba'i mthar thug pa rgya mtsho 'jig
<p>126b.6</p>rten gyi khams rgya mtsho bcu'i rdul shin tu phra ba snyed kyi rtog pa dang ldan pa/ rdo rje lta bu'i ting nge 'dzin yangs shing mi shigs pa/ brtan pa rgya mtsho 'jig rten gyi khams rgya mtsho bcu'i rdul shin tu phra ba snyed kyi sta zur dang ldan pa/ 'jig rten pa dang 'jig rten las 'das pa thams
<p>126b.7</p>cad rim gyis legs par 'brel pa rgya mtsho 'jig rten gyi khams rgya mtsho bcu'i rdul shin tu phra ba snyed kyi rkang pa dang ldan pa/ byang chub kyi yan lag gi me tog sna tshogs kyi dra ba phreng ba rgya mtsho 'jig rten gyi khams rgya mtsho bcu'i rdul shin tu phra ba snyed mdzes par thogs pa dang / 
<p>127a</p>
<p>127a.1</p>sangs rgyas dang byang chub sems dpa' dang nyan thos dang rang sangs rgyas kyi rnam par thar pa'i gos rgya mtsho 'jig rten gyi khams rgya mtsho bcu'i rdul shin tu phra ba snyed shin tu bzang bar gyon pa/ sangs rgyas thams cad kyi chos kyi rgyan rgya mtsho 'jig rten gyi khams rgya
<p>127a.2</p>mtsho bcu'i rdul shin tu phra ba snyed kyis legs par brgyan pa/ de bzhin gshegs pa tshul khrims dri zhim po rgya mtsho 'jig rten gyi khams rgya mtsho bcu'i rdul shin tu phra ba snyed kyi spos kyis lus shin tu byugs pa/ dga' ba'i rgyan dang thabs mkhas pa rgya mtsho 'jig rten gyi khams rgya
<p>127a.3</p>mtsho bcu'i rdul shin tu phra ba snyed kyi pha rol tu phyin pa'i mchog thob pa/ /'jig rten gyi khams rgya mtsho bcu'i rdul shin tu phra ba snyed yod de/ de dag gi khams nas ye shes kyi rjes su 'brang ba'i chos rgya mtsho 'jig rten gyi khams rgya mtsho bcu'i rdul shin tu phra ba snyed 'byung ngo / /de dag
<p>127a.4</p>gi lus kyi ba spu'i bu ga thams cad nas kyang snying rje'i rjes su 'brang ba'i tsan+dan gyi spos rgya mtsho 'jig rten gyi khams rgya mtsho bcu'i rdul shin tu phra ba snyed 'byung ngo / /spos rgya mtsho de dag gi dri zhim pos kyang 'jig rten gyi khams rgya mtsho bcu'i rdul shin tu phra ba snyed kyi 'jig rten gyi
<p>127a.5</p>khams rgya mtsho mang po yongs su rgyas par 'gengs pa/ de dag gi dga' ba'i rgyan dang thabs mkhas pa rgya mtshos 'dul ba'i sems can rgya mtsho gang ji snyed yod pas dri zhim po rgya mtsho de dag tshor bar gyur pa de dag thams cad kyang de bzhin gshegs pa'i tshul khrims dri zhim
<p>127a.6</p>po rgya mtsho 'jig rten gyi khams rgya mtsho bcu'i rdul shin tu phra ba snyed rab tu 'thob po/ /sems can gang dag dga' ba'i rgyan dang thabs mkhas pa rgya mtshos 'dul ba de dag gi gzugs kyi yon tan rnam par phye ba rgya mtsho de dag mthong ba de dag thams cad dang / de bzhin gshegs
<p>127a.7</p>pa'i shes rab dang ye shes kyi sku rnam par dag pa yongs su ston pa rgya mtsho 'jig rten gyi khams rgya mtsho bcu'i rdul shin tu phra ba snyed rab tu 'thob po/ /gang gis dbyangs rgya mtsho thos par gyur pa de dag thams cad kyang / de bzhin gshegs pa thams cad las thos pa yongs su 'dzin pa
<p>127b</p>
<p>127b.1</p>rgya mtsho 'jig rten gyi khams rgya mtsho bcu'i rdul shin tu phra ba snyed rab tu 'thob bo/ /gang gi lag nas gzung ba de dag thams cad kyang byams pa chen po dang / snying rje chen po dang rgya mtsho'i 'jig rten gyi khams rgya mtsho bcu'i rdul shin tu phra ba snyed rab tu 'thob bo/ /gang gis mthong la
<p>127b.2</p>reg pa de dag thams cad nyid bsod nams ye shes sna tshogs kyi rgya mtsho 'jig rten gyi khams rgya mtsho'i rdul shin tu phra ba snyed rab tu 'thob bo/ /gang dag stan gcig la lhan cig 'khod pa de dag thams cad kyang snying po byang chub kyi seng ge'i khri rgya mtsho 'jig rten gyi khams rgya mtsho bcu'i
<p>127b.3</p>rdul shin tu phra ba snyed la rab tu gnas par 'gyur ro/ /gang gi kha dang khar phrad par byas pa de dag thams cad kyang rnam par thar pa'i sgo rgya mtsho 'jig rten gyi khams rgya mtsho bcu'i rdul shin tu phra ba snyed rab tu 'thob pa'o/ /gang gis pang du 'khyud pa de dag thams cad kyang de bzhin
<p>127b.4</p>gshegs pa'i chos kyi sku mnyam pa nyid rgya mtsho 'jig rten gyi khams rgya mtsho bcu'i rdul shin tu phra ba snyed rab tu 'thob bo/ /gang dang chos kyi dbyings su brten par gyur pa de dag thams cad kyang 'jig rten gyi khams rgya mtsho mang po 'jig rten gyi khams rgya mtsho bcu'i rdul shin tu phra ba snyed
<p>127b.5</p>ni sems can gyi khams rgya mtsho gang ji snyed yod pa de dag thams cad kyi bsam pa yongs su dag pa rgya mtsho la de bzhin gshegs pa'i byin gyi rlabs 'jig rten gyi khams rgya mtsho bcu'i rdul shin tu phra ba snyed rab tu 'thob pa dang / yongs su dag pa dang yongs su rdzogs
<p>127b.6</p>par gyur par sa bon rgya mtsho rab tu 'bebs so zhes gsungs te 'dir chos kyi dbyings su rten par gyur pa zhes bya ba gnyis kyis gnyis snyoms par 'jug pa ste/ gtsug lag gi tshig tshogs par dbyung ba ma yin pa sbas pa'i phyir gzhan du 'gyur ba ste/ sa bon zhes bya ba yang rang
<p>127b.7</p>gi rdzas nyid de de dang 'dra'o/ /de bas na 'di lta bu'i bud med dbang du bya bar 'dod pa tsam yang bsod nams dang ldan te sangs rgyas rje btsun nyid bud med du gyur pas na/ 'phags pa de kho na 'dus pa las kyang / e ma ho gang phyir byang chub sems/ /sems can kun la phan bzhed pa/ /
<p>128a</p>
<p>128a.1</p>'dul ba'i gang gis dpa' bo gang / /bud med gzugs su mdzad par gyur/ /zhes gsungs so/ /gzhan yang thugs rje'i dbang gis gang dag bud med la lhag par chags pas tshul bzhin ma yin pa rab tu mang po yid la byed cing / gzhan gyi bud med 'phrog
<p>128a.2</p>par sems shing sbyor ba dag gis de rgyun bcad pas nyes pa bsrab par bya ba'i phyir dbang du bya ba gsungs te de ltar ni/ gsang sngags rgyal po mi rnams kyis thos nas/ /sangs rgyas bye ba du ma'i bde 'thob cing / /khu ba zag cing sra ba la reg dang / /'khor lor blta zhing nges par rtogs
<p>128a.3</p>byed la/ sa la 'gyel zhing rkang pa 'khyal ba dang / /khu ba 'byung zhing chags stobs ldan gyur pa/ /mdzes pa mdzes ma rnams kyis 'di gzigs la/ /ku ru kul+le'i gsang sngags 'gro ba rnams/ /dbang du byed pa'i sngags kyis bsgrub pa dang / /bris sku bri ba yi ni dam tshig rnams/ /
<p>128a.4</p>mgon po gzugs bzangs kyis ni bshad du gsol/ /zhes gsungs la/ yang gzhan las/ gzhan gyi chung ma yid la bzhag nas su/ /gang zhig de la 'dod gdungs sten byed pa/ /mi shes yid kyis gzhan gyi chung ma la/ /'dod pa dad pas sdig pa mang du 'thob/ /
<p>128a.5</p>rgyal ba la dad gzhan phan brtson pa yin/ /lha klu lha min gnod sbyin dri za dang / /grub par bcas pas sngags bshad gang yin pa/ /de dag rgyal ba'i nyan thos rang sangs rgyas/ /de bzhin gshegs dang byang chub sems dpa' yis/ /ma 'ongs sems can mgon skyabs
<p>128a.6</p>med rnams la/ /rab tu gzigs nas byin gyis brlab pa mdzad/ /ces gsungs te/ de bas na lam 'di bud med dbang du bya ba'i sbyor ba ston pas na spang bar bya ba ni rab tu yang ma yin te/ 'phags pa gsang chen thabs la mkhas pa la sogs pa'i gzhung yang dor bar
<p>128a.7</p>bya bar gyur pas so/ /gzhan yang srin po ltar rab tu mi sdug pa'i sku 'dzin pa 'di ni gdul bya zhi bas rab tu mi 'dul ba dag la de nyid thabs dam pa ste/ de bas na 'phags pa de kho na 'dus pa las kyang / e ma ho thabs kyis 'dul ba yi/ /thabs chen ldan pa bdag yin te/ /
<p>128b</p>
<p>128b.1</p>gang phyir sems can 'dul thabs bzhin/ /dri ma med pa'i khro bor gyur/ /zhes gsungs la/ 'phags pa sdong po bkod pa las/ lha lha chen po'i rnam par thar pa bstan pa las kyang rigs kyi bu gzhan yang kho bo ni sems can 'dod pa'i dga' bas myos pa/ yul gyi longs
<p>128b.2</p>spyod la yongs su chags pa rnams la yul de dag mi sdug par byin gyis brlab bo/ /khro bas non pa dang / nga rgyal can dang / rgyags shing dregs pa dang / rlom par tshar bcad pas 'dul ba rnams la ni gtum zhing srin po ltar mi sdug la 'jigs pa'i lus sha za zhing khrag 'thung
<p>128b.3</p>ba'i tshul dang ldan par bstan te rlom pa dang bsnyems pas 'khrug pa de dag thams cad zhi bar byed do/ /le lo can la sogs pa la le lo can brtson 'grus bor ba'i sems can rnams la ni me dang chu dang rgyal po dang / rkun po dang gnod pa'i 'jigs pa yongs su bstan cing skyo
<p>128b.4</p>bar byas te brtson 'grus rtsom pa la 'god par byed de/ de ltar thabs de dang de dag gis pha rol tu phyin pa thams cad kyi phyogs dang mi mthun pa rab tu gzhom pa dang / pha rol tu phyin pa thams cad kyis tshogs bsags pa dang / sgrib pa'i ri'i g.yang sa thams cad las
<p>128b.5</p>yang dag par 'da' ba dang / sgrib pa med pa'i chos la gzung ba'i phyir mi dge ba thams cad las rnam par bzlog ste/ dge ba thams cad phun sum tshogs pa la yang dag par 'god par byed do zhes gsungs la/ gzhan las kyang / shin tu gdug cing gtum pa la/ /zhi bas
<p>128b.6</p>phan par mi 'gyur te/ /rdo rje can gyis de gzigs nas/ /rang nyid dgyes pa'i rdo rjer gyur/ /ces gsungs te/ de bas khro bo'i sku la yang smad par mi brjod do/ /de bzhin du gzhan rab tu chags par byed pa'i sku yan lag med pa'i rdo rje la sogs pa la yang smad par mi bya ste/ 
<p>128b.7</p>kha cig sku yid du 'ong ba ma yin pa ci la yang mi 'dud pa dag gi phyir de nyid dam pa yin te/ de bas na/ gang zhig rang bzhin chags sdang dang bral ba/ /'dul ba'i don phyir khro la khro ba dang / /'dod chags can la chags can ltar ston pa/ byang chub mchog gnas de la phyag
<p>129a</p>
<p>129a.1</p>'tshal lo/ /gang zhig las dang rnam smin mkhyen pa yis/ /'gro ba kun dang ji ltar mthun pa yi/ /gsang sngags gzugs kyis rjes su chags mdzad pa/ /sngags kyi rnam 'dren de la phyag 'tshal lo/ /zhes gsungs te/ de'i phyir gsad pa'i bya ba ston
<p>129a.2</p>pa dang / bud med dbang du bya ba brjod pa dang / 'jigs pa'i sku 'dzin pa dang / chags par byed pa'i sku 'dzin pa rnams rigs pa dang lung gis 'thad par byas la/ rgyud kyi rgyal po 'di la gus par 'jug par bya zhes 'jug par 'dod pa de dag gis kyang rgyud 'di'i tshul ni 'di
<p>129a.3</p>ltar shes par bya ste/ 'di skad bdag gis zhes bya ba nas thabs cig go zhes bya ba'i bar gyis ni gleng gzhi bstan to/ /de nas phyag na rdo rje bcom ldan 'das de bzhin gshegs pa thams cad kyi bdag po rdo rje sems dpas bos nas zhes bya ba dang / le'u bco brgyad pa bsti
<p>129a.4</p>stang du byas so zhes bya ba'i bar gyis ni gleng bslang ba bstan to/ /de nas bcom ldan 'das de bzhin gshegs pa thams cad kyi bdag pos zhes bya ba nas/ le'u bcu bdun pa rdzogs pa'i bar gyis ni rgyud dngos bstan to/ /gsang ba'i bdag po rdo rje'i rigs khyad par can gyis bdud
<p>129a.5</p>kyi sde zhi bar bya ba'i phyir de skad ces gsungs so zhes bya bas ni rgyud 'di sus bshad pa dang / ci'i phyir bshad pa bstan to/ /de la 'jug par bya ba rgyud kyi dngos po bstan pa'i skabs su yang le'u dang pos ni sgrub pa po'i lam mngon par rtogs pa bstan to/ /le'u gnyis pas ni
<p>129a.6</p>bstod pa dang / yan lag drug byin gyis brlabs pa dang / rdul tshon gyi dkyil 'khor dag ston to/ /le'u gsum pa las ni dkyil 'khor bri ba'i phyir gsol ba gdab pa dang bdud rtsi myang ba dang / ye shes kyi 'khor lo dgug pa la sogs pa dang / lha rnams kyi gdan nges pa dang / 
<p>129a.7</p>las bzhi lha'i rnal 'byor dang / las kyi sbyor ba rnams bstan to/ /le'u bzhi pa dang lnga pas ni 'khrul 'khor gyi bya ba bstan to/ /le'u drug pa las ni phyag rgya nges pa dang / dam tshig dang / dbang dang / gtor ma dang / 'khrul 'khor gyi bya ba bstan to/ /le'u bdun pa
<p>129b</p>
<p>129b.1</p>las ni lha mo bzhi'i las kyi bye brag dang dbang bskur ba bstan to/ /le'u brgyad pa las ni bka'i srung ba'i 'khor lo dang / slob ma gzhug pa dang / stong pa nyid du byin gyis brlab pa dang / mchod pa byin gyis brlab pa dang / 'bras bu'i sku byin gyis brlab pa dang sbyin sreg gi bya ba
<p>129b.2</p>bstan to/ /le'u dgu pa las ni char dbab pa la sogs pa'i las kyi tshogs bstan to/ /le'u bcu pa las ni ro langs kyi sbyor ba dang / bu mo dgug pa dang / sgo skyong gi nges pa dang / gsang ba'i dkyil 'khor dbyung ba'i ting nge 'dzin dang sgo skyong dang / lha mo rnams kyi gdan nges par
<p>129b.3</p>bstan to/ /le'u bcu gcig pa las ni lha'i de kho na nyid dang / gsang ba'i dkyil 'khor bskyed pa'i bya ba dang / spyod pa dang / phyag rgya'i sgrub thabs dang / gshin rje'i dgra be con gyi sgrub pa'i thabs dang / dam tshig gi rdzas dang / byug pa'i bya ba dang bdud rtsi bsten pa rnams
<p>129b.4</p>bstan to/ /le'u bcu gnyis pa las ni/ bstod pa'i glu dang / bzlas pa'i tshul dang / bgrang phreng dang / gdon tshar gcad pa dang / bzlas pa'i tshad dang / gtor ma'i bya ba dang / lha bshos dbul ba dang / yon dbul ba'i bya ba rnams bstan to/ /le'u bcu
<p>129b.5</p>gsum pa las ni rdo rje mkha' 'gro ma'i sgrub thabs dang / rdo rje sa 'og gi sgrub pa'i thabs dang / /rdo rje rta mgrin gyi sgrub pa'i thabs rnams bstan to/ /le'u bcu bzhi pa las ni/ /thig gi bya ba nges pa dang / slob ma gzhug pa dang / yang thig gi bya ba dang / gsol ba
<p>129b.6</p>gdab pa dang / sa'i bya ba dang / sa'i cha la thig gi cha dbye ba dang / dkyil 'khor bsgrub pa dang / rdul tshon dgye ba dang / dgang gzar dang / blugs gzar gyi tshad dang / rgyud kyi che ba dang / dbab pa'i bya ba dang / lder so dang / ri mo'i bya ba dang / ral pa gcig ma'i
<p>129b.7</p>sgrub pa'i thabs dang / puk+ka sI'i sgrub pa'i thabs dang / 'jam pa'i rdo rje'i sgrub pa'i thabs rnams bstan to/ /le'u bco lnga pa las ni 'phags ma dug sel gyi sgrub pa'i thabs dang / ku ru kul+le'i sgrub thabs dang / rdo rje yan lag med pa'i sgrub pa'i thabs rnams bstan
<p>130a</p>
<p>130a.1</p>to/ /le'u bcu drug pa las ni dpal khrag 'thung gi sgrub pa'i thabs 'ba' zhig bstan to/ /le'u bcu bdun pa las ni bdag po bsgom pa dang / dkyil 'khor pa lhag ma bsgom pa dang / bdag po bslang ba'i glu dang / ldang ba'i tshul dang / rnal 'byor bsdu ba bstan pa dang / 
<p>130a.2</p>dam tshig gi tshul dang / rgyud kyi che ba bstan pa dang / don dam pa'i bden pa rdzogs pa'i rim pa rnams bstan te 'di ni bsdus pa'i don to/ /de dag kyang thams cad du 'gro ba dam tshig gi bya ba dang / dam tshig la brten pa dbang bskur ba'i bya ba dang / dbang thob pa bsnyen pa bya ba'i phyir bsnyen pa'i bya
<p>130a.3</p>ba dang / bsnyen pa nye bar sgrub pa'i bya ba dang / sgrub pa bsgrubs pas 'bras bu la gnas pa yin pas 'bras bu'i tshul dang / 'bras bu thob pa gzhan gyi don byed pa yin pas las kyi spros pa ste/ gang zag mchog gi dbang du ni drug po 'dir nges la dman pa dag la ni dam tshig dang dbang dang / bsnyen pa dang las kyi spros pa ste bzhir
<p>130a.4</p>nges pa ni des dngos grub mchog bsgrub par mi nus pas so/ /gzhan yang rgyud kyi rgyal po 'di ni rab tu 'khrugs pa ste/ de'i phyir bla ma'i gdams ngag gis bsnyen pa'i bya ba la sogs pa re re la ci rigs su 'brel par bya ste/ de yang dang po ni dam tshig bya ba ston pa rnams gcig tu
<p>130a.5</p>bsre'o/ /de nas ni dbang bskur ba'i bya ba ston pa rnams so/ /de nas ni bsnyen pa dang sgrub pa'i bya ba ston pa rnams so/ /de nas ni 'bras bu'i bya ba ston pa rnams so/ /de nas ni las rab 'byams rnams so/ /de ltar bsdus pa'i don kun bstan nas da ni gzhung dbye bar bya ba'i phyir 'jug
<p>130a.6</p>ste/ e waM zhes bya ba la e ni rtsol ba dang bral bar bya ba'i phyir shes rab kyi pha rol tu phyin pa ste/ spros pa med pa'am rang gi yul ji lta bar bye brag 'byed cing 'tshal ba'o/ /de ltar yang / snang ba med dang bye brag la/ /shes rab yang dag rab tu 'jug /ces gsungs so/ /de yang shin tu stong pa
<p>130a.7</p>ma yin te/ snying rje'i snying po can du ston pa ni yi ge waM ste/ mchog gi thabs kyis 'gro ba yang mi 'dor la/ bdag gi bde ba yang mi gtong bas so/ /de bas na yi ge e ni shes rab bzang po yin la/ yi ge waM ni thabs dam pa ste/ yi ge e 'dra mdzes gang gis/ /dbus su waM gyis rnam par brgyan/ /zhes gsungs
<p>130b</p>
<p>130b.1</p>la/ de nyid sangs rgyas bde ba chen po rnams kyi gnas yin pas na/ sangs rgyas rin chen za ma tog /bde ba ma lus pa yi gzhi/ /zhes gsungs so/ /shes rab dang thabs de nyid bde ba chen po yin pa'i phyir yi ge ma ste/ thabs dang shes rab gnyis su med pa 'gro ba'i don gang
<p>130b.2</p>dang gang yin pa byed pa ni yi ge ya'o/ /des 'gro ba rnams kyi zag pa zad par byed pa ni shru ti'i yi ge ste/ zag pa zad nas de kho na nyid la dgod pa yang yi ge ta'o/ /de bas na dus gcig na zhes bya ba ni thabs dang shes rab gnyis su med pas bde ba chen pos 'gro ba'i don mdzad pa'i dus
<p>130b.3</p>gcig na'o/ /bcom ldan 'das zhes bya ba ni e waM ma yA ste sngar bstan pa'o/ /de bzhin gshegs pa thams cad ces bya ba ni gti mug gshin rje gshed la sogs pa'o/ /de rnams kyi sku dang gsung dang thugs kyang mi phyed pas e waM ma yA yin pas na rdo rje ste/ mi phyed rdo rje zhes
<p>130b.4</p>brjod de/ /zhes gsungs pas so/ /de nyid sangs rgyas bskyed pa'i phyir btsun mo ste/ gzhan don la dga'i bdag nyid can/ /dpa' bo dang ni kun gyi yang / /gso mdzad skyed par mdzad ma ste/ /byams pa yi ni yum lags so/ /zhes bstan pas so/ /de ltar shes rab kyi pha rol tu
<p>130b.5</p>phyin pa de nyid b+ha ga ste nyon mongs pa'i bdud 'joms pas/ b+ha ga 'joms par byed par gsungs/ /shes rab nyon mongs 'joms pas kyang / /de phyir shes rab b+ha gar gsungs/ /zhes bstan pas so/ /bzhugs te zhes bya ba ni shes rab kyi pha rol tu phyin pa dang / gshin rje'i dgra de
<p>130b.6</p>bzhin gshegs pa rnams dbyer med par gnas pa ste/ 'phags ma yon tan phyug khyod dang / /sangs rgyas 'gro ba'i bla ma dag /khyad par yod par ma mthong ste/ /zla ba dang ni zla ldan bzhin/ /zhes bstan pas so/ /de ltar shes rab kyi pha rol tu phyin pa bstan nas/ de'i byin gyi rlabs
<p>130b.7</p>kyis snang ba sangs rgyas dang chos dang dge 'dun ni gshin rje'i dgra gti mug rdo rje dang zhes bya ba la sogs pa gsungs te/ tshig gi don ni 'chad par byed pa dang 'dra'o/ /rgyud kyi gleng gzhi sku gnyis kyi dbang du byas pa'o/ /da ni bshad pa gzhan brjod do/ /'di skad bdag gis thos pa'i dus gcig na
<p>131a</p>
<p>131a.1</p>zhes bya ba ni yang dag par sdud pa po phun sum tshogs par bstan te/ 'di ltar 'di skad ces bya ba ni dris pa'i lan te/ sangs rgyas kyi gsung rab yang dag par sdud pa na/ byang chub sems dpa' chen po rnams kyis phyag na rdo rje la khyod kyis bcom ldan 'das la ji ltar thos pa ltar smras shig ces dris pa dang / 
<p>131a.2</p>phyag na rdo rjes bdag gis ni 'di skad thos so zhes 'chad par byed pa rnams la bsams te bsnyad pas so/ /bdag gis zhes bya ba ni bdag nyid kyis mngon sum du thos kyis gzhan du brgyud pas ni ma yin no zhes bya ba'i don to/ /thos pa zhes bya ba ni rna ba'i rnam par shes pas bzung ba ste mngon du ni ma byas zhes bya ba'o/ /
<p>131a.3</p>dus gcig na zhes bya ba ni dus gcig na 'di thos la dus gzhan du ni gzhan thos zhes bdag nyid mang du thos par khas blangs pa'o/ /de ltar na gzhan gyis zhu bar bya ba'i 'os yin pa dang / mngon sum gyi slob ma'i phyir dang / thos pa tsam khas len pas nga rgyal bcom pa dang / mang du thos pa dag gis sdud pa po bzang po brjod
<p>131a.4</p>pa'o/ /dus gcig na zhes bya bas ni bstan pa rnyed par dka' ba nyid kyang bstan te/ dus gcig na 'di thos kyi yang dang yang du thos par ma gyur to zhes bsams pa ste 'dis ni shin tu yang rnyed par dka' bas bstan pa phun sum tshogs pa nyid bstan to/ /yang dus gcig na 'di 'byung ba'i dus te mchog nyid kyi phyir dus
<p>131a.5</p>gcig na zhes bya ba dus phun sum tshogs pa yang bstan te su zhig las thos she na/ bcom ldan 'das zhes smos te/ bdud rnam pa bzhi bcom pa'i ston pa las 'di skad thos so zhes pa'o/ /yang na yon tan mtha' yas pa'i ston pa las 'di skad thos te/ ji skad du/ yon tan ldan pa'i sangs rgyas ni/ /bcom
<p>131a.6</p>ldan 'das zhes bshad pa ste/ /yon tan drug dang ldan gsungs pa/ /dbang sogs yon tan thams cad do/ /zhes gsungs so/ /'dis ston pa phun sum tshogs pa bstan to/ /gang du thos she na de'i phyir de bzhin gshegs pa thams cad kyi sku dang gsung dang thugs rdo rje btsun mo'i b+ha ga la zhes gsungs te/ 
<p>131a.7</p>sems can gyi don la ji ltar 'dul ba de bzhin gshegs pa'i sku gnyis ni 'dir de bzhin gshegs pa'o/ /de rnams thams cad mtshungs par b+ha ga la gnas pa thams cad kyi zhes bya ba ste 'ga' zhig ni ma yin no/ /de nas thams cad kyi sku dang gsung dang thugs nyid 'dod chags can rnams rjes su gzung
<p>131b</p>
<p>131b.1</p>ba'i phyir bud med kyi gzugs su gyur pas na sku dang gsung dang thugs rdo rje btsun mo zhes bya ba'o/ /b+ha gar zhes bya ba ni rdo rje btsun mo'i b+ha ga ltar gnas pa'i gzhi ste ji ltar btsun mo'i b+ha ga zhes bya ba la/ gsang ba'i dkyil 'khor bzhugs pa ltar chos 'byung ba'i phyag rgya gru gsum spyi 'greng du gnas pa kha dog
<p>131b.2</p>dkar po nam mkha' khyab pa de'i dbus na bcom ldan 'das 'khor dang bcas pa bzhugs zhes pa'o/ /de yang de'i dbus na gru bzhi la sogs pa'i yon tan dang ldan pa'i khang pa brtsegs ma de la bzhugs pa ste de'i phyir b+ha ga la bzhugs zhes pa ni b+ha ga'i dbus kyi khang pa brtsegs ma na bzhugs par dgongs pa'o/ /
<p>131b.3</p>'di skad du b+ha ga'i dpes bstan pa nam mkha'i khams thams cad khyab pa'i nang du 'byung ba'i gzhal yas khang du bzhugs pa la thos zhes pa ste/ 'dis ni gnas phun sum tshogs pa bstan to/ /bzhugs te zhes bya ba ni spyod lam gsum gyis bzhugs pa'am/ sku gsum gyis bzhugs pa'o/ /ji lta bu'i
<p>131b.4</p>'khor dang zhe na/ gshin rje'i sgra gti mug rdo rje dang zhes bya ba la sogs pa smos te/ dngos po dang dngos po med pa la mya ngan las 'das par 'dzin pa ni nye bar gnod pas na gshin rje ste lta ba de gang gis 'joms pa de ni dgra'o/ /chos rnams kyi dngos po la log par mi shes pa ni gti mug ste/ de nyid me long lta
<p>131b.5</p>bu'i ye shes kyi phyir dngos po dang dngos po med pa'i lta ba 'jigs pas rdo rje'o/ /de dang thabs cig go zhes bya bar sbyar te de bzhin du 'chad par 'gyur ba gzhan la yang ngo / /mi mthun pa'i mya ngan las 'das pa ni gshin rje ste de mthar byed pa nyid dgra'o/ /gang dag gi bya ba la sems can thams cad yongs su
<p>131b.6</p>mi gtong bar kun du 'dzin pa ni ser sna ste/ de yang snying brtse ba med par 'joms pa dang / mnyam pa nyid kyi ye shes kyis thams cad bdag gir byed pas rdo rje'o/ /glegs bam la la las gshin rje'i sgra phra ma rdo rje dang zhes 'don te/ der ni 'di ltar bshad de gang phyi rol gyi don yod par smra ba sun 'byin pa smra ba'i
<p>131b.7</p>lung dang rigs pa smra ba ni phra ma zhes bya ba la de dag sun phyung nas rang gi grub pa'i mtha' las byung ba mnyam pa nyid kyi ye shes la 'jog cing sde pa ngan pa 'joms pas na rdo rje'o/ /mi mthun pa'i mya ngan las 'das pa ni gshin rje ste de 'joms pas na de nyid dgra zhes bya'o/ /sems can gyi don la chags pa ni 'dod
<p>132a</p>
<p>132a.1</p>chags te de yang so sor rtog pa'i ye shes kyi ngo bo nyid yin pas tha mal pa'i dngos po las grol zhing tha mal pa'i rtog pa 'jig pas rdo rje'o/ /shin tu zhi ba la chags pa'i mya ngan las 'das pa ni gshin rje ste de mthar byed pas na dgra zhes pa'o/ /bdag gi bde ba don du gnyer ba la 'khrul zhing gzhan gyi
<p>132a.2</p>don la sred pa ni phrag dog stong nyid bya bsgrub pa'i ye shes so/ /de yang rang gi don la gzhol ba 'jigs pas na rdo rje'o/ /gzung ba dang 'dzin pa la sogs pa la sdang bas na zhe sdang ste de yang dngos por 'dzin pa 'jig pas na rdo rje zhes smos pa'o/ /snying rje spangs pa'i mya ngan las 'das pa ni gshin rje ste de dbyis 'byin
<p>132a.3</p>pa'i phyir zhe sdang rdo rje'i bdag nyid shin tu rnam par dag pa'i chos kyi dbyings kyi ye shes de nyid la dgra zhes gsungs pa'o/ /phung po'i bdud ni gshin rje ste de 'joms pas de ni dgra'o/ /de yang 'jig tshogs la lta ba dang shes bya'i sgrib pa 'joms pa'i phyir tho ba 'dzin pas na tho ba ste mi phyed pas na rdo rje yang de nyid
<p>132a.4</p>do/ /mthar 'dzin pa'i lta ba dang nyon mongs pa'i sgrib pa 'joms pa'i phyir be con 'dzin pas na be con te de nyid gzhan gyis mi shigs pas na rdo rje'o/ /nyon mongs pa'i bdud ni gshin rje'o/ /de 'joms pa nyid dgra zhes bya'o/ /log par lta ba dang skye ba'i sgrib pas ma gos par chos ston pas na pad+ma ste de nyid mi shigs pas
<p>132a.5</p>rdo rje'o/ /'chi bdag gi bdud ni gshin rje ste de 'joms pas de nyid dgra zhes so/ /lta ba mchog tu 'dzin pa dang las kyi sgrib pa gcod pa'i phyir ral gri ste de yang mi choms pas rdo rje'o/ /lha'i bu'i bdud ni gshin rje ste de mthar byed pa ni dgra zhes gsungs so/ /mi mthun pa'i phyogs kyis mi shigs pa'i phyir byams pa chen
<p>132a.6</p>po ni rdo rje'o/ /de nyid gdul bya ma lus pa la sku mtha' yas par 'phro bas na 'phro byed ma'o/ /glegs bam la la las ni rdo rje sems ma dang zhes 'don te der ni gdul bya'i don la thogs pa med par sems pa'i phyir rdo rje sems ma dang zhes bya'o/ /de ni gti mug bdag nyid bcom ldan 'das nyid der snang ba'o/ /mi phyed pa'i ye
<p>132a.7</p>shes ni rdo rje ste de nyid rnam par dag pa'i ye shes su skyes pas na phag mo'o/ /de yang bcom ldan 'das rdo rje 'dzin pa nyid der snang ba'o/ /mi phyed pa'i ye shes ni rdo rje ste de yang gdul bya rnams kyi mos pa dang 'tsham par chos kyi dbyangs brjod pas na dbyangs can ma'o/ /de yang bcom ldan 'das 'dod chags kyi bdag nyid de de ltar
<p>132b</p>
<p>132b.1</p>snang ba'o/ /mi shigs pa'i ye shes ni rdo rje ste de yang sems can gyi don du mgo la sogs pa'i dbang po d+ha ri bas ni gau rI'o/ /de yang bcom ldan 'das phrag dog gshin rje gshed dgra nyid der snang ba'o/ /glegs bam la la las ni rdo rje ral gri ma dang zhes 'don te der ni rgyal ba rnams kyi sku dang gsung dang thugs kyi dgra gcod
<p>132b.2</p>pa'i gsang ba'i ral gri 'dzin pas na ral gri ma ste sku gsung thugs gsang ba'i bdag nyid ces bya ba'i don to/ /de ltar na dkyil 'khor gyi lha dang / chos nyan pa'i lha dang / rjes su mthun pa'i lha zhes bya ba rnam pa gsum las/ dkyil 'khor gyi lha rnams nyid chos nyan pa'i lhar bstan nas chos nyan pa'i lha gzhan la
<p>132b.3</p>sogs pa 'khor lhag ma 'dus par bstan pa'i phyir de dag la sogs pa zhes bya ba la sogs pa smos te/ sngar bshad pa'i lha bcu gsum ni gtso bo tsam brjod pa ste gtso bo de dag la sogs pa mtha' yas pa'i 'jig rten dang 'jig rten las 'das pa'i 'khor rnams kyang chos nyan pa'i phyir 'dus so zhes bya ba'i
<p>132b.4</p>tha tshig go/ /de dag de'i tshe tshul ji ltar gnas she na/ de'i phyir na gshin rje'i dgra chen po'i dge 'dun rnams dang zhes gsungs te/ kha cig ni 'dod chags gshin rje'i dgra'i gzugs can zhes bya ba nas/ de bzhin du kha cig ni phrag dog gshin rje'i dgra'i gzugs can zhes bya ba'i bar gyis thams cad kyang
<p>132b.5</p>gshin rje'i dgra'i gzugs dang mi ldan pa med do zhes bya ba'o/ /de dag kyang mi phyed pa'am gshin rje yang dag par 'joms pa'i phyir dge 'dun rnams dang zhes smos so/ /thabs cig go zhes bya ba ni btsun mo'i b+ha ga la gnas par lhan cig pa'o zhes pa'o/ /'dis ni 'khor phun sum tshogs pa'o/ /de ltar na sngar
<p>132b.6</p>grwar te zhes bya ba'i tshig byung ba gang yin pa yang chos nyan pa'i lha phal pa ste/ grwa bzhin gshin rje gshed mtshams su srung ba bzhi gnas te/ de dag ni thod pa gshin rje'i dgra bzhi'o zhes slob dpon la las 'chad de de ni rigs pa ma yin te/ de lta na dkyil 'khor gyi lha bcu bdun du 'gyur ba'i phyir ro/ /de ci'i phyir zhe na/ 
<p>132b.7</p>der ni dkyil 'khor gyi lha 'ba' zhig smos pa'i phyir dang / dkyil 'khor gyi lha bcu gsum las med par slob dpon rgan po rnams kyis bshad pa'i phyir ro/ /gang yang / grwa bzhi la ni mi thod yin/ /zhes rgyud 'chad pa yang de dag lha yin par ni ma gsungs so/ /de bas na grwar te zhes bya ba ni rdo rje tsa rtsi kA la
<p>133a</p>
<p>133a.1</p>sogs pa bzhi'i gnas lha'i snam bu'i grwa'am/ nang gi grwa nyid gzung bar rigs so/ /rgyud kyi gleng gzhi ni mi zab pa dbyibs ltar bshad pa'o/ /e waM longs spyod rdzogs pa'i sku/ /bdag gis chags bcas sems kyis te/ /thos pa ston te dus gcig na/ /gnyis med chos te bcom ldan
<p>133a.2</p>'das/ /rang rdzas thigs pa de yis ni/ /de bzhin gshegs pa kun nyid dang / /sku dang gsung thugs rdo rje zhes/ /btsun mo'i pad+ma b+ha ga la/ /bzhugs te chos sku'i ngo bo nyid/ /rdo rje gshin rje'i dgra rmongs sogs/ /sprul pa'i sku yis nyan par gzhol/ /der ni longs spyod rdzogs sku las/ /chos tshig
<p>133a.3</p>sprul pa'i sku yis thos/ /'di ni rgyud kyi gleng gzhi zab pa sngags ltar bshad pa'o/ /de ltar gleng gzhi bshad nas/ da ni gleng bslang ba bstan pa'i phyir de nas zhes bya ba la sogs pa smos te/ de la de nas zhes bya ba ni bkra shis par gyur cig ces bya ba'am bdud btul ma thag tu'am/ gleng gzhi bkod
<p>133a.4</p>ma thag tu'o/ /kha cig na re rgyud 'di ni rtsa ba'i rgyud 'bum nyi khri lnga stong pa'i don mdor bsdus pa yin pa'i phyir de nas zhes bya ba ni mdor bsdus pa'i dbang du byas pa'o zhes zer te/ 'di ni mi 'thad de/ dang po nyid du de nas zhes bya ba'i sgra 'di la dbang du bya ba ston pa'i nyi tshe ba nye ba'i grogs smos par bya ba
<p>133a.5</p>yin na de yang 'di la med pas de'i mthu yang med cing / rgyud 'bum nyi khri lnga stong pa ni 'di nyid kyi gzhung yin yang 'dis de las bsdus par ston pa ma yin te/ 'dir gleng gzhi dang por smos pa'i phyir yang de mi rung ngo / /de bas na de nas zhes bya ba'i sgra ni nges par snga ma ltar drang bar bya'o/ /kha cig na re
<p>133a.6</p>de nas zhes bya ba ni don gyis na bzhugs ma thag tu'o zhes zer te/ de lta na bod pa dang bsgo ba dang / de'i sngon du bdud tshar bcad pa ji ltar drang / de bas na de ni mi rung ngo / /kha cig na re de nas zhes bya ba ni smon lam yang ma yin te dang por ma smos pas so/ /gleng gzhi bkod ma thag tu yang ma yin te 'dir don
<p>133a.7</p>la brten pas so/ /mdor bsdus pa'i dbang du byas pa yang ma yin te nus pa med pas so/ /de'i phyir 'di ni phyag na rdo rje'i dbang du byas te gsungs par ston pa'o zhes zer ro/ /phyag na rdo rje la zhes bya ba ni 'di gnod sbyin lag na rdo rje'i rigs su byung bas na'am/ 'di la lag tu rdo rje byin te ming gis dbang bskur
<p>133b</p>
<p>133b.1</p>bas na phyag na rdo rje ste/ ma 'ongs pa'i dus na bcom ldan 'das rdo rje rab tu 'joms par zhes bya bar lung bstan pas sa bcu pa'i dbang phyug tu bstan pa'o/ /de nyid rnal 'byor gyi rgyud 'dir ni rnam par snang mdzad chen po'i rnam par 'phrul pa byang chub kyi sems kun du bzang po ste/ 'dir rdo
<p>133b.2</p>rje ni ye shes chen po'o/ /de ltar yang gsungs pa/ bskal pa du mar rab tu slob pa yis/ /rgyud dang rigs pa'i tshul dang sa la mkhas/ /gang gis 'dus byas grong khyer rnam 'jig pa/ /ye shes rdo rje brtan te 'phags dag stsol/ /zhes so/ /de ltar na rdo rje ye shes pa'i rang bzhin
<p>133b.3</p>gyi phyag la sogs pa'i sku mnga' ba de ni phyag na rdo rje ste/ sprul pa'i sangs rgyas zhes bya ba'o/ /de bas na bcom ldan 'das 'di nyid kyis gzhan du/ e ma ho bdag ni rang byung ba/ /kun du bzang po sems dpa' brtan/ /de ni bstan phyir lus med kyang / /sems dpa'i lus su gyur pa yin/ /
<p>133b.4</p>zhes ched du brjod do/ /de bas na sprul pa'i skus sprul pa'i sku gsungs pa'o/ /bcom ldan 'das ni shAkya thub pa ste/ de nyid de bzhin gshegs pa thams cad kyi bdag po yang yin te/ sangs rgyas rnams gcig nyid sna tshogs su snang ba bskyed par spyod pas so/ /de ltar yang gsungs pa/ yang
<p>133b.5</p>dag sangs rgyas sku gcig ste/ /'dren pa thams cad don gcig kyang / /tshad med gzhan dang gzhan dag tu/ /phyogs bcu kun na rab tu snang / /zhes so/ /de'i phyir bcom ldan 'das de bzhin gshegs pa rnams ni thams cad kyang bdag po nyid yin te gcig la gcig gis dbang gis so/ /de bas
<p>133b.6</p>na sngar btsun mo'i b+ha ga rnams la zhes bdun pa mang po'i tshig can du bstan to/ /rdo rje sems dpas zhes bya ba ni gnyis su med pa'i ye shes rdo rje ste de nyid mi 'gyur bar rab tu grub pas na sems dpa' zhes bya'o/ /de ltar yang gsungs pa/ brtan pa'i phyir na sems dpar brjod/ /ces
<p>133b.7</p>bya'o/ /de bas na bcom ldan 'das de bzhin gshegs pa thams cad kyi bdag po rdo rje sems dpa' zhes bya ba ni bcom ldan 'das shAkya thub pa nyid do/ /de bos nas zhes bya ba ni/ kye phyag na rdo rje stobs po che/ /zhes ngag gi brdas go bar mdzad pa'o/ /bos nas de la ci zhig
<p>134a</p>
<p>134a.1</p>gsungs she na/ de'i phyir le'u bco brgyad pa las/ de nas gtam gyi man ngag bshad pa zhes bya ba 'dir drangs te bla ma brgyud pa las shes par bya ba'i bdag nyid kyi gzhung gi lugs nges par byed pa ni man ngag ste de nyid ni gtam mo/ /ci 'di nyid ga las shes she na/ 
<p>134a.2</p>rgyud chen po 'bum nyi khri lnga stong pa las so/ /de nyid gang na gnas she na/ sa'i 'og na klu rnams kyis bdag gir byas nas gnas te/ bstan pa rab tu rgyas pa rnams ni mi rnams rab tu snod du ma gyur pas rab tu bsdus pa tsam zhig 'dzam bu'i gling na spyod kyi/ phal cher ni de na gnas pas na
<p>134a.3</p>bstan pa rin chen mchog ltar bzang la phan med pa/ /rnam par dag tshul gang yin klu mgo gdengs ka can/ /chen po rnams kyis gtsug gi rgyan bzhin gus mnos nas/ /sa yi gting na gnas pa'i rab rib sel bar mdzad/ /ces gsungs so/ /'o na mi rnams ji ltar rab tu snod du
<p>134a.4</p>ma gyur ce na ji skad du gsungs pa/ bcom ldan 'das ji ltar na spros pa las bsdus pa lags/ bka' stsal pa/ bskal pa bzang po 'di la byang chub sems dpa' rnams dang so so'i skye bo rnams tshe thung bar 'gyur te ji ltar de rnams kyis 'dzin nus par 'gyur/ ji ltar na de rnams thos pa byed par 'gyur/ 
<p>134a.5</p>ji ltar na kun chub par byed par 'gyur/ gsol pa bcom ldan 'das ci'i phyir skye dgu rnams tshe thung bar gyur pa lags/ rdo rje 'dzin pas bka' stsal pa/ gang rnams slob dpon du gyur pa de srid du de rnams rtsa ba'i ltung ba dang ldan par 'gyur ba dang / gang rnams 'jug par 'gyur
<p>134a.6</p>ba slob ma de rnams ni mi dge ba bcu'i las kyi lam la 'jug par 'gyur ba dang / gang rnams so so'i skye bo de rnams kyang srog gcod pa can du 'gyur te/ ji ltar 'dzin nus par 'gyur/ de lta bur gang dag bud med kyi tshogs rnams 'dod pa la gcig tu mngon par zhen cing
<p>134a.7</p>kun du zhen par 'gyur te/ de'i phyir rgyud rnams thams cad kyis rgya cher bstan pa ma yin no zhes te/ de bas na bsam gtan gyi bdud rtsi'i ro ma myangs pas thos pa dang bsams pa'i shes rab tsam la chags bzhin du 'chi ba'i dus byed par ma gyur cig snyam du dgongs pas
<p>134b</p>
<p>134b.1</p>ched du gzhung rgyas pa mi snang bar byin gyis brlabs pa'o/ /kha cig na re gzhung rab tu rgyas pa ni rig pa 'dzin pa'i gnas na mkha' 'gro ma rnams kyis gus par bzung nas gnas so zhes zer te/ bdag gis ni 'di lta bu'i lung ma mthong ngo / /gal te 'di lta bu'i
<p>134b.2</p>gzhung rgyas pa yod pa ni bdag cag gis ji ltar yang mi shes pas su zhig yid ches/ 'di la yod par bsgrub pa'i tshad ma yang gang zhig yod ce na/ 'di la ji ltar bstan pa'i bla ma'i man ngag la yid ches pa ni don rab tu 'thob pa yin te/ ji skad du/ byang chub
<p>134b.3</p>sems dpa' gang zhig rjes su bstan dang mthun byed cing / /dran pa nye bar bzhag ste bla ma'i ngag gcog mi byed na/ /de'i phyir de yi don rnams thams cad mthun pa 'grub par 'gyur/ /mthun pa'i sangs rgyas ye shes byang chub drung du 'tshang yang rgya/ /zhes gsungs
<p>134b.4</p>te/ rgya cher ni bram zer rgyal ba'i drod kyi skye mched kyi gtam la sbyar ro/ /de lta na sgrub pa'i tshad ma yang de nyid yin te/ ji ltar 'phags pa nor bzangs me'i nang du zhugs pas don rab tu sgrub pa yin no/ /de bas na mngon sum la sogs pa'i rtog ges ci zhig bya/ 
<p>134b.5</p>dpal 'khor lo bde mchog las kyang / sngags rnams kun la thun mong du/ /gtan tshigs dag gis gzhom mi bya/ /mig dang lag pas ma yin te/ /dad pa nyid kyis blang bar bya/ /zhes gsungs so/ /de ltar na/ dge slong dag gam mkhas rnams kyis/ /bsregs
<p>134b.6</p>bcad bdar ba'i gser bzhin du/ /yongs su brtags nas nga yi bka'/ /blang bar bya yi gus phyir min/ /zhes gsungs pa ji ltar drang zhe na/ yang dag pa'i bshes gnyen dang ma phrad pa 'jig rten rgyang pan la sogs pa'i lung la yang yang dag par 'dzin pa srid pa dgag pa'i phyir 'di yang rigs
<p>134b.7</p>pa yang dag pa'i bshes gnyen dang ma phrad pa na des ji ltar bstan pa nyid tshad ma yin te de bas na 'di la gnod pa med do/ /bcom ldan 'das zhes bya ba ni shAkya'i skyes mchog go/ /mngon par rdzogs par sangs rgyas pa na zhes bya ba ni rdo rje lta bu'i ting nge 'dzin bskyed pa na ste de'i phyir byang chub mngon par rdzogs par
<p>135a</p>
<p>135a.1</p>'tshang rgya bar bzhed pa na zhes rnam par sbyar ro/ /bdud ni 'dod pa'i lha sdig can te/ de'i dpung ni dpung gi tshogs yan lag bzhi po rta pa dang rkang thang pa dang shing rta pa dang / glang po che zhon pa rnams so/ /cher 'jigs su rung zhing zhes bya ba ni bden pa ma mthong
<p>135a.2</p>ba dag snying 'gas pa srid de/ de ltar yang 'phags pa rgya cher rol pa las/ gal te bcom ldan 'das kyis byin gyis ma brlabs na bdud kyi dmag des 'dzam bu gling pa rnams snying 'gas par 'gyur bar gsungs te/ bdud kyi dpung bkod pa yang de las rgya cher
<p>135a.3</p>bstan to/ /'jigs par byed pa zhes bya ba ni/ bcom ldan 'das skrag pa bskyed pa nye bar gnas pa'o/ /du ma 'dus te zhes bya ba ni 'dzam bu gling 'dir stong gsum gyi stong chen po bye ba phrag brgya'i bdud ma lus pa dmag gi phyir 'dus so zhes 'phags pa rgya cher rol pa las
<p>135a.4</p>gsungs pa de snyed du mang ba'o/ /log pa'i stobs kyis zhes bya ba ni ri 'phen pa la sogs pa byis pa'i spyod pa la rtsal du log pa'i nga rgyal byed pas so/ /bcom ldan 'das ni sngon bzhin no/ /bdud kyi dpung chen po thub pas na thub pa chen po ste/ de'i byang chub rang gi sems so sor
<p>135a.5</p>rtog pa 'jigs par byed do zhes bya ba sku la gnod par byas pas de'i bgegs byed par gnas pa'o/ /de'i tshe zhes bya ba ni de ltar 'gyur ba'i dus na'o/ /bdud chen po zhes bya ba ni lha'i bu'i bdud dmag gi dpung rab tu rgya chen po'o/ /de las rgyal ba zhes bya ba ni rgyal bar byed pa'i
<p>135a.6</p>rgyur gyur pas so/ /de skad ces bya ba ni ting nge 'dzin ni sgyu ma lta bu'i ting nge 'dzin te/ ji skad du/ shAkya'i sras po chos rnams rten 'byung ba/ dngos po med pa'i ngo bo nyid du rtogs/ /nam mkha' lta bu'i sems dang rab ldan pas/ /dbung bcas g.yo sgyu mthong yang 'jigs
<p>135a.7</p>pa med/ /ces gsungs pa'o/ /ting nge 'dzin de la snyoms par zhugs nas zhes bya ba ni mngon sum du mdzad pa ste rgyud las bskyed ces bya ba'i don to/ /bcom ldan 'das shAkya'i mgon po nyid kyi sku dang gsung dang thugs rang bzhin gcig tu gyur cing mi phyed pa'i phyir rdo rje ltar gyur
<p>135b</p>
<p>135b.1</p>pa ni gcig yin yang / byis pa rnams la grags pa dang rjes su mthun par drug pa mang po'i tshig can du rnams zhes gsungs la/ de rnams las kyang lus las byung ba'i 'od zer ltar khro bo chen po gshin rje'i dgra nges par phyung ngo / /kha cig na re 'dir sku dang gsung dang
<p>135b.2</p>thugs rnams la zhes bya ba mang po'i tshig can du byas pa ni sku las ni khro bo'i sku phyung la/ gsung las kyang rab tu ma rungs pa'i nga ro drag por sgrogs par byung zhing / thugs las kyang dngos pos rab tu dben zhing rnam par rtog pa med par byung ste/ de bas na mang po'i tshig can
<p>135b.3</p>'di ni 'dod pa'o zhes zer ro/ /kha cig na re/ sku dang gsung dang thugs rdo rje zhes gsungs pas/ rdo rje ni zung du 'jug pa nyid yin pas na yang dag par na mngon par byang chub pa brnyes pa las/ /gdul bya'i dbang du bdud 'dul ba ston cing khro bo chen po yang zung du 'jug
<p>135b.4</p>pa las sprul pas na mang po'i tshig can ni don dang mi mthun no zhes zer ro/ /de la khro bo zhes bya ba ni sgyu ma lta bu'i rnam par rtsen pas gdul bya 'dul ba'i thabs kyis nor yod pas na rnam par rtsen pa'i nor can ni khro bo'o/ /de nyid bdud kyi ris kyi khro bo rnams las rnam par
<p>135b.5</p>gnon pa che bas na chen po ste yang na lus kyi bong tshod che ba'o/ /gshin rje'i dgra zhes bya ba gshin rje rnams kyi sgra ni gshin rje'i dgra ste/ gshin rje rab tu 'joms pa'o/ /de ni de ltar na gshin rje zhes bya ba 'di nyid ci zhig ce na/ lus can rnams la lhan cig skyes
<p>135b.6</p>pa'i lha ltar rjes su 'brang zhing gsod par brtson pa ni gshin rje ste ming gi rnam grangs 'chi bdag ces bya'o/ /de lta na ni/ 'di ni deng bya 'di thang cig 'og tu bya/ /'di ni de'u ru bya zhes skye bo sems pa na/ /gshin rje be con lag thogs zur gyis lta ba yis/ /mig rtsa
<p>135b.7</p>dmar khro ma rangs gad mos re snyam 'debs/ /zhes brjod la 'phags pa mtshan mo bzang po'i mdo las kyang / sang tsam 'chi yong sus shes kyis/ /de ring nyid du bstun te bya/ /'chi bdag bde chen 'di dang ni/ /bdag tu bshes pa ma yin no/ /zhes gsungs so/ /
<p>136a</p>
<p>136a.1</p>de dag ni yi dgas kyi 'gro ba mthu rab tu che bas khyad zhugs pa sdig pa spyod pa rnams dus ma yin par gsod pa ste/ ji skad du/ gnad kyi gshis su 'jibs pas gzir nas ni/ /shin tu mi bzad mun rum 'jug pa ltar/ /yid 'ong 'dris
<p>136a.2</p>pa rnam par 'dor bar 'gyur/ /gshin rje'i zhags pas dam du bcings pa la/ /co to 'bal zhing cho nges 'debs byed kyang / /de yis klongs pa nye du'i skye bo yis/ /rang gi dud sgras 'dir ba bzhin mi thos/ /zhes bshad pas so/ /de bzhin du de dag ni srid pa bar ma'i
<p>136a.3</p>dus na yang / dri za'i sems can de dag rab tu gzir byed de/ /bgrod dka' chu dang pha bong thag thug 'dom pa'i bar/ /tsher ma rnon pos 'dzings pa nyam nga'i lam dag tu/ /dus kyi zhags pas ske nas btags te gshin rje'i mi/ /gtum po rnams kyis dbyug
<p>136a.4</p>pas btags shing khrid par 'gyur/ /zhes bshad pas so/ /de bzhin du de dag ni sems can dmyal ba'i sems can de dag rab tu yang 'joms pa ste/ dmyal ba'i srung mas dbyug pas brdeg cing mchi ma zag bzhin du lcags zhun khu ba me stag 'bar ba'i phreng
<p>136a.5</p>ba 'khrigs pa ldud ces bshad de dmyal ba'i srung ma ni gshin rje'i skyes bu yin te/ de nas sems can dmyal ba pa de dag la gshin rje'i skyes bu de dag gis smras pa/ khyed ci 'dod bya ba la sogs pa mdo las gsungs pas so/ /'di ltar rab tu
<p>136a.6</p>mi zad pa'i 'gro bar skye ba'i rgyu yang ji skad du/ shin tu khro zhing gtum pa dang / g.yo byed brdzun du smra ba dang / /gzhal la g.yo phyed dga' ba ni/ /gshin rje srin por skye bar 'gyur/ /zhes gsungs pa'o/ /de'i phyir 'di dag ni gsod cing khrig pa dang cher gzir bas
<p>136a.7</p>na gshin rje zhes bya'o/ /de lta na sngar lha rnams rnam par bshad pa'i dus su/ gshin rje zhes bya ba'i ming gi don 'di ltar ma brjod pa ji lta bu zhe na/ yu gam zhes ya drangs pas na gnyis su gyur pa'i don 'di gyur pas na/ don mchog ston pa na de ltar gnod pa med cing
<p>136b</p>
<p>136b.1</p>bshad pa 'di yang don gyi gleng gzhir yang shes par 'dir bshad pa nyid kyis 'gyur bas der ma bkod pa'o/ /sngar bshad pa'i lcags kyis zhi bas mi 'dul ba de dag mthong ba tsam gyis tshar gcod pa'i khro bo de ni dgra'o/ /nges par phyung ngo zhes bya ba la/ nges par
<p>136b.2</p>zhes bya ba ni tshar bcad pa'i phyir ro/ /phyung ngo zhes bya ba ni mngon par 'thon pa'o/ /de ltar na 'di rab tu yang dman te/ rnam par snang mdzad chen po'i sprul pa ni rnam par snang mdzad yin la/ de'i yang rnam par 'phrul pa ni sangs rgyas rje btsun shAkya thub pa yin te/ 
<p>136b.3</p>'og min gnas ni nyams dga' ba/ /gtsang ma'i gnas kyi steng du ni/ /yang dag sangs rgyas der sangs rgyas/ /sprul pa rnams ni 'dir sangs rgyas/ /zhes gsungs pas so/ /sprul pa de'i yang sprul pa ni 'di yin pas so zhe na 'di ni ma yin te/ ji snyed du brgyud pa 'dra ba'i
<p>136b.4</p>sprul pa dag kyang rnam par snang mdzad chen po kho na snang ba skyes pa'i phyir ro/ /sngar sangs rgyas rnams gcig nyid du bstan cing / gzhan yang sprul pa zhes bya ba ye shes kyis rab tu rnam par dben pa yang ma yin te/ ye shes nyid snang ba thob pa'o/ /de bas na slob dpon sangs
<p>136b.5</p>rgyas dpal gyi zhal snga nas kyis kyang / ji skad bshad pa'i rim pas shes rab dang thabs kyi bdag nyid can gyi rang gi ngo bo mngon sum du byas nas/ ji srid du sprul pa rnams la de dbang du gyur pa de srid du/ bdag nyid kyi ngo bo dang tha mi dad pa'i ngo bo mngon du bya ba yin
<p>136b.6</p>te/ phyin ci ma log pa'i rang gi ngo bo bskyed par rung ba nyid dang / shes rab dang thabs kyi bdag nyid dang mtshan nyid gcig pa'i phyir dang rgyud tha mi dad pa'i rang bzhin yin pa'i phyir ro/ /kun tu rtog pa snga ma snga ma las byung ba'i rnam par rtog pa'i rgyun ni rgyud yin te/ 
<p>136b.7</p>sprul pa zhes bya ba gzhan nyid kyang ma yin te/ gzhan du de ni kun du rtog pa tsam yin pa'i phyir ro/ /rigs tha dad pas sna tshogs pa'i rang bzhin nyid yin pas ci ltar gcig ces bya zhe na/ de ltar na ni 'ga' zhig kyang gcig nyid du mi 'gyur te/ lha'i sku
<p>137a</p>
<p>137a.1</p>gcig nyid la yang cha shas du ma'i rang bzhin nyid kyis sna tshogs pa'i bdag nyid yin pa'i phyir la/ cha shas med pa yang dmigs par ma gyur ba'i phyir ro/ /ji ltar gcig nyid du rnam par gzhag pa ni kun rdzob tu gcig nyid
<p>137a.2</p>yin pa de ltar tshul gzhan pa'i sna tshogs pa'i rang bzhin nyid la yang de'i ngo bor zhen pa la ltos nas thams cad bdag nyid yin no zhes tha mi dad pa'i zhen pas yid la byed pa la 'jug pa'i phyir ro/ /de dag gis ni dngos po thams cad mnyam pa nyid du
<p>137a.3</p>lhag par mos par bshad pa yin te/ 'dzin pa la sogs pa'i rnam pa dang bral bar thams cad du mtshungs pa nyid kyi phyir ro/ /gzhan du de'i snang ba'i yul las tha snyad kyi gzhir 'gyur ba'i thams cad ces bya ba gzhan la yang yod pa ma yin te/ de rnams kyang cig
<p>137a.4</p>car rtogs pa'i rang bzhin yin pas tha dad par byed mi nus pa nyid kyi phyir/ gcig gis mtshan nyid gzhan yod pa yang ma bstan zhes pa yin no/ /de bas na yang dag pa ji lta ba rang gi ngo bo so sor rtog pa las gzhol pa ni kun rdzob 'ba' zhig pa 'di la
<p>137a.5</p>thams cad bdag nyid yin no zhes bshad pa 'jug par 'gyur gyi/ dngos po gang zhig la cung zad kyang tha dad pa ma yin par yul du byed par mi nus te/ shes pa thams cad ni rang gi ngo bo tsam la son pa nyid kyis gzhan gyi ngo bo yongs su 'dzin pa med
<p>137a.6</p>pa'i phyir ro/ /rnal 'byor pa'i rang gi sems las byung ba re re yang mi mthun pa'i phyogs ma lus pa ldog pa'i ngo bo nyid kyi dkyil 'khor ba'i lha ma lus pa nyid kyis rang bzhin du so sor brtag par bya ba yin te/ 'di ltar rang gi ting nge 'dzin rnams
<p>137a.7</p>ni phyin ci log de dang de mi dmigs par ston par byed pa nyid yin pa'i phyir ro zhes bshad do/ /de'i phyir/ yang dag sangs rgyas der sangs rgyas/ /zhes bya ba la sogs pa ni byis pa gang dag sems khyad par du sbyor ba la gzhug par bya ba
<p>137b</p>
<p>137b.1</p>de dag gi ngo bor gsungs kyi/ rigs par na rnam par snang mdzad dang shAkya thub pa la sogs pa ni ye shes gcig nyid la tha dad par mthong zhing ming du mar btags pa ste de bas na dpal mkha' 'gro ma rdo rje gur las/ rgyal ba rnams kyi
<p>137b.2</p>mtshan gyi rnam grangs ni/ /rtag dang rdo rje gti mug dang / /sna tshogs gyur dang rnam snang mdzad/ /oM yig sgyu 'phrul dra ba dang / /sku yi rdo rje rab tu grags/ /sa snying dang ni gti mug che/ /tho ba'i dbang phyug gshin rje gshed/ /de bzhin
<p>137b.3</p>gshegs dang shAkya thub/ /sangs rgyas zhes byar mtshan du grags/ /zhes bcom ldan 'das rnam par snang mdzad kyi mtshan gyi rnam grangs bstan te/ de'i phyir na mtshan mi 'dra ba'am sprul par snang ba tha dad pas ni 'di dman par
<p>137b.4</p>ga la 'gyur/ de ni de ltar bden mod kyi dri ba gzhan gnas te sgyu 'phrul dra ba las/ hUM gi ye shes las grub pa/ /gzi brjid ldan pa 'jam dbyangs kyi/ /gshin rje'i dgra zhes rnam grags pa/ /bskal pa me ltar 'bar ba ste/ /
<p>137b.5</p>zhes gsungs la/ 'jig rten gsum las rnam par rgyal ba'i cho ga zhib mo las kyang / de nas 'jam pa'i dbyangs kyi ni/ /khro bo'i ming ni gshin rje gshed/ /drag la mthu rtsal drag ldan pa/ /mtshon cha me lce 'bar bas 'khrigs/ /
<p>137b.6</p>zhes gsungs pas so/ /gshin rje'i dgra 'di ni 'jam pa'i dbyangs kyi khro bor gsungs na/ rgyud 'di ji ltar bcom ldan 'das shAkya thub pa'i khro bor 'di gsungs she na/ rgyud de dag las 'jam dpal ma yin pa la ni gshin rje gshed ces
<p>137b.7</p>bya ba'i khro bo med do zhes bkag pa ni med la de nyid kyis na bcom ldan 'das 'di la gshin rje'i gshed du rnam par gzhag pa la su zhig 'gog par byed na/ rtsod pa 'di smra ba de bas na de dag gis 'di la gnod pa ci yod/ gzhan yang 'jam dpal zhes
<p>138a</p>
<p>138a.1</p>bya ba nyid dpyad de bskal pa mtha' yas pa'i gong du de bzhin gshegs pa 'brug sgra dbyangs kyi rgyal po zhes bya ba las 'khor los sgyur ba'i rgyal po nam mkha' zhes bya bar gyur pas/ byang chub tu sems bskyed pa dge slong rgyal
<p>138a.2</p>ba'i blo gros zhes bya bar gyur pa na/ chos smra ba spyod pa rnam par dag pa zhes bya bas bskul bas blo gros mchog thob pa/ de yang sa bcu'i dbang phyug tu gyur cing bskal pa brjod kyis mi lang ba la/ de bzhin gshegs pa kun du gzigs pa zhes bya
<p>138a.3</p>bar lung bstan pa 'di ni pha rol tu phyin pa'i 'jam dpal gzhon nur gyur pa'o/ /gsang sngags kyi tshul chen por 'di ni/ rnam par snang mdzad kyi thugs ka'i rdo rje sems dpa' rnam par snang mdzad chen po'i phyag rgya las byung ba'i byang chub sems dpa'
<p>138a.4</p>rdo rje rnon po ni 'jam pa'i dbyangs te de ltar de kho na 'dus pa las kyang / de nas yang bcom ldan 'das kyis byang chub sems dpa' chen po 'jam dpal gyi dam tshig las byung ba chos kyi byin gyi rlabs rdo rje zhes bya ba'i ting nge 'dzin la snyoms par zhugs
<p>138a.5</p>nas/ de nas de bzhin gshegs pa thams cad kyi shes rab ye shes chen po'i dam tshig ces bya ba de bzhin gshegs pa thams cad kyi rang gi snying po 'di thugs ka nas byung ngo / /badzra tIk+Sh+Na/ de bzhin gshegs pa thams cad kyi thugs las gyur ma thag
<p>138a.6</p>pa 'di ni bcom ldan 'das rdo rje 'dzin pa de nyid de shes rab kyi ral grir gyur te byung nas bcom ldan 'das rnam par snang mdzad kyi thugs su zhugs te gcig tu 'dres par gyur nas rdo rje ral gri'i dbyibs su gyur te/ bcom ldan 'das kyi phyag gnyis su
<p>138a.7</p>gnas so/ /de nas rdo rje ral gri'i dbyibs de las 'jig rten gyi khams thams cad kyi rdul shin tu phra mo dang mnyam pa'i de bzhin gshegs pa'i sku rnams byung nas de bzhin gshegs pa thams cad kyi shes rab kyi ye shes la sogs pa dang / sangs rgyas
<p>138b</p>
<p>138b.1</p>thams cad kyi rdzu 'phrul dang cho 'phrul rnams byas te/ rdo rje sems dpa'i ting nge 'dzin ni shin tu 'jam pa'i dpal yin pa dang / shin tu brtan pa yin pa'i phyir gcig tu 'dres par gyur nas byang chub sems dpa' 'jam dpal gzhon nu'i skur gyur te/ 
<p>138b.2</p>bcom ldan 'das rnam par snang mdzad kyi thugs la gnas nas ched du brjod pa 'di ched du brjod do/ /e ma ho sangs rgyas thams cad kyi/ /'jam dbyangs bdag ni yin par dgongs/ /gang phyir shes rab gzugs med kyang / /dbyangs nyid du
<p>138b.3</p>ni dmigs pa yin/ /zhes gsungs te/ de'i phyir 'jam dpal ni bcom ldan 'das shAkya'i tog nyid de/ rnam par snang mdzad chen po nyid 'jam dpal du snang ba'i phyir ro/ /de bas na 'jam dpal ni khro bo gshin rje gshed du gsungs pas
<p>138b.4</p>rgyud 'dir rtsod pa ni/ rtsod pa la rab tu mi gzo bar zad do/ /da ni mtshams sbyar ba dran par bya ste/ de ltar phyung ba'i gshin rje gshed po des bdud kyi dpung tshar bcad nas/ bcom ldan 'das kyi zung du 'jug pa'i gnas brnyes te/ khro bo chen po de
<p>138b.5</p>gdul bya 'byung bar 'gyur ba'i don du phyag na rdo rje rtag tu phyi bzhin 'brang ba la gtad par dgongs pas phyung nas phyag na rdo rje la bcom ldan 'das de bzhin gshegs pa thams cad kyi bdag po rdo rje sems dpa' bos nas/ bcom ldan 'das thub pa chen
<p>138b.6</p>pos phyag na rdo rje la bka' stsal pa/ kye lag na rdo rje khyod kyis khro bo chen po gshin rje gshed po'i sku ni zung la/ bdud dang klu dang gnod sbyin dang lha rnams skrag par gyis shig /'jigs par gyis shig /sod cig ces gsungs so/ /de'i tshe bcom ldan
<p>138b.7</p>'das kyi drung du ji ltar thos pa ltar de ma thag tu bzung ngo / /bcangs so/ /kun chub par byas so/ /bsti stang du byas so zhes tshig rnam par sbyar ro/ /de la sku 'di zung la zhes bya ba ni/ ji ltar nga la khyod gus shing rtag tu phyi bzhin du 'brang ba ltar khro bo
<p>139a</p>
<p>139a.1</p>ni/ /gdul ba'i don du yang dag brtson/ /bskal pa 'bar ba'i me dang mtshungs/ /de yi 'od zer nam mkha' khyab/ /lha dang lha min spyi bo yas/ /rin po che yis zhabs gnyis brgyan/ /pradz+nyA n+ta kr-i ta ces pas khro/ /shes rab mthar byed ces pas gdon/ /
<p>139a.2</p>rang gi brtson 'grus sogs ldan bar/ /'gro ba 'dir byas byon gyur pa/ /lho yi sgo ru bsgom par bya/ /mtsho skyes nyi ma'i dkyil 'khor du/ /'chi bdag brjed ngas log par lta/ /skye ba'i sgrib pa mi mthun phyogs/ /rnam dag dran pa las skyes pa/ /pad+ma' n+ta kr-i ta kyis khyab
<p>139a.3</p>bdag/ /gdon bya phyogs su sems can don/ /byas pas dran sogs mchog gyur pas/ /byon nas nub phyogs sgo ru ni/ /nyi dkyil yang dag gnas pa bsgom/ /rnam g.yeng lta ba mchog tu 'dzin/ /lha yi bdud dang las sgrib dag /rnam par g.yeng la rab gtum gzugs/ /
<p>139a.4</p>ting 'dzin dam pa'i rang bzhin gyi/ /big+h+nA n+ta kr-i ta ces pas grol/ /bgegs 'joms pa ni gdon par bya/ /de nas 'gro ba'i bya ba byas/ /mi mthun phyogs zad las de grub/ /de ni byon nas yang dag gnas/ /byang gi sgo yi nyi ma la'o/ /bgegs kyi tshogs ni ma lus pa/ /
<p>139a.5</p>kun du 'joms par byed pa'o/ /'di dag zhal mdog mtshon cha rnams/ /srung ba'i 'khor lor brjod pa yin/ /de yi phyir na 'phral du ni/ /bsgom bya de rnams 'dir ma brjod/ /dgug pa dang ni gzhug pa dang / /bcing ba dang ni mnyes pa yang / /nyams pa med pa'i bya ba
<p>139a.6</p>dag/ /'di rnams bye brag shes par bya/ /thams cad gdan la skyil krung ni/ /bcas pas yang dag gnas pa rnams/ /dkyil 'khor bdag po la mngon phyogs/ /byang chub sems dpa' 'dir mi 'dod/ /gzhan dag sems dpa'i skyil krung ngo / /khro bo rnams ni
<p>139a.7</p>g.yon brkyang gis/ /bye brag tu ni 'dir gnas so/ /'di ltar thams cad du grub pa/ /dam tshig dkyil 'khor bltas nas ni/ /ye shes sems dpa'i snying 'od kyis/ /ye shes dkyil 'khor dgug par bya/ /bgegs ni mthar byed la sogs pas/ /bgegs bskrad
<p>139b</p>
<p>139b.1</p>yang dag bsrungs nas ni/ /mchod yon dbul bya rang sngags kyis/ /dam pa'i tsan+dan la sogs pa'i/ /dgug pa la sogs las rnams ni/ /man ngag gis ni rig par bya/ /gshin rje mthar byed sogs khro bos/ /ji ltar slar yang rim bzhin du'o/ /'di ni chen
<p>139b.2</p>po'i rgyu mthun gyis/ /yang dag 'bras skyes dam pa dang / /chen po'i bsnyen par shes par bya/ /bsgom pa gsum gyi rang bzhin gyis/ /so sor dkyil 'khor pa rnams kyis/ /mig sogs byin gyis brlabs pas na/ /chen po'i rnam smin 'bras don dang / /chen po'i nye bar
<p>139b.3</p>bsgrub pa'o/ /thugs sogs byin gyis brlabs pa las/ /chen po yi ni sgrub pa dang / /chen po de las grub gyur pa/ /'bras bu'ang skyes bu byed pa'o/ /phun sum tshogs pa'i dbang thob pa/ /chen por son par gyur pa ste/ /'dir yang sgrub pa chen po ste/ /de yang dri med
<p>139b.4</p>'bras bur grags/ /sangs rgyas rnams la rdo rje sems/ /mA ma kI dang sgra rdor dag /phyag na rdo rje khro rnams las/ /pad+ma gshin rje ma gtogs pa'i/ /spyi bor mi bskyod don gyis so/ /de la'ang rdo rje 'dzin chen gnas/ /thugs gsung sku rdo rje rnams kyi/ /me bskyod dpag med rtag
<p>139b.5</p>pa rnams/ /kha cig rdo rje 'dzin par smra/ /rnam par ma spros rang bzhin la/ /ye shes lnga gcig rang bzhin pas/ /sangs rgyas lnga ru bsgrags pa yin/ /sa yi snying po gshin rje gshed/ /spyan dang gzugs kyi rdo rje yis/ /spyi bor rtag pa rin chen dbang / /dri yi rdo rje
<p>139b.6</p>mkha' snying la'o/ /'jig rten dbang phyug pad mthar byed/ /gos dkar ro yi rdo rje yis/ /spyi bor 'od dpag med par 'gyur/ /gtsug tu nor bu bzhin du gsal/ /sgrol ma sgrib pa rnam sel dang / /reg bya'i rdo rje cod pan yang / /dbang bskur go 'phang thob gyur nas/ /
<p>139b.7</p>'dren pa don yod grub pa bzhugs/ /kun du bzang po chos dbyings kyi/ /spyi bor yang ni gsal gyur pa/ /rdo rje 'dzin pa chen po'o/ /gang gis gang la dbang bskur 'dir/ /de yi de ni bdag por 'dod/ /dbang gi go 'phang gnas gyur pa/ /spyi bor rang gi bdag pos mtshan/ /de rnams
<p>140a</p>
<p>140a.1</p>te/ gdul sla ba rnams so/ /gdul bya bar ma rnams ni cher 'jigs par gyis shig ces gsungs so/ /rab tu gdul dka' bdag ni sod cig ces gsungs so/ /de yang ji ltar 'phags pa de kho na 'dus ba las bcom ldan 'das phyag na rdo rjes 'jig rten
<p>140a.2</p>gsum gyi 'khor lo gtum po lta bu ste/ 'di ni gzhung rab tu bsdus pas ma gsungs par zad do/ /kha cig na re tshig 'di dag gis ni bcom ldan 'das kyis khro bo phyung ste/ gtad pa mdzad nas de nas bdud tshar bcad de srung ba'i 'khor lo 'chad pa ltar bsgrubs nas/ de'i
<p>140a.3</p>dbus zla ba rdo rje rab sbyor bas/ /gshin rje gshed po bsam par bya/ /zhes bya ba la sogs pa'i rim pas bcom ldan 'das 'di gshin rje gshed kyi skur mngon par sangs rgyas so zhes zer te de ma yin te/ sku yang dag par gtad pa'i don med pa'i phyir dang / yang dag par tha mi dad
<p>140a.4</p>du zin kyang / bcom ldan 'das 'di'i byang chub gzhan la rag las pa ni byis pa dag mi 'dod pa'i phyir ro/ /gshin rje zhes bya ba ni 'chi bdag gi bdud do zhes sngar smras pa ma yin nam/ 'dir ni lha'i bu'i bdud btul bar gyur pas 'di ni lha'i bu'i bdud kyi dgra yin gyi/ gshin rje'i
<p>140a.5</p>dgra ma yin no zhe na/ de ni bden mod kyi 'on kyang lha'i bu'i bdud ni nye ba na me tog gi mda' 'phen pa'am/ bud med kyis sgyu 'phrul gyi lam gyi bar chad byed pa la brjod la/ 'dir ni mtshon cha'i char rab tu bab pa dang / me'i char 'bebs pa la sogs pa'i thub pa chen po 'grongs par
<p>140a.6</p>sbyor bas 'chi bdag nyid yin te ji skad du/ bdud kyi dbang phyug gis smras pa yang / dge sbyong myur longs nga yi bsams pa bzhin du song / /'od ma'i myu gu sngo ltar do mod gtubs sa re/ /zhes so/ /gzhan yang rags pa'i gzugs rnams tho ba la sogs pas bcom pa na 'jigs pa rags
<p>140a.7</p>pa thob pa la sogs pas bum pa la sogs pa bcom par snang yang nges par ni 'jigs par rab tu phra ba skad cig re re la 'jig pa nyid kyis de zhig pa yin pa ltar/ gang dag 'chi bar byed pa rags pa de dag ma lus pa la yang dngos su ni gsod pa po gshin rje yin la/ tho ba la sogs
<p>140b</p>
<p>140b.1</p>pa rags pa 'jig par byed pa med na skad cig re re la 'jig pa'i 'jigs pas ni ma zhig pa dang khyad med pa ltar 'chi bar byed pa rags pa dag bzlog na/ rtag tu glags lta ba'i 'chi bdag gis gnas mi thob pas na/ 'dir bcom ldan 'das des gshin rje de rgyu dang bcas rkyen
<p>140b.2</p>dang bcas par bcom pa yin no/ /gzhan yang rigs par na bdud bzhi char rdo rje lta bu'i ting nge 'dzin la snyoms par zhugs pa'i dus nyid du bcom par shes par bya'o/ /de'i tshe zhes bya ba ni bka' lung stsal pa'i tshe'o/ /bcom ldan 'das kyi drung du ji ltar thos pa ltar zhes bya ba ni ston
<p>140b.3</p>pa la gus pa dang yid ches pas bsgo ba rna la gzon pa'i phyir ro/ /de ma thag tu bzung ngo zhes bya ba ni bka' lung stsal ma thag tu bdag nyid gshin rje'i dgra dang gnyis su med par gyur nas/ de'i rang bzhin bzung ngo zhes bya ba ste/ sangs rgyas rnams ni gcig tu ma gyur zhing / du ma yang gcig tu 'gyur
<p>140b.4</p>ba la thogs pa med de/ bskal pa du mar tshad med pa'i thabs mkhas pa la bslabs pas so/ /ci'i phyir 'dir 'dri bar byed ce na/ rab tu mthu dang ldan pa'i lha gnyis gcig tu gyur pa ni mthu'i khyad par rab tu phul du byung ba ston pa ste/ de bas na rgyud 'di ni rab tu 'grub pa 'bras bu 'phral
<p>140b.5</p>du 'byin pa'o zhes deng sang bla ma rnams bkur nas gsung ngo / /gzhan yang sangs rgyas kyi rol mo bstan pa rgya chen po la 'jug 'dod par bya ba'i phyir te/ ji ltar 'phags pa de kho na nyid 'dus pa'i rgyud du de bzhin gshegs pa thams cad bcom ldan 'das rnam par snang mdzad kyi thugs
<p>140b.6</p>su zhugs pa dang / bcom ldan 'das rnam par snang mdzad kyis phyag na rdo rje la bka' stsal pa/ rigs kyi bu khyod kyi nga'i thugs su zhugs shig ces gsungs pa lta bu'o/ /bcangs so zhes bya ba la de'i bdag nyid bzung ba de nyid ma btang bar gnas pa'o/ /kun chub par byas so zhes bya ba ni de'i bdag nyid 'dzin pa la
<p>140b.7</p>rjes su dga' ba bskyed pa'o/ /bsti stang du byas so zhes bya ba ni rgyud 'di'i don yang bcom ldan 'das de la gus pa'i phyir bshad do zhes bya ba'o/ /kha cig ni 'dir sku yang dag par gtad pa'i bshad pa dang po la gus pas tshig 'di dag kyang gzhung yang dag par mnos pas 'chad la rgyud yongs su rdzogs pa na byed
<p>141a</p>
<p>141a.1</p>do/ /gleng slong ba rgya cher bshad pa rdzogs so// //da ni yongs su shes par bya ba rgyud kyi gzhung nyid bstan te/ de nas zhes bya ba ni sku yang dag par gtad pa dag tu'o/ /bcom ldan 'das de bzhin gshegs pa thams cad kyi bdag po zhes bya ba ni phyag na rdo rje gshin rje'i dgra
<p>141a.2</p>ste/ ji skad du 'phags pa de kho na 'dus pa las/ de nas bcom ldan 'das rnam par snang mdzad de bzhin gshegs pas 'di skad ces bka' stsal te/ kye ma lha rnams 'di ni de bzhin gshegs pa thams cad kyi bdag po/ /de bzhin gshegs pa thams cad kyi yab/ de bzhin gshegs
<p>141a.3</p>pa thams cad kyi bka' bzhin byed pa/ de bzhin gshegs pa thams cad kyi sras thu bo/ /bcom ldan 'das byang chub sems dpa' kun du bzang po ste/ sems can thams cad gdul ba'i don bya ba'i phyir/ khro bo'i rgyal po chen por dbang bskur ro zhes gsungs pas so/ /bdud thams cad ces
<p>141a.4</p>bya ba ni lha'i bu'i dang 'chi bdag gi bdud do/ /sel bar byed pa zhes bya ba ni yang dag par spong zhing de dag las gsung pa'o zhes bya ba ni tshig gis mtshams sbyar ba dang ming gi mtha'i phrad do/ /ting nge 'dzin zhes bya ba ni sems rtse gcig pa'o/ /'dis zhes bya ba ni 'od zer lnga po ni/ 
<p>141a.5</p>'khrugs pa'i rdo rje bsgom byas te/ /zhes bya ba la sogs pa'o/ /de ma thag tu zhes bya ba ni don gyi dbang gis na ting nge 'dzin de la snyoms par zhugs ma thag tu zhes bya ba ste/ de nyid kyi phyir nyid kyi sku dang gsung dang thugs rdo rje las phyung ngo zhes gsungs te/ nyid kyi zhes bya ba ni gshin rje'i dgra'o/ /
<p>141a.6</p>sku dang gsung dang thugs rnams chos kyi dbyings su bsgoms pas de nyid bdag nyid las mi phyed par gyur pa ni rdo rje'o/ /de nyid las srung ba la sogs pa'i man ngag rnams phyung ngo / /de bas na 'di ni chos kyi dbyings las byung ba yin gyi/ de bzhin gshegs pa sngon chad med pa zhig sbyar ba ni ma yin
<p>141a.7</p>te/ ji skad du/ 'jig rten 'das pa'i sngags rnams kyi/ /thog ma'i byed pa med pa'o/ /zhes gsungs la/ yang gsungs pa/ gsang ba'i bdag po gzhan yang gsang sngags rnams kyi mtshan nyid ni sangs rgyas thams cad kyis ma byas/ byed du ma bcug/ /rjes su yi rang ba ma yin no/ /de ci'i phyir
<p>141b</p>
<p>141b.1</p>zhe na/ 'di ni chos rnams kyi chos nyid de/ 'di ltar de bzhin gshegs pa rnams byung yang rung ma byung yang rung chos rnams kyi chos nyid de ni ye shes gnas pa ste/ de yang 'di ltar gsang sngags rnams kyi chos nyid do/ /gsang ba'i bdag po de la gang gi tshe yang dag par
<p>141b.2</p>rdzogs pa'i sangs rgyas thams cad mkhyen pa thams cad gzigs pa/ 'jig rten du 'byung ba de'i tshe chos nyid tshul sna tshogs dang / dgongs pa sna tshogs kyi sems can bsam pa sna tshogs pa rnams la tshig sna tshogs dang yig 'bru sna tshogs dang / yul gyi nges pa'i
<p>141b.3</p>tshig tu brjod pa sna tshogs dang dbyangs sna tshogs su go ba rnams su byin gyis brlabs te gsang sngags kyi tshul 'chad do zhes gsungs so/ /de las byung ba de nyid gang zhe na/ zla ba rdo rje rab sbyor bas/ /gshin rje gshed po bsam par bya/ /zhes bya ba gsungs te dang por
<p>141b.4</p>stong pa nyid du gyur pa las a las byung ba'i zla ba la hUM gi yi ge las byung ba'i rdo rje rtse mo lnga pa bsam pa'i 'od zer 'phro ba dang 'du ba'i bar du sbyor bas de dag yongs su gyur pa'i 'od kyi gong bu las zhe sdang gshin rje gshed por bdag nyid bsam par bya'o/ /'di'i don yang
<p>141b.5</p>zhib tu ni ku mu ta kha phye bar gsal bar byas pas der blta'o/ /ci srung ba ma bsgoms par ram zhe na ma yin te/ bdud rnams med pa'i don du ni/ /phyogs bcing don ni rab bstan pa/ /bsgom zhes bya ba ni tshig lhag ma'o/ /ji lta bu zhig bsgom zhe na/ bsrung ba'i
<p>141b.6</p>don la pad+ma'i zla ba la hUM las byung ba'i rdo rje bsgom par bya ste/ de yang sngon po dang / ser po dang / dmar po dang / ljang gu dang / dkar po'i 'od zer kha dog lnga po rab tu 'khrug par ro/ /des ci zhig byed ce na/ 'od zer kha dog lnga po 'khrug pa de dag rdo rje rab tu
<p>141b.7</p>phra ba nas 'bras tsam du gyur cing de dag 'og tu rab tu 'thob pa ni 'og tu ma lus pa'am/ bcud kyi ngos la thug par rdo rje'i rang bzhin gyi sa gzhir gyur cing / stong gsum gyi stong chen po'i tshad tsam du kun nas gru bzhi lham par khor yug chen por ro/ /phyogs su
<p>142a</p>
<p>142a.1</p>ni 'od zer de dag rdo rje'i rang bzhin gyi lcags ri'i ra bar gyur to/ /yang 'od zer de dag phyogs su khor yug chung ngu'i rnam pa ltar kun nas zlum po'i rdo rje'i rtsig pa nyid du gyur to/ /yang 'od zer de dag steng gi phyogs su rdo rje'i rang bzhin gyi
<p>142a.2</p>gur dag tu gyur par ji ltar gsungs pa de bzhin du bsam par bya ste/ de bas na gang zhig dpal gshin rje'i dgra'i go 'phang 'dod na des dang por srung ba bgyis la/ de nas der bdag nyid sgoms shig ces gsungs pa'o/ /de la kha cig na re srung ba la sogs
<p>142a.3</p>pa ni rnal 'byor yang bdag nyid lha'i skur gnas par bya ba'i rigs la/ rgyud las kyang dang por lha'i rnal 'byor gsungs pas/ re zhig dang po zla ba dang / rdo rje tsam las lha'i sku mngon du byas la des srung bar bya ste/ de'i dbus su mchod pa la sogs pa lha'i
<p>142a.4</p>rnal 'byor rgyas pa/ yan lag dang bcas par bya'o zhes zer ro/ /de nas zhes bya ba ni srung ba bstan ma thag tu'o/ /bcom ldan 'das zhes bya ba ni zhe sdang gshin rje gshed nyid du gti mug gshin rje gshed la sogs pa dkyil 'khor ba'i de bzhin gshegs pa thams
<p>142a.5</p>cad kyi byang chub kyi sems las bskyed pa'o zhes bya ba'o/ /de bdud thams cad skrag par byed pa zhes bya ba'i ting nge 'dzin la snyoms par zhugs nas zhes bya ba ni 'bras bu'i gshin rje gshed du gyur nas so/ /gshin rje'i dgra gti mug rdo rje bya ba la sogs pa ni go sla'o/ /
<p>142a.6</p>nam mkha'i rdo rje dbus ni zhes bya ba las nam mkha'i rdo rje zhes bya ba ni rdo rje 'chang yongs su gyur pa las byung ba'i chos kyi 'byung gnas nam mkha' thams cad khyab pa'i tshad la chos 'byung gi rdo rje dang dbyer med pa'i glo bur gyi sgrib pa dang bral bas kha dog dkar ba 'dod pa'i
<p>142a.7</p>khams su khyab pas rtse mo gcig thur du bltas pa khams gong ma gnyis la khyab par rtse mo gnyis steng na gnas pa'o/ /de'i dbus su zhes bya ba nang du paM las byung ba'i pad+ma sna tshogs 'dab ma brgyad kyi lte ba la hUM las byung ba'i nyi mar yi ge khaM las byung ba'i sna tshogs
<p>142b</p>
<p>142b.1</p>rdo rje 'od zer bskal pa'i me 'bar ba lta bus bdud kyi dpung chen po bsregs pas 'jigs par bsam par bya zhing de'i dbus su yang rnam par snang mdzad la sogs pa sbyor bas gzhal yas khang khang pa brtsegs ma bsams te/ khang pa brtsegs ma de'i dbus su ji ltar gsungs pa'i
<p>142b.2</p>gdan la bsam par bya ba ni de'i dbus su zhes bya ba la sogs pa smos pa go sla'o/ /sna tshogs rdo rje'i grwa bzhi la/ mi yi mgo bo de bzhin bzhi/ /zhes bya ba la/ /sna tshogs rdo rje grwa zhes bya ba ni/ sna tshogs rdo rje la brten pa'i khang pa brtsegs ma'i grwa'i re'u cha bzhi pa pad+ma'i zla ba bdud rtsis
<p>142b.3</p>bkang pa'i mi'i mgo bo bzhi de bzhin du bsgom par bya'o zhes tshig rnam par sbyar ro/ /kha cig na re dbus su pad+ma 'dab brgyad bsgom zhing de'i mtshams kyi 'dab ma bzhi la'o zhes zer ba ni mi 'thad do/ /'dir grwa zhes bya ba yang / nang gi rdo rje ra ba'am lha'i snam bu'i grwa gang la yang rung ba'o/ /
<p>142b.4</p>de nas zhes bya ba la sogs pa ni gsang ba'i dkyil 'khor dbyung ba'i sngags te go sla'o/ /de nas bcom ldan 'das zhes bya ba la sogs pas ni sku gsung thugs byin gyis brlab pa ste 'dir don ni sngon du bya ba'i yan lag rnams byas la/ de nas re zhig rang gi mtshog mar yi ge
<p>142b.5</p>a las byung ba'i zla ba'i dkyil 'khor gyi steng du/ yi ge oM kha dog dkar po las byung ba'i 'khor lo rtsibs brgyad pa bsams la/ de yongs su gyur pa las rnam par snang mdzad dkar po rtsa ba'i zhal dkar po/ zhal g.yas g.yon gnag pa dang dmar ba phyag g.yas pa gnyis na 'khor lo dang
<p>142b.6</p>ral gri 'dzin pa/ g.yon pa gnyis na nor bu dang pad+ma 'dzin pa/ g.yas g.yon dang po gnyis na gri gug dang thod pa 'dzin pas rang dang 'dra ba'i btsun mo la 'khyud pa rdo rje skyil krung du gnas pa bsams te/ yang de'i thugs ka na gnas pa'i yi ge oM gyi 'od zer gyi tshogs kyis nam mkha'i gtos khyab pa'i sangs rgyas
<p>142b.7</p>dpag tu med pa bsdus te/ mkha' la gnas pa la yang dag par mchod de/ dpal ldan sangs rgyas sku 'chang ba/ /rdo rje mi phyed gsum bsgoms pas/ /deng bdag byin gyis brlabs nas su/ /rdo rje skus ni mdzad du gsol/ /phyogs bcur bzhugs pa'i sangs rgyas rnams/ /rdo rje mi phyed gsum bsgoms pas/ /deng
<p>143a</p>
<p>143a.1</p>bdag byin gyis brlabs nas su/ /rdo rje skus ni mdzad du gsol/ /sangs rgyas kun gyi sku gang yin/ /phung po lnga yis rab bkang ba/ /sangs rgyas sku yi ngo bo nyid/ /bdag kyang de dang 'dra bar shog /ces gsol ba btab pas sangs rgyas thams cad sku rdo rje la zhugs par bsams te/ oM sarba ta
<p>143a.2</p>thA ga ta kA ya badzra swa b+hA ba At+ma ko\u0f85haM/ zhes bzlas pas byin gyis brlab bo/ /de nas yang mgrin pa'i phyogs su a'i yi ge las byung ba'i zla ba la/ yi ge AHdmar po bsams te de las byung ba'i pad+ma dmar po dang / de las byung ba'i bcom ldan 'das tshe mtha' yas pa sku mdog pad+ma rA
<p>143a.3</p>gi 'dra ba zhal gsum la rtsa ba'i zhal dmar ba/ zhal g.yas dang g.yon gnag pa dang dkar ba/ phyag drug pa/ g.yas na pad+ma dmar po dang nor bu margad 'dzin pa/ g.yon nor bu bai DUr+ya dang 'khor lo 'dzin pa/ g.yas g.yon dang po gnyis na gri gug dang thod pas brel bas rang
<p>143a.4</p>snang ba'i btsun mo la 'khyud par bsams te/ de'i thugs ka'i yi ge AH'i 'od zer gyis sangs rgyas nam mkha' khyab pa bkug la yang dag par mchod de/ chos kyi gsung lam dpal dang ldan/ /rdo rje mi phyed gsum bsgoms pas/ /deng bdag byin gyis brlabs nas su/ /rdo rje gsung
<p>143a.5</p>gis mdzad du gsol/ /phyogs bcur bzhugs pa'i sangs rgyas rnams/ /rdo rje mi phyed gsum bsgoms pas/ /deng bdag byin gyis brlabs nas su/ /rdo rje gsung gis mdzad du gsol/ /rdo rje chos kyi gsung gang yin/ /nges pa'i tshig ni phun sum tshogs/ /bdag gi tshig kyang de 'dra zhing / /chos 'dzin pa
<p>143a.6</p>dang 'dra bar shog /ces gsol ba btab pas/ /sangs rgyas thams cad gsung rdo rje la rab tu zhugs par bsam mo/ /de nas oM sarba ta thA ga ta waka badzra swa b+hA ba At+ma ko\u0f85haM zhes bzlas pas byin gyis brlab po/ /de'i 'og tu snying gar yi ge a las byung ba'i zla ba la yi ge hUM las byung ba'i rdo rje las
<p>143a.7</p>bcom ldan 'das mi g.yo ba sku mdog nag po zhal gsum pa la phyag drug pa/ zhal dang po gnag pa g.yas dang g.yon dkar ba dang dmar ba/ phyag g.yas pas rdo rje dang ral gri g.yon pa dag na nor bu dang pad+ma/ phyag dang po gnyis ni gri gug dang thod pa 'chang bas rang lta bu'i shes rab ma la 'khyud
<p>143b</p>
<p>143b.1</p>par bsams la de'i thugs ka na gnas pa'i yi ge hUM gi 'od zer gyis bskul ba'i sangs rgyas nam mkha' gang ba la yang dag par mchod de/ dpal ldan rdo rje thugs 'chang ba/ /rdo rje mi phyed gsum bsgoms pas/ /deng bdag byin gyis brlabs nas su/ /rdo rje thugs kyis mdzad du gsol/ /
<p>143b.2</p>phyogs bcur bzhugs pa'i sangs rgyas rnams/ /rdo rje mi phyed gsum bsgoms pas/ /deng bdag byin gyis brlabs nas su/ /rdo rje thugs kyis mdzad du gsol/ /kun du bzang po'i thugs gang yin/ /gsang ba'i bdag po blo ldan pa/ /bdag kyang de dang 'drar gyur cig /rdo rje 'dzin dang
<p>143b.3</p>mtshungs par shog /ces gsol ba btab pas sangs rgyas thams cad thugs rdo rje la zhugs par bsams te/ oM sarba ta thA ga ta tsit+ta badzra swa b+hA ba At+ma ko\u0f85haM zhes bzlas pas byin gyis brlabs te/ 'di dag la sogs pa byin gyis brlab pa'i sngags ni/ gang du yang lan gsum
<p>143b.4</p>mam/ bdun nam/ yang na de'i don la mos pa nges par gyur gyi bar du bzlas so/ /de nas bcom ldan 'das zhes bya ba la sogs pas ni gtso bo lnga'i rang bzhin bshad pa ste/ de'i lhag ma ni le'u bcu pa las 'chad par byed do/ /tshig gi don ni go sla bsam phye'o/ /mngon
<p>143b.5</p>par rtogs pa zhes bya ba ni rang gi sems so sor rtog pa la sogs pa'i lam ste de gsal bar byed pa'i le'u zhes bya'o/ /le'u dang po'i bshad pa rdzogs so// //de ltar mngon par rtogs pa bsgom pa'i dus su bstod pa la sogs pa bya dgos pas na/ de nas bstod
<p>143b.6</p>pa la sogs pa'i le'u gnyis pa bstan to/ /dkyil 'khor chen po bri ba yang slob mas gsol ba gdab dgos pas gsol ba gdab pa la sogs le'u gsum pa bstan to/ /bdag gi don du dngos grub thob nas gzhan rjes su gzung ba dang phan gdags par rigs te/ de ltar na
<p>143b.7</p>ni 'phags pa dpung bzangs kyis zhus pa las kyang / 'di na yul rnams spangs shing chos bsgrubs pas/ /tshe ring ba nyid legs par thob gyur na/ skyo ba med pa'i sems kyis 'gro ba yi/ /bsam pa rnams ni rtag tu rdzogs par bya/ /zhes gsungs so/ /de bas na de bzhin gyi don
<p>144a</p>
<p>144a.1</p>le'u bzhi pa gsungs so/ /de nas kha cig ni zhi ba la sogs pa'i las kyis mi 'dul gyi dbye ba dang bskrad pas 'dul bar byed pas na le'u lnga pa gsungs so/ /de ltar las rab 'byam byed pa na rang gi lha rjes su dran zhing byed la las de yang lha la dbul bar
<p>144a.2</p>rigs te/ ji skad du 'phags pa de kho na nyid 'dus pa las/ dge ba'am yang na mi dge ba/ /gang gi las rnams byas pa ni/ /rgyal ba la ni phul gyur na/ /skad cig gis ni gzi can 'gyur/ /zhes gsungs so/ /de bas na las dbul ba'i yul du gyur par spyi gtsug tu gzhag pa'i
<p>144a.3</p>lha rgyas gdab pa la sogs pa ston pa le'u drug pa gsungs so/ /de ltar 'khrul 'khor bstan kyang ting nge 'dzin thob pa rnams ni phyi rol gyi bya ba la mi ltos kyi/ dgos pa thams cad nang gi rnal 'byor gyis byed na lha mo bzhi nang gi rnal 'byor ston pa la sogs pa le'u bdun pa gsungs so/ /de ltar
<p>144a.4</p>dbang bskur ba ni dkyil 'khor la rag las la/ dkyil 'khor bri ba na yang bka'i srung ba'i 'khor lo bsgrags par rigs pas na bka'i srung ba'i 'khor lo la sogs pa bstan pa la le'u brgyad pa gsungs so/ /de ltar sbyin sreg bstan kyang gnas skabs 'ga' zhig tu las gzhan nges par
<p>144a.5</p>dgos pas na/ sbyin sreg las las gzhan pa char dbab pa la sogs pa'i las ston pa'i le'u dgu pa bstan to/ /las de dag ni phra ba yin pas sgrub pa po stobs che ba dag la ni nges yid mgu bar byed mi nus pas na dngos grub chen po ro langs kyi sgrub pa la sogs pa ston pa'i le'u bcu pa bstan
<p>144a.6</p>to/ /de ltar bstan pa'i lha de rnams kyi rnam par dag pa gang zhe na zhes ston pa dag gi phyir ni lha'i rnam par dag pa la sogs pa'i le'u bcu gcig pa bstan to/ /ji ltar lha tshim par bya ba'i phyir bdud rtsi za ba de bzhin du lha rnams dgyes par bya ba'i phyir glu'i mchod pa yang bya ste ji skad du/ 
<p>144a.7</p>gsang ba zla ba'i thig le las/ pi wang gling bu ya mtshan sgra brnyan gyi/ /glu dbyangs dngos grub rgya chen thob par byed/ /ji snyed yid du 'ong ba'i glu dag ni/ /'jig rten grags pa'i bde ba'i bde ba dag /bde ba'i sgra yis bskyed pa rnams bsgyur ba/ /de dang mthun pa'i dbyangs
<p>144b</p>
<p>144b.1</p>'di 'grub par byed/ /ces gsungs te glu'i mchod pa bstan pa la sogs pa le'u bcu gnyis pa bstan to/ /de ltar yon chen po phul bas bla ma mnyes par bya ba'i sngags ni dngos grub ma lus pa'i zhing yin pas nam mkha' la spyod pa'i sngags kyi mthus/ lha'i rna ba la sogs
<p>144b.2</p>pa'i dngos grub sgrub pa bstan pa'i phyir le'u bcu gsum pa bstan to/ /nam mkha' la 'gro ba la sogs pa'i dngos grub de dag kyang dkyil 'khor du dbang thob pa la rag lus la dkyil 'khor yang thig gis bsgrub par rigs te/ dkyil 'khor kun la mkhas pa yis/ /thig
<p>144b.3</p>ni cho gas bri bar bya/ /zhes gsungs pas so/ /de bas na thig gdab pa la sogs pa'i bya ba bstan pa le'u bcu bzhi pa bstan to/ /kha cig mi snang bas dngos grub mi 'dod kyi/ /chu la mi bying ba la sogs pa'i dngos grub 'dod pa srid pa'i phyir/ 'phags pa dug sel ba la
<p>144b.4</p>sogs pa'i sgrub pa'i thabs bstan pa'i le'u bco lnga pa gsungs so/ /kha cig dngos grub de dag mi 'dod kyi/ /dpal he ru ka mnyes pa'i mchog grub pa 'dod pa yod pas/ de dag gi phyir ni de nas de sgrub pa'i thabs le'u bcu drug pa gsungs so/ /de ltar bskyed pa'i rim pa mang
<p>144b.5</p>por bstan pa de dag thams cad kyang phal cher mngon par byang chub pa'i rim pa cho ga lngas bdag po rnams bskyed par bya ba yin pas na/ cho ga lnga la sogs pa ston pa'i le'u bcu bdun pa gsungs so/ /de ltar bstan pa la kha cig 'di snyam du rgyud 'di dang po ni ci'i phyir gsungs/ sus gsungs
<p>144b.6</p>zhes rtog pa'i phyir gleng gzhi dang 'dra ba'i le'u bco brgyad pa gsungs so/ /re zhig rgyud 'di'i le'u rnams kyi go rims nges pa dang / mtshams sbyar ba ni re zhig ni 'di tsam du shes par bya'o/ /kha cig na re rgyud chen po 'bum nyi khri lnga stong las/ cung zad cung zad chung ba yin pas mtshams sbyar ba dang / go rims nges
<p>144b.7</p>par bya ba mi nus so zhes zer ro/ /de nas bcom ldan 'das zhes bya ba la sogs pas ni bstod pa ston te tshig gi don ni/ de nas zhes bya ba ni le'u dang po bstan ma thag tu'o/ /bcom ldan 'das zhes bya ba ni gshin rje mthar byed rnams te/ tshig gi don ni sngon bzhin no/ /de bzhin
<p>145a</p>
<p>145a.1</p>gshegs pa zhes bya ba ni de bzhin nyid du gshegs pa de dag thams cad ces bya ba ma lus pa rnams kyis gshin rje mthar byed bcom ldan 'das rdo rje sems dpa' chen po la 'chad par 'gyur ba'i tshig 'di dag gis bstod pa ste/ gcam bu'i ngag min gyi/ yang dag
<p>145a.2</p>pa'i yon tan ji lta bar bsnyad pa'o/ /ji skad ce na/ gti mug rdo rje'i rang bzhin khyod/ /ces bya ba la sogs pa ste gti mug ces bya ba ni sngar bstan pa de bzhin te de nyid mi phyed pas rdo rje'i rang bzhin te de yang zhe sdang gshin rje'i dgra khyod der snang ba'o/ /shan tu ming zad ces bya ba rab tu
<p>145a.3</p>drag pos 'dul ba'o/ /gshin rje'i dgra zhes bya ba ni sngon bzhin no/ /ston pa zhes bya ba ni gshin rje rab tu zhi bar byed pas na'am chos kyi ngo bo nyid las mi g.yo bas so/ /sangs rgyas kun gyi gnas zhes bya ba ni sngar bshad pa'i tshul gyis so/ /rdo rje zhes bya ba ni sku byin gyis brlabs pas
<p>145a.4</p>rdo rje ltar mi phyed pa'o/ /phyag 'tshal bstod ces bya ba ni lus dang ngag gis so/ /phra ma rdo rje zhes bya ba la sogs pa ni sngar bshad pa'i tshogs las drang bar bya'o/ /thugs kyi rdo rje zhes bya ba ni mi bskyod pa thugs byin gyis brlab cing rdo rje ltar mi phyed pas so/ /rab snang zhes bya ba la rab
<p>145a.5</p>tu snang ba ni mchog tu 'dra ba'o/ /ji skad ce na rigs 'di ni rdo rje'i rigs tha dad par snang ba tsam yin pas na rigs kyi btsun mo yang bdag nyid ma'am rdo rje phag mo gang yang rung bas gnyis ka'i bya ste/ rigs gcig las gsum dang / gsum las lngar 'gyur ba na 'di ni thugs la
<p>145a.6</p>rin po cher 'gyur te/ sems de nyid 'jig rten dang 'jig rten las 'das pa'i 'byor pa 'byung bas rin po cher gzhag gi /lus dang ngag ni de lta ma yin te des khyad par tsam snang bar zad pas so/ /rin chen zhes bya ba ni nyid kyi thugs rin po che ltar 'dod pa 'byin pa'i phyag rgya nor bu margad cha dgu pas
<p>145a.7</p>mtshan pa ni 'dir brtags la bya ste/ rA dza'i phyag rgya zhes bya ba zhe sdang lta bu'o/ /rdo rje ltar mi phyed pa la snga ma ltar phyag 'tshal bstod ces gsungs so/ /'dod chags rdo rje zhes bya ba la sogs pa ni sngon bzhin no/ /mnga' bdag ces bya ba ni bdag po'o/ /'dod chags ni sems
<p>145b</p>
<p>145b.1</p>can la chags pa ste/ de nyid theg pa chen po 'dir chos te mkhas pa dag gis gzung bar bya bas na'o/ /de yang khyod las byung ba ste 'di ni 'dod chags nyid mchog tu ston pa/ sangs rgyas kun gyi 'dod chags kyi/ /de nyid kho na rtogs pa 'di/ /bdag ste bdag gi lag tu byin/ /chos
<p>145b.2</p>la chos ni gnas par 'gyur/ /zhes ji ltar gsungs pa lta bu'o/ /de bas na gsung rnams te smra ba'i phyi rol bstan pa kun gyi mchog dang / nyan thos dang rang sangs rgyas kyi smra ba dag gis yang dam pa dang / gang du 'dod chags kyi tshul smad pa dag gis dam pas kyang 'di mchog go/ /
<p>145b.3</p>de nyid kyis ngag rdo rje grub par 'dod pas gsung gi gnas su rdo rje 'dod chags bsgom par bya ba khyod la sngon bzhin du phyag 'tshal bstod ces gsungs so/ /phrag dog ces bya ba la sogs pa ni sngon bzhin no/ /sku'i rdo rje zhes bya ba ni rnam par snang mdzad te tshig gi don ni sngon bzhin
<p>145b.4</p>no/ /rab tu snang ba'i mchog tu 'dra ba ste ji lta zhe na/ 'di ni las thams cad pa yin la/ las rab 'byams yang lus kyis byed par tshu rol mthong ba dag la mngon sum du grub pas de'i phyir sku'i rigs nyid las phrin las kyi rigs 'di phye bas ni las kun mdzad ces gsungs so/ /
<p>145b.5</p>de nyid kyi phyag rgyar ni phyag na ral gri 'dzin pa ste de la sngon bzhin du phyag 'tshal bstod ces gsungs so/ /sangs rgyas rnams ni zhes bya ba ni dkyil 'khor ro/ /kun sdud pa zhes bya ba ni nyid kyi byang chub kyi sems su'o/ /de dag 'byin pa po yang yin te/ de bas na sangs rgyas kun
<p>145b.6</p>zhes bya ba ni dkyil 'khor gzhan pa'i lha ste/ de dag pas mchog ni gti mug gshin rje gshed la sogs pa'o/ /de dag gi yang dam pa ni zhe sdang gshin rje gshed kyi sku ste 'byin pa dang sdud pa po'i phyir ro/ /de nyid kyang byang chub kyi sems snang ba'i phyir de ni mchog go/ /de bas na byang chub
<p>145b.7</p>kyi sems de nyid dkyil 'khor gyi rje ste dbang phyug go/ /de la phyag 'tshal bstod ces sngon bzhin sbyar ba gsungs so/ /de bas na bdag po kho na la bstod pas lha thams cad la bstod pa kho na'o/ /rdo rje mig ces bya ba la sogs pas ni yan lag drug bsgom pa'i cho ga ston te/ 'dir don ni
<p>146a</p>
<p>146a.1</p>sngar bya ba rnams byas te/ de nas mig rnams su yi ge a las byung ba'i zla ba'i dkyil 'khor yi ge k+ShiM dkar po las byung ba'i 'khor lo/ de yongs su gyur pa las byung ba'i sa'i snying po sku mdog dkar ba/ zhal gsum phyag drug pa/ rtsa ba'i zhal dkar ba/ zhal
<p>146a.2</p>g.yas g.yon na gnag pa dang dmar ba/ phyag g.yas gnyis na 'khor lo dang ral gri 'dzin pa/ g.yon pa dag na nor bu dang pad+ma 'dzin pa/ phyag dang po gnyis na rang dang 'dra ba'i shes rab la 'khyud cing ral gri dang thod pa'am/ rdo rje dang dril bu g.yas dang g.yon na 'dzin pa bsam
<p>146a.3</p>mo/ /'dir zla ba dang phyag dang po gnyis dang / rang snang ba'i btsun mo dang / /thams cad la pad+ma'i gdan dang ldan par shes par bya ba ni thun mong bar shes par bya'o/ /de bzhin du rna ba rnams su yi ge dzr-iM nag po las byung ba'i rdo rje yongs su gyur pa las phyag na rdo rje zhal gsum phyag drug pa/ 
<p>146a.4</p>rtsa ba'i zhal gnag cing sku mdog gnag pa/ zhal g.yas pa dang g.yon pa dkar po dang dmar ba/ phyag g.yas pa dag na rdo rje dang ral gri 'dzin pa/ g.yon pa dag na nor bu dang pad+ma 'dzin pa'o/ /sna'i bu ga rnams su yi ge khaM ser po las byung ba'i rin po che yongs su gyur pa las byung ba'i
<p>146a.5</p>nam mkha'i snying po sku mdog ser po zhal gsum phyag drug pa rtsa ba'i zhal ser ba/ zhal g.yas g.yon sngo ba dang dkar ba/ phyag g.yas pa dag na nor bu dang ral gri 'dzin pa/ g.yon pa dag na 'khor lo dang pad+ma 'dzin pa'o/ /lce'i dbus su yi ge gaM dmar po las 'byung ba'i pad+ma yongs
<p>146a.6</p>su gyur pa las/ rje btsun spyan ras gzigs dbang phyug sku mdog dmar po/ rtsa ba'i zhal byi ru'i mdog 'dra ba/ zhal g.yas dang g.yon gnag pa dang dkar ba phyag drug pa g.yas dag na pad+ma dang nor bu 'dzin pa/ g.yon dag na nor bu dang 'khor lo 'dzin pa'o/ /dpral bar
<p>146a.7</p>ni yi ge kaM ljang gu las byung ba'i ral gri yongs su gyur pa las/ sgrib pa thams cad rnam par sel ba sku mdog ljang gu zhal gsum pa rtsa ba'i zhal ljang gu/ zhal g.yas g.yon sngo ba dang dkar ba/ phyag drug pa g.yas dag na ral gri dang 'khor lo 'dzin pa g.yon dag na nor bu dang pad+ma
<p>146b</p>
<p>146b.1</p>'dzin pa'o/ /lte bar yi ge saM dkar po las byung ba'i rdo rje yongs su gyur pa las kun du bzang po sku mdog dkar po zhal gsum pa rtsa ba'i zhal dkar ba/ zhal g.yas g.yon gnag pa dang dmar ba phyag drug pa g.yas dag na rdo rje dang ral gri 'dzin pa g.yon pa dag na nor bu dang pad+ma 'dzin
<p>146b.2</p>pa'o/ /'di dag kyang 'od zer rab tu spros pa dang bsdus pa'i rim pa gnyis las byung ba'i sems dpa'i rgyan gyis rab tu brgyan pa/ sems dpa'i skyil mo krung gis 'khod pa'o/ /kha cig na re rgyud 'dir btsun mo rnams gsungs pas/ lha ji snyed pa ji ltar bstan pa tsam mo zhes zer te
<p>146b.3</p>gal te btsun mo med na btsun mo'i b+ha ga rnams la bzhugs te zhes bya ba ci zhig yin/ rigs kyi btsun mo med na byang chub kyi sems kyi dbang la sogs pa yang ji ltar sbyin/ de bas na rgyud 'di ni dpal gsang ba 'dus pa dang rjes su mthun pa'i rgyud yin pas/ rgyud de nas mA ma
<p>146b.4</p>kI rdo rje dang rin po che'i rigs su gzhag pa ltar/ 'dir yang rdo rje phag mo ni rigs de gnyis ka'i btsun mor gzhag cing / lha'i tshogs ma lus par yang rang snang ba'i btsun mo dang bcas pa'o/ /de nas yang zhes bya ba la sogs pa thig gi bya ba ston te go sla'o/ /de ru las kyi
<p>146b.5</p>rdo rje bri/ /zhes bya ba ni dkyil 'khor de ru rta babs kyi phyogs gsum du rtse mo gnas pa rigs thams cad kyi las grub par byed pa'i rdo rje kun du rtse gnas par bri bar bya'o/ /'di yang kha cig na re 'jig tshogs la lta ba 'joms pas rtse mo lnga pa'o zhes zer ro/ /kha cig na re rten
<p>146b.6</p>cing 'brel bar 'byung ba yan lag bcu gnyis rnam par dag pa ston pas rtse mo bcu gnyis par bri'o zhes zer ro/ /gzhan yang kha cig na re dkyil 'khor 'dir nang gi rdo rje phreng ba'i nang du rdo rje rtse mo nyi shu pa kha phyogs thams cad du bltas pa bri bar bya'o zhes zer te de dag gis ni 'di'i
<p>146b.7</p>don ci ltar yin pa brjod dgos te bdag gis ni 'di'i don shes pa med do/ /kha cig na re las kyi rdo rje zhes smos pa las/ lha re re la yang rang rang gi las grub par mdzad pa'i mtshan ma lha thams cad kyi gdan du sna tshogs rdo rje re re yod do zhes zer te/ de ltar na der mang po'i tshigs
<p>147a</p>
<p>147a.1</p>can du ci'i phyir mi bstan/ gzhan yang lugs 'di lta bu'i rgyud 'di'am gzhan las zur gyis kyang ma bstan pa'i phyir mi rung ngo / /kun du rigs ni lnga nyid de/ /zhes bya ba la sogs pa ni phyag rgya dgod pa ste go sla'o/ /dkyil 'khor rdzogs pa bsams nas
<p>147a.2</p>ni/ /zhes bya ba ni nam mkha'i dkyil 'khor bstim pa'i bar du byas nas so/ /mchod pa'i bye brag ces bya ba la sogs pa ni go sla'o/ /le'u gnyis pa'i bshad pa'o// //de nas bcom ldan 'das zhes bya ba la sogs pas ni sa yongs su gzung ba'i dus su rnam par snang
<p>147a.3</p>mdzad la sogs pa'i gzugs 'dzin pa'i slob ma bzhis phyogs bzhi nas dkyil 'khor bri ba'i phyir gsol ba btab pa bstan pa ste/ dkyil 'khor kun gyi rtsa ba ste/ /zhes bya ba ni dkyil 'khor 'dir dbang bskur na dkyil 'khor thams cad du dbang bskur bar 'gyur ba'i phyir ro/ /
<p>147a.4</p>ji ltar zhe na/ gdul bya'i dbang las byas pa'i rgyud dag tu ni yan lag gi smad las byung bas rdo rje'i rigs ni rigs rnams kyi tha ma yin pas na/ der dbang thob pas ni rigs gzhan rgyal ba gtsug tor las byung ba dang pad+ma rigs su dbang thob pa ma yin zhing / de dag gi dngos grub
<p>147a.5</p>mi thob par bstan la rnal 'byor gyi rgyud 'dir ni rnam par snang mdzad chen po ni mi phyed pas rdo rje yin zhing lha thams cad de las byung bas na/ lha thams cad kyang rdo rje'i rigs yin la yan lag gi cha ni gtso bor mi 'dod pas na rigs par na rigs gcig ce'am/ gzhan yang rdo rje'i
<p>147a.6</p>rigs ni sems yin te/ rdo rje ni grub pa'i mtha' las sems la 'dod de ji skad du/ sems can kun gyi sems gang yin/ /rdo rje zhes ni bshad pa yin/ /zhes gsungs pas so/ /sems de yang 'jig rten dang 'jig rten las 'das pa'i yon tan thams cad skyed pas chos
<p>147a.7</p>thams cad kyi rgyal po lta bu yin la de nyid kyis na de'i bdag nyid kyi rigs de yang rigs thams cad kyi mchog tu 'dod de/ de bas na rigs mchog de'i mtshan ma rdo rje yang mtshan ma gzhan pas mchog tu bstan te/ de'i phyir rdo rje'i rigs kyi dkyil 'khor 'dir dbang bskur na dkyil 'khor
<p>147b</p>
<p>147b.1</p>thams cad du dbang bskur bar 'gyur ro/ /'o na de lta ma yin na 'phags pa lha'i zhal snga nas/ bdag gi gtsug lag lung gi mtshan nyid kyis/ /slob ma bkra shis thog mar 'dir brtags nas/ /de nas rig pa 'dzin pas bdag rgyud la/ /de dag yongs su bzung bar rab tu bya/ /grub
<p>147b.2</p>phyir yongs su bzung phyir de bshad pa/ /sngags grub cho ga shes pas byas pa'o/ /yang na de bzhin bdag rigs dbang phyug gzhan/ /slob dpon dag tu tshul bzhin byas pa'o/ /'di ni spyi'i yin par gzhan gyis bshad/ /dngos grub 'bras bu thob par de mi rung / /khyad par can
<p>147b.3</p>du de ltar bstan pa nyid/ /de la dbang bskur rab tu shis par bshad/ /khyad par can yang 'dir ni cho ga bzhin/ /bdag gi dkyil 'khor snying pos dbang bskur ba'o/ /zhes gsungs pa'i bka' lung 'di ji ltar zhe na/ ci tsam du thams cad rdo rje'i rigs gcig tu dbyer med par ma shes
<p>147b.4</p>pas rigs tha dad pa la spyod pa'i bar du ni/ rang gi rtog pa nyid kyis de ltar bden par nges so/ /de bas na des 'dir mi gnod do/ /lhag ma ni go sla'o/ /de nas bcom ldan 'das zhes bya ba la sogs pas ni bdud rtsi myang ba bstan te/ 'dir ni thod pa dum bu gcig pa rab tu dag
<p>147b.5</p>pa'i nang du bi mu mar shu zhes bya ba rnams shar dang dbus dang byang dang lho dang nub tu bkod la de bzhin du go ku da ha na rnams re re dang bzhag ste/ re re la yang b+h+rUM hUM khaM aM hrI zhes bkod pa byas la/ 'og tu yaM las byung ba'i rlung gi dkyil 'khor gzhu lta bu mchog ma gnyis rgyal mtshan
<p>147b.6</p>tog dang bcas pas mtshan pa'i dbus su/ yi ge raM las byung ba'i me 'bar ba'i phung po gru gsum sum mdo'i ris kyi mtshan pa can bsams la/ de'i steng du thod pa gnas par bsams te/ me rab tu 'bar bas bdud rtsi rdzas rnams yi ge dang bcas par gcig tu bzhu zhing / /de'i
<p>147b.7</p>rlangs pa yi ge oM du gyur pa las de dag kyang lcags kyu'i rnam pa sbu gu can du gyur te/ phyogs bcu na gnas pa'i bdud rtsi bsdus te thod par gzhag cing / steng gi yi ge a las byung ba'i zla ba hUM las zhu ste rab tu bsil zhing dngas par byas la/ de oM AHhUM zhes bya bas lan du
<p>148a</p>
<p>148a.1</p>mar bsngags te/ de bzhin gshegs pa thams cad kyi sku dang gsung dang thugs tshim par gyur cig ces mos pas rang gi snying ga'i sa bon gyi 'od kyis rdo rje 'dzin kun dgyes par bya ba'i phyir spyan drangs la/ rang gi snying ga'i ye shes sems dpa'i sku la rdzogs
<p>148a.2</p>pa'i sangs rgyas thams cad gzhug cing / de nas rang gi lce'i yi ge hUM las byung ba'i rdo rje dkar po nas 'bras tsam gyis gsang ba'i bar du sbyor bas/ oM sarba ta thA ga ta a mr-i ta ut+s+ra da na badzra At+ma ko\u0f85haM zhes brjod do/ mthe bong dang srin lag gis zhi ba'i btung ba bzhin myangs na zhes bya ba la
<p>148a.3</p>sogs pa'i tshul gyis bza' bar bya'o/ /ye shes rnam pa'i zhes bya ba la sogs pas ni ye shes sems dpa' gzhug pa'i cho ga bstan te/ 'dir don ni sngar bya ba rnams byas la/ oM mung+ga rA dzaHzhes bskul bas shar phyogs kyi sgo srung ba lta bu'o/ /bdag gi sa bon las 'thon pas
<p>148a.4</p>lha rnams khang pa brtsegs ma'i nang du gshegs par bskul te der slar bsdu'o/ /de nas oM daN+Da hUM zhes brjod pas rang gi gnas snga ma nas lho phyogs kyi sgo srung ba lta bu byung bas/ lha rnams rang dang 'dra ba'i grogs po la zhugs pas gsol ba btab pa ste de ni slar bsdu'o/ /de nas yang oM
<p>148a.5</p>pad+ma baM zhes brjod pas gnas snga ma nyid nas nub phyogs kyi sgo srung ba lta bu 'thon te/ lha rnams la ji srid du bya ba ma rdzogs par de srid du khyed rnams pad+ma'i dam tshig gis bcing bar bgyi bas nye bar gnas par mdzod cig ces bsgrags te slar rang gi gnas su thim par gyur to/ /de
<p>148a.6</p>nas oM khaD+ga hoHzhes brjod pas snying ga'i sa bon las byang phyogs kyi sgo srung ba lta bu'i rdo rje ral gri byung ste lha rnams la ji srid du khyod nye bar gnas pa de srid du khyed kyi phrin las rab 'byams la bdag brtson pas khyed thugs las chung bas mnos shig ces dgyes par byas nas slar
<p>148a.7</p>rang gi gnas su gzhug go/ /gzhan dag ni gzhug pa la sogs pa 'di dag sgo sbyong ba rnams kyis bya bar 'dod do/ /cho ga spyod pa de nyid ye shes sems dpas yang dag par byin gyis brlabs par bsam par bya'o/ /ma he rdo rje zhes bya ba ni yi ge ya las byung ba'am/ de ltar mos
<p>148b</p>
<p>148b.1</p>pa yis so/ /lhag ma ni go sla'o/ /zhi ba rdo rje gti mug ste/ /zhes bya ba la sogs pa ni las bzhi'i lha'i rnal 'byor bstan pa'o/ /mi'i mar khu zhes bya ba la sogs pas ni las rab 'byams ston te 'dir cung zad tsam ston pas rgyas par shes 'dod pa dag gis ni rgyud gang las las
<p>148b.2</p>rab 'byams mang du ston pa der shes par gyis shig /mi'i skra zhes pa ni shing arga'i shing bal dang bsres pa'o/ /las kyi rdo rje zhes bya ba ni phrag dog gshin rje gshed do/ /las kyi bzlas pa zhes bya ba ni/ oM hrIHSh+T-iHzhes bya ba la sogs pa'o/ /gur kum zhes bya ba ni gur
<p>148b.3</p>kum ste kha cig na re re dza swo la'i ra dza'o zhes zer ro/ /khrag ces bya ba ni rang gi srin lag gtar ba'i khrag go/ /rkang pa byug ces bya ba ni rkang mthil lam long bu'i bar du'o/ /lcags gsum zhes bya ba ni gser dang dngul dang zangs so/ /le'u gsum pa'i bshad pa'o// //
<p>148b.4</p>de nas zhes bya ba la sogs pa ni go sla'o/ /ye shes rgya mtsho zhes bya ba ni gshin rje'i dgra nag po ste kye zhes bod pa'o/ /de nas zhes bya ba la sogs pa ni gsung bar 'gyur ba la dgongs pas so/ /thugs rdo rje zhes bya ba ni byang chub kyi sems te de rab tu bsgom pa nyid mchod pa byas
<p>148b.5</p>pa'o/ /dbang gi sngags ni rim pa ma yin pas mtshon pa'o/ /kham phor zhes bya ba ni thod pa'am kham phor nyid do/ /gal te zhes bya ba la sogs pa ni nan tur gyis sgrub pa'o/ /lhag ma'i tshig gi don go sla'o/ /le'u bzhi pa'i bshad pa'o// //de nas 'khor lo gnyis zhes bya ba
<p>148b.6</p>la sogs pa yang go sla'o/ /zhi ba la ni zhes bya ba la sogs pa ni ji skad bstan par 'gyur te gal te bsnyen pa nye bar gyur pa'i rnal 'byor pas/ slob ma la bstan pa la sogs pa'i ched du 'khrul 'khor sa la sogs pa la bris pa las don ma grub pas re zhig nyin zhag 'ga' zhig
<p>148b.7</p>slar mi 'chi bar lta na/ 'khrul 'khor gyi re'u mig gi mtha'i yi ge ya gnyis dbyi zhing / yi ge ni gnyis kyang dbyi la/ dbus kyi ya yang dbyi ste yi ge lhag ma rnams gzhag go/ /dgos pa grub ma thag tu ma lus par dbyi ste/ 'di ni gzhan du byas na ni/ /'khor lo 'di
<p>149a</p>
<p>149a.1</p>ni 'jigs pa che/ /bris pa gong du bstan gnas pa'i/ /khyim du rtag tu 'thab mo ni/ /yi ge bris pas 'byung ba'o/ /zhes bya ba'i nyes par gyur pas so/ /kha cig na re ya dang ni'i yi ge dbyi ba ni mtshan pa ste/ yi ge gang yang rung ba dbyi bas nus pa smad pa'o zhes
<p>149a.2</p>zer te/ /'di ni rab tu yang dpa' bo yin te/ /bde gshegs bka' las 'da' mi bya/ /zhes gsungs pa ma yin nam/ /'dir yi ge ni dang ya dbyi ba ci'i phyir zhes bya ni bcom ldan 'das kho nas mkhyen drang na/ ji ltar gzhan du byed ji skad du/ /yid ches lung dang mi ldan par/ 
<p>149a.3</p>chos rnams ston par byed pa ni/ /mtshan nyid rnam par rtog pa yis/ /bdag kyang chud gson gzhan chud gson/ /zhes kyang ma gsungs sam/ de bas na rab tu zab pa'i lung gi tshul chen po'i rgya mtsho rab tu dang ba/ rang gi rnam par rtog pa ngan pa'i rus sbal gyi stobs kyis rnyog
<p>149a.4</p>par byas na/ nges par bdag nyid phung bar gyur ta re/ /'phags pa nA gArdzu na'i zhal snga nas/ /legs sam nyes pa ma spyad par/ /mun sprul btun pa dpa' ba min/ /don med dpag tshad brgya pa yi/ /g.yangs sar lhung ba ci cha yod/ /ces gsungs la/ rtog ge ngan pa'i 'jug pa
<p>149a.5</p>lung gi bdag gis dang por bkag zin pas bdag la phan par 'dod pa dag gis bla ma dam pa'i bka' la gus pa gyis shig /khri bzlas pas zhes bya ba ni sngags pa bsod nams byas pa la dgongs pa ste rnam pa gzhan du bye ba la sogs par 'chad par byed do/ /'thab mo 'byung ba'o
<p>149a.6</p>zhes bya ba ni/ kha cig na re rab tu grub pas yi ge bri ba tsam gyis so zhes zer te de lta na/ 'khor lo 'di ni 'jigs pa che/ /zhes gsungs pa mi rigs so/ /le'u lnga pa'i bshad pa'o// //spyi bor gshin rje gshed bsam bya/ /zhes bya ba ni lha thams cad kyi spyi bor zhe sdang gshin
<p>149a.7</p>rje gshed bsam zhing de la ni rdo rje sems dpa' 'am mi g.yo ba'o/ /kha cig na re gti mug gshin rje gshed la sogs pa la ni zhe sdang gshin rje gshed kyis rgyas gdab cing / tho ba dang tsArtsi kA la sogs pa la ni gti mug gshin rje gshed la sogs pas rgyas gdab la bdag po la ni
<p>149b</p>
<p>149b.1</p>mi g.yo ba'am gti mug gis so zhes zer ro/ /gang pa'i sbyin sreg ces bya ba ni nang gi sbyin sreg ste bdud rtsi myang bar ji skad gsungs pa lta bus so/ /dam tshig ces bya ba ni 'og nas 'chad pa rnams so/ /sdom pa zhes bya ba ni thun mong dang khyad par ro/ /dang por dbu rgyan dbang zhes bya ba ni slob dpon dang
<p>149b.2</p>slob ma'i sdug pa'i lha'i dbang dang gzhan yang chu dang / dbu rgyan dang rdo rje dang / dril bu dang / ming dag bsdus pa'o/ /gnyis pa la ni ral gri zhes bya ba ni rdo rje brtul zhugs sbyin pa'o/ /rdo rje dril bu zhes bya ba ni lung bstan pa dang slob dpon gyi dbang bskur ba'o/ /bzhi pa zhes bya ba ni gsang ba'i dbang ngo / /kha cig
<p>149b.3</p>na re dbu rgyan la sogs pa 'di dag ni lhag pa'i dbang yin pas chu la sogs pa byin nas de'i thog tu sbyin zhing rgyud 'dir shes rab ye shes kyi dbang ni mi 'dod do zhes zer ro/ /shes rab ye shes ni 'dod de zhib tu ni dbang 'di dag dkyil 'khor gyi cho gar ltos shig /de nas zhes bya ba la
<p>149b.4</p>sogs pas ni gtor ma 'chad de/ 'dir las byed du gzhug pa'i gtor ma dang / ma rungs pa phur bus gdab pa'i gtor ma dang / tshim par bya ba'i gtor ma dag las dang po gnyis ni slob dpon ba su dza na b+ha dra'i zhal snga nas sbyar ba'i sgrub pa'i thabs su ltos shig /tshim par bya
<p>149b.5</p>ba'i gtor ma ni oM swa b+hA ba shud+d+haHsarba d+har+m+mA swa b+ha shud+d+ho\u0f85haM/ zhes pa 'dis skad cig gis chos thams cad rang bzhin gyis 'od gsal bar blta'o/ /oM shU n+ya tA dz+nyA na badzra swa b+hA wa At+ma ko\u0f85haM/ 'dis stong pa nyid du yud tsam bsam ste/ de nas de ma thag tu rang gi lhag pa'i lha'i gzugs su
<p>149b.6</p>byas la gtor ma sha dang nya dang chang dang zan dron la sogs pa dri zhim po dang / me tog dang mar me dang ldan pa lhag par gnas pas rang gi snying ga'i yi ge ya gi sa bon las byung ba'i 'od zer gyis dbang la sogs pa 'jig rten gsum na gnas pa ma lus pa bkug ste bsams la
<p>149b.7</p>de dag sbyangs shing sngon gyi bza' ba yang bdud rtsi sbyang ba'i rim pas sbyangs te lan bdun sngags 'di brjod pas sbyin to/ /oM in+t+rA ya hriH/ ya mA yaSh+TIH/ ba ru Na ya wiH/ ku be rA ya kr-i/ I sha nA ya tA/ ag+na ya A/ nair+R-i t+ya na/ ba ya be na/ tsan+d+rA ya hUM/ ArkAya hUM/ bra h+ma nA ya
<p>150a</p>
<p>150a.1</p>phaT/ /ba su d+ha ra ye phaT/ be ma tsi tri ne swA/ sarba b+hU te b+h+yo hA/ hi hi hi hUM he he he swA hA/ de nas thams cad tshim par bltas te/ oM badzra puSh+pe AHhUM/ oM badzra d+hU pe AHhUM/ oM badzra gan+d+he AHhUM/ oM badzra ne bi t+ye AHhUM/ zhes mchod pa lngas
<p>150a.2</p>mchod de rjes su gnang ba byin la/ rdo rje sems dpa'i snying po yi ge brgya pa brjod par bya'o/ /oM badzra satwa sa ma ya/ ma nu pA la ya/ badzra satwa twe no pa tiSh+Tha/ dri D+ho me b+ha ba/ su toSh+yo ma b+ha ba/ /a nu rak+to me b+ha ba/ sarba sid+him+me pra yats+tsha sar+b+ba kar+m+ma su tsa me/ tsit+taM shri
<p>150a.3</p>yaHku ru hUM/ ha ha ha ha ho b+ha ga bAn sar+b+ba ta thA ga ta/ badzra mA me muny+tsa/ badzrI b+ha ba ma hA sa ma ya satwa AH/ zhes ji ltar dga' bas bzlas la/ oM AHhUM muH/ zhes bya ba'i sngags kyis slar gtang bar bya'o/ /'di ni gtor ma nye bar sbyar ba'o/ /gla rtsi tsan+dan zhes bya ba la sogs
<p>150a.4</p>pas ni 'khrul 'khor bri ba'i dam tshig bstan te/ rab tu dben pa'i gnas su ji skad gsungs pa'i dri'i chus maN+Dal gru bzhi pa'i dbus su gru gsum pas mtshan pa byas la/ der dpa' bo'i bza' ston bya ste gshin rje gshed kyi bris sku yang dag par mchod la/ ha ha/ he he/ 
<p>150a.5</p>hUM hUM/ zhes bya bas rang gi khro bo'i sku rab tu gsal bar dmigs te/ lha rnams kyi spyan sngar zlum por bskor ba gsum zhes bya ba la sogs pa'i tshul gyis 'khrul 'khor bri bar bya'o/ /ya ma rA dza zhes bya ba la sogs pa'i sngags ni 'khrul 'khor la dgod pa ste/ dang po bsnyen
<p>150a.6</p>pa ci rigs nyid du 'di la bya ste/ de'i rjes la las kyi bzlas pa la bsnyen pa bya'o/ /kha cig ni 'di gnyis phreng bar byas te/ oM hrIHzhes bya ba la sogs pa mjug tu byas pas bsnyen pa bya'o zhes zer ro/ /de la 'khrul 'khor ma yin pa'i las ni las kyi sngags 'ba' zhig
<p>150a.7</p>gis bya'o/ /'khrul 'khor ni bsnyen pa byas pas dris te/ de nas las kyi bzlas pa kho nas bya'o/ /tshig gi don rnams ni go sla'o/ /kha cig ni ya ma rA dza zhes bya ba la sogs pa'i gsang sngags kyi phreng ba 'di la/ sngags kyi ming dang don dang las dang dbye ba rnams rtog cing / ya la
<p>150b</p>
<p>150b.1</p>sogs pa bsdus pa dang phye ba'i don 'chad de/ rgyud 'di la ni bshad pa'i rgyud kyang ma mthong la bdag gi bla ma blo chen po dag kyang 'di'i don mi 'chad cing 'gro bzangs snying po la sogs pa'i slob dpon rgan po la la dag gis kyang 'di'i don rnam par ma phye bas/ bdag ni 'di'i don byed pa la
<p>150b.2</p>yid spro ba med cing / gzhan gyis bya ba la yang mngon par yid ches pa dang rjes su dga' ba med de sngar rtog ge 'gags pas so/ /gal te rang gi rtog ge'i mthu la brten na ni sngags 'di'i don yang rab tu mang po zhig tu drangs par nus par gyur na/ skyes bu dam pa dag la ngo tsha ba'i
<p>150b.3</p>gnas yin pas gal zhig dbye/ oM hrIHzhes bya ba la sogs pa'i sngags kyi don ni/ 'phags pa nA gArdzu na'i lugs kyi nye bar bstan pa can slob dpon zla grags kyis mtha' drug par gsal bar bya ba nyid 'dir yang sbyar zhing / gtor ma sbyin pa na yi ge re re zhig phye ba ni/ yi ge
<p>150b.4</p>de dag gi rgyud tshim par byed pa'i mthu can du byin gyis brlab pa'o/ /kha cig ni de'i tshe 'jig rten pa'i snying por bstan ces zer te de ni rtog ge'i lung ngo / /lhag ma ni go sla'o/ /le'u drug pa'i bshad pa'o// //de nas zhes bya ba la sogs pa ni lha mo bzhi'i ting nge 'dzin gyi las
<p>150b.5</p>ston te/ /khrag dgug pa la ni lce las 'od zer sbu gu'i rnam pa byung bas snying ga nas khrag drang ba'i ting nge 'dzin bya'o/ /chang dgug pa la ni de bzhin te cung zad bdun gyi snod ji skad bstan par ro/ /khu ba dgug pa la yang de bzhin te skyes pa'i rdo rje'i lam dang / bud med kyi byang chub
<p>150b.6</p>kyi lam nas a wa d+hA tI'i rtse'i khu ba drang ngo / /rim pa bzhin du byas pa blo 'phel ba la ni rang gi lte bar yi ge a dkar po las byung ba'i zla ba'i dkyil 'khor dbus su pad+ma rA ga'i mdog 'dra ba'i yi ge a las dbyangs dang gsal byed kyi phreng ba dmar po mang po byung ste/ 'gro ba re
<p>150b.7</p>re'i snying gar thim pas shes rab rgyas par byas te slar bsdu'o/ /bsnyen pa nye bar gyur nas sgrub pa zla ba phyed du bya ba'i phyir/ tshes gcig nas ni zhes bya ba la sogs pa gsungs so/ /de nas zhes bya ba la sogs pas ni dbang bskur ba'i tshul te dkyil 'khor gyi cha las shes par
<p>151a</p>
<p>151a.1</p>bya'o/ /le'u bdun pa'i bshad pa'o// //de nas zhes bya ba la sogs pas ni bka'i srung ba'i 'khor lo ston te/ lus gsum las ni byung ba zhes bya ba ni 'jigs pa dang 'dod pa dang nor gyi lus las byung ba'i bgegs so/ /yang na chos dang longs
<p>151a.2</p>spyod dang sprul pa'i lus gsum du dbyer med par byung bas zhes tshig rnam par sbyar ro/ /gzhan dag ni/ bgegs ni lus las byung ba ste/ /bgegs ni de bzhin ngag las byung / /bgegs ni de bzhin sems las byung / /zhes bya ba la sogs pa'i tshul gyis lus la sogs
<p>151a.3</p>pa gsum las ni byung ba gcod ces 'chad do/ /khyod ni zhes bya ba la sogs pa ni sa'i lha la gsol ba gdab pa ston te/ lha mo 'di ni bskal pa bzang po'i sangs rgyas thams cad mngon par byang chub pa'i dpang po yin par bdag gi yang dpang por gzhag go/ /dkyil 'khor pho brang
<p>151a.4</p>zhes bya ba la sogs pa ni slob ma 'jug pa'i cho ga ste dkyil 'khor gyi cho gar blta'o/ /de nas zhes bya ba la sogs pa'i don ni ku mu ta phye ba shes par gyis shig /de nas sbyin sreg ces bya ba la sogs pa'i don ni dkyil 'khor gyi cho gar shes par sla'o/ /le'u brgyad pa'i bshad
<p>151a.5</p>pa'o// //de nas zhes bya ba la sogs pas ni char dbab pa ston te/ rgya mtsho chen po bzhi'am/ phyi'i rgya mtsho chen po'i sa blangs la de la lte ba yan chad skyes pa'i cha byad rgyan ma lus pas brgyan pa/ gdengs ka bdun pa mdog dkar ba lte ba man chad sbrul du 'dug pa lag
<p>151a.6</p>pa g.yas pa mchog sbyin pa g.yon pa ut+pal 'dzin pa'am yang na lag pa bzhi pa/ g.yon pa bdud rtsi lnga po 'o ma dang / zho dang / mar dang / sbrang rtsi dang / ka ras bkang ba'i thod pa dang pad+ma 'dzin pa/ g.yas pas shing 'bras dang rin po che 'dzin pa zhig byas la de'i snying gar
<p>151a.7</p>gur gum gyis oM phuHzhes bya ba bris la/ de nas klu gnas pa'i mtsho la sogs par dpal gshin rje 'joms pa'i dkyil 'khor bris la mchod pa byas te mjug tu klu'i gzugs de la dza naM dza zhes bya ba'i sngags kyis/ snying ga'i sa bon las rdo rje lcags kyu spros pas klu'i rgyal po
<p>151b</p>
<p>151b.1</p>mtha' yas bkug ste gzugs de la bstims te/ klu dga' ba'i gtor ma dang / mchod pa oM phuHzhes bya bas mchod la/ oM phuHa nan+ta nA ga rA dza ba ri sha ya phuHzhes brjod pas char dbab ste/ bab na dkyil 'khor dang klu rnams la yang mchod pa bya'o/ /sbrul nag po zhes bya ba la
<p>151b.2</p>sogs pa ni rgya mtshor 'jug pa'i tshong pa la phan pa'i bya ba ste go sla'o/ /sbyin sreg gis ni zhes bya ba ni tshim par byas pa'i sbyin sreg gis so/ /lha rnams mthong zhes bya ba ni gshin rje gshed po la sogs pa gang 'dod pa ste/ sbyin sreg gis lha rnams rab tu tshim na gang 'dod pa'i
<p>151b.3</p>mchog sbyin pa'i phyir me'i dbus la sogs par mngon sum du mthong bar 'gyur ro/ /'di ni lha chen po la sogs pa'i 'jig rten pa'i lha rnams la yang yin mod kyi/ 'on kyang 'dir ni mi sbyar ro/ /mig sman zhes bya ba ni sro tsa any+dza na'o/ /nyal ba zhes bya ba ni sbrul gyis zin te brgyal
<p>151b.4</p>ba'o/ /bzlas pa'i zhes bya ba ni bzlas te brab ces bya'o/ /lag pa yis ni zhes bya ba ni yang na zhes bya'o/ /gtor ma nyi ma gcig bzhin dbul/ /zhes bya ba na de la rab gnas byas pa'o/ /shing rtser gdags zhes bya ba ni mi'i rus pa ste kha cig na re 'khrul 'khor yang bris te de dang
<p>151b.5</p>lhan cig gdags zhes zer ro/ /'khyam par 'gyur zhes bya ba ni smyon par 'gyur bas so/ /slar phog ste chur bskus pas ni bde bar gnas par 'gyur ro/ /le'u dgu pa'i bshad pa'o// //de nas gzhan yang zhes bya ba la sogs pas ni ro langs kyi sgrub pa'i thabs rab tu
<p>151b.6</p>yang bsdus pa ston te/ 'dir 'di'i cha dang mthun pa'i lung ni/ gang zhig sems stobs mchog dang ldan pa des/ /'di ni shin tu 'jigs pa'i las kyang bya/ /sems stobs chung ba'i mi la sha za yis/ /glag mthong nas ni phung bar byed par 'gyur/ /dpa' bo'i go bgos
<p>151b.7</p>mtshon cha'i thabs mkhas pas/ /chas pa'i glang chen mchog gzhon gzhu thogs nas/ /mda' 'phen mthu dang ldan pa gcig pos kyang / /dgra bo'i tshogs kun las ni rgyal bar nus/ /de bzhin sems stobs chen po'i tshul khrims kyis/ /go bgos legs bsrungs glang chen
<p>152a</p>
<p>152a.1</p>zhon nas su/ /gsang sngags gzhu thogs bzlas brjod mda' 'phen pas/ /'byung po la sogs mtshan mo rgyu las rgyal/ /sgur po yan lag lhag chad thung ngu dang / /de bzhin ring po'am yang na sbom po'am/ /smad pa'i mngal nas skyes pa'am ma ning ngam/ /rnam
<p>152a.2</p>pa de 'dra'i ro ni spang bar bya/ /ma zhu ba dang rims drag tshad pa dang / /'khru skyugs bcings dang chu dang gsal shing dang / /sbrul gyis bsad dang dug gis shi ba'am/ /bad kan rlung sogs mthong mis bsad pa la/ /yan lag tshang zhing khwa bzhin ma smad pa/ /lus la rma med skyes pa'i
<p>152a.3</p>ro mthong nas/ /ral gri be con lag na thogs pa yis/ /nyin par thog thag tu ni bsrung bar bya/ /dur khrod khang stong dang ni shing gcig dang / /gzhi mdo 'bab chu'am ni chu klung ngam/ /mtsho'am rgya mtsho lam ni ri bo las/ /skad cig gis kyang ro langs 'grub par 'gyur/ /gang
<p>152a.4</p>yang rung ba'i gnas gcig brtags nas ni/ /sa dang lci ba bsres pa byug par bya/ /gtsang ma der ni dkar nag dmar po'am/ /tshon rtsi sna tshogs rnams kyis dam tshig bri/ /gong du smos pa'i dkyil 'khor de rnams las/ /bsams nas 'dod pa gang yang rung ba gcig /dad pa
<p>152a.5</p>chen pos rigs kyi yum gyi mchog /bzlog cing rab tu bsgrims te bri bar bya/ /'jigs pa med pa'i g.yog gis de blangs nas/ /khyer de 'ongs nas ku sha'i steng gzhag ste/ /skra dang kha spu rnams kyang bregs nas su/ /de yi mod la 'bru mar dag gis bsku/ de nas bum pa zhabs mi
<p>152a.6</p>gnag pa bzhi/ /gtsang ma'i chus bkang khrus rtsir sbyar bas bkru/ /de nas gos dkar phrugs gcig bskon nas su/ /de nas dkyil 'khor dbus su rtswa stan dang / /mnyams me tog steng du ro gzhag cing / /ro ni mgo bo shar ram byang du bstan/ /dri yis byug cing bdug pas
<p>152a.7</p>bdug par bya/ /phreng ba gdags shing me tog sil mas gtor/ /sha dang nya sha bal khur til bsres pa'i/ /khur ba la sogs ji snyed bungs bskyed de/ /'byung po klu dang sha za gnod sbyin dang / /'dre la bla 'og phyogs su sbyin par bya/ /grogs po mchog ldan bdag nyid bsrung byas te/ /
<p>152b</p>
<p>152b.1</p>rtse gcig sems kyis gsang sngags bzlas brjod bya/ /ro ni ldang du nye ba'i tshe na ni/ /'jigs pa'i gzugs can bgegs ni sna tshogs 'byung / /gtsug tor rgyal po'i sngags kyis thal ba'am/ /ma grugs nyungs kar la sogs bsngags nas ni/ /gtor nas phyogs bcu dag
<p>152b.2</p>nas 'ongs pa'i bgegs/ /gsang sngags mthu yis de dag 'jigs par 'gyur/ /de dag zhi bar bya phyir khro bo ni/ /bdud rtsi 'khyil pa drag shul las can sbyar/ /bgegs rnams bcom nas de nas ro de yang / /gsang sngags mthu yis myur du ldang bar 'gyur/ /gang zhig
<p>152b.3</p>sngags kyi cho ga zhib mo las/ /mthong ba de ni bgegs med nges par 'grub/ /gal te ro de ldang bar gyur pa las/ /de yi gsang sngags cho ga mi shes na/ /sngags gzhan dag tu cho ga bstan pa yis/ /langs pa de las rang gi dngos grub blang / /gter gyi phyogs dang phug tu 'gro ba
<p>152b.4</p>dang / /ral gri any+dzan gzhon pa mngag gzhug dang / /'byung khungs gser 'gyur rtsi dang bcud kyis len/ /mkha' la 'gro ba'i dngos grub rab tu ster/ /bsrung ba'i stobs med sngags kyi stobs med dang / /dka' thub stobs med sems stobs med pa yi/ /blo zhan gang zhig ro
<p>152b.5</p>langs dngos grub tshol/ /de ni mtshan mo rgyu ba rnams kyis bsad/ /ces gsungs te/ cung zad du na ro'i mgo ni 'dir lhor bstan to/ /kha cig na re 'dir ro la nag po chen po bstim mo zhes zer ba ni mi 'thad de/ de lta na dang po gnas nyid de'i gnas smos pa'i rigs so/ /'dir ni
<p>152b.6</p>lha'am gshin rje la sogs pa ro langs kyi dngos grub sbyin par nus pa gang su yang rung ba zhig /bcom ldan 'das gshin rje gshed rab tu 'joms pa'i mthus 'di la zhugs nas dngos grub sbyin par zad pas/ 'di la nges pa'i lha ci yang mi dgug go/ /yang gzhan las/ shar
<p>152b.7</p>phyogs sgor ni nan tan du/ /rma med pa yi ro gzhag ste/ /snying gar ro langs phyag rgya gzhag /de la rab tu bskor bar bya/ /de nas khros pa chen po yis/ /shin tu gus shing legs par brgyan/ /dri dang me tog dmar sngon gyis/ /legs pa dag tu mchod nas kyang / /mkhas pas ro
<p>153a</p>
<p>153a.1</p>langs phyag rgya yis/ /thog mar bdag nyid bsrung bar bya/ /gshin rje gshed byed yan lag lnga/ /de bzhin lus la sbyar bar bya/ /dpa' bo mthu chen bdag nyid kyis/ /ral gri lag pas blangs nas ni/ /dpa' bo'i rkang pa g.yon pa yis/ /de yi snying gar
<p>153a.2</p>mnan nas ni/ /khro bo yi ni gtso bo yi/ /yi ge bcu bdun sngags bzlas so/ /zhes pa dang / /de'i sngags drag pos bskul ba dang / /yi dgas de ni g.yo bar 'gyur/ /ha har gyur pa'i 'khrugs pa dang / /de bzhin ha ha'i sgra yang 'byin/ /de las langs nas ngag gis ni/ /de
<p>153a.3</p>la mchod yon dbul bar bya/ /mtshon ni rnon po 'bar ba yis/ /bsad pa'i sha dang khrag bcas pa'o/ /rig pa 'dzin pa de yi ni/ /sems kyi drod ni des shes nas/ /mchod yon blangs te dkyil 'khor ni/ /ha har gyur pas 'jigs par byed/ /de nas bdag nyid chen po de'i/ /
<p>153a.4</p>'jigs su rung ba'i gzugs mthong nas/ /gshin rje gshed po dpa' bo yi/ /ro langs phyag rgya bstan par bya/ /de nas gshin rje gshed po ni/ /yi dgas lus la gnas pa des/ /ro langs phyag rgya mthong nas su/ /rig pa 'dzin pa de yi ni/ /sems drod rig nas 'dod pa'i
<p>153a.5</p>mchog /sbyin par byed par gdon mi za/ /khro bo'i rgyal po slar gshegs nas/ /mi ro sa la 'gyel bar 'gyur/ /de yi lus ni de nyid kyang / /gser du 'gyur bar gdon mi za/ /de tshe grogs po rnams dang yang / /sems can rnams la ci bder sbyin/ /bdag nyid chen po dpa'
<p>153a.6</p>bo yi/ /sgrub pa bshad pa 'di yin te/ /sems ni rab tu dpa' bas bya'o/ /ngan song rnams kyis yang mi bya/ /sems zhan pa yi sgrub pa pos/ /khro bo'i rgyal po de bsgrubs na/ /de ni langs nas myur bar ni/ /grogs dang bcas nas gsod par 'gyur/ /ro langs phyag rgya mi shes
<p>153a.7</p>na/ /sems ni ji ltar drag gyur kyang / /khro bo'i rgyal po de yis ni/ /sgrub pa po de bsad par 'gyur/ /rig 'dzin mchog gis gang dag tu/ /de bzhin gshegs pa'i dam tshig gis/ /brgyan zhing 'khor lo bskor ba yis/ /ro langs phyag rgya bcings pa der/ /gnod mi za bar
<p>153b</p>
<p>153b.1</p>khro bos ni/ /legs par byin gyis rlob par 'gyur/ /myur du mchog kyang stsol bar mdzad/ /'gro bar 'gyur ba'ang gdon mi za/ /oM na mo bud+d+ha d+harma sig+hi bya a kro d+he ka ya mAn+ha ka ha na ma tha b+ha ny+dza hUM be ta la rak+Sha rak+Sha maM/ ta thA ga to adz+nyA pa ya ti swA hA/ /de bzhin gshegs pa'i bka'
<p>153b.2</p>brgyan pa ro langs kyi khro bo'i phyag rgya'i sngags so zhes pa dang / /de nas lag pa gnyis ka yi/ /sor mo phan tshun bsnol ba yi/ /mdzub mo gnyis kyi srin lag gnyis/ /legs par bzung nas dgug par bya/ /gung mo'i sor mo bsgrengs te phyar/ /mthe'u chung gnyis kyang nang du gzhug /
<p>153b.3</p>de bzhin du ni mthe bong gnyis/ /phan tshun bsnol bar brkyang ste sbyar/ /shes rab can gyis ro langs 'di/ /rtag tu tshul bzhin khro bor bstan/ /zhes bya ba la sogs pa gsungs te/ de dag las 'dir ji ltar rigs par sbyar ba ni/ gang zhig tu ni rang nyid kyis/ /las kyi cho ga rnams
<p>153b.4</p>med pa/ /der ni spyi rgyud las grags pa'i/ /cho ga mkhas pas shes par bya/ /zhes gsungs pas so/ /gshin rje'i dgra zhes bya ba ni bsad pa'i 'khrul 'khor gyi skabs su gsungs pa lta bu byas te de spyan phye ba'o/ /phyag drug ces bya ba la sogs pa ni go sla'o/ /b+ha gar ling+ga zhes
<p>153b.5</p>bya ba la sogs pa ni snyoms par zhugs te byang chub kyi sems las gsang ba'i dkyil 'khor sngags mngon du bstan pas 'byin pa na 'gro ba'i don la nye bar dmigs pa'i ting nge 'dzin te/ lha lhag ma rnams kyang de dag gi char ji ltar rigs par bsdu ba'am sngar gleng gzhi bshad pa ltar
<p>153b.6</p>dran par bya zhing / thod pa bzhis ni sems can thams cad nyon mongs pa dang bral nas dbang bskur ro/ /ba spu'i rtse las zhes bya ba ni btsun mo'i ba spu'i rtse las te/ de yang dpag tu med par 'phro bas na sprin zhes gsungs so/ /nyi ma'i zhes bya ba la sogs pa ni go sla'o/ /le'u bcu
<p>153b.7</p>pa'i bshad pa'o// //'gro ba khong khros non gzigs nas/ /zhes bya ba la sogs pa ni kha cig bdag po gcig pus chog pa ma yin nam/ ji ltar na lha 'di snyed cig bstan zhes rtog pa bzlog pa'i phyir lha so so'i rnam par dag pa gsungs pa'o/ /rang snying sa bon zhes bya ba la sogs pas ni
<p>154a</p>
<p>154a.1</p>gsang ba'i dkyil 'khor bskyed pa'i phyir phyogs bcu'i sangs rgyas thams cad rang gi snying ga'i sa bon gyi yig 'bru las byung ba'i 'od zer gyis bkug la bdag gi lus la bstim ste/ de dag zhu ba las byung ba'i byang chub kyi sems kyi rgyun las byung ba'i dkyil 'khor
<p>154a.2</p>rdzogs par byas nas sngon bzhin du ting nge 'dzin dang sngags kyis spros te slar bsdus nas/ phyi rol gyi dkyil 'khor grub pa'i rnal 'byor 'grub par the tshom med pa'o/ /de nas zhes bya ba la sogs pas ni spyod pa ston te/ drod ces bya ba ni 'chad par 'gyur ba'i ye shes cung zad
<p>154a.3</p>babs pa ste/ char dang rlung dang grang ba dang / /gnas dang zas la sogs pa la/ /ci mi snyom par nam gyur pa/ /de tshe las kyi 'bras bu nges/ /zhes gsungs pa'o/ /gar zhes bya ba lha nyid kyi rnal 'byor te/ /gar ni bsgom par bya'o zhes gsungs so/ /glu zhes bya ba ni sngags kyi
<p>154a.4</p>bzlas pa ste/ sngags dag par ni glu gnas te/ /zhes gsungs so/ /rgyal mtshan zhes bya ba ni rdo rje ste sbas pa zhes bya ba ni pad+ma'o/ /de nas zhes bya ba ni thabs dang shes rab 'du ba'i tshe dbang du byas pa'o/ /lha zhes bya ba ni pad+ma dang rdo rje byin gyis brlab pa'o/ /de la zhes bya ba de'i tshe'o/ /
<p>154a.5</p>'o ma zhes bya ba ni me tog kun+da lta bu'i byang chub kyi sems bde ba dang bcas pa ste/ bde ba med na de med cing / /de med na yang bde ba med/ /ces gsung pas so/ /phyag rgya chen po zhes bya ba ni sa rab tu dga' ba rnyed pa'i rig pa 'dzin pa sangs rgyas kyi gzugs 'dzin pa'o/ /de ni
<p>154a.6</p>'dod pa 'byor cing 'jigs pa spangs pa yin pas na/ phag mo'i zhes bya ba la sogs pa gsungs so/ /de yang gang la brten nas 'o ma bsgrub ce na/ /phag mo'i gzugs ni bzung nas ni/ /btsun mo thams cad blang bar bya/ /zhes gsungs te/ rigs kyi phyag rgya 'di yin pas so/ /
<p>154a.7</p>ji ltar na phag mo'i gzugs bzung ba yin zhe na/ ji skad du gsungs pa/ gang gis lag pa'am dpral ba ni/ /'khor lo snang 'gyur dpral ltag 'chang / /sprin sngon gyi ni mdog 'dra ba/ /skal bzang chen po phun sum tshogs/ /mchog tu bde ba gang yin dang / /khyim du 'khor lo bri
<p>154b</p>
<p>154b.1</p>byed cing / /rtag tu de la mchod byed pa/ /rdo rje phag mo'i rigs byung ba'i/ /stobs kyis dregs po'i mkha' 'gro ma'o/ /gang zhig mig sman gnag 'dra zhing / /so ni dkar zhing ston pa dang / /rtag tu sdug par gyur pa dang / /sems stobs ldan par gyur pa dang / /khrus la rtag par
<p>154b.2</p>dga' ba dang / /mang du smra bar mi byed cing / /khyim du rdo rje bri ba dang / /rtag tu dge bas mchod byed pa/ /rdo rje phag mo'i rigs byung ba/ /stong phrag bco lnga dang ldan yin/ /zhes pa ste/ de yi 'o ma sgrub pa'o/ /gal te de ma rnyed na ni/ /yi dam lha yi rigs kyis bya/ /yang na gzhan gyi
<p>154b.3</p>rigs kyang rung / /zhes gsungs pa sbyar ro/ /'di ni myur du phyag rgya chen po 'grub par byed pa'i bud med sngon du bstan pa'i mthu can no/ /dpa' bo seng ge lta bur spyod/ /ces bya ba ni/ 'du 'dzi spangs te gnas pas na/ /seng ge lta bu'i spyod pa ste/ /ji skad du/ sa la seng ge khyus
<p>154b.4</p>'khod sngon ma byung / /lta ba'i gdug pa dag kyang khyus mi 'khod/ /gzi ldan bde ba pha rol gnon pa'o/ /skyes bu khyu mchog rnams kyang khyus mi 'khod/ /ces gsungs la/ /yang 'jig rten dag na nyi zla dpung ma mchis/ /'khor los sgyur dang seng ge dpung ma mchis/ /byang chub
<p>154b.5</p>sems dpa' 'di ni dpung ma mchis/ /'on kyang gcig pus bdud ni gzhom par spyod/ /ces gsungs la/ yang 'jig rten dag na de ltar gcig pus na dpa' ba'o/ /gzhan dag na re/ 'di ni 'dres par spyod par ma bkag ste/ /snga rol dang bcas grong khyer 'jug /ces gsungs
<p>154b.6</p>pas so/ /'on kyang lha'i bu'i bdud dang bdud kyi ris su gtogs pa'i 'tshe bas mi tshugs pas na/ dpa' bo seng ge lta bur spyod/ /ces gsungs te/ ji skad du/ brtul zhugs drag po 'dzin pa yi/ /sgrub pa po las bdud kyi ris/ /lha mo 'dod gzugs can dag dang / /
<p>154b.7</p>gzhan gyi lus kyis de bzhin du/ /dbang po rnams la 'tshe byed pa/ /rnam pa sna tshogs gzugs kyis te/ /de dang lhan cig smra mi bya/ /cung zad kyang ni chags mi bya/ /byang chub sems dpa' rab ldan zhing / /khro bo'i bzlas pa gzhol byed pa/ /gal te de ltar 'gro ba na/ /mi bzad
<p>155a</p>
<p>155a.1</p>'jigs pa'i gzugs dag gam/ /shin tu ngo mtshar gzhan ma rnams/ /bde gshegs bsam pas mthong bas na/ /de dag gis ni 'jigs mi bya/ /gnod cing skrag par byed pa ni/ /kho bdag nyid ni rnam 'jigs te/ /bde gshegs bka' ni bsgom phyir
<p>155a.2</p>ro/ /bde gshegs bsam pas bsgoms pa yi/ /brtul phod pa yi dpa' bo yis/ /brtul zhugs 'di ni rten par byed/ /dpa' bos bya yis gzhan gyis min/ /dngos grub mchog ni 'dod pa yis/ /lha yi brtul zhugs gsungs pa 'di/ /ji skad gsungs pa'i tshul
<p>155a.3</p>bzhin du/ /rab tu 'bad pas bsnyen par bya/ /zhes gsungs la/ /gzhan las kyang / brgya byin lta bu'i lha min gang / /mdun du nges par 'ongs gyur kyang / /de la 'jigs par mi bya ste/ /dpa' bo seng ge lta bur spyod/ /ces gsungs so zhes zer te legs par smras so/ /
<p>155a.4</p>'dir ni yang dag par bsdams pas ni brtul zhugs zhes drang bar bya bas na dbang po bsdams pa dang rab tu btson pa grogs su gyur pa ste/ /brtson 'grus 'ba' zhig grogs gyur pas/ /go 'phang bla na med pa brnyes/ /zhes gsungs pa lta bu dang grub pa'i phyag rgya'i stobs dag gis
<p>155a.5</p>'di 'grub kyi/ /tshogs ngan par spyod cing bud med tha mal pa'i yul la lhag par chags pas ni 'grub mi srid par shes par bya'o/ /de nas zhes bya ba la sogs pas ni rnal 'byor rab tu gsal ba'i ting nge 'dzin gyi rnam par 'phrul pa bstan pa'i phyir/ phyag rab tu mang po ston pa ste
<p>155a.6</p>sngags ni gcig po nyid gsum gyi'o/ /de nas dam rdzas zhes bya ba la sogs pa go sla'o/ /rims dang zhes bya ba la sogs pa ni/ bzlas pa grub pas byug pa'i bya ba bstan te go sla'o/ /chu chen po zhes bya ba ni rdo rje'i chu'o/ /rdo rje bdud rtsi zhes bya ba ni rang gi rdzas so/ /rang byung me tog
<p>155a.7</p>ces bya ba ni bud med kyi nyi ma'o/ /'di dag sna bug g.yon pa las 'thungs pas 'chi ba 'joms pas na sbyor ba 'di dag mchog gi mchog ste mchog ni tshe ring po sbyin pas so/ /de'i yang mchog ni rgas pa dang rgud pa rab tu 'jigs pas so/ /le'u bcu gcig pa'i bshad pa'o// //de nas yang
<p>155b</p>
<p>155b.1</p>bcom ldan 'das zhes bya ba la sogs pa dag gis ni mchod pa'i glu gsungs te/ tsArtsi kA zhes bya ba la sogs pas ni 'byung bar 'gyur ba'i rnal 'byor pa rnams kyis bdag nyid lha mo bzhi'i ting nge 'dzin du byos la klu'i bstod pa gyis shig ces bstan pa'i phyir ro/ /a kye kye kye zhes
<p>155b.2</p>bya ba la sogs pa ni tha mal pa'i skad du bstod pa ste go sla'o/ /de nas zhes bya ba la sogs pa ni bzlas pa'i bya ba phreng ba dang bcas pa'i bya ba ston to/ /ku mu ta kha phye bar cung zad bstan pas khong du chud par nus so/ /yi dgas tshogs stong gsad par bya/ /zhes bya ba ni 'gro ba chos
<p>155b.3</p>can la 'tshe ba'i bgegs drag po ni zhi ba ji ltar mi nus na/ sngags pas snying rje bskyed la 'khrul 'khor ram sbyin sreg gis gsad par bya ste/ ji skad gsungs pa yang / nyes pa cung zad tsam gyi phyir/ /bgegs rnams la ni gnod mi bya/ /shin tu sdang bar rig nas su/ /gal te
<p>155b.4</p>bgegs la gnod bya na/ /shin tu sdang zhing drag rnams la/ /'jam de nyid kyis mi bya'o/ /gal te 'jam de nyid bya na/ /des ni mod la gnod pa byed/ /thog mar 'jam por sbyar bar bya/ /lan gnyis tshe ni dbye bar brtson/ /gsum tshe mchod yon thogs nas su/ /me tog snyim
<p>155b.5</p>par gnas byas la/ /de nas bgegs rnams mchod par bya/ /'byung kun phan gtor byin nas su/ /'di skad gyi ni tshig brjod de/ /bdag gis da ni khyed mchod kyis/ /sod cig bgegs chen 'gro bar gyis/ /phyin chad de ltar ma byed cig /khyed kyi stobs dang rtsal mthong
<p>155b.6</p>na/ /khyed ni bdag la bgegs byed nus/ /khyed ni lha yi sprul pa ste/ /khyed ni bgegs byed mi nus min/ /sngon chad mchod pa ma thob pa/ /de ni bdag gis mchod byas te/ mchod gyis da ni mchod khyer la/ /bgegs kyi rgyal po song zhes brjod/ /gal te 'dug kyang bgegs
<p>155b.7</p>byed na/ /de la legs par spyad par bya/ /sngags pas mchod pa byas nas kyang / /ci ste bgegs ni yang byed na/ /phyogs bcu'i sangs rgyas dpang gyur pa/ /mi mchog rnams la mkhyen par gsol/ /bgegs la chad pas bcad pa yi/ /sbyor bgyid bdag la nongs ma mchis/ 
<p>156a</p>
<p>156a.1</p>sangs rgyas rnams dang sangs rgyas sras/ /byang chub sems dpa' rnams kyi ni/ /bka' dang 'gal bar bdag mi bgyid/ /lha dang lha ni gnod sbyin bcas/ /gang dag klu dang dri za dang / /gza' dang mi'am ci dag la/ /bgegs kyis gtses par gyur pa dag /
<p>156a.2</p>phyogs rnams kun du bsgrags par bya/ /gal te cung zhig skyob ce na/ /myur du yongs su skyobs shig bya/ /sngags pa'i gal te mnyan byas nas/ /bgegs byed zhi bar gyur na ni/ /de nas phyogs mtshams thams cad du/ /lha rnams la ni mchod pa bya/ /gal te de ltar mi btub na/ /me
<p>156a.3</p>tog thal mo mchod yon gyis/ /sangs rgyas sogs la rab bskul te/ /de la chad pas gcad par bya/ /drag po shin tu ldang sems dpa'/ /bka' lung las ni 'gal byed cing / /mi la gnod cing srog 'phrog pa/ /sangs rgyas rnams kyang mi g.yel bar/ /de la phan par
<p>156a.4</p>shes nas su/ /bskal pa bye ba du mar ni/ /sems dmyal gnas su skye ba yi/ /sdug bsngal mang por 'dir 'gyur zhes/ /ji ltar sman pas sems can gyi/ /nad rnams gso bar byed pa bzhin/ /gzir bas bdag la nyes pa med/ /mkhas pa rnam par spangs pa yin/ /de las
<p>156a.5</p>sems ni mnyam gzhag cing / /snying rje'i yid dang ldan pa yis/ /byang chub sems ni brtan byas te/ /de ltar chad pas gcad pa brtsam/ /ji ltar sman pa mkhas pa dag /nyes med yal bar mi 'dor bzhin/ /thabs dang shes rab ldan pa yang / /mkhas na'ang mi byed nyes dang
<p>156a.6</p>bcas/ /de ltar sman pa mi mkhas pa/ /thabs dang shes rab bral ba yis/ /nad pa yal bar mi 'dor zhing / /gso ba'i cho ga byed gyur pa/ /de bzhin gshegs dang bral ba yis/ /gal te gso bar brtson na yang / /thabs dang shes rab bral ba la/ /sangs rgyas rnams ni
<p>156a.7</p>bsngags mi mdzad/ /nad pa dang ni nad pa la/ /sman pa ji ltar sman byin pa/ /kha dang tsha dang bska ba yang / /'jig rten smod par mi byed pa/ /de bzhin 'dul ba'i bye brag gis/ /ci rigs par ni gsol bar bya/ /sdang ba'i sems can rnams la ni/ /bya ste sangs rgyas rnams mi smod/ /
<p>156b</p>
<p>156b.1</p>'o na sngags pa che khros la/ /bskal pa'i me yi 'od lta bu'i/ /rdo rje ral gri'i phyag rgya yis/ /bgegs rnams thams cad gcad par bya/ /zhes gsungs so/ /gal te glo bur du bgegs gsad pa'i bya ba nye bar gnas na/ yungs kar yi ge hUM las rdo rje 'bar bar byas pas bsnun te
<p>156b.2</p>lus thal byung du song bar bsam pa'am/ yang mi srog la mi gnod par ral gri la sogs par bsam pa'i dbyig pa dang / thag pa la sogs pas rab tu drags par bsnun pa'am me la gdung ba'am/ chu la bying bar bya'o/ /'di yang lha'i rnal 'byor gyis bya'i gzhan du ma yin no/ /
<p>156b.3</p>gtor ma drug cu rtsa bzhi sbyin/ /zhes bya ba ni/ 'byor pa mchog la sogs pa'i bye brag gis nyin re la sogs par ro/ /gshin rje'i dgra la dbul zhes bya ba ni lha bshos kyi bya ba nges pa ste rab tu 'bad pas dbul lo/ /de nas zhes bya ba la sogs pa ni go sla'o/ /le'u bcu gnyis pa'i
<p>156b.4</p>bshad pa'o// //de nas zhes bya ba la sogs pa'i rdo rje mkha' 'gro ma'i dkyil 'khor ston te/ 'di nas brtsams te dkyil 'khor 'byung bar 'gyur ba dag tu gang yang nges par ma gsungs pa'i lha de dag dang / de'i sku mdog dang phyag mtshan dang / dbyibs ni le'u dang po'i dkyil
<p>156b.5</p>'khor gyi lha rnams kyi rtsa ba'i phyag mtshan dang sku mdog la sogs ltar shes par bya'o zhes bya ba ni bla ma bgres po dag gi lung ngo / /kha cig ni/ gzugs ni gnyis su zhes bya ba/ /bud med dang ni skyes pa nyid/ /yang na kun du thams cad kyi/ /kha dog dbyibs dang gzugs rnams te/ /
<p>156b.6</p>bsam yas ye shes las byung bas/ /de bas de rnams bsam yas te/ /ye shes mkhyen gyi ye shes ni/ /sems can don phyir tha dad gyur/ /zhes gsungs pas gong du kha dog la sogs pa nges pa ma brjod pa der rang gi blo la ci dga' bar som shig ces zer te/ de dag gis kyang
<p>156b.7</p>legs par smras pa nyid do/ /sdig pa'i las gcod pa'i gri gug ste zhes bya ba ni sdig pa gcod pa'i rtags te khar gsil gyi don bzhin no/ /thos pa zhes bya ba ni lha'i rna ba'o/ /mkha' dbyings zhes bya ba ni chos 'byung ba'i phyag rgya'o/ /rtse mo lnga pa zhes bya ba ni sna tshogs rdo rje ste nyi ma'i
<p>157a</p>
<p>157a.1</p>dkyil 'khor pad+ma la gnas pa'i dbus su sna tshogs rdo rje ste/ /de'i dbus su gnas zhes bya ba khang pa brtsegs ma dgod par bya ste b+h+rUM las byung ba'o/ /gzhan dag ni gnas zhes bya ba sa bon gyi yi ger 'dod do/ /Di zhes bya ba la sogs pa ni go sla ste/ /cung zad du na
<p>157a.2</p>bla ma dgyes pas dbang bskur ba dam tshig dang ldan pas bskyed pa'i rim pa la gus pas/ lha'i rna ba'i ched du bsnyen pa bye ba phrag bzhi dang 'bum phrag bzhi bya ste/ de nas dkyil 'khor bris pa'i dbus su bdag po'i gnas gsal bar bdag 'dug nas bden pa'i byin gyi rlabs
<p>157a.3</p>dmigs nas mtshan thog thag tu bzlas na tho rangs de'i rna ba rnam par dag pas sgra rab tu phra ba dang / ring po nas grags pa yang thos par 'gyur ro zhes bya ba ni man ngag go/ /oM badzra zhes bya ba la sogs pa'i sngags kyis ni lha'i lus bskyed par bya'o/ /oM A ka sha zhes bya ba la sogs
<p>157a.4</p>pa ni bzlas pa'i sngags so/ /rdo rje sa 'og ces bya ba ni gnod mdzes rgyal po'o/ /sa 'og phug pa zhes bya ba ni lha ma yin gyi yul du 'gro ba'i dpal gyi sgo zhes bya ba'i bu ga ste ji ltar sgrub pa po ma he stor ba'i gtam ltar te 'dzam bu'i gling phal na yod cing / phal cher ni gser gyi brag ri bya
<p>157a.5</p>skyibs lha ma yin gyi steng na yod do/ /gnod mdzes rdo rje zhes bya ba la sogs pa ni go sla'o/ /rmi lam gyis ni bug pa shes/ /zhes bya ba ni tshul snga ma ltar bsnyen pa bya ste/ /mtshan mo mchod pa rab tu rgyas par byas nas lha la gsol ba gdab ste mi smra bar glo g.yas pa phab nas yid
<p>157a.6</p>la byed pas gzhan spangs te nyal na rmi lam na gang na sa 'og gi sgo yod pa nges par ston te/ de nas nang par mchod pa chen po byas la/ gnas der rdo rje'am gtun shing khyer la song ba dang / 'ga' yang med na der dkyil 'khor ji lta ba bri bar bya'o/ /de lta na yang su yang med pa lta na
<p>157a.7</p>rab tu khros te rdo rje'am gtun shing gis der drag tu bsnun na nges par sa 'og na gnas pa rnams skrag pas 'thon te/ kye sgrub pa po bdag nyid chen po khyod ci bzhed gnas 'dir gshegs shig ces smra bar 'gyur ro/ /des gang 'dod pa smra ste de phan chad sa 'og gi rig pa 'dzin pa tshe
<p>157b</p>
<p>157b.1</p>dpag tu med pa lha'i lus dang longs spyod can du 'gyur ro/ /'dod pa'i yon tan lnga la rtse bzhin du byang chub thob par 'gyur ro/ /mkha' spyod rab bsgrub ces bya ba ni nam mkha' la 'gro ba'i rigs 'dzin te snga ma ltar bya ba byas te/ bsgrub pa'i dkyil 'khor gyi dbus su 'dug nas mtshan
<p>157b.2</p>thog thag bzlas nas tho rangs nam mkha' la bya khyung ltar 'gro bar 'gyur ro/ /nam mkha'i rdo rje zhes bya ba ni gnam lcags me'i 'od 'phro ba ste/ glegs bam kha cig las ni nas kyi sog ma zhes 'don to/ /khams gsum nam mkhar 'gro ba'o/ /zhes bya ba ni sa 'og dang sa
<p>157b.3</p>stengs dang mtho ris su gang dga' bar 'gro ba'o/ /le'u bcu gsum pa'i bshad pa'o// //de la de nas zhes bya ba la sogs pas ni ye shes kyi thig skud bsgril ba'i bya ba ste go sla'o/ /gzhug pa zhes bya ba ni yol ba bsal ba'o/ /nyis 'gyur zhes bya ba la sogs pa ni go sla'o/ /
<p>157b.4</p>dkyil 'khor ma zhugs rnams dang ni/ /zhes bya ba la sogs pas ni gdul bya ma rungs pa yang thugs brtse bas sngar byas pa mi lta bar gzhug ste zhes ston pa 'di ni ji ltar 'phags pa de kho na bsdus pa las/ de nas rdo rje dbyings kyi dkyil 'khor chen po 'dir rdo rje slob ma dkyil 'khor du
<p>157b.5</p>gzhug pa la sogs pa'i cho ga rgyas pa mchis so/ /de la dang po ni gzhug pa lags te/ sems can gyi khams ma lus shing lus pa med pa rnams yongs su bskyab pa dang / sems can thams cad kyis phan pa dang bde ba'i mchog 'grub par bgyi ba'i slad du dkyil 'khor chen po 'dir
<p>157b.6</p>zhugs pa la snod du gyur pa dang snod du ma gyur pa brtag ni mi 'tshal lo/ /de ci'i phyir zhe na/ bcom ldan 'das sems can kha cig ni sdig pa chen po bgyid pa yang mchis/ de dag gis rdo rje dbyings kyi dkyil 'khor chen po 'dir zhugs te mthong na ngan song thams cad dang bral bar
<p>157b.7</p>'gyur ro/ /bcom ldan 'das nor dang bza' ba dang btung ba dang 'dod pa'i yon tan thams cad pa chags pa dang dam tshig la mi dga' ba dang / sdar bcas pa la sogs pa mi nus pa'i sems can dag kyang mchis te/ de dag kyang 'dir ji ltar 'tshal ba bzhin du bgyid cing zhugs
<p>158a</p>
<p>158a.1</p>pa rnams kyis bsam pa thams cad yongs su rdzogs par 'gyur ro/ /bcom ldan 'das sems can kha cig ni gar dang / glu dang gad mo dang / kha zas dang / spyod pa la dga' ba rnams dang / de bzhin gshegs pa thams cad kyi theg pa chen po mngon par
<p>158a.2</p>rtogs pa'i chos nyid khong du ma chud pas lha gzhan gyi rigs dang dkyil 'khor du 'jug gi de bzhin gshegs pa thams cad kyi dkyil 'khor re ba thams cad yongs su rdzogs par gyur pa bla na med pa'i dga' ba dang mgu ba dang / rangs pa rnams 'byung ba der ni bslab pa'i dam tshig
<p>158a.3</p>gis 'jigs shing skrag nas mi 'jug pa dag kyang mchis/ de dag ngan song gi dkyil 'khor gyi lam du 'jug par kha bltas shing gnas pa rnams kyang dga' ba dang mgu ba'i dam pa thams cad 'grub cing bde ba dang yid bde ba myong bar bgyi ba dang ngan song gi rgyud thams cad du 'jug
<p>158a.4</p>par kha bltas pa'i lam las bzlog par bgyi ba'i slad du/ rdo rje dbyings kyi dkyil 'khor chen po 'dir 'jug tu rung ngo / /bcom ldan 'das chos can gyi sems can thams cad de bzhin gshegs pa thams cad kyi tshul khrims dang ting nge 'dzin dang shes rab dam pa grub pa'i thabs
<p>158a.5</p>kyis/ /sangs rgyas rnams kyi byang chub tshol ba ni bsam gtan dang rnam par thar pa dang / sa rnams kyis 'bad cing nyon mongs par gyur pa dag kyang mchis te/ de dag kyang rdo rje dbyings kyi dkyil 'khor chen po 'dir zhugs ma thag tu de bzhin gshegs pa thams cad du 'grub
<p>158a.6</p>par yang dka' ba ma lags na dngos grub gzhan lta smos kyang ci 'tshal zhes gsungs te/ de bas na sngags pas gang dag srog gcod pa la rgyab kyis phyogs nus pa de ni yon tan gzhan dang bral yang gzhug cing / gal te snying brtse ba med pas srog gcod pa las ma log pa lta na de ni
<p>158a.7</p>btang snyoms sam nan tur gyis gzhug pa ma yin pa thabs gzhan ma mthong ba ste/ gdul dka' ba dang mtshungs 'dra ba/ /sangs rgyas byang chub snod ma yin/ /de dag rtogs par bya ba'i phyir/ /btang snyoms chen po goms par bya/ /zhes pa dang / sdig pa'i sems can phan
<p>158b</p>
<p>158b.1</p>don du/ /zhes bya ba la sogs pa gsungs pa lta bu'o/ /de nas zhes bya ba la sogs pa ni go sla'o/ /de dag yang dag bshad bya ba/ /zhes bya ba ni gal te rnal 'byor pa ral pa gcig ma'i mthus gnod sbyin mo sgrub par 'dod na/ sngar bstan pa ltar dang por bya ba rnams byas nas
<p>158b.2</p>bsnyen par rdzogs pa dang / ba ru ra'i shing drung la sogs par song ste gang 'dod pa'i gnod sbyin mo de'i ming smos pa'i sngags/ oM e ka dza TI zhes bya ba la sogs pa'i sngags bzlas te/ de yang / phyi nas sngags ni spro zhing bzlas/ /zhes gsungs pas snying ga nas sa bon gyi yi ge
<p>158b.3</p>las rdo rje lcags kyu spros te de'i snying gnas drang bar bsam zhing bzlas pa bya ste/ der gtor ma dang mchod pa lnga yang de la bsngo bar bya'o/ /gang gi tshe 'tsho ba ni brtan par bya zhing bka' gus pas nod pa na bka' stsal te de nas bzung ste grub pa'o/ /'dir lung ni gnod sbyin mo'i cho
<p>158b.4</p>ga zhib mor ni/ /gsang sngags mnyes byas grub pa 'di dag ster/ /ma dang sgyug mo sring mo grogs po dang / /bu mo chung ma mna' mar rab 'grub par/ /ma dang sring mo sgyug mo de dag rnams/ /yid bzhin rin chen bzhin du grub pa mchog /yid 'ong grogs mo bu mo grub pa
<p>158b.5</p>'bring / /chung ma mna' ma grub pa tha mar grags/ /dus gsum du ni me tog phreng ba dri/ /mar ram 'bru yi mar me tsan+dan dang / /a kar dri zhim bdug pa mchod pa dang / /gtor ma sna tshogs nub mo sbyin par bya/ /gnod sbyin mo ni dga' nas mngon phyogs nas/ /rnyed pa
<p>158b.6</p>rnyed cing khu ba 'byung bar bya/ /'dod chags zil gyis non pa'i bud med dag /gnod pa byed pa nges par gnas par 'gyur/ /gnod pa byed tshe 'gro bar mi bya zhing / /rnyed pa mang nyung la yang 'dod mi skyed/ /sngags pas mtshan mo khu ba dag byas nas/ /brtson 'grus rab tu
<p>158b.7</p>'bad de bsgrub par bya/ /sngags pa sems rmongs pas ni gzhan du yang / /brtsams nas phung bar yang ni 'gyur ba nyid/ /ces pa sbyar ro/ /yang na khu ba dag par bya ste/ /bu mos bkal ba'i skud pa ni/ /le brgan rtsi'am gur gum btsos/ /de ni bzlas brjod stong byas
<p>159a</p>
<p>159a.1</p>shing / /mdud pa dag ni bdun bor ba/ /srod la rig sngags 'di yis ni/ /bdag gi rked par gdags par bya/ /oM ha ra ha ra ba n+d+ha ni shU kra d+ha ri ni sid+d+hA r+tha sbA hA/ /zlos pa po la 'di yis ni/ /rtag tu khu ba 'gag par 'gyur/ /zhes 'phags pa legs
<p>159a.2</p>par 'grub ces bya ba las gsungs so/ /puk+ka sI ni rab bsgrub pa/ /zhes bya ba ni de'i bsgrub pa'i thabs las shes par bya'o/ /de nas zhes bya ba la sogs pa ni mi snang ba bsgrub pa ste sngar bstan pa ltar dang por bya ba byas la/ dkyil 'khor gyi dbus su 'dug nas bzlas na de'i tho
<p>159a.3</p>rangs de mi snang bar 'gyur te lhas kyang mi mthong bar 'gyur ro/ /lhag ma ni go sla'o/ /le'u bcu bzhi pa'i bshad pa'o// //de nas yang dag bshad bya ba/ /zhes bya ba la sogs pa la/ 'dir yang snga ma ltar bya ba byas te dkyil 'khor gyi dbus su 'dug nas chu'i snod la rdo la
<p>159a.4</p>sogs pa bor ba mi 'bying ba tho rangs grub pa na des de grub bo/ /gzhan dag ni nam mkha' la 'gro ba la ni lus yang ba yang bsam te/ bdag zla ba'i stan dang bcas pa sor gcig nas brtsams te cung zad 'phags par bsgom zhing sngags bzla'o/ /mi snang ba la ni rang gi lus
<p>159a.5</p>phra rab kyi mthar bshig cing de yang mi snang bar bya bas sngags bzlas pa bya'o/ /chu la mi 'bying ba bya ba la ni mdun du gnas pa'i chu rdul phra rab ji snyed pa yi ge maM ser por gyur pa las de dag gcig tu 'dus te/ dbang chen du gyur par bsam zhing sngags kyis byin gyis brlab po
<p>159a.6</p>zhes 'chad la gzhan dag ni/ 'di dag ni rdzu 'phrul gyi rig pa 'dzin pa'i dngos grub yin pas na/ mdo las chos bzhi po 'di dag ni rdzu 'phrul thob pa'i rgyu'i rnam pa ste bzhi gang zhe na lus yang ba dang / sems yang ba dang / chos thams cad mnyam pa nyid du mos pa dang / khams
<p>159a.7</p>bzhi po nam mkha'i khams su byin gyis brlab pa'o zhes gsungs pas yan lag bzhi po 'di dang ldan pas sngags bzla'o zhes 'chad do/ /yan lag de dag med kyang 'dir sngags kyi mthus de ltar 'gyur zhing / yan lag de dag ni gang yang 'dir slu ba med do/ /tshig gi don
<p>159b</p>
<p>159b.1</p>ni go sla'o/ /ku ru kul+le'i sgrub thabs zhes bya ba la sogs pa ni sgrub pa'i thabs su shes par bya'o/ /mkha' spyod 'gugs par byed pa'o/ /zhes bya ba la mkha' spyod ni lha'i bu mo'o/ /nam mkha'i gnas la zhes bya ba ni pad+ma'i snying po'i nang du'o/ /rdo rje yan lag med
<p>159b.2</p>bsam pa/ /zhes bya ba ni de'i sngags oM a zhes bya ba la sogs pa yi ge kha dog dmar po 'od rab tu 'phro ba bsams la/ de la 'od zer gyi lus gang bas chags pa chen pos lus 'ju ba'i chad tsam du bskul te/ bdag la lhag par chags pas drung du 'gyel bar bsam mo/ /
<p>159b.3</p>le'u bco lnga pa'i bshad pa'o// //khrag 'thung chen po zhes bya ba la sogs pa/ 'dir 'di'i las dang sngags bstan pa la/ kha cig na re 'di'i las ni phyag rgya chen po sgrub pa yin te/ bzlas pa'i sngags ni dpal dgyes pa'i rdo rje'i rab tu bsdus pa'i lha dang mdog dang lag
<p>159b.4</p>cha mthun pas de'i sngags/ oM tre lo kya a k+She pa hUM hUM phaT swA hA/ zhes bya'o zer ro/ /kha cig ni dpal bde mchog las gsungs pa'i yi ge bdun pa'i sngags so zhes zer te/ 'di dag ni cir yang mi bsngags pas spangs te 'brel pa ci yod/ oM A he ru ka hUM phaT swA hA/ zhes
<p>159b.5</p>bya ba ni bzlas pa'i sngags te/ 'dir lhag par ni mtshan yid la byed pa yin la/ de'i rjes su ni mtshan gyi bzlas pa bya ste/ de nas las rab 'byams rgyud 'di las gsungs pa'am/ rgyud gzhan du gsungs pa'i las gang yang rung ba bsgrub par bya'o zhes dgongs pa yin pa las
<p>159b.6</p>nges pa ma gsungs so/ /tshig gi don ni go sla'o/ /le'u bcu drug pa'i bshad pa'o// //de ltar na le'u bcu drug pa bstan nas/ da ni le'u bcu bdun pa'i de nas zhes bya ba la sogs pa gsungs te/ don gyis na srung ba bsgoms ma thag tu'o/ /bsgom pa rnam lnga yis zhes bya
<p>159b.7</p>ba ni zla ba nyid dang / sa bon las byung ba'i mtshan ma dang / de dag 'od kyi gang bur gyur pa dang de las byung ba'i sku'am/ yang na 'dir rang gi sems so sor rtogs pa dang / zla ba dang / zla ba gnyis dang / rdo rje dang / de la nga rgyal bya ba dang / de las byung ba'i sku yongs su rdzogs pa
<p>160a</p>
<p>160a.1</p>ste/ /'gags pa de kho na 'dus pa las ji skad gsungs pa'i mngon par byang chub pa'i rim pa bsgom pa'o/ /sangs rgyas sku ni rnam par bsgom/ /zhes bya ba ni rgyu'i rdo rje sems dpa'o/ /de nas/ mkhas pas dkyil 'khor bsgom par bya/ /zhes bya ba ni phyi
<p>160a.2</p>rol gyi dkyil 'khor bsgom par bya ba'am/ gsang ba'i dkyil 'khor yang dbyung ba'o/ /de nas/ ji ltar skar ma 'pho ba ltar/ /byang chub sems ni blta bar bya ste/ /chags pa'i sems kyis ni zhes 'chad pa sbyar ro/ /de ltar zhu ba las 'bras bu'i rdo rje sems dpa'
<p>160a.3</p>bskul ba'i phyir/ tsA rtsi kA sogs zhes bya ba la sogs pa gsungs te go sla'o/ /de ltar bskul bas snying rjes zhu ba las/ rdo rje 'dzin gyi dngos su 'gyur/ /zhes tshig lhag ma'o/ /da ni rnal 'byor bsgom pa'i sa mtshams go sla bar bya ba'i phyir dang por zhes bya ba la
<p>160a.4</p>sogs pa gsungs te/ thabs dang shes rab zung du 'jug pa ni rnal 'byor ro/ /de dang rjes su mthun pa'i lha'i sku lta bu ni rjes su rnal 'byor te/ ji ltar/ zhal dang phyag mtshan la sogs sras ji bzhin/ /zhes gsungs pa lta bu'o/ /lha'i 'khor lo shin tu rgya cher gyur
<p>160a.5</p>pa ni shin tu rnal 'byor ro/ /byin gyis brlab pa'i bdag nyid chen por gyur pa'i rnal 'byor ni rnal 'byor chen po zhes bya'o/ /de yang las dang po'i rnal 'byor pas ji skad lha'i rnal 'byor rags pa snang ba tsam mngon sum du gyur gyi bar du ni thun mtshams gsum du rnal
<p>160a.6</p>'byor bzhi char bsgom ste/ snga dro'i thun la ni spyan drang zhing phyi 'bred kyi thun la ni slar gshegs shing / gung gi thun la ni dkyil 'khor dbyung ba dang bsdu ba tsam snying gar bya'o/ /gang gi tshe rags pa'i yan lag mthong nas sku rdo rje la sogs pa phra ba mngon du gyur pa'i
<p>160a.7</p>bar du ni de ye shes la cung zad dbang ba ste/ des ni thun mtshams bzhir srung ba nas brtsams te shin tu sbyor ba'i bar du yud tsam gyis bsams la rnal 'byor chen po la ni gus pas bsgom par bya'o/ /des sku rdo rje la sogs pa lag mthil gyi shing thog ltar rang dbang du
<p>160b</p>
<p>160b.1</p>mthong ba na/ de ye shes la dbang thob pa yin pas thun mtshams nges pa med par byas la/ 'chad par byed pa'i rdzogs pa'i rim pa bsgom par bya'o/ /de nas des stong pa nyid la nges par gnas shing langs pa na ji ltar 'dod par snang bar byin gyis brlab par nus pa ni de ye
<p>160b.2</p>shes la yang dag par dbang thob pa zhes bya ba ste/ bya ba nges pa las sgrol ba rang dbang du gyur pa grub pa'i skyes bu zhes bya bar gnas pa'o/ /tshig gi don ni go sla'o/ /da ni de ltar bsgom pa'i rnal 'byor pa bzhi char gyis dam tshig bsrung bar bya ba yin pas na/ slob dpon
<p>160b.3</p>la ni brnyas mi bya/ /zhes bya ba la sogs pas dam tshig bstan te/ ji skad du rdo rje slob dpon ni gang gis dbang bskur ba'o/ /de la bsti stang med par ni drod 'dzin cing brnyas thabs byed pa'o zhes bshad pa lta bu de spang ngo / /'dir de ma spangs na rtsa ba'i ltung ba yin te ji skad du/ 
<p>160b.4</p>snying nas slob dpon smod pa dag /bsgrubs kyang grub par yong mi 'gyur/ /zhes bya ba la gang gi thad nas gdams ngag la sogs pa blangs nas da ni gdams ngag la sogs pa thos pas 'dis ci zhig dgos zhes snying ring ba ni/ snying nas slob dpon smod pa'o/ /zhes bshad
<p>160b.5</p>pa lta bu'o/ /de bas ni/ bla ma dkyil 'khor ston pa ni/ /spyod pa ngan par gyur na yang / /lus sam yang na yid kyis kyang / /shes pas nam yang smad mi bya/ /zhes gsungs so/ /ci dbang bskur ba 'ba' zhig slob dpon yin nam zhe na/ slob dpon gang gis dbang bskur
<p>160b.6</p>ba dang rgyud bstan pa dang / gang gi thad nas las kyi man ngag mnos pa ste de yang slob dpon yin te/ gsum po 'di dag kyang phrag dog med cing phan par 'dod pa ni slob dpon yin te zhes bshad pa bzung ngo / /de bas na/ gang zhig dam chos klog pa dang / /'chad dang man ngag
<p>160b.7</p>ston pa dang / /dbang bskur ba dang las byed pa/ /slob dpon zhes ni bya ba yin/ /zhes tshigs su bcad cing / yang / tshigs bcad gcig tsam mnyan pa la'ang / /gang gis bla mar mi 'dzin pa/ /khyi yi skye gnas brgyar skyes nas/ /sme sha can du'ang skye bar 'gyur/ 
<p>161a</p>
<p>161a.1</p>zhes gsungs so/ /de bas na gsang ba zla ba'i thig le las/ /myur du rdo rje slob dpon la/ /sngags kyi dngos grub don 'dod pas/ /gus shing zhe sar bcas pa yis/ /shin tu lhag par phyogs par bya/ /nam yang rdo rje slob dpon gyi/ /thugs ni
<p>161a.2</p>dkrugs par mi bya ste/ /ci ste shes rab 'tshal bar byed/ /myur du dmyal bar ltung bar 'gyur/ /nad dang 'tshe ba dgra dag dang / /gdon dang nyer 'tshe dug nyid kyis so/ /slob dpon zhabs la smod byed pa/ /gti mug chen po de 'chi'o/ /bla ma las ni dngos grub thob/ /
<p>161a.3</p>bla ma mtho ris bla ma bde/ /de bas nan tan thams cad kyis/ /bla ma'i bka' las 'da' mi bya/ /zhes so/ /shes bzhin du de mi dgyes pas/ /mi 'jigs pa ni 'dir rdzogs pa'o/ /bde gshegs bka' las 'da' bar min/ /zhes bya ba ni sngar yi ge dbyi ba'i dus su bstan pa lta
<p>161a.4</p>bu ste bka' khyad du gsod pa'o/ /sbun zhes bya ba ni gang dang slob dpon gcig las dkyil 'khor gcig tu dbang thob ste de la phrag dog la sogs pa'i rgyus skyon rnams brjod par mi bya'o/ /byams pa'i sems ni bla na med pa'i phan pa dang bde ba bsgrub par 'dod pa ste de nam yang 'da' bar mi
<p>161a.5</p>bya'o/ /byang chub kyi sems zhes bya ba ni gzhan du sdug bsngal rgyu dang bcas pa dang bral bar 'dod pas 'dod pa'i yul snying rje ste de nas yang dor bar mi bya ba skad cig tsam yang mi spang ngo / /bdag gzhan chos zhes bya ba ni rang dang gzhan gyi grub pa'i mtha'i chos la ste smad mi bya
<p>161a.6</p>zhes bya ba ni rtsod pas sun dbyung bar mi bya ste/ /'gro ba dag ni rang rang gi 'dun pa'i theg pa tsam las rim gyis 'jug cing byang chub par 'gyur gyi btsan thabs su 'dun pa bzlog pa ni sdang ba 'phel ba'i rgyu tsam yin pas bzhag ste/ de bas na 'phags pa dam pa'i chos
<p>161a.7</p>pad+ma dkar po las kyang / chos la brtsad par mi bya/ chos la rtsod par dga' bar mi bya'o zhes gsungs so/ /ma sbyangs pa ni shes rab ma sbyangs pa ste/ de las gsang zhes bya ba stong pa nyid dang ldan pa'i tshig rnams smra bar mi bya'o/ /rang gi phung po gzugs la sogs pa
<p>161b</p>
<p>161b.1</p>ste de dag la brnyas pa mi bya ba ni/ 'dir khur gyi phyir phung po'o zhes bya ba la sogs pas mi smad de/ bdag smod ro yin skyes bu'i skyid pa 'jig par byed/ /ces bshad pa'i phyir dang / gsang sngags kyi tshul 'dir ni phung po lnga po 'di nyid la bla na med pa'i byang chub brtson
<p>161b.2</p>'grus kyi nges par gnas pa'o/ /dngos med chos zhes bya ba ni shes rab kyi pha rol tu phyin pa ste/ de la nam yang mi smad de/ thos nas blo chung de yis 'di ni spong byed de/ /spangs nas skyabs med gyur pa de ni mnar med 'gro/ /zhes gsungs pas so/ /sdang ba zhes bya
<p>161b.3</p>ba ni bstan pa 'jig pa ste/ de la byams pa ni bzod cing phan 'dogs pa ste de spang ba ni bsad pa la sogs par sbyar bas so/ /chos zhes bya ba ni kun rdzob kyi bden pa ji ltar gsungs pa'o/ /de la tshad mas gzhal mi bya/ /zhes bya ba'i don sngon du bshad zin to/ /dad
<p>161b.4</p>ldan sems can zhes bya ba ni/ bdag gi pha'i bgo skal gyi yul la rab tu dang ba ste de'i sems bzlog pa min zhes bya ba sun mi dbyung ba'o/ /dam rdzas zhes bya ba ni bdud rtsi lnga'o/ /bsten par bya ba ni byin gyis brlabs pas te/ de yang rtag tu zhes bya ba dus thams cad du'o/ /
<p>161b.5</p>kha cig na re spyod pa byed pa na'o zhes zer ro/ /kha cig na re ni/ rnam dag chos nyid shu kra ste/ /zhes bya ba la sogs pa'i rim pas bsten pa yin gyi gzhan du ma yin no zhes zer te legs par bshad do/ /bud med ces bya ba ni rdo rje phag mo la sogs pa'i lha mo 'jig rten las 'das
<p>161b.6</p>pa'o/ /de dag nyid srid pa skyed pas na shes rab kyi rang bzhin te/ rgyal ba skyed ma las sras sangs rgyas dang byang chub sems dpa' rnams 'byung ba dang chos mthun te ji skad du/ gzhan don la dga' bdag nyid can/ /dpa' bo dag ni kun gyi yang / /gso mdzad skyed par mdzad
<p>161b.7</p>ma ste/ /byams pa yi ni yum lags so/ /zhes gsungs pa dang sbyar ro/ /bud med shes rab rang bzhin pas/ /zhes bya ba ni bud med rnams ni shes rab sor gnyis pa'o zhes bya ba la sogs pa ste/ rtsod pa'i dus 'dir ni 'gro ba rnams bud med la rab tu zhen cing 'dzin te/ bud
<p>162a</p>
<p>162a.1</p>med 'dod pas 'gro'ang med/ /ces gsungs pa bzhin no/ /de bas na de rnams rab tu gdul ba'i phyir bud med du sprul pa'i lha rnams 'di na gnas par ga la smad do/ /dge sbyong gi rab tu dbye ba las/ /bud med rnams la smad mi bya/ /bstod par yang ni
<p>162a.2</p>de mi bya/ /zhes bshad cing 'dir 'gyur ba'i lung gzhan yang 'phags pa 'dus pa chen po rin po che'i tog gi gzungs zhes bya ba theg pa chen po'i mdo las kyang / yang de'i tshe tshangs pa phun sum tshogs pa'i dbang phyug ces bya ba kha dog bzang po rgyas pa mchog dang ldan pa/ 
<p>162a.3</p>lha las 'das pa'i gos dang sbud pa dang rgyan dang / me tog dang spos dang phreng ba dang byug pa rgya chen po mchog rnams kyis lus brgyan nas bud med kyi gzugs su bsgyur te/ tshangs pa chen po'i stobs kyis yul bkod pa'i byin gyis rlabs kyis bcom ldan 'das de bzhin
<p>162a.4</p>gshegs pa tshe dpag med kyi spyan snga na 'dug go/ /de nas tshangs pa chen po phun sum tshogs pa'i dbang phyug stan las langs nas thal mo sbyar te phyag 'tshal nas 'di skad ces gsol to/ /sangs rgyas bcom ldan 'das rnams kyis gang bdag gi sangs rgyas kyi zhing ma lus pa
<p>162a.5</p>'dir dbyangs kyis go bar bgyi ba la der bdag la bgegs cung zad kyang mi 'byung bar dbyangs kyi dkyil 'khor gyi tshig brjod pa rnam par gdon mi 'tshal ba bstan par bdag la byin gyis brlab tu gsol/ bdag gis da ltar chos smra ba rnams dang / chos nyan pa rnams kyi
<p>162a.6</p>slad du 'di 'dra ba'i gsang sngags kyi tshul bsrung ba bshad par bgyi ste/ ci nas slad ma'i dus na bdud dang bdud kyi 'khor ram/ lha'am klu'am/ klu mo'am/ klu rgan mo 'am/ klu'i 'khor pho'am/ klu'i 'khor mo'am/ klu'i bu pho'am klu'i bu mo'am/ de bzhin du rgyas
<p>162a.7</p>par bgyi ste/ sha za'am sha za mo'am sha za rgan pho'am/ sha za'i 'khor pho'am/ sha za'i 'khor mo'am/ sha za'i 'khor bu'am/ sha za'i 'khor bu mo'am/ /mi'am mi ma lags pa'i bar gang la la chos smra ba dang chos nyan pa rnams la glags
<p>162b</p>
<p>162b.1</p>lta'am skabs tshol ba'i dgra phyir rgol ba zhig mchis te/ tha na chos smra ba'am chos nyan pa rnams kyi sbu'i khung bu gcig tsam la yang 'tshe ba'am gnod par bgyid dam 'jigs par bgyid dam mdangs 'phrog gam/ /lus la dbugs chen po gtong ngam/ tha na skad cig
<p>162b.2</p>gcig kyang sdang ba'i sems kyis blta na/ bdag gis bdud nas mi dang mi lags pa'i bar de dag bzlog pa dang / chad pas bcad pa dang / tshar bcad pa dang / rmugs pa dang / rengs pa dang / rmongs par bgyi/ bro nad stsal bar bgyi na sangs rgyas bcom ldan
<p>162b.3</p>'das rnams kyis gang bdag gi sangs rgyas kyi zhing ma lus pa 'di dbyangs kyis gang bar bgyi ba'i dbyangs kyi dkyil 'khor gyi tshig brjod pa byin gyis brlab tu gsol/ 'di las su zhig bdag gi grogs su 'gyur/ de nas sangs rgyas bcom ldan 'das de dag gis cang
<p>162b.4</p>mi gsung bar gyur pas gnang ba mdzad do/ /de nas brgya byin gtsug phud 'dzin ces bya ba 'dzam bu chu'i gser gyi rgyan gyis lus la brgyan nas ha cang yang mi ring ba zhig na 'dug go/ /de nas brgya byin gtsug phud 'dzin gyis tshangs pa phun sum tshogs pa'i dbang phyug
<p>162b.5</p>la 'di skad ces smras so/ /sring mo de bzhin gshegs pa tshe dpag tu med pa'i spyan sngar ma 'dug shig /sring mo 'dir bag med par ma byed cig /bcom ldan 'das la ma 'tshe shig /de ci'i phyir zhe na/ byis pa rnams ni spros la dga'/ /de bzhin gshegs pa spros
<p>162b.6</p>mi mnga'/ /de dag skye 'jig mtshan nyid kyi/ /'dus byas dag kyang ston par mdzad/ /de bzhin gshegs pa ni gzugs dang / yi ge dang / tshig rab tu dbye ba thams cad kyi de bzhin nyid kyi tshul brnyes pa ste/ sring mo de bzhin gshegs pa ni 'di lta ste/ nam mkha'
<p>162b.7</p>dang mnyam pa nyid du gcig pas de bzhin nyid la 'gal bar mi mdzad do/ /nam mkha' la ni 'du byed gsum gyis 'jig pa'i mtshan nyid sgro btags pa med do/ /ji ltar 'du byed rnams la nam mkha' mi rtog cing / rnam par mi rtog pa de bzhin du/ de bzhin gshegs
<p>163a</p>
<p>163a.1</p>pa yang 'dod pa'i yon tan la spro bar mi mdzad do/ /mi rtog rnam par mi rtog/ /mi gnas mngon par mi zhen te/ /de bzhin du srog la ma yin/ skye ba po la ma yin/ gso ba la ma yin/ skyes bu la ma yin/ gang zag la ma yin/ phung po dang
<p>163a.2</p>khams dang skye mched rnams la yang spro bar mi mdzad mngon par mi zhen na/ sring mo khyod kyis ji ltar na de bzhin gshegs pa'i sku la spro bar byed/ de bzhin gshegs pa tshe dpag med kyis bka' stsal pa/ lha'i dbang po rtog ste tshig smros shig khyod la des mi sdug
<p>163a.3</p>pa'i 'bras bur gyur lta re/ skyes bu dam pa chen po 'di ni sangs rgyas mang po la lhag par bya ba byas shing / sangs rgyas bcom ldan 'das rnams la dge ba'i rtsa ba bskyed pa'o/ /skyes bu dam pa 'di ni de bzhin gshegs pa la mchod pa bya ba'i phyir/ legs par brgyan nas bud
<p>163a.4</p>med kyi lus su mngon par sprul pa yin gyis/ 'di la bud med ces tshig tu ma brjod cig /de nas brgya byin gtsug phud 'dzin gyis tshangs pa phun sum tshogs pa'i dbang phyug la 'di skad ces smras so/ /rigs kyi bu bdag la thugs brtse bar dgongs te bzod par gsol lo/ /'di
<p>163a.5</p>skad smras pas bdag 'bras bu mi sdug pa thob par ma gyur cig/ /de nas byang chub sems dpa' ltad mo can gyis gsol pa/ bcom ldan 'das gal te brgya byin gyis tshig de slar ma bshags na de'i 'bras bu rnam par smin pa ji tsam zhig tu 'gyur/ de bzhin gshegs pa tshe
<p>163a.6</p>dpag med kyis bka' stsal pa/ rigs kyi bu gal te slar ma bshags su zin na tshe rabs brgyad khri bzhi stong du 'dod pa'i mngal smad pa bud med kyi dngos po yongs su len par 'gyur ro/ /de bas na rigs kyi bu ci nas kyang dag gi las bsrung bar bya'o zhes gsungs so/ /de'i phyir rtsa
<p>163a.7</p>ba'i ltung ba bcu bzhi po 'di dag ni/ sngags rnams kyi gnad kyi gnas lta bur mi zad pa'i gnas yin pas rab tu yang 'bad pas bsrung ngo / /gal te nyams pa lta na 'chad par byed pa ltar gso bar bya'o/ /gzhan du na ji ltar shing tA la ya tog skams pa ltar lhag ma'i rnal 'byor
<p>163b</p>
<p>163b.1</p>la sogs pas 'bras bu 'byin par mi nus so/ /'o na shin tu tshul khrims 'chal du zin kyang / byang chub kyi sems dang ldan pas bsgrubs na 'grub par 'gyur bas yid chad pa med par bsgrub par bya'o zhes gsungs pa ji ltar drang zhe na/ sgrub pa nyid ltung ba las bslab pa'am/ 
<p>163b.2</p>dus dang po'i dbang ngam/ yid la re ba chad pa dag thugs rjes gzung ba nyid kyi phyir de skad ces gsungs par gsal lo/ /de ltar rtsa ba'i ltung ba rnam par dbye ba'i gnas skabs 'dir bdag gis ni gzhung nye bar dbye ba tsam las ma brjod kyi/ bdag la legs par 'dod pa dag
<p>163b.3</p>zhal nas zhal du 'ongs pa'i bla ma'i man ngag bzang po 'dir gus par bla ma mnyes par gyis la zhugs shig/ /de bzhin du rgyud 'di dang gzhan du bla ma la gus pa'i slob mas rang gi blo'i 'jug pas mi dpogs pas bla ma la rag las pa yod de/ gsang sngags kyis rlom zhing glegs
<p>163b.4</p>bam mthong bas khengs zhes bya ba la sogs pas smad pa de dag gis mi shes par byas so/ /da ni yan lag gi ltung ba bstan te/ slong zhing 'khyam par mi bya ste/ /zhes bya ba ni zas la chags pas ni slong mo mi bya'o/ /rnal 'byor sbyor ba ni lha'i rnal 'byor pa'i ting nge 'dzin no/ /gsang
<p>163b.5</p>sngags zhes bya ba ni/ hrIHSh+T+r-iHla sogs pa'o/ /dam rdzas la sogs pa zhes bya ba ni/ sha lnga dang gtor ma lnga dang lha bshos la sogs pa'o/ /bla ma brnyas par gyur pa'am/ /zhes bya ba la sogs pas ni rtsa ba'i ltung ba byung na slar dkyil 'khor du zhugs la dbang blang ba ste ji
<p>163b.6</p>skad du/ rtsa ba'i ltung ba byung ba na/ /sbyang phyir dkyil 'khor zhugs nas ni/ /bka' thob byas nas thu bo yang / /chung ngu dag tu 'gyur ba yin/ /zhes gsungs pas so/ /dad ldan zhes bya ba ni dad pa dang ldan par bya ba ste/ dad pa med pa'i mi rnams la/ /dkar po'i chos ni
<p>163b.7</p>mi skye ste/ /sa bon me yis tshig pa la/ /myu gu sngon po ji bzhin no/ /zhes sh+lo ka gsungs pas so/ /bla ma zhes bya ba ni/ de la gus par bya ba ste/ ji skad du lag na rdo rje dbang bskur ba'i rgyud las/ dper na nyi ma zla ba gnyis/ /'jig rten mig tu mkhas pa 'dod/ /
<p>164a</p>
<p>164a.1</p>de bzhin skye bo 'di la yang / /slob dpon 'di ni mig 'drar 'dod/ /dper na me yi khams 'di ni/ /bud shing thams cad sreg par byed/ /de bzhin slob dpon zhes bya ba/ /mi shis bud shing sreg par byed/ /dper na chu yi khams de ni/ /'jig rten gdung ba
<p>164a.2</p>thams cad gcod/ /de bzhin du ni slob dpon yang / /gdung ba kun gcod shes par bya/ /dper na rlung gi khams de yang / /'jig rten thams cad rtag tu sgrub/ /de bzhin slob dpon slob ma la/ /dge ba rnam par sgrub par byed/ /dper na lus can thams cad kyi/ /gnas ni
<p>164a.3</p>sa gzhir grags pa ltar/ /de bzhin du ni chos rnams kyi/ /gnas su slob dpon grags pa yin/ /ji ltar bcom ldan rnam snang mdzad/ /chos rnams thams cad rtogs 'gyur ba/ /de bzhin slob dpon zhes bya ba/ /chos rnams thams cad rtogs gyur pa/ /ji ltar dpal
<p>164a.4</p>ldan rdo rje 'dzin/ /gsang ba thams cad 'dzin pa'o/ /de bzhin 'dir yang slob dpon ni/ /gsang sngags rnams kyi gsang ba 'dzin/ /dkon mchog gsum gyis bsngags pa dag/ /de ni rtag tu smra bar byed/ /byang chub sems dpa' thams cad kyis/ /bsngags pa chen
<p>164a.5</p>po'ang de nyid smra/ /dper na sangs rgyas bcom ldan 'das/ /yang dag lam ston mig mdzad pa/ /de bzhin sngags la 'jigs med pa'ang / /theg chen 'di la lam ston mig /nga dang 'dra bar sngags pa blta/ /nga dang sngags pa gzhan mi blta/ /slob dpon gyi ni yon tan gzung / /
<p>164a.6</p>skyon ni nam yang gzung mi bya/ /yon tan bzung na dngos grub thob/ /skyon rnams bzung na dngos grub min/ /de bzhin tshe yang thung ba dang / /ngan 'gro dag tu ltung bar 'gyur/ /slob dpon smod par byed pa ni/ /nya pa la sogs rigs su skye/ /nyes pa thams cad byed 'gyur yang / /mkhas
<p>164a.7</p>pas bla ma smad mi bya/ /chos 'dod pas ni rtag pa ru/ /slob dpon rab tu mgu bar bya/ /sa gzhi gang na rgyal sras de/ /bzhugs pa'i sa de mchod rten 'gyur/ /der ni nga dang rgyal sras kun/ /bsal zhing dbye ba cung zad med/ /ces gsungs so/ /kha cig ni bla ma la dad pa dang ldan
<p>164b</p>
<p>164b.1</p>par bya zhes 'don to/ /'dir bla ma'i bkur ba gsum bstan pa ni lus dang ngag dang yid gsum gyi dbang du byas pa'am/ rab tu yang gus par bya ba'i phyir bzlas pa ste/ 'di gsum gyis dang po spangs pa la dgongs so/ /dam tshig bsrung zhes bya ba ni/ /dam tshig rab tu mi spang ba
<p>164b.2</p>ste ji skad du gsang ba zla ba'i thig le las/ sngags kyi dam tshig don 'dod pas/ /dam tshig bsrung ba brtson par bya/ /gzhan du byas na sngags mkhan gyi/ /sngags la sogs pa'i don mi 'grub/ /lha rnams kyang ni dam tshig nyams/ /gsol yang bzhes su mi gnang ste/ /
<p>164b.3</p>'jig rten 'dir ni sdug bsngal che/ /'jig rten pha rol dmyal ba rnams/ /dam tshig spyod pa 'dod pa'o/ /rmongs pa'i bdag nyid des 'thob bo/ /slob ma de yang de bzhin du/ /blo zhan sdug bsngal thob 'gyur te/ /de ni sngags kyi don mi smin/ /lha rnams kyi ni bde ba
<p>164b.4</p>mchog /dam tshig med pa'i slob ma la/ /nam yang sbyin par mi 'gyur ro/ /de bas dam tshig gtso yin te/ /thog mar byas nas sbyin par bya/ /zhes gsungs so/ /brtan par snying rje bskyed ces bya ba ni brtan pa'i rim pa snying rjes phye ba'i phyir te/ sngags
<p>164b.5</p>bzlas de bzhin sbyin sreg dang / /de nyid bsgom dang mchod pa dang / /snying rjes sngags ni grub 'gyur te/ /gzhan du mchog tu nyon mongs 'gyur/ /zhes gsungs pa'o/ /nyes pa thams cad rnam par spang / /zhes bya ba ni 'jig rten dang bstan bcos la
<p>164b.6</p>smad pa'i bya ba mi bya ba ste ji skad du/ stangs dang mchod pa dang ni gar byed dang / /glu len rnga brdung skye bos dpyad 'gyur dang / /lhag pa'i nga rgyal 'dri dang 'dod chen dang / /rgyan po dag ni 'dus pa lta 'dod dang / /dus min gnyid dang mi 'grub smra
<p>164b.7</p>ba dang / /bstan bcos ngan dang snyan dngags klog 'don dang / /chags dang 'tshig dang dregs dang rgyags pa dang / /zhe la 'dzin dang le lo g.yo sgyu spang / /sha chang ki'u dang btsong dang sgog rdog dang / /'bru mar til dang la phug su ra na/ /'byung
<p>165a</p>
<p>165a.1</p>po'i zas dang lha bshos gtor ma dang / /gu lang mchod byas gtor ma mi bza'o/ /ngas ni sngags pa'i kha zas dkar gsum dang / /rtsa ba sdong bu 'bras bu tshod ma dang / /zho dang nas dang 'o ma mar dang ni/ /'bru mar tshig ma dar ba 'ol kon dang / /thug
<p>165a.2</p>pa rnams ni bza' btung yin par gsungs/ /zhes bshad la yang gzhan du/ /de nas gzhan yang bshad pa ni/ /gsang sngags zlos pa'i 'dul ba ste/ /gang la gnas na dngos grub rnams/ /zlos pas myur du thob 'gyur ba'o/ /gsang sngags kun dang lha kun dang / /
<p>165a.3</p>zlos pa mthu chen rnams la yang / /sgrub pos zhe sdang mi bya'o/ /mkhas pas gsang sngags cho ga dang / /gsang sngags rang bzor mi bya'o/ /bdag nyid ngan pa'i mi rnams la'ang / /brnyas pa dag ni yong mi bya/ /bla ma dkyil 'khor ston pa ni/ /spyod pa ngan par gyur na yang / /
<p>165a.4</p>lus sam yang na yid kyis kyang / /shes pas nam yang mi smad do/ /rig sngags dag la khros nas ni/ /dgug dang bcing dang gcad pa dang / /tshar gcad mkhas pas mi bya'o/ /drag spyod de dang de mi bya/ /gzhan gyis rjes su ma gnang bar/ /gsang sngags
<p>165a.5</p>dag ni mi gsung ngo / /bsnyen bkur ma byas pa la yang / /cho ga shes pas sngags mi sbyin/ /gsang sngags cho ga phyag rgya dang / /rgyud dang dkyil 'khor bshad pa dag /dkyil 'khor ma zhugs pa la ni/ /rgyud shes mkhas pas mi sbyin no/ /mtshon cha 'dra ba
<p>165a.6</p>thams cad dang / /sems can gzugs brnyan de bzhin te/ /phyag rgya'i gzugs ni sna tshogs pa'ang / /bza' bar mi bya mi 'gong ngo / /sman rnams smad par mi bya zhing / /mi gtsang bas kyang reg mi bya/ /sgrub pa po ni blo can gyis/ /rkang pa dag gis mi 'gong ngo / /
<p>165a.7</p>theg pa chen po pa dag dang / /shes rab can gyis brtsad mi bya/ /byang chub sems dpa' mthu chen dag /thos nas sun yang mi dbyung ngo / /sgrub pa po dang 'gran pa dag /sngags kyis nam yang mi bya'o/ /khros pas nyes pa chung ngu la/ /drag shul spyod par mi
<p>165b</p>
<p>165b.1</p>bya'o/ /zlos pa cho ga la gnas pas/ /glu gar rtsed mo mi bya'o/ /phreng ba kha dog byug pa dag /mdzes pa'i phyir ni mi bya'o/ /'god pa dang ni mchod mi bya/ /rgyug dang drag shul mi bya'o/ /lus las byung ba thams cad kyi/ /nyes pa'i dngos po spang bar bya/ /log
<p>165b.2</p>pa gtum por 'gyur dang rtsub/ /dbyen gyi tshig rnams smra mi bya/ /bden pa'i chos la gnas pas ni/ /don med gtam yang mi bya zhing / /mu stegs can dang gnas pa dang / /rtsod pa dag kyang mi bya'o/ /gdol pa la sogs ma rabs dang / /gsang sngags zlos pas
<p>165b.3</p>smra mi bya/ /sngags g.yog gcig pu ma gtogs par/ /gzhan dang lhan cig mi dogs par/ /blo can bzlas brjod byed pa na/ /su dang yang ni mi smra'o/ /'bru mar dag gis lus mi bsku/ /til yang bza' bar mi bya'o/ /la phug sgog pa btsong dag dang / /
<p>165b.4</p>bca' bsgyur rnam pa tha dad dang / /cung pen dang ni srin ril dang / /ma sha'i srin chan de bzhin te/ /til gyi cung pen la tu dag /dngos grub 'god pas rnam par spang / /log 'dren gyi ni zas kun dang / /gtor ma'i kha zas thams cad dang / /kri sa ra dang 'o thug
<p>165b.5</p>kyang / /gsang sngags zlos pas rnam par spang / /shing rta la sogs bzhon pa dang / /pad+ma la sogs de bzhin te/ /kha zas lhag ma bor ba la'ang / /rkang pa dag gis reg mi bya/ /sgeg pa'i cho ga thams cad dang / /l+h+wam dang gdugs dag 'dzin pa dang / /
<p>165b.6</p>lus kyi byi dor thams cad ni/ /gsang sngags zlos pas rnam par sdang / /rkang pas rkang pa mi mnye zhing / /lag pas lag pa'am mi mnye'o/ /bshang gci dag ni chur mi 'dor/ /de dang nye bar yang mi 'dor/ /snyim pa 'ba' zhig tu mi bza'/ /khar ba'i snod
<p>165b.7</p>du mi bza'o/ /lo ma'i rgyab tu'ang mi bza' zhing / /mkhas pas chags pa'i zas mi bza'/ /khri dang btegs pa'i khri dag dang / /gzhan dang lhan cig mi gtsang ba/ /sgrub po blo can mi nyal lo/ /gan rkyal kha sbub mi nyal zhing / /yang dang yang du
<p>166a</p>
<p>166a.1</p>mi bza' ste/ /ha cang chung che bar mi bza'/ /mi bza' bar yang mi bya zhing / /gang dag dogs pa'ang mi bza'o/ /ngo mtshar dag la dga' mi bya/ /ltad mo kun la mi blta'o/ /bud med yul ni sdug pa la/ /zhen pa'i sems
<p>166a.2</p>kyis chags mi bya/ /lus dang ngag dang sems kyis kyang / /de bzhin zas dang spyod pa la/ /sngags zlos cho ga la gnas par/ /ma bsdams par ni yong mi bya/ /sngags zlos cho ga mkhas pa yis/ /kha dog bsgyur ba'i gos mi bgo/ /de bzhin rnyings dang dri can dang / /gos
<p>166a.3</p>gcig par yang yong mi bya/ /bdag nyid smad par yong mi bya/ /bdag la mi dgar mi bya ste/ /yid 'byung bar yang ma gyur cing / /nad rnams kyis kyang zhum mi bya/ /bka' lan brtsams pa ma gtogs par/ /bdag gi gsang sngags mi gtong ngo / /gti mug blos ni
<p>166a.4</p>mi smad cing / /sgrim pa lhod par mi bya zhing / /yid ni gzhan du ma gyur cing / /bsam pa mang po mi bya'o/ /mi gtsang chags pa'i sems med par/ /zlos pa pos ni gsang sngags gdon/ /gdon gyi las rnams mi bya zhing / /bsrung dang slar bzlog mi bya'o/ /rang
<p>166a.5</p>gi sngags sam gzhan dag gis/ /zlos pas dug gi las mi bya/ /sgrub pa dgos pa ma gtogs par/ /sngags kyi gzhan dag mi spyad do/ /bdag gi sngags kyis mgrin par ni/ /sad pa'i phyir yang mi bya'o/ /blo gros can gyis dus gsum bzlas/ /dus gsum
<p>166a.6</p>du ni khrus kyang bya/ /zhes pa dang / /zlos pa cho ga shes pa yis/ /sdom pa dag ni gzung ba dang / /dam tshig bsrung ba nan tan bya/ /bzlas brjod spyod la brtson par bya/ /dkyil 'khor yang ni rtag tu bya/ /glegs bam yang ni rtag tu bklag /mkhas pas mchod rten
<p>166a.7</p>rtag tu bya/ /dge ba'i phyogs kyang rtag tu bya/ /dus gsum dag tu skyabs su 'gro/ /dus gsum dag tu sdig pa bshags/ /sgrub pa po ni blo can gyis/ /dus gsum du ni byang chub sems/ /dus gsum du yang smon lam gdab/ /rgyud mthong cho ga shes pa yis/ /cho ga
<p>166b</p>
<p>166b.1</p>spyod pa de dang de/ /ji ltar 'dod pa ci nus bya/ /rtag tu btang la brtson par bya/ /snying rjer ldan zhing 'jungs dang bral/ /rtag tu bzod cing byams par ldan/ /rtag tu brtson 'grus ldan par bya/ /rjes su dran pa drug rnams kyang / /bsam pa de bas rtag tu bsgom/ /rnam
<p>166b.2</p>pa sna tshogs chos thos nas/ /mos pa rnam par spyad par bya/ /gsang sngags cho ga bklag par bya/ /sngags dang phyag rgya rnams kyang mchod/ /cho ga las ni byung ba bzhin/ /blo dang ldan pas dkyil 'khor bri/ /byang chub sems ni brtan nas su/ /yang dag lha la nges byas
<p>166b.3</p>rnams/ /dam tshig phyag rgya bcings nas ni/ /mkhas pas dge slong la sogs pa/ /'khor bzhi po dag gzung bar bya/ /bdag rang gis ni rgyud kyang bstan/ /mkhas pas gsang sngags lung rnams kun/ /yang dag rgyas par shes par bya/ /tshes brgyad dang ni bcu
<p>166b.4</p>bzhi dang / /bco lnga dag la sgrub pa pos/ /cho 'phrul gyi ni zla phyed la/ /bye brag tu ni mchod par bya/ /bzlas pa sbyin sreg mchod pa dang / /de bzhin sdom pa gzung ba dang / /bsod nams dag las khyad par du/ /gus shing mngon par brtson par bya/ /zhes pa dang / 
<p>166b.5</p>yang / bzlas dang sbyin sreg mchod pa la/ /rtag tu stod g.yogs yod par bya/ /nyal dang khrus la nyes pa med/ /de yang mngon par bsngags par bya/ /phyi rol sar ni shing gi lham/ /rtag pa nyid du bgo bar bya/ /lha dang bla ma mchod gnas kyi/ /gnas rnams
<p>166b.6</p>su ni spang bar bya/ /lus dang ngag yid 'jug pa yis/ /rtag tu mchod gnas mchod par bya/ /gang dag rtag tu brtson pa yi/ /zlos pa dngos grub 'dod pa yis/ /mchod rten mthong na phyag bya zhing / /dge slong mthong na'ang phyag bya'o/ /lha dag mthong na rim
<p>166b.7</p>gro bya/ /bla ma mthong na mchod pa bya/ /zab mo'i chos ni bshad pa dag /thos nas dad pa bskyed par bya/ /byang chub sems dpa' khyu mchog gi /mthu la rab tu dga' bar bya/ /sngags kyi las rnams sna tshogs pa/ /thos nas yid ni spro bar
<p>167a</p>
<p>167a.1</p>bya/ /sgrub po dngos grub 'dod pas ni/ /blo gros ldan pas brtson 'grus bskyed/ /'di bya 'di ni mi bya'o zhes/ /rig sngags 'dul ba la smos dang / /bslab pa'i sdom pa nyid la yang / /zlos pas rtag tu rnam par bsam/ /rang
<p>167a.2</p>gi bde la chags pa dag /nyin mtshan du ni spang bar bya/ /'di dag byas nas 'di bya zhes/ /mi g.yel bar ni 'gyur bar bya/ /nyin par bag med nyes byas pa/ /srod la so sor bshags par bya/ /legs par byas la'ang mngon par dga'/ /nub mo byas
<p>167a.3</p>pa'ang nang par bshags/ /bzlas brjod sbyin sreg gtsang sbra dang / /rig sngags mchod dang sdom pa dang / /rig sngags 'dul ba dag la yang / /sgrub pa pos ni nan tan gnas/ /zhes pa dang / yang / de ring phan chad khyed rnams kyis/ /sangs rgyas chos
<p>167a.4</p>dang dge 'dun dang / /byang chub sems dpa' rnams dang ni/ /rig sngags gsang sngags tshogs la yang / /dad pa rab tu brtan par bya/ /rtag par theg pa chen po la/ /khyad par du ni mos par bya/ /dam tshig can dang mdza' ba dang / /bla ma la yang gus par
<p>167a.5</p>bya/ /lha rnams kun la sdang mi bya/ /dus mtshams dag tu mchod pa'ang bya/ /ston pa gzhan gyi gzhung mi smod/ /glo bur pa la mgron mi bya/ /srog chags rnams la byams pa'i sems/ /rab tu brtan pa nye bar gzhag /theg chen 'di la dga' rnams
<p>167a.6</p>kyis/ /bsod nams dag la nan tan bskyed/ /bzlas brjod byed la 'bad pa yis/ /gsang sngags spyod la mngon par bya/ /gsang sngags rgyu la bstan pa yi/ /dam tshig rnams kyang bsrung bar bya/ /dam tshig med pa rnams la ni/ /gsang sngags phyag
<p>167a.7</p>rgya mi sbyin no/ /gsang sngags rgyud ni legs par bsrung / /de yang bdag gis rtogs par bya/ /zhes gsungs te/ 'di lta bu'i bya ba la bslab bo/ /dam tshig de dag ni bdag gis bya ba'i rgyud dag las btus pa yin gyi rnal 'byor chen po'i rnal 'byor pa dag gis kyang / 
<p>167b</p>
<p>167b.1</p>yul dang dus kyi dbang dang bsam pa'i dbang gis ji ltar rigs par srungs shig /gang dag rnal 'byor chen po'i rnal 'byor pa yin par smra ba/ gtsang sbra dang bsdams pa med par 'dod pa dag ni ma rungs par 'gyur te/ bsam pa la sogs pa'i dbang las ni bya
<p>167b.2</p>ba'i rgyud dag tu yang / gtsang rung de ni mi gtsang rung / /zas ni zos rung ma zos rung / /khrus byas de ni ma byas rung / /bdag gi bdag nyid dran par 'grub/ /ces bya ba la sogs pa bag yangs su bya ba gsungs la/ phal cher ni rnal 'byor chen po'i rnal 'byor pas kyang
<p>167b.3</p>ji skad gsungs pa'i dam tshig las 'da' bar mi bya bas so/ /gzhan yang rnal 'byor gtsor byed pa'i rnal 'byor pa rnams la ni lus rtas par bya ba'i kha zas la sogs pa/ 'phags pa nyan thos 'dod pa chung zhing chog shes pa/ sbyangs pa'i yon tan lhur len
<p>167b.4</p>pas grol bar 'dod pa/ gnas dben pa bzhi la gnas par dam bcas pa dag la yang gnang ste ji skad du/ de'i tshe bcom ldan 'das kyis tshe dang ldan pa cang shes kauN+Di n+ya la 'di skad ces bka' stsal to/ /khyod deng bas mthar gnas shing ting nge 'dzin sgom pa'i dge slong
<p>167b.5</p>dag gnas khang mchog dag na gnas shing lam mchog dang kha zas mchog la spyod/ dge 'dun gyi las thams cad mi byed par gnang ngo / /de ci'i phyir zhe na/ ting nge 'dzin sgom pa dag gal te 'tsho ba'i yo byad kyis brel bar gyur na/ sems dang sems las byung ba'i
<p>167b.6</p>chos ngan pa skye zhing ting nge 'dzin thams cad mi 'grub pas na/ mtshams med pa'i sems can dmyal ba'i bar du ltung zhing mi bzad pa'i sdug bsngal chen po rnams tshad med pa ji snyed myong bar 'gyur ro/ /ting nge 'dzin sgom pa dag gal te 'tsho ba'i yo byad dang ldan na ting nge 'dzin mang
<p>167b.7</p>po ma 'grub pa yang grub pa dang / sngar grub pa dag kyang mi nyams so/ /de'i dbang gis mi dge ba'i chos thams cad mi skye bas na/ gzhung de bzhin du rgyas par mi dge ba'i rtog pa dang dpyod pa'i bar du mi skye la mtho ris kyi lha skye ba nas mya ngan las 'das pa'i bar du thob par 'gyur ro
<p>168a</p>
<p>168a.1</p>zhes gsungs na/ 'on kyang gang dag bcom ldan 'das kyi bka' mdo sde rin po che'i tshogs la sogs pa sde snod du gtogs pa'i gsung rab rgya chen po ma mthong zhing ma thos la/ de bzhin du bya ba dang rnal 'byor la sogs pa'i rgyud rtsa ba dang / phyi ma dang / phyi ma'i
<p>168a.2</p>phyi ma dang bcas pa rab tu rgyas pa/ 'khrul pa'i gnas gtan la 'bebs pa ma thos shing ma mthong bar rgyud mdor bsdus pa 'ga' zhig gi tshig sgra la ji bzhin par 'dzin pas pha rol tu phyin pa'i tshul dang / bya ba'i rgyud dang la sogs pa las dang bya ba rab tu ston pa de dag ni
<p>168a.3</p>lam sdug bsngal ba kha zas la sogs pa bye brag can bza' ba yid la gang 'dod pa longs spyod du med pa'o/ /rnal 'byor chen po'i rgyud rgya mtsho lta bu 'di las ni ji ltar dga' bas longs spyod kyang 'ga' yang gang du yang nam yang mi nyams te ji ltar dga' ba spyod la rag go/ /bud
<p>168a.4</p>med dang chang dang sha la sogs pa 'di dag ni mchod pa chen po mchod pa bzang po myur du 'grub par byed pa'o zhes smra ba de dag rab tu ma rungs pa yin te/ de'i phyir bcom ldan 'das dus gsum sgrib pa med par mkhyen pa'i zhal snga nas tshul 'di 'dra 'byung bar gzigs te/ nga yongs
<p>168a.5</p>su mya ngan las 'das nas lo bdun brgya lon nas bdud sdig can gyis nga'i bstan pa phye zhing 'chad par 'gyur ro zhes gsungs shing / de nyid ngo shes par bya ba'i phyir ni chos rtags kyi phyag rgya rnam pa gsum gyis nyid kyi bstan pa rgyas btab cing 'dar mi rung bar mdzad la/ nag por
<p>168a.6</p>bstan pa dang / chen por bstan pa rnam par dbye ba mdzad pas/ nyid kyi bstan pa brtag pa rdo ka shi lta bu bzhag par mdzad do/ /de'i phyir deng sang bstan pa la zhugs pa dag gis zhib pa'i blos brtag par bya ba'i rigs kyis ma brtags par gzhan gyi tshig sdig pa can la 'jug par
<p>168a.7</p>ni mi bya'o/ /de ltar na sngar rtog ge bkag pa zhe na/ 'dir ni gang lung 'bog pa de bla mar rung ba yin nam ma yin pa ni nges par dpyad pa yin la/ gang rang bzhin la sogs pa'i kha na ma tho ba spang bar ston pa la sogs pa'i phyag rgya gang yang rung bas thebs shing chen po bstan pas
<p>168b</p>
<p>168b.1</p>khyab na nges par des bstan pa blang ngo / /sems kyi bsam gtan zhes bya ba ni go sla'o/ /de lta'i zhes bya ba la sogs pas ni slob ma dam pa 'ba' zhig gzung ba bstan to/ /de nas zhes bya ba la sogs pas ni nges par de ltar bden pas 'di la bdag cag gis brtsad cing
<p>168b.2</p>gzhur med do zhes yid ches pas cang mi gsung bar gyur pa'o/ /rgyud la gzhan thams cad dad par byed pa'i dgos pa gzigs pas/ ma dris par ched du gsungs pa ni ched du brjod pa 'di'i ched du brjod do zhes bya ba ni gzhan gyi dri ba skabs med par nye bar brjod pa'o/ /ji skad
<p>168b.3</p>du zhe na/ gshin rje mthar byed 'khrul 'khor dang / /zhes bya ba la sogs pa ste rgyud thams cad kyi rtse mo dpal gsang ba 'dus pa yin na/ der yang rgyud 'dir gsungs pa'i thabs mi 'byung ste/ de bas na rgyud 'di ni rgyud de'i yang bla ma yin na/ gzhan rdo rje 'jigs byed la
<p>168b.4</p>sogs pa lta ci smos zhes gsungs pa'o/ /da ni/ e ma ho/ /mchog tu mya ngan 'das/ /zhes bya ba la sogs pas don dam pa byang chub kyi sems ston te/ dang po ni rigs lnga'i rgyal ba rnams kyis gsungs pa'o/ /e ma ho zhes bya ba ni spro bar ston pa'o/ /mchog tu mya
<p>168b.5</p>ngan 'das zhes bya ba ni mi gnas pa'i mya ngan las 'das pa ni nyan thos la sogs pa'i mya ngan las 'das pa bas mchog tu gyur pa ste/ bdag dang gzhan gyi don phun sum tshogs pa mi zad pa'i phyir ro/ /mi gnas pa'i mya ngan las 'das pa de yang gang zhe na/ e ma ho khro bo
<p>168b.6</p>'jigs par byed/ /ces gsungs te/ dpal gshin rje gshed 'di'i sku nyid snang zhing ma gos pas na mi gnas pa'i mya ngan las 'das pa yin te de bas na ngo mtshar che'o/ /de bas na 'khor ba'i thog ma dang tha ma med pa'i phyir rgyun chad pa med cing / gzhan gyi dbang dang
<p>168b.7</p>yongs su grub pa mdzad pa med pas na e ma ho 'khor bdag gi rgyun zhes gsungs te/ mngon par byang chub pa de bzhin nyid la dmigs pa la sogs pa'i ye shes gnas yongs su dag par gyur pa rgyun mi 'chad pa nyid 'khor ba zhes bya'o/ /de ltar yang / 'khor ba dang ni mya ngan
<p>169a</p>
<p>169a.1</p>'das/ /'di gnyis yod pa ma yin te/ /'khor ba yongs su shes pa ni/ /mya ngan 'das pa zhes bshad do/ /zhes gsungs so/ /don de'i ngor byas na chos thams cad ni rang gi ngo bo ji lta ba bzhin brtsam na/ gdod ma nas mya ngan las 'das pa phra ba yang med pas/ 
<p>169a.2</p>e ma ho chos thams cad gdod ma nas shin tu mya ngan las 'das pa nyid do zhes tshig rnam par sbyar ro/ /de ltar na chos 'di dag ni rab tu skye zhing 'jig kyang rgyun chad pa yang nam yang med de/ brtags zhes bya ba brtags pa tsam/ /'khor ba la ni mtha' mi dmigs/ /zhes
<p>169a.3</p>gsungs pa dang / mya ngan las 'das pa yin du zin kyang 'khor bar 'gyur la/ 'khor ba'i rgyur gyur kyang mya ngan las 'das pa ma btang ba'i phyir phan tshun 'gal ba byis pa'i yul ma yin pa'i bden pa gnyis po 'di ni/ e ma ho shin tu ngo mtshar 'di/ /zhes gsungs so/ /don
<p>169a.4</p>'gal ba 'di mi 'gal bar shes pas ci la phan zhe na/ gang zhig gis she na byis pa dag 'ching ba'i nyes pa'i skyon 'di dag rnal 'byor pa de la yon tan du mi 'gyur ba'o zhes tshig rnam par sbyar te ji skad du/ chos gang gis ni byis pa dag /'khor ba'i gnas su 'ching 'gyur ba/ chos de nyid
<p>169a.5</p>kyis rnal 'byor pa/ /'khor ba'i mthar ni 'gro ba yin/ /zhes gsungs so/ /de ci'i phyir zhe na/ gang gis 'ching ba'i chos de ni 'ga' yang ma mthong ba'i phyir/ dngos min dngos po med pa min/ /zhes bya ba la sogs pa gsungs te/ 'di dag rigs pas bltas na gnas pa'i mthu med pas na
<p>169a.6</p>dngos po med min te/ 'on kyang chos rnams kyi chos nyid kyis mngon sum kho nar gsal bar snang bas na/ dngos po med pa'ang ma yin te de ltar na rtag pa dang chad pa'i mtha' las rgal ba sgyu ma tsam du gnas te de shes pa la ni gnod pa gang yang mi 'byung ste/ de ni nyes pa'i tshogs kyi gnyen po yin
<p>169a.7</p>pas na/ chos la bdag med mkhas pa ni/ /rang bzhin med pa gom byas pas/ /phyin ci log las byung ba yi/ /nyon mongs sgrib pa med par spong / /zhes gsungs pas so/ /rang bzhin phra rab rtogs pa de yang med de/ khams min zhes bya ba mig la sogs pa'am/ dus ni gnyid log sad par byed/ /ces bya ba
<p>169b</p>
<p>169b.1</p>la sogs pas dus la sogs pa'i khams 'dod pa yang / kun du rtog pa tsam snying por gyur gyi rang bzhin med do/ /bye brag tu smra bas bzhag pa bstan du med pa'i rdzas rab tu dge ba yang mi 'thad de/ 'phags pa lang kar gshegs pa la sogs pa'i nang du gsal bas na/ mya ngan 'das pa
<p>169b.2</p>'das pa min/ /zhes gsungs so/ /'o na ci zhe na/ re zhig kun gzhi rnam par shes pa rgya yongs su chad pa med pa 'di tsam zhig sna tshogs kyi bdag nyid yin par zad de/ sa la gzugs rnams gang yod dang / /lha yul gnas pa'i khyim rnams kyang / /rnam pa sna tshogs gang snang ba/ /de dag
<p>169b.3</p>kun gzhi snang ba yin/ /kun gzhi kun du lag pa ste/ /kun du kha mig mgo bo yang / /cig car ram ni rim gyis kyang / /sa rnams yog par rab tu gnas/ /zhes gsungs pas na/ rnam shes nam mkha'i gzhi mnyam ste/ /zhes gsungs so/ /de lta na de nyid gnod par 'gyur ro snyam na/ nam mkha'
<p>169b.4</p>'di ltar bdag nyid med/ /ces gsungs te de gnas yongs su gyur pa na rang bzhin gyis 'od gsal ba'i phyir nam mkha' lta bu yin gyi yang dag pa'i ye shes la gzung ba dang 'dzin pa'i bdag ni ci yang med pas 'di la gnod pa med do zhes bstan pa'o/ /de nyid ni/ chos 'di bde ba chen po yin/ /
<p>169b.5</p>zhes gsungs te ji skad du bde ba gang zhe na/ gang la kun du rtog pa med pa de bde ba'o zhes gsungs so/ /'di don dam par yod pa nyid de 'di tsam yang sun 'byin pa ni bya rab gnon dang stag gi dpes mdo las gsal to/ /'di ni rag las pa dang bral ba'i chos rang dbang du gyur pa yin pas
<p>169b.6</p>na/ /sa min chu dang me ma yin/ /rlung min de bzhin nam mkha' min/ /zhes gsungs te/ tshul khrims dang ni ye shes bsam gtan gyis/ /mya ngan 'das zhi dul ba dri med pa'i/ /go 'phang mi rga mi 'chi zad mi 'tshal/ /sa chu me rlung nyi zla bral thob mdzod/ /ces bshad pa lta bu'o/ /go 'phang
<p>169b.7</p>de yang chos kyi dbyings rtog pa 'byung bar bstan pa'i phyir/ rdo rje sems dpa'i sbyor ba yi/ /skye ba 'di ni rab tu gnas/ /zhes gsungs te/ rdo rje sems dpa' zhes bya ba ni mi phyed pa dang sangs rgyas kyi chos sna tshogs pa'i rgyur gyur pas chos kyi dbyings te/ de la rab tu sbyar ba yis/ /zhes bya
<p>170a</p>
<p>170a.1</p>ba ni rab tu yang gsal ba zung du 'jug pas sngar bstan pa'i mi gnas pa'i mya ngan las 'das pa phyag rgya chen po zung du 'jug pa byung bas na/ skye ba 'di ni rab tu gnas/ /zhes gsungs te/ ji skad du/ rgyal bas chos nyid lus med rab zhi ba/ /gnyis med rang bzhin
<p>170a.2</p>med pa thugs chud nas/ /gzugs sku bzang po mtshan gyis brgyan pa yis/ /'gro ba ma lus bka' bzhin ston par mdzad/ /ces gsungs pas so/ /de tsam zhig bden gyi gzhan du gyur pa'i dngos kun dngos po zhes bya ba/ de ni dngos po med par grags/ /zhes bya ba gsungs te/ 
<p>170a.3</p>rigs pas 'jal ba rnams la zhes bya ba ni tshig gi lhag ma'o/ /ji ltar zhe na rnal 'byor pa'i sems yul khyad par can du snang ba rnal 'byor zung du 'jug pa dang bral bar gyur pa'i tshe de'i shes pa don khyad par can 'dzin pa de la rtag pa snang ba ma yin zhing / de bzhin du chad pa yang min la phyag dang
<p>170a.4</p>zhal dang kha dog kyang snang ba ma yin pas/ de'i phyir grags zhes bya ba ni don ji ltar nyams su myong ba gcig nas gcig tu mchod pa byed pa yin pa'i phyir ro/ /'on kyang de'i yul du sngar bstan pa'i dam pa'i dga' ba'i mtshan nyid de kho na nyid tsam zhig gnas par zad do/ /de'i mtshan nyid
<p>170a.5</p>gzhan yang / srid pa kun dang chags bral ba/ /thog ma bar dag spang pa'o/ /zhes gsungs te srid pa ni 'khor ba rgyun du 'jug pa'i sems te 'dod chags la sogs nyon mongs tshogs ldan pa'i/ /sems ni 'khor ba yin par kun du brjod/ /ces gsungs pa lta bu ste de rab tu spangs pa/ nyon
<p>170a.6</p>mongs rnams grol shel dang zla 'dra ba/ /srid pa'i rgya mtsho'i mthar ni yongs su bsgrags/ /zhes gsungs pa'i bdag nyid do/ /de bas na kun zhes bya ba ni srid pa'i rtse mo'i bar gyi sems las 'di ma gtogs par gyur pa'o/ /chags bral dang zhes bya ba ni/ 'phags pa nyan thos gang dag
<p>170a.7</p>srid pas rab tu skrag pas zhi ba'i bdag nyid rnam par shes pa mar me rgyun chad pa ltar gyur pa'i bde ba med pa la bde bar 'du shes pa/ sku dang ye shes bsam gyis mi khyab pa la rgyab kyis phyogs pa/ zhum pa med pa'i lus kyis ni/ /tshor ba sta gon gnas par bya/ /mar me 'dra ba'i rnam par
<p>170b</p>
<p>170b.1</p>thar/ /de yi sems ni mya ngan 'das/ /zhes bya ba gang yin pa 'di ni khams gsum dang mi gnas pa'i mya ngan las 'das pa la yang chags pa dang bral ba'o/ /'di ni de ltar yang ma yin te/ bskal pa grangs med pa'i bar du rgyu la nan tan byas pas 'khor ba'i mtha' med pa ltar 'di'i
<p>170b.2</p>sku tshe yang mtha' med pa ste/ /nam mkha' mthar thug gyur pa ji tsam par/ /sems can ma lus mtha' yang de bzhin te/ /ci tsam las dang nyon mongs mtha' gyur pa/ /bdag gi smon lam mtha' yang de tsam mo/ /zhes gsungs la/ smon lam yang ji ltar smon pa'i 'bras bu 'byin pa ste/ chos rnams
<p>170b.3</p>thams cad rkyen bzhin te/ /'dun pa'i rtsa la rab tu brten/ /gang gis smon lam ci btab pa/ /de dang 'dra ba'i 'bras bu thob/ /ces gsungs pas so/ /thog ma bar dag spangs pa'o/ /zhes bya ba ni sngar 'khor ba'i thog ma med par bstan pa 'dis thog ma spangs pa yin la/ gang la thog ma med pa de la
<p>170b.4</p>bar yod mi srid de/ bar ni thog ma dang tha ma'i cha las ltos pa tsam yin pa'i phyir ro/ /des na bar spangs pa'o/ /de nyid kyis ni 'di la tha ma med pa ni rab tu yang gsal bas ma gsungs so/ /gal te bstan du med pa dge ba'i rtsa bas mya ngan las 'das pa yang 'di min la/ mar me chad pa lta bu'i mya ngan las
<p>170b.5</p>'das pa yang 'di min na/ de bzhin gshegs pa rnams kyi yongs su mya ngan las 'das pa zhes gsungs pa ji lta bu yin zhe na/ don gyi dbang bcus rgyun chad pa med cing sku gzhan du snang ba skyed pa tsam la mya ngan las 'das par bzhag ste/ ji skad du 'phags pa 'jig rten las 'das pa'i le'u
<p>170b.6</p>las/ kye rgyal ba'i sras dag sangs rgyas kyi phrin las rdzogs par mdzad zin pa'i de bzhin gshegs pa dgra bcom pa yang dag par rdzogs pa'i sangs rgyas rnams ni don bcu'i dbang gzigs nas yongs su mya ngan las 'das pa chen po ston te/ bcu gang zhe na/ 'di ltar yang dag pa ji lta ba
<p>170b.7</p>bzhin du 'du byed mi rtag pa yongs su bstan pa dang / 'dus byas thams cad yid brtan du mi rung bar bstan pa dang / mya ngan las 'das pa'i phyogs bde bar 'gro bas 'jigs pa dang bag tsha ba thams cad dang bral ba yang dag par bstan pa dang / gzugs kyi lus la zhen pa'i lha dang mi rnams la
<p>171a</p>
<p>171a.1</p>gzugs kyi lus mi rtag pa nyid du yang dag par bstan pa dang / chos kyi sku la yang dag par sbyar ba dang / rnam par 'gyur ba'i mthu phyir mi bzlog par yongs su bstan pa dang / 'du byed thams cad mdor rgyur mi rung zhing dbang bsgyur du med pa yongs su bstan pa dang
<p>171a.2</p>mya ngan las 'das pa ni snying po dam pa ste/ mi 'jigs pa'i chos nyid du yang dag par bstan pa dang / kun 'byung zhing 'jig pa bral bar 'gyur ba yongs su bstan pa dang / kye rgyal ba'i sras sangs rgyas bcom ldan 'das kyi chos nyid kyis kyang de bzhin te/ sangs rgyas kyi phrin las thams
<p>171a.3</p>cad rdzogs par mdzad de/ dgongs pa thams cad yongs su rdzogs shing chos kyi 'khor lo shin tu bskor te gdul bya thams cad shin tu dul nas/ byang chub sems dpa' thams cad shin tu lung bstan par 'gyur te/ mnyam pa med pa'i go 'phang yongs su mya ngan las 'das pa
<p>171a.4</p>chen por yongs su mya ngan las 'da'o/ /kye rgyal ba'i sras don bcu po de dag yang dag par gzigs nas de bzhin gshegs pa dgra bcom pa yang dag par rdzogs pa'i sangs rgyas mnyam pa med pa'i go 'phang yongs su mya ngan las 'das pa chen po yongs su ston to zhes
<p>171a.5</p>gsungs so/ /de ltar don dam pa'i byang chub kyi sems ji skad du gsungs pa de nyid dang rjes su mthun par rnal 'byor pas mos pa yid la byed pa'am/ de kho na yid la byed pas gnas par bya ste/ de bas na 'di ni lam dang de'i 'bras bu gnyis kar rnam par gzhag go/ /don de nyid
<p>171a.6</p>btsun mo rnams kyis kyang gsal bar bstan pa'i phyir de nas zhes bya ba la sogs pa gsungs te/ go bar sla zhing sngar ji skad bshad pa tsam zhig 'dis kyang rjod par byed do/ /mya ngan las 'das pa chen po 'di'i mtshan nyid ni gzhan las/ ji ltar nam mkha' phyogs rnams ni/ /kun la
<p>171a.7</p>rtag par mi gnas pa/ /de bzhin chos rnams thams cad la/ /gsang sngags mgon po mi gnas so/ /ji ltar dngos rnams nam mkha' la/ /gnas shing rtag tu rnam snang yang / /de ni gnas su mi 'gyur ba/ /gsang sngags mgon po'ang de bzhin no/ /nam mkha' dus gsum
<p>171b</p>
<p>171b.1</p>la sogs dang / /ji ltar bral bar 'dod pa bzhin/ /de ltar gsang sngags mgon po yang / /dus gsum med kyang rnam par snang / /ming tsam du ni gdags pa'i gnas/ /byed pa po la sogs dang bral/ /nam mkha' la ni tha snyad du/ /mkhas pa rnams ni 'dogs par byed/ /ming ma gtogs
<p>171b.2</p>par cung zad kyang / /yod pa ma yin nam mkha' bzhin/ /de bzhin gsang sngags dbang phyug kyang / /tha snyad tsam du snang bar zad/ /me dang chu dang rlung ma yin/ /sa dang nyi ma'ang ma yin zhing / /zla ba la sogs gza' kun min/ /nyin par dang ni mtshan mo'ang min/ /skye ba dang 'gag pa'ang min/ /'chi
<p>171b.3</p>ba dang ni rgud pa min/ /skad cig ma yin yud tsam min/ /lo la sogs kyang ma yin zhing / /'jig pa dang ni chags pa'ang min/ /bskal pa'i grangs kyang yod ma yin/ /dge dang mi dge las byung ba'i/ /dbus su'ang yod pa ma yin no/ /kun mkhyen go 'phang 'dod pa yis/ /rtog pa rnam pa sna
<p>171b.4</p>tshogs pa/ /de kun gang la'ang med 'gyur ba/ /de la rtag tu brtson par bya/ /zhes gsungs so/ /byang chub ces bya ba ni rnam par mi rtog pa rang bzhin gyis 'od gsal ba ste/ byang chub nam mkha'i mtshan nyid de/ /kun du rtog pa thams cad spangs/ /zhes gsungs so/ /de'i bdag nyid
<p>171b.5</p>kyi sems ni byang chub kyi sems te/ yang shA ri'i bu sems de ni byang chub kyi rang bzhin te de'i phyir byang chub kyi sems zhes bya'o zhes gsungs pas so/ /gleng gzhi zhes bya ba ni ma lus pa'i man ngag 'dir byin pas so/ /le'u zhes bya ba ni sngon bzhin no/ /le'u bcu bdun pa'i
<p>171b.6</p>bshad pa'o// //da ni gzhung nye bar bsdu ba'i phyir/ gsang ba'i bdag po chen po rdo rje'i rigs khyad par can gyis zhes bya ba la sogs pa gsungs te/ gnod sbyin gsang sngags drag po 'chang ba rnams ni gsang ba ste/ de dag gdul ba'i phyir de dag gi dbang phyug tu skyes pas na bdag po'o/ /
<p>171b.7</p>gzhan yang de bzhin gshegs pa thams cad kyi gsang ba'i don 'dzin par dbang bskur bas na gsang ba'i bdag po'o/ /de nyid mthu'i khyad par rab tu phye bas na chen po'o/ /rdo rje'i mtshan ma las byung bas na rdo rje'i rigs so/ /yang na gnod sbyin lag na rdo rje dag gi rigs su skyes pas na rdo rje'i rigs
<p>172a</p>
<p>172a.1</p>so/ /sngar bstan pa'i yon tan dang bcas pas na khyad par can no/ /des na de skad ces gsungs so/ /de ci'i phyir gsungs she na/ na Ta ku be ra zhes bya ba smos te/ 'di dag ni lha mo'i bud med kyi sgyu ma rab tu mang po dang / rab tu 'jigs su rung ba'i gar byed pas na gar
<p>172a.2</p>mkhan na Ta ste bdud kyi sde'o/ /des ni 'gro ba ma lus pa lam las bzlog cing chud gson pas na ngan pa ste ku'o/ /bdud kyi las ni ngan pa yin pas so/ /de bzlog pa'i phyir na be ra ste de skad ces gsungs so zhes sbyar ro/ /bdud kyi sde log pa nyid ci la dgongs she na/ brgya byin log par rnam
<p>172a.3</p>par snang byed du gyur pa'i las kyi 'bras bu chud mi za bar bstan pa dang dgos pa bcu'i ched du ste de ni ji skad du 'phags pa 'jig rten las 'das pa'i le'u las/ kye rgyal ba'i sras don rnam pa bcu po 'di dag gi dbang yang dag par mthong nas snying po byang chub mchog la 'dug pa'i byang
<p>172a.4</p>chub sems dpa' bdud 'dul ba ston te/ bcu gang zhe na 'di ltar kun nas nyon mongs pa'i 'jig rten gyi khams 'byams klas pa na/ 'thab mo dang g.yul la sogs pa mos pa'i sems can rnams la/ byang chub sems dpa'i stobs kyi che ba nyid yang dag par bstan pa'i phyir
<p>172a.5</p>byang chub sems dpa' bdud 'dul ba ston to/ /yid gnyis dang the tshom du gyur pa'i mi dang / lha rnams kyi yid gnyis dang the tshom gcod pa'i phyir bdud 'dul ba ston to/ /bdud kyi sde yongs su smin par bya ba'i phyir bdud 'dul ba ston to/ /'thab mo dang
<p>172a.6</p>g.yul la mos pa'i mi dang / lha rnams kun nas bsdu ba dang / kun nas 'dus pa'i lha dang / mi rnams 'dul ba'i dbang gi phyir bdud 'dul ba ston to/ /byang chub sems dpa'i mthu la thub pa med par yongs su bstan pa'i phyir bdud 'dul ba ston to/ /sems can
<p>172a.7</p>gzhan mos shing spro bar bya ba'i phyir bdud 'dul ba ston to/ /phyi ma'i skye bo rnams la snying brtse ba'i phyir bdud 'dul ba ston to/ /snying po byang chub kyi bar gyi bdud kyi las yongs su bstan pa dang / byang chub sems dpa' bdud kyi lam thams cad las 'das par yongs
<p>172b</p>
<p>172b.1</p>su bstan pa'i phyir bdud 'dul ba ston to/ /nyon mongs pa'i stobs kyi nyams smad cing stobs med par byas pa yongs su bstan pa dang / dge ba'i rtsa ba brjod pa dang / byams pa'i stobs yang dag par bstan pa'i phyir bdud 'dul ba ston to/ /kun nas nyon mongs pa'i 'jig rten
<p>172b.2</p>gyi khams 'byams klas pa dag tu chos nyid rjes su 'brang bar bya ba'i phyir byang chub sems dpa' bdud 'dul ba ston to/ /kye rgyal ba'i sras don bcu po de dag gi dbang mthong bas na byang chub sems dpa' bdud 'dul ba ston to zhes gsungs so/ /gzhan dag 'di 'gro ba
<p>172b.3</p>chags par byed pa'i gar gyi nyams dgu'o/ /sgeg dang dpa' dang 'jigs su rung / /dgod dang khro dang 'jigs par byed/ /snying rje ngo mtshar zhi ba ste/ /'bar ba'i gar dgu'i nyams dang ldan/ /zhes pas gar mdzad pas na Na Ta ku ste ku zhes bya ba ni kurban ti ste byed pa'am mkhan
<p>172b.4</p>po'o/ /de nyid 'gro ba lam dam pa la dgod pas gar te mchog dam pa'o/ /de bas na 'di ni gar mkhan mchog yin pas na lag na rdo rje dbang bskur ba'i rgyud du/ tshur shog Na Ta ku ber/ /zhes bcom ldan 'das shAkya thub pa nyid kyis 'di la snyan par bos pa'o zhes 'chad de
<p>172b.5</p>mi 'thad pa med do/ /des na rgyud 'dir yang gang dag don gyi dbang bcu po 'di mthong ba dang / gsang sngags kyi mthu rab tu bstan pa'i phyir bdud btul ba mnyam pa med pa bstan zhing 'gro ba 'byung bar 'gyur ba rnams la yang go 'phang 'di lta bu sgrubs shig ces ston pa'o// //rtsod
<p>172b.6</p>pa'i dus su snyigs ma lngas gzir ba/ /blo dman bdag 'dras 'dir bsdus rnams phye bas/ /bdag ni dpal ldan gshin rjes ma sdang bar/ /gcig pu bde mchog go 'phang thob par shog /dpal gshin rje'i dgra nag po zhes bya ba'i rgyud kyi rgyal po chen po'i dka' 'grel rin po che'i
<p>172b.7</p>sgron ma zhes bya ba slob dpon mkhas pa chen po rat+nA ka ra shan+ti sa nyung bar sbyar ba 'di yongs su rdzogs so// //A tsAr+ya bi na ya tsan+d+ra dang / lo tsA ba dge slong chos kyi shes rab kyis dad pas bsgyur cing zhus te gtan la phab pa'o// //
<p>173a</p>
<p>173a.1</p>@##/ /rgya gar skad du/ kr-iSh+Na ya mA ri tan+t+ra rA dza pra ka na phra dI pa nA ma TI kA/ bod skad du/ gshin rje gshed nag po'i rgyud kyi rgyal po mngon par mthong ba lam gyi sgron ma zhes bya ba'i rgya cher bshad pa/ bcom ldan 'das smra ba'i skyes mchog 'jam dpal gzhon
<p>173a.2</p>nur gyur pa la phyag 'tshal lo/ /bde gshegs yon tan mtha' rgyas snying po'i snying po nyid/ /dbyings dag rnam pa'i mtha' bral zhi ba chos kyi rje/ /phyir mi ldog dbang sems dpa' rgyal ba mchog gi sras/ /klu sgrub snying po la sogs 'phags mchog de rnams dang / /
<p>173a.3</p>bde ba chen pos nges par gang ba nag po'i mchog /mtshan dang dpe byad rab tu rgyas pa longs spyod rdzogs/ /dgra rnams bdag por mthar byed sprul pa'i 'khor lo dang / /rje btsun 'jam pa'i rang bzhin de la phyag 'tshal te/ /mchod pa chen po zhe sdang dga' byed dgra yi rgyud/ /ma lus
<p>173a.4</p>yid 'dus yid la dga' bar byed pa'i gtso bo ste/ /thabs dang shes rab dbyer med bla na med pa'i nyag gcig pu/ /byang chub sems dpa' sbyin pa rnam dag shes rab pha rol phyin pa dang / /brtson 'grus brtul zhugs la sogs gzhan yang de yi chogs/ /rgyud rgyal gsal byed lam du
<p>173a.5</p>gyur pa nag po zhabs kyis bshad/ /nges don 'di ni rig 'dod na/ /sgra yi rnam pa mchog gyur ces/ /sangs rgyas rnams dang de sras kyi/ /spyi yi rnam pa 'dir 'dod yin/ /bdun pa yi ni dang po las/ /bdun pa'i drug pa'i gnyis pa byin/ /brgyad pa'i gnyis pa'i dang
<p>173a.6</p>pos brgyan/ /bdun pa'i bdun pa'i gsum pa la/ /bdun pa'i bzhi pa'i mthas brgyan pa/ /bdun pa'i drug pa'i dang po dang / /bdun pa'i lnga pa'i tha ma dang / /bdun pa'i drug pa'i gnyis pa la/ /brgyad pa'i gnyis pa'i gnyis pas brgyan/ /bdun pa'i gsum pa'i dang po la/ /bdun pa'i gsum
<p>173a.7</p>pa'i tha ma byin/ /bdun pa'i bzhi pa'i dang po la/ /bdun pa'i drug pa'i gnyis pas brgyan/ /bdun pa'i drug pa'i gnyis pa dang / /bdun pa'i gnyis pa'i dang po ni/ /sgra bzhi po ni bsdus pa'i don/ /dzi ni la yi sgra dag las/ /mtshan gyi mchog ni mngan par rnyed/ /
<p>173b</p>
<p>173b.1</p>de yang nges par gzhag pa las/ /'di yi de nyid de rig bya/ /khungs btsun yid ches bla ma dran/ /bkra shis rang bzor mi 'jug dang / /'jug don rtogs las bstan pa'i 'od/ /sgra yi yan lag rnam pa brgyad/ /bstan bcos de yi lus shes pas/ /mkhas pa
<p>173b.2</p>bshad bya 'dir 'os yin/ /drang ba'i don dang nges pa'i don/ /dgongs pas bshad dang dgongs min dang / /ji bzhin sgrar bshad sgrar min don/ /tshogs dang slob ma'i mtha' drug ni/ /bshad pa'i rgyud kyi rjes 'brangs nas/ /rgyud kyi mchog la nges sbyar bya/ /'dir rgyud
<p>173b.3</p>kyi rgyal po nyid kyis brjod par bya ba ni brjod par bya ba dang rjod par byed pa'o/ /de yang bcom ldan 'das gshin rje gshed nag po dang de'i ye shes kyi cha'o/ /rgyud kyi rgyal po 'di nyid dang dge ba'i bshes gnyen gyi gsung gi dam pa sgra don las mtshams bcad pa sgra rang gi
<p>173b.4</p>mtshan nyid slob dpon gyi rgyud kyis bsdus pa'am/ sgra spyi'i rnam pa de las gzhan pa'i rgyud kyis bsdus pa dag go/ /de yang / sangs rgyas rnams kyi ye shes ni/ /de kho na yi rang bzhin nyid/ /lam dang gzhung gi sgrar bshad de/ /gnyis su med pa brjod bya'i don/ /
<p>173b.5</p>zhes 'byung ba dang / sangs rgyas rnams las gang thos shing / /de ston pa ni gang yin dang / /bsregs bcad bdar ba'i gser bzhin du/ /yongs su brtags nas blang bar bya/ /zhes 'byung ba'i phyir ro/ /'dir dgongs pa ni bdag nyid du bya ba yin la de yang dad pa dang
<p>173b.6</p>yid ches pa'o/ /thams cad kyang de'i rang bzhin du shes pa dang / thams cad kyang de'i ngo bor rtogs pas nan tan du byas pa'o/ /de yang / ston pa'i bka' la ci yod dang / /gang sus bstan pa bzang po'i mchog /gzhan bsten pa yi mthu nyid kyis/ /the tshom
<p>173b.7</p>dang ni bral byas pa'o/ /'dir dgos pa ni bdag gi don phun sum tshogs pa ni tha mi dad pa'i ye shes kyi chos thams cad kyi rang bzhin bde ba chen po'o/ /yang dgos pa ni gzhan gyi don phun sum tshogs pa'i 'bras bu ste mtshan dang dpe byad kyi ngo bo dang / gzhan sna
<p>174a</p>
<p>174a.1</p>tshogs pa'i gdul bya dang / mngon par snang ba sprul pa nyid do/ /de yang gzhan don/ phun sum tshogs pa sangs rgyas kyi/ /'bras bu gtso bor bshad pa ste/ /sems can rnams kyi don spangs nas/ /chen po'i 'bras bu gzhan ma yin/ /zhes 'byung ba'i
<p>174a.2</p>phyir ro/ /'dir 'brel ba ni med na mi 'byung ba'i don te/ dngos kyis 'brel pa las phyogs gzhan pa'i blo'i 'brel pa de las byung ba ni don dang tshig gi rang bzhin de dang des gzhan dang gzhan la go bar byed pa nyid do/ /de yang / gzhung gi tshig gi gzhi dag las/ /dam pa'i ngag ni rmad po che/ /
<p>174a.3</p>rgyud kun gyi ni gsang ba'i don/ /gang dang gang la der brjod yod/ /ces 'byung ba'i phyir ro/ /de yang rgyud ni shin tu gsang ba'i don te bla na med pa nyid du 'ong ba yin no/ /gsang sngags kyi don mngon par rtogs pa nyid ni shin tu dgongs pa'i don dam pa la rag las pa ste bla na med pa'i
<p>174a.4</p>snying po bsdus pa'i don to/ /de ni mngon sum dang rjes su dpag pa'i yul ma yin te/ 'di dag ni rang gi lha las 'ongs pa dang mchog tu gyur pa'i brgyud pa'i rim pa las mngon par rtogs pa'o/ /de yang / phyi rol sgra dang tshad ma dang / /mngon sum rjes dpag rigs pa'i mdung / /
<p>174a.5</p>blo rab mngon shes phra mos kyang / /rtogs par mi nus man ngag yin/ /zhes 'byung ba'i phyir ro/ /rgyud ni rgyun te bcom ldan 'das rdo rje 'chang chen po nyid do/ /de yang sangs rgyas pa'i ye shes te sems can thams cad dang rgyud gcig pa'i blo gros chen po 'di ni bsam gyis
<p>174a.6</p>mi khyab pa'i ngo bo'o/ /de dag nyid ni rgyu'i rgyud dang / thabs kyi rgyud dang / 'bras bu'i rgyud bsdus pa'i ngo bo ste/ de yang tsan+dan lta bu dang / ut+pal lta bu dang / pad+ma dkar po lta bu dang / pad+ma lta bu dang / rin po che lta bu'i gang zag ste/ zhe sdang gi rigs ni mchog tu gyur pa ste de yang gzhi
<p>174a.7</p>dang / rang bzhin dang / dbrog tu med pa nyid do/ /de nyid ring ba dang nye ba'i cha shas kyis rgyu'i rgyud mngon par rtogs par bya ba nyid do/ /sgrub par byed pa'i thabs ni bya ba'i rgyud dang / spyod pa'i rgyud dang / rnal 'byor gyi rgyud dang / rnal 'byor bla na med pa'i rgyud dang / de yang
<p>174b</p>
<p>174b.1</p>thabs kyi rgyud dang shes rab kyi rgyud ni yongs su rdzogs pa dang ngo bo nyid kyis yongs su rdzogs par byed pa'o/ /'bras bu'i rgyud ni gshin rje gshed nag po thob pa ste/ de'i gzugs can ni sngar bshad pa lta bu'o/ /de dag nye bar gdags su rung ba ni 'brel pa dang tshogs pa ste de'i phyir rgyud
<p>174b.2</p>nyid du shes par bya'o/ /mtshan nyid ni rgyu dang 'bras bu ste thabs kyi bdag nyid du byas pa'o/ /de'i phyir/ bskyed pa yi ni rim pa dang / /rdzogs pa yi ni rim pa dang / /rim pa gnyis la brten nas ni/ /rdo rje 'chang gis chos ston to/ /zhes 'byung ba'i phyir ro/ /de dag rab tu 'byed
<p>174b.3</p>pa ni tshig gi rgyud dang / rang bzhin gyi rgyud do/ /de dag yi ge dang sgra nyid kyis gzugs brnyan gyi tshogs dang don spyi'i rnam pa nyid 'dzin pa yin la/ don can gyi dpe dang bsam gyis mi khyab brgyud kyis myong ba de kho na nyid du byed pa'o/ /gnyis pa gnyis ni gzhan sel ba ste/ tha dad pa nyid
<p>174b.4</p>du 'byed pa ni blo'o/ /gnyis med la gnyis mi gnas shing de nyid kyi 'du shes pa dang bral ba ni sangs rgyas kyi sa'i de kho na nyid do/ /thabs dang shes rab kyi rgyud gshin rje gshed nag po'i rang bzhin ni rnal 'byor gtso bor gyur pa ste dang po'i rnal 'byor dang / rjes su rnal 'byor
<p>174b.5</p>dang / shin tu rnal 'byor dang / rnal 'byor chen po'o/ /de bas na chos kyi sku dang / longs spyod rdzogs pa'i sku dang / sprul pa'i sku bsgom pa las yongs su gyur pa ste/ de'i phyir yang dag yang dag min/ /gang gang shin tu bsgoms pa las/ /bsgom pa'i stobs ni
<p>174b.6</p>rdzogs pa na/ /bde gsal me tog blo 'bras can/ /zhes 'byung ba'i phyir ro/ /gzhan yang / shes rab pha rol phyin gnyis med/ /snying po don can bla med pa/ /'di ni yongs su bsgoms pa las/ /sangs rgyas kun gyi 'bras bu 'byung / /zhes 'byung ba nyid kyi phyir ro/ /
<p>174b.7</p>gal te bsgoms pas ma yin te/ /byas dang bsags pas 'grub po zhe na ma yin no ji ltar na/ thun mong ma yin par ni bshad/ /gzhan rnams rnam pa thams cad du/ /bdag nyid bde don rab tu 'jug /blang dor yongs su mi shes pas/ /phyi rol lha dang mi rnams kyi/ /bde
<p>175a</p>
<p>175a.1</p>ba'i don du 'di ltar spyod/ /chu dang me sogs bdag nyid ni/ /zhugs nas 'bras dang 'bras 'byung sogs/ /zla ba gcig la sogs par ni/ /lus kyi dka' thub byed pa'o/ /de ltar ma yin te/ 'bras bu dka' thub spyad pas 'byung ba'o zhe na ma yin te/ sdug
<p>175a.2</p>bsngal dang bcas dka' thub kyis/ /bde ba'i 'bras bu ma yin no/ /zhes bya bas gsal lo/ /de ci'i phyir zhe na/ sdug bsngal gyis ni g.yeng ba'i sems/ /rnam par g.yengs pas dngos grub gzhan/ /dngos grub dngos med 'khor ba ste/ /'khor bas dmyal bar 'gro bar
<p>175a.3</p>'gyur/ /zhes gsungs pas gsal lo/ /de'i phyir 'jig rten pa'i bsam gtan dag la don med par 'gyur ro/ /zhe na/ 'jig rten pa yi yang dag lta/ /chen po gang la yod gyur na/ /de ni bskal pa stong du yang / /ngan 'gror 'gro bar mi 'gyur ro/ /zhes gsungs pas so/ /'khor
<p>175a.4</p>ba spangs pa ni ma yin te/ de'i mthus dus rtag tu sdug bsngal bar ni ma byas so/ /lam la zhugs pa la khyad par ji lta bu yod ce na/ dngos po ma lus rdzas shes shing / /phung po dngos med mchog mthong bas/ /nyan thos rnams kyi byang chub ni/ /rang gi mya ngan 'das mchog 'gyur/ /pha rol
<p>175a.5</p>tu phyin pa chen po'i theg pas yon tan gyi khyad par ci zhig rnyed ce na/ pha rol phyin pa'i theg pa mchog /sbyin pa la sogs rab spyod gang / /rtag tu stong pa'i ror gcig kyang / /longs spyod rdzogs pa sprul pa'i sku/ /sku gnyis dag gis dngos po med/ /ces gsungs pa ni bsam gyis mi
<p>175a.6</p>khyab pa'i snying rje chen po dang bral ba ste/ dman pa'i snying rje rang gi mya ngan las 'das pa gtso bor byas pa nyid do/ /gal te khyod sa bcu yongs su rdzogs pa'i phyir mi ldog pa'i rab tu 'phel ba thob pa yang 'gegs par byed pa nyid dam zhe na/ kho bo ni phyir mi ldog pa'i sa bcu pa thob pa la yang
<p>175a.7</p>sangs rgyas pa nyid du mi byed de/ /de lta nyid du nges na sa bcu pa'i byang chub sems dpa' nyid sangs rgyas yin par thal bar 'gyur ro/ /de bas na chos dang longs spyod rdzogs pa dang sprul pa ni sangs rgyas kyi sa la gnas pa ste/ 'das pa'i khyad par can gyis de ltar zab mo gang mngon du
<p>175b</p>
<p>175b.1</p>byed pa yin na de lta na yang sems can gyi don gyi dngos po med do/ /de bas 'gro ba ma lus pa nye bar 'tsho ba med pa dang / thams cad mkhyen pa la shugs kyis gnon pa 'byung bar 'gyur ro/ /bdag med pa rab tu 'phel ba ni rtag pa'i mi mthun pa'i phyogs so/ /de'i phyir gsungs
<p>175b.2</p>pa/ dngos med gcig pu bsgrub pa yang / /thabs ni spang byar bya ba min/ /bdag gzhan nus pa med pa ni/ /dngos med ri bong rwa bzhin no/ /gal te sbyin pa la sogs pa'i thabs ni smon lam gyi thabs kyis 'gyur ba ste/ de'i phyir smon lam ni mchog tu gyur pa'o zhe na/ gang gi phyir
<p>175b.3</p>ma bsgoms par longs spyod rdzogs pa dang sprul pa'i bdag nyid 'thob ces pa ni the tshom za ste/ ji ltar nges par 'gyur ba ni de bzhin gshegs pa thams cad kyis yang dag pa'i dbugs phyung ba med do/ /de ltar na na chos kyi sku yang smon lam gyi stobs kyis ci'i phyir mi 'gyur te
<p>175b.4</p>'gyur bar rigs so/ /de bas na khyod bsgom pas rab tu nyon mongs pas ci zhig bya ste don med pa nyid du zad do/ /gal te chos kyi sku ni bsgoms pa dang / de goms pa las thob par 'gyur ro zhe na mi rigs te/ gsum po nyid kyang bdag dang gzhan gyi don phun sum tshogs pa ste/ 
<p>175b.5</p>'bras bu gcig pa nyid la gang gi phyir longs spyod rdzogs pa dang sprul pa'i sku gnyis nyes pa ci zhig byas nas gang mi bsgom par 'gyur/ /de bas na pha rol tu phyin pa'i theg pa rnams kyis sku gsum gyi bdag nyid can gyi sangs rgyas khas blang ba tsam du zad kyi de gsal bar bsgom pa dang bral
<p>175b.6</p>ba'i phyir thob par mi 'gyur ba'i phyir ro/ /de'i phyir/ sangs rgyas nyid du bsgrub pa'i rgyu/ /sangs rgyas sbyor ba rnam kun du/ /rgyu dang 'dra ba'i 'bras bu ni/ /rnam pa kun du blta bar bya/ /zhes 'byung ba dang / thams cad gsang ba las gsungs pa/ ting 'dzin ye shes las byung ba/ /'di ltar
<p>175b.7</p>mdor bsdus sangs rgyas nyid/ /sangs rgyas sbyor ba ma yin na/ /bsgrubs pas sangs rgyas thob mi 'gyur/ /zhes 'byung ba'i phyir ro/ /de nyid gsal bar byed pa'i gzhung gzhan yang bshad par bya ste/ der ni sangs rgyas sbyor ba kun/ /sems can ma lus 'dul ba la/ /khro bo nyid ni zhi ba yi/ /
<p>176a</p>
<p>176a.1</p>bdag nyid gshin rje gshed nag po/ /bya ba spyod pa'i theg pa yang / /bsgrub bya'i dus ni rjes 'jug min/ /de yi rtog pa rab tu 'gyur/ /der ni bris sku la sogs pa/ /stobs kyi dngos grub 'grub phyir ro/ /rnal 'byor rgyud kyi bye brag ni/ /rang gi lhag pa'i
<p>176a.2</p>lha sbyor ba'i/ /bris sku la sogs 'gyur ba'i lha/ /dmigs pas mnyam pa'i dngos grub 'grub/ /rnal 'byor bla na med pa'i gtso/ /'thob pa'i rgyur ni bshad par bya/ /zhes bya bas rab tu gsal ba nyid du shes par bya'o/ /'dir ni thabs dang shes rab gnyis su med pa'i sbyor
<p>176a.3</p>bas chos dang longs spyod rdzogs pa dang sprul pa'i bdag nyid 'gro ba ma lus pa la phan par byed pa ni gtso bo ste/ mchog tu zag pa med pa bde ba'i rang bzhin bstan pa'i phyir de bas na thun mong ma yin pa'i phyir 'bras bu thob pa'i rgyu de ni bla na med pa'o/ /tsha ba 'joms pa'i klu tak+Sha ka'i gtsug
<p>176a.4</p>phud kyi rin po che bzhin du sgrub par mi nus pa ma yin no/ /ji ltar bsgrub ce na/ 'dod pa'i yon tan gyi yul thun mong ma yin pa nye bar bsnyen pas bsgrub pa gsal bar 'gyur ro/ /de dag gis 'khor bar 'gyur ro zhe na/ sngags la sogs pa 'dus byas pas nye bar spyod pa'i dug bzhin du
<p>176a.5</p>khyad par can gyi 'bras bu 'byung bar mi 'gyur ro/ /de'i phyir/ ji ltar dug gi de nyid shes/ /dug gis dug nyid sel bar byed/ /de bzhin 'dod pa yin phyir ro/ /kun du rtog pa'i ral ba'i rtse/ /zhes 'byung ba dang / dpal gsang ba 'dus pa las/ dka' thub brtul zhugs sdug bsngal
<p>176a.6</p>gyis/ /bsnyen pa dag ni mi 'grub po/ /'dod pa'i yon tan nye bar spyad/ /bsten pas myur du 'grub pa'o/ /de'i phyir 'di dag ni thun mong ma yin par shes par bya'o/ /des sgos 'brel dang / mdor bsdus pa dang / rtsod pa yongs su spang bar bya ba bshad zin to/ /da ni rgyud kyi rgyal po
<p>176a.7</p>nyid mngon par dgrol bar bya ste/ 'di skad bdag gis thos pa'i dus gcig na zhes bya ba ni bstan pa'i chos dang / sdud pa po dang / phun sum tshogs pa lnga dang / khyad par du gyur pa gsum ston pa nyid du byed pa'o/ /'di skad ces bya ba ni sdud par byed pa phyag na rdo rjes rgyud thams cad kyi
<p>176b</p>
<p>176b.1</p>don dang tshig thugs la yang dag par bzhag ste/ rang gi shes pa'i rjes su ye shes kyi rgyun gyi ngo bor rgyud ma lus pa'i don bshad pa'i gtso bor phyin ci ma log pa'i de kho na nyid gsungs pa'o/ /de yang 'di skad nyid du thos kyi de la phri ba dang bsnan pa ni cung zad kyang ma byas pa
<p>176b.2</p>nyid du bstan to/ /bdag gis zhes bya ba ni bdag nyid kyis ma byas pa dang / gzhan dang gzhan las thos pa dang / brgyud pa ni ma yin te/ bcom ldan 'das las bdag nyid kyis mngon sum du thos pa'o/ /thos pa zhes bya ba ni gang du gang las gang gi tshe thos pa zhes
<p>176b.3</p>bya ba ste rang gi lhag par mos pas so/ /de yang gzhan thams cad du bkag pa ni ma yin te/ ma ti tsi tras smras pa/ gsung gcig dag ni gsungs pa ni/ /grangs med pa yi mtshon pa'o/ /'di ltar bdag la gsungs pa zhes/ /'gro ba kun gyi rjes su shes/ /zhes pa nyid kyis
<p>176b.4</p>so/ /de yang thos pa'i dus na byang chub sems dpa' ste/ sdud pa'i dus na sangs rgyas so/ /ci'i phyir zhe na/ le'u bco brgyad pa las gsungs pa/ de'i tshe bcom ldan 'das las ji bzhin du gsungs pa thos te skad cig la bzung zhing don bzung bas bsdus nas legs par rab tu yid
<p>176b.5</p>la byas so zhes gsungs pa shin tu tshad ma'o/ /de bas na slob dpon med par rang bzo ni ma byas pa ste yang dag par shes nas byas pa'o/ /dus gcig na zhes bya ba ni 'dir rnyed par dka' ba dang / bdag nyid thos pa dang ldan pa dang phun sum tshogs pa'i shes rab chen po'o/ /byin gyi rlabs kyis
<p>176b.6</p>ldan pa nyid du ston to/ /gzhan ni phyin ci ma log pa'i zab mo'i chos gzhan du ston par mi 'gyur ba'i phyir 'dis ni ma 'ongs pa'i 'gro ba la gus pa dang de brtan po nyid du byed pa'o/ /dus gcig la bdag gis 'di thos la gzhan du yang gzhan gyi rgyud thos pa'i phyir rab tu thos pa che bar
<p>176b.7</p>gsungs so/ /gal te yi ge tha dad pa dang bshad pa dang tshig dka' ba so so dag ji ltar dus gcig na shes she na/ sde tshan gcig ni rgyun ma chad la bar chad med par thos pa'o/ /rgyud re re zhing de snyed nyid du'o/ /de dag 'dzin par mi nus so zhe na/ sangs rgyas kyi mthus bdag gis
<p>177a</p>
<p>177a.1</p>bsam du med pa'i rnam par thar pa'i sgo thob pa'o/ /gshin rje gshed nag po'i rgyud shin tu gsang ba'i don ni e baM ma ya ste bshad pa'i rgyud gzhan las shes par bya'o/ /de dag ni re zhig bsdus pa'i don to/ /de yang gang las thos zhe na bcom ldan 'das las te lha'i
<p>177a.2</p>bu'i bdud dang / nyon mongs pa'i bdud dang / 'chi bdag gi bdud dang / phung po'i bdud de/ rdo rje lta bu'i ting nge 'dzin dang / stong pa nyid kyi ting nge 'dzin dang / byams pa chen po'i ting nge 'dzin dang / rnam par mi rtog pa'i ting nge 'dzin gyis sa bon dang bcas pa'i nyon mongs pa ma lus
<p>177a.3</p>pa bla na med pa shes rab kyi cha'i rig pa nyid de bcom pa'o/ /de bas na shes rab chen pos bcom par gsungs so/ /de ci'i phyir zhe na/ ting nge 'dzin gyi bdud bcom pas na shes rab kyis mi mthun pa'i phyogs de nyid du byas pa'o/ /gzhan yang / dbang phyug dang ni gzugs bzang
<p>177a.4</p>dang / /dpal dang grags dang ye shes dang / /brtson 'grus phun sum tshogs pa ste/ /drug po de la skal bar brjod/ /ces 'byung ba ni shugs kyis rdzogs pa'o/ /de nyid ni phyin ci ma log pa'o/ /de'i phyir bcom ldan 'das gal te de las thos pa'o/ /yang dag pa nyid
<p>177a.5</p>du ni phun sum tshogs pa thams cad kyi rtsa ba lhan cig skyes pa ste gnyis su med pa'i ye shes so/ /de'i phyir/ nga nyid ston pa nga nyid gnas/ /nga ni 'khor ldan de yi chos/ /nga ni dus gsum nges 'byung ba/ /dpal mchog dang po'i skyes bu yin/ /zhes 'byung ba yin no/ /de la gang
<p>177a.6</p>du gnas nas thos she na/ de bzhin gshegs pa thams cad kyi sku dang gsung dang thugs rdo rje btsun mo thams cad kyi b+ha ga rnams la bzhugs te zhes bya ba ston to/ /de bzhin gshegs pa ni gnyis su med pa'i ye shes kyi ngo bo'o/ /rang gi rang bzhin ni chos kyi sku nyid yin te/ kun rdzob
<p>177a.7</p>tu longs spyod rdzogs pa dang sprul pa'i ngo bos rang rang gi lhag pa'i mos pa'i dbang gis gang dang gang gi rab tu 'byed par gyur pa'i sku 'jig rten pa rab tu dga' ba de dang de'i gzugs su 'gro bar byed pa ni don dam pa'i ye shes blo gros yul du ma byas pa ji bzhin pa de bzhin nyid las gzugs sku
<p>177b</p>
<p>177b.1</p>sems can gyi don la rab tu gshegs so zhes bya ba'i don to/ /gal te rang rig dngos 'dzin cing sna tshogs pas 'khrul to zhe na/ rang rig dngos 'dod chos sku las/ /rjes thob sgyu ma'i gzugs su ni/ /mnyam par bzhag pas 'byung smra ba/ /skyes bu tha shal brlag par 'gyur/ /
<p>177b.2</p>zhes pa nyid kyis rigs pa ma yin no zhe na/ ma yin te chos kyi sku nyid snying rje chen po'i dbang gis longs spyod rdzogs pa dang / sprul pa'i sku dang sna tshogs par yang snang ste/ don dam par ma lus pa'i rtog pa'i dngos po med pas gang du yang ma song ngo / /thams cad kyang yin la de
<p>177b.3</p>bzhin gshegs pa yin pas de bzhin gshegs pa thams cad do/ /de yang gti mug gshin rje gshed la sogs pa'o/ /sku dang gsung dang thugs rdo rje zhes bya ba ni rnam pa dang mtshan nyid do/ /spyod lam rnam pa bzhis bzhugs pa'i sku'i phrin las gang ji snyed pa'o/ /chos bshad
<p>177b.4</p>pas bzhugs pa ni gsung gi phrin las gang ji snyed pas bzhugs pa'o/ /mnyam par bzhag pas bzhugs pa ni thugs kyi phrin las gang ji snyed pa'o/ /de rnams dbyer med pa'i don ni rdo rje ste/ byang chub sems kyi ngo bo bla na med pa'i ngo bo nyid kyis tshim pa'i rgyu nyid do/ /de nyid mtshon
<p>177b.5</p>par byed pa ni sku dang gsung dang thugs rdo rje ste bde ba dang stong pa dang gsal ba'o/ /ro gcig pa nyid kyis rdo rje ste de'i rang bzhin ni b+ha ga ste gru gsum chos kyi 'byung gnas kyi phyag rgya'o/ /de yang brda nyid du shes par bya ste/ 'dod pa dang / gzugs dang / gzugs med pa'i khams gsum
<p>177b.6</p>rnam par dag pa'i rang bzhin no/ /ye shes skyon med pa nyid mngon sum du byed pas dga' ba'o/ /sa dang po rab tu dga' ba nas sangs rgyas kyi sa'i bar du rtog pa nges pa 'phel bar byed pas na gyen du 'phags pa'o/ /gshin rje gshed nag po shin tu gsang ba'i don gyis na khang bu brtsegs
<p>177b.7</p>pa'o/ /chos thams cad nye bar 'dzin pas na chos kyi 'byung gnas so/ /chos thams cad la ro gcig pa'i rgyas 'debs pas na phyag rgya'o/ /khyab cing ma 'dres pa'i don ston pas na b+ha ga ste/ ji srid 'dod chags la sogs pa ma lus pa sel ba'i sems can rjes su 'dzin pa'i don du
<p>178a</p>
<p>178a.1</p>gshin rje gshed nag po'i gzugs dang lhan cig tu bcom ldan 'das kyis chos kyi 'byung gnas kyi dbus su gzhal yas khang brtsegs par bzhugs te der 'di ltar thos so/ /de gang la yod ce na/ btsun mo zhes bya ba ni shes rab la bya'o/ /thams cad kyi sgras
<p>178a.2</p>ni spyan ma dang / mA ma kI dang / gos dkar mo dang / sgrol ma la sogs pa'o/ /rnams zhes bya ba la yang de nyid du bsdu bar bya'o/ /de zhes bya ba ni rgyud yongs su rdzogs par byed pa nyid do/ /de lta bus ni gnas phun sum tshogs pa gsungs so/ /de ltar khyad par can gyi gnas su
<p>178a.3</p>'dod chags chen pos 'dul ba zhes bya ba'i ting nge 'dzin la snyoms par zhugs pa'i sems kyis ji ltar yang gyur pa'i rtog pa nub par gyur to/ /de ni sems can rnams kyi ste 'di ni rjes su gzung ba chen po'o/ /gang shes rab kyi pha rol tu phyin pa de'i sems bde ba chen po'i ting nge
<p>178a.4</p>'dzin la snyoms par zhugs pa'i sems kyis ji ltar gyur pa'i shes pa rgyas pa zhes bya ba gsungs so/ /'jig rten gsum po ma lus pa'i rdul phra rab so so'i nang na bzhugs pa'i chos kyi 'byung gnas kyi nang na gzhal yas khang brtsegs par dkyil 'khor ma lus pa dang lhan cig tu
<p>178a.5</p>bcom ldan 'das rang gi rig ma dang gnyis su med pa'i bdag nyid rab tu dga' bar bzhugs so/ /de ni rdzu 'phrul sna tshogs kyi tshogs 'gro ba 'dul ba'i yid 'phrog pa zhes bya ba'i don to/ /gang dang lhan cig tu thos she na/ bcom ldan 'das thabs chen pos dbang po dang bcas par
<p>178a.6</p>dus shes pa'i don du thun mong ma yin pa'i 'khor 'dus pa gsungs pa ni/ gti mug rdo rje gshin rje gshed dang / phra ma rdo rje gshin rje gshed dang / 'dod chags rdo rje gshin rje gshed dang / phrag dog rdo rje gshin rje gshed dang / zhe sdang rdo rje gshin rje gshed dang / tho ba gshin rje
<p>178a.7</p>gshed dang / dbyug pa gshin rje gshed dang / pad+ma gshin rje gshed dang / ral gri gshin rje gshed dang / rdo rje tsartsi ka dang / rdo rje phag mo dang / rdo rje dbyangs can ma dang / rdo rje gau rI ma ste mtshams su'o zhes bya ba smos te/ chos thams cad ni gcig dang du ma dang bral ba nyid
<p>178b</p>
<p>178b.1</p>kyis mi shes pa ste/ shes pa med pa nyid ni gti mug chen po'o/ /chos thams cad gzugs brnyan dang 'dra ba'i rang gi ngo bo mi phyed pa de las gzhan 'byed pa ni rdo rje ste/ dngos su byas pa'i sngags chen po can gyi sngags don dam par smra ba rgyu 'bras kyi mya ngan las 'das pa ni bdud de
<p>178b.2</p>gshin rje'o/ /de'i gshed ni dngos su byas pa'i sngags chen po can gyis bskyed pa ste gti mug rdo rje gshin rje gshed do/ /des der thos zhes bya'o/ /gzhan 'byed pa'i tshig ni phra ma ste/ gzhan phyi rol gyi rig pa'i grub mtha' ngag can rigs pa dang lung gis bye brag tu sun 'byin
<p>178b.3</p>par byed pa rang gi mnyam pa nyid rang rgyud la sbyor zhing de nyid du byed pa ni phra ma chen po'o/ /mnyam pa nyid kyi ngo bo dbyer mi phyed pa de dag las gzhan 'byed pa ni rdo rje ste/ mi mnyam pa dang mya ngan las 'das pa ni gshin rje'o/ /de'i gshed ni phra ma rdo rje gshin rje gshed do/ /yul yid
<p>178b.4</p>du 'ong ba la zhen pa ni 'dod chags te sems can gyi don la so sor rtog cing dmigs pa med pa'i snying rjes nye bar khyad par nus pa ni 'dod chags chen po'o/ /de'i ngo bo mi phyed pa las gzhan 'byed pa ni rdo rje ste/ dga' ba chen po'i ngo bo mngon sum du byas te chags pa dang bral ba
<p>178b.5</p>skyed pa mya ngan las 'das pa ni bdud de gshin rje'o/ /de'i gshed ni 'dod chags rdo rje gshin rje gshed do/ /pha rol gyi yon tan la yid 'khrugs pa ni phrag dog ste/ bdag gis rang gi don phun sum tshogs pa 'grub nas sems can gzhan gyi don phun sum tshogs par
<p>178b.6</p>byed pa la bdag po kho na nyid kyis bya'o/ /zhes pa gzhan rnam par bcad pa ni phrag dog chen po'o/ /bya ba nan tan ni mi phyed pa gzhan 'byed pas rdo rje ste/ btang snyoms chen po mngon du byed pa dang rang gi don tsam du mya ngan las 'das pa ni bdud de gshin rje'o/ /de'i gshed ni phrag dog rdo
<p>178b.7</p>rje gshin rje gshed do/ /gzhan yang gzhan la brtse ba ma yin pa'i sems dang gnod pa byed pa'i mnar sems pa ni zhe sdang ngo / /shes pa dang shes bya la sogs pa'i chos thams cad kyi ngo bo rang rang gi gnas pa la bdag med pa'i ngo bo 'joms par byed pa ni zhe sdang chen po'o/ /
<p>179a</p>
<p>179a.1</p>chos kyi dbyings kyi ye shes dbyer mi phyed pa nyid las gzhan 'byed pa ni rdo rje ste/ snying rje tsam mngon du byas pa'am stong par lta ba dag ni snying rje chen po mngon du byas nas ngo bo nyid kyis sems can gyi don byed pa dang bral ba'i mya ngan las 'das pa'i 'gro ba ni gshin
<p>179a.2</p>rje ste/ de'i gshed ni zhe sdang rdo rje gshin rje gshed do/ /dad pa'i stobs rnam par dag pa ni tho ba ste 'jig tshogs la lta ba dang / shes bya'i sgrib pa dang / phung po'i bdud la sogs pa mi mthun pa'i phyogs ni gshin rje ste/ de'i gshed ni tho ba gshin rje gshed do/ /brtson 'grus kyi
<p>179a.3</p>stobs rnam par dag pa ni dbyug pa ste mthar 'dzin pa'i lta ba dang / 'dod pa'i sgrib pa dang / nyon mongs pa'i bdud la sogs pa mi mthun pa'i phyogs ni gshin rje'o/ /de'i gshed ni dbyug pa gshin rje gshed do/ /dran pa'i stobs rnam par dag pa ni pad+ma ste log par lta ba dang las kyi
<p>179a.4</p>sgrib pa dang 'chi bdag gi bdud la sogs pa mi mthun pa'i phyogs ni gshin rje'o/ /de'i gshed ni pad+ma gshin rje gshed do/ /ting nge 'dzin gyi stobs rnam par dag pa ni ral gri ste lta ba mchog tu 'dzin pa dang / skye ba'i sgrib pa dang / lha'i bu rnam par g.yeng byed kyi bdud la sogs pa
<p>179a.5</p>mi mthun pa'i phyogs ni gshin rje ste/ de'i gshed ni ral gri gshin rje gshed do/ /sa'i khams dang / thabs kyi pha rol tu phyin pa dang byams pa chen po nyid kyis gzhan 'dul bas sems ma zhes bya ste/ dbyer mi phyed pa'i don gyis rdo rje ste/ de'i phyir rdo rje sems ma'o/ /de'i gshed
<p>179a.6</p>ni gti mug rdo rje gshin rje gshed de de mngon du thob pa nyid do/ /chu'i khams dang stobs kyi pha rol tu phyin pa dang / snying rje chen po'i ngo bo nyid kyis mngon par rdzogs par byang chub pa yang rang gi dbang po dang gnyis su med par gyur pa ste dbyer mi phyed pas rdo rje'o/ /rnam par dag pa'i
<p>179a.7</p>ye shes skye zhing rtog pa mtha' dag dang bral bas sems can gyi rgyud de nyid du 'gog pa ni phag mo'o/ /de nyid zhe sdang spangs nas zhe sdang gshin rje gshed chen po'i bdag nyid do/ /'di ltar bcom ldan 'das rdo rje 'dzin pa de mngon du thob pa'o/ /me'i khams dang smon lam gyi pha rol
<p>179b</p>
<p>179b.1</p>tu phyin pa dang / dga' ba chen po'i ngo bo nyid ni de yang dbyer mi phyed pas rdo rje ste/ gzhan 'dul ba'i tshogs kyi gnas can ni pad+ma'o/ /de'i rang bzhin ni dbyings te shes rab kyi pha rol tu phyin pa can ni 'dod chags gshin rje gshed kyi bdag nyid de de dang lhan cig skyes pa mchog mngon du
<p>179b.2</p>byed pa ni gnyis su med cing rab tu dga' bar gyur pa ste de nyid du gyur pa'i don to/ /rlung gi khams dang ye shes kyi pha rol tu phyin pa dang btang snyoms chen po'i ngo bo nyid rang gis 'dzin pa ste/ gau ni mig la sogs pa dbang po lnga'i gzhir gyur pa'o/ /des sems can gyi don
<p>179b.3</p>ngo bor 'gro ba 'dzin pa nye bar mtshon pas na rI'o/ /de bas na bla na med pa lhan cig skyes pa gnyis su med pa'i ngo bo nyid gau rI'o/ /rang gi bya bas gzhan gyi don byed pa ni rdo rje ste phrag dog gshin rje gshed kyi bdag nyid do/ /des de'i bdag nyid mngon du thob po zhes bya ba'i don
<p>179b.4</p>to/ /mtshams su'o zhes bya ba ni dkyil 'khor gyi mtshams bzhi ste gzugs la sogs pa yul drug rnam par dag pa'i don du tho ba gshin rje'i rgyal po bzhi gnas so/ /de las gzhan pa'i 'dus pa med dam zhe na/ thun mong gi 'khor 'dus pa yang bshad par bya ste/ de dag
<p>179b.5</p>la sogs pa gshin rje gshed kyi tshogs chen po dang thabs cig tu bzhugs zhes bya ba smos so/ /de dag ni gtso bo ste la sogs pa ni gshin rje gshed chen po la rtsa ba'i lhar gyur pa rnams so/ /tshogs zhes bya ba ni skye mched dang sku gsung thugs rnam par dag pa ste nang gi bdag nyid
<p>179b.6</p>can gyi mig rdo rje dang / rna ba rdo rje dang / sna rdo rje dang / lce rdo rje dang / lus rdo rje dang / yid rdo rje dang / gzhan yang sku rdo rje dang / gsung rdo rje dang / thugs rdo rje ste rigs la rigs nyid kyis rgyas btab pa spangs pa'i phyir sa'i snying po dang / phyag na rdo rje dang / nam mkha'i snying po dang / 
<p>179b.7</p>'jig rten dbang phyug dang / sgrib pa rnam sel dang / kun du bzang po dang / gzhan yang sku'i rigs dang / gsung gi rigs dang / thugs kyi rigs te 'di dag gis ni byin gyis brlab nyid 'grub pa'o/ /la la ni bcom ldan 'das gshin rje gshed kho na'i skye mched dang sku gsung thugs
<p>180a</p>
<p>180a.1</p>byin gyis brlabs pas thams cad nas thams cad du thams cad mkhyen pa 'grub bo zhe na ma yin te/ bcom ldan 'das kyi sku ni ji lta bzhin/ /'khor rnams ji snyed ma lus gang de la/ /byin gyis brlab pa 'di ni mchog yin te/ /de las khyad par gtso las
<p>180a.2</p>gzhan ma mchis/ /zhes pas gsal lo/ /gal te mngon par rtogs pa'i cho gar bcom ldan 'das ma yin pa gzhan gyis byin gyis brlab par ma gsungs pa ci'i phyir zhe na/ 'di dag nyid kyis bla ma rje btsun pa gtso bor byed pa ste/ thun mong dang mchog gi dngos grub ni bla ma la rag
<p>180a.3</p>las pa ste bla ma'i zhal gtso bor byas pa'i tha tshig go/ /thabs cig tu bzhugs so zhes bya ba ni gong gi thun mong ma yin pa'i 'khor dang thabs cig ste rta mchog la sogs pa'i 'khor yang byin gyis brlabs pa nyid du bzhugs so/ /'dir ni dkrugs par 'brel pa dran par bya ste ci'i phyir
<p>180a.4</p>dkrugs she na the tshom mi za bar bya ba'i don to/ /ji ltar the tshom mi za zhe na dkrugs pa 'brel pa ni bla ma la rag lus pa ste/ bla ma la 'bras bu 'byin par byas pa'i don to/ /ci'i phyir 'brel zhe na/ le'u bco brgyad pa las/ bcom ldan 'das mngon par byang chub pa'i dus su bcom ldan
<p>180a.5</p>'das thub pa chen po la byang chub kyi bar du gcod pa'i phyir shin tu 'jigs su rung ba'i 'jigs pa chen po ston cing bdud kyi stobs kyi dpung chen po lhags te/ de'i dus na bdud chen po las mchog tu rgyal ba zhes bya ba'i ting nge 'dzin la snyoms par zhugs te/ bcom ldan
<p>180a.6</p>'das nyid kyi sku dang gsung dang thugs rdo rje rnams las gshin rje gshed kyi khro bo phyung ste/ nges par phyung nas kyang phyag na rdo rje bcom ldan 'das thub pa chen po'i bka' bzhin byed pa la phyag na rdo rje khyod ni 'di lta bu'i gshin rje gshed kyi khro bo'i gzugs su bsgyur te/ bdud dang klu
<p>180a.7</p>dang gnod sbyin dang lha ma yin dang lha rnams kyang chings shig rtogs shig ces gsungs so/ /de nas bcom ldan 'das phyag na rdo rje sems dpa' de bzhin gshegs pa thams cad kyi bdag po la gsol ba btab pa dang / de nas bcom ldan 'das de bzhin gshegs pa thams
<p>180b</p>
<p>180b.1</p>cad kyi bdag pos bdud thams cad 'joms pa'i rdo rje zhes bya ba'i ting nge 'dzin nyid kyis sku gsung thugs rdo rje rnams nges par bstan to zhes bya bas nges par 'brel pa'o/ /ma dkrugs par 'brel pa nyid du rigs so zhe na/ ma dkrugs par 'brel pa ni the tshom du gyur pa ste sgra'i
<p>180b.2</p>don grangs med par 'gyur zhe na/ sen ta ba 'on cig ces brjod pa'i dus su chu dang lan tshwa dang rta dang ral gri la sogs pa la 'gro ba bzhin no zhes bya ba ni mkhas pa mngon pa'i nga rgyal can de dag rang bzor 'jug par ma byed cig pa'o/ /de nas zhes bya ba ni nges par 'byed pa dang tshig gi rgyan
<p>180b.3</p>no/ /phyag na rdo rje ni rdo rje 'dzin pa ste dbyer med mi phyed pa'i ye shes ni chos kyi sku'o/ /ye shes de dang de la yod pas na'o/ /rdo rje sems dpa' ni zag pa med pa dang bde ba ro gcig pa nyid dang srid pa gsum de'i ngo bor bsdus pa de'i phyir/ mi phyed rdo rje zhes bshad de/ /sems dpa'i srid gsum
<p>180b.4</p>gcig pa nyid/ /shes rab 'di yis sbyor bas na/ /rdo rje sems dpar bshad pa yin/ /zhes 'byung bas na'o/ /bcom ldan 'das de bzhin gshegs pa thams cad kyi zhes bya ba ni gti mug gshin rje gshed la sogs pa'o/ /bdag po ni gtso bor gyur pa ste rnam par shes pa'i phung
<p>180b.5</p>po'i rang bzhin rnam par thar pa'i sgo stong pa nyid dang / mtshan ma med pa dang / smon pa med pa'i ngo bo nyid kyis khyab pa ni chos kyi dbyings kyi ye shes te zhe sdang rdo rje gshin rje gshed do/ /la ni bzhi'o/ /gsol ba btab pa dang zhes bya ba ni byang chub sems dpa' phyag na rdo rje de
<p>180b.6</p>bzhin gshegs pa'i gzugs ji ltar bsgom zhing gzung snyam pa'i phyir gdams ngag zhus pa'o/ /de nas bcom ldan 'das de bzhin gshegs pa thams cad kyi bdag pos bdud thams cad 'joms pa'i rdo rje zhes bya ba'i ting nge 'dzin 'di nyid kyis sku dang gsung dang thugs rdo rje
<p>180b.7</p>rnams las nges par ston to/ /'di dag gis ni mngon par byang chub pa lnga dang / rdo rje 'dzin pa gshin rje gshed por bsgom pa ston te/ bdud thams cad ni phung po la sogs pa ste 'joms pa ni ting nge 'dzin gyi mthus so/ /ting nge 'dzin gyis 'joms par mi nus pa dag ni chos kyi
<p>181a</p>
<p>181a.1</p>dbyings rnam par dag pa'i ye shes rdo rjes so/ /ting nge 'dzin ni rtse gcig pa'i sems te gzhan du ma gyur pa'i don to/ /'di zhes bya ba ni nyid kyi sku dang gsung dang thugs rdo rje'i bdag nyid do/ /de las ci 'byung zhe na/ nges par ston to zhes bya ba ni rnam par spros pa'i
<p>181a.2</p>ting nge 'dzin gyi don to/ /don de dag kyang ci zhe na/ mngon par rtogs pa las/ nam mkha' rdo rje'i dbus su ni/ /sna tshogs rdo rje 'jigs pa bsam/ /rtag pa'i rgyal po las byung ba/ /gzhal yas khang mchog mdzes pa ste/ /zhes bya ba de ma thag tu'o/ /zla ba rdo rje'i sbyor ba yis/ /
<p>181a.3</p>gshin rje mthar byed bsgom par bya/ /zhes bya ba smos te zla ba ni dkar bo dang dmar po'o/ /de yang a thung ngu las zla ba'i dkyil 'khor gyi steng du/ a A i I u U r-i r-I l-i l-I e ai o au aM AHzhes bya ba'i dbyangs kyi yi ge bcu drug po nyis ltab tu bkod pa ni shes rab
<p>181a.4</p>kyi bdag nyid do/ /raM las nyi ma'i dkyil 'khor gyi steng du/ ka kha ga g+ha nga / tsa tsha dza dz+ha nya/ Ta Tha Da Na/ ta tha da d+ha na/ pa pha ba b+ha ma/ ya ra la wa/ sha Sha sa ha k+Sha/ Da D+ha da d+ha ya la/ nyis ltab tu bkod pa thabs kyi bdag nyid de/ byang chub kyi mchog tu sems bskyed
<p>181a.5</p>pa'i byang chub ste/ me long lta bu'i ye shes kyi rang bzhin gti mug gshin rje gshed kyis nye bar brgyan pa'o/ /de gnyis ro mnyam par gyur pa ni shes rab dang snying rje dbyer med pa las byang chub kyi ste mnyam pa nyid kyi ye shes kyi rang bzhin nga rgyal gshin rje gshed
<p>181a.6</p>kyis nye bar brgyan pa'o/ /de la hU~M dkar po rtsa dmar du gyur pa'i gsung mngon par rtogs pa las byang chub pa ste/ so sor rtog pa'i ye shes kyi rang bzhin 'dod chags gshin rje gshed kyis nye bar brgyan pa'o/ /de las skyes pa rdo rje'i nor bu'i mdangs su gyur pa ni
<p>181a.7</p>thugs kyi mngon par rtogs pa las byang chub pa ste/ bya ba nan tan gyi ye shes kyi rang bzhin phrag dog gshin rje gshed kyis nye bar brgyan pa'o/ /sbyor ba yis zhes bya ba ni rdo rje las rdo rje 'dzin pa'i skur gyur pa ste sku yongs su rdzogs pa las byang chub pa chos kyi dbyings kyi ye
<p>181b</p>
<p>181b.1</p>shes kyi rang bzhin zhe sdang gshin rje gshed kyis nye bar brgyan pa'o/ /de yang rdo rje 'dzin pa rtsa ba'i zhal dkar dmar g.yas sngo g.yon dmar ba 'gying zhing sgeg pa'i cha byad nye bar 'dzin pa/ khro bo'i stangs la rang gi 'od shes rab dang yan lag 'khyud pa/ g.yas bskum nas g.yon
<p>181b.2</p>brkyang ba'i zhabs/ phyag g.yas na rdo rje dang ral gri 'dzin pa/ phyag g.yon na 'khor lo dang pad+ma 'dzin pa/ rtsa ba'i phyag gis gri gug dang thod pas rang 'dra ba'i shes rab mngon par 'dzin pa'o/ /gal te 'di dag ni zhi ba nye bar 'dzin pa ste khro bar mi rigs so zhe na/ ma yin te nag po ni
<p>181b.3</p>zhe sdang spyod pa tsam nye bar 'dzin pa'i don to/ /dkar po nyid khro bo ma yin na bcom ldan 'das kyis gsungs pa'i thabs dang shes rab kyi rgyud dag dang 'gal lo/ /de nas yang dgyes pa'i rdo rje las/ zla ba'i 'od zer nor bu'i mdangs/ /zhes gsungs pa'i phyir dang / dpal
<p>181b.4</p>gsang ba 'dus pa'i dgongs pa ye shes zhabs kyis bshad pa las/ g.yas dang g.yon gyi zhal ni sngo dang dkar/ /gang ba'i zla ba dkar ba'i mdangs dang ldan/ /zhes 'byung ba nyid kyi phyir ro/ /de ltar zla ba dang rdo rje rab tu sbyor ba byas nas thabs dang shes rab snyoms par 'jug
<p>181b.5</p>pa la yongs su gyur pa ni khu ba'i thig le'o/ /de las lha mo bzhi 'phros shing bskul nas nyi ma sa bon dang bcas pa las sku yongs su gyur pa'i gshin rje mthar byed bsgom par bya'o/ /'dir phyag dang zhabs dang bzhugs stangs ni le'u bzhi pa las shes par bya'o/ /ci'i phyir
<p>181b.6</p>bstan zhe na/ bdud bzhi'i don la sogs pa ste shin tu gsal lo/ /da ni de dag gi sngon du 'gro ba bshad par bya ste/ bdud rnams zhi bar bya phyir dang / /zhe sdang thams cad bsal ba'i phyir/ /'od zer lnga yis 'khrigs pa yi/ /rdo rje bsrung ba'i don du bsgom/ /phyi mtshams
<p>181b.7</p>rdo rje sa gzhi dang / /rab dra ba de bzhin no/ /zhes bya ba smos te/ bdud rnams ni zhes bya ba ni zhi ba la sogs pa'o/ /zhi bar bya ba'i phyir zhes bya ba ni mi mthun pa de nus pa dang mi ldan par byas pa'i don to/ /zhe sdang ni gzhan gyis mngon par 'khrugs pa'i bsam pa'o/ /thams
<p>182a</p>
<p>182a.1</p>cad ces bya ba ni gti mug la sogs pas 'dod pa'i lha sdig can dang / chung ma pad+ma'i phreng ba can gnyis kyi spyi gtsug na me tog gi mda' lnga yod pa'o/ /bsal ba'i phyir zhes pa'o/ /mi gnas par bya ba'i don de dgos pa'o/ /'od zer lnga yis zhes bya ba ni
<p>182a.2</p>stong pa nyid bsgoms ma thag tu rnal 'byor pas bsrung bar bya ba ste/ raM las nyi ma'i dkyil 'khor gyi steng du hUM las sna tshogs rdo rje rgya gram gyi lte ba la nyi ma la gnas pa'i hUM gi 'od zer lnga 'phros pas 'khrigs pa'i rdo rje bsrung ba ni rang gi don phun sum tshogs par bya ba'i don du
<p>182a.3</p>dang / gzhan gyi don du yang bsgom par bya'o/ /ji ltar bsgom zhe na phyi mtshams zhes bya ste khor yug go/ /de'i bar du rdo rje'i sa gzhi dang / phyi rim rdo rje ra ba dang / nang rdo rje'i dra ba dang / de bzhin du gur yang shes par bya'o/ /da ni gzhan gyi don phun sum tshogs par bya ba'i
<p>182a.4</p>don du dkyil 'khor sprul pa ni/ de nas bcom ldan 'das de bzhin gshegs pa thams cad skyed pa'i bdud 'dul ba zhes bya ba'i ting nge 'dzin la snyoms par zhugs so/ /gti mug rdo rje gshin rje gshed la sogs pa'i sa bon 'di nyid kyis sku dang gsung dang thugs rdo rje rnams las
<p>182a.5</p>nges par phyung ba/ dbus su ya k+She ma me/ da ya dza ni rA dza ya do/ do ru Na yo ni ra'o zhes bya ba smos pa ste/ de nas zhes bya ba smos pa ni rnal 'byor gnyis yongs su rdzogs pa'i de ma thag tu'o/ /bcom ldan 'das de bzhin gshegs pa thams cad ces bya ba ni rtsa ba'i dkyil
<p>182a.6</p>'khor du gyur pa'i lha'i tshogs so/ /bskyed pa ni byed pa po ste dpal gshin rje gshed nag po'o/ /de ni 'jig rten na pha ma lta bu'o/ /bdud 'dul ba'i rdo rje ni gang dbyer med pa'i gshin rje gshed kyi ngo bo nyid do zhes bya ba ni ming ste/ ting nge 'dzin la snyoms par zhugs
<p>182a.7</p>nas zhes bya ba ni de yang dag par thob nas sems rtse gcig tu byed pa'i rnal 'byor ro/ /gti mug rdo rje gshin rje gshed la sogs pa thams cad ces bya ba ni nye bar gdags su rung ba bcu bdun no/ /sa bon zhes bya ba ni lha rnams rdzogs par 'gyur ba'i rgyu'o/ /'di
<p>182b</p>
<p>182b.1</p>zhes bya ba ni dkyil 'khor gyi bdag po'o/ /de nyid kyi sku dang gsung dang thugs rdo rje rnams las nges par 'byung ba zhes bya ba ni 'di ltar bshad par bya ba ste/ rang gi snying gnas ye shes kyi 'od zer tshangs pa'i bu gnas lcags kyu lta bus de bzhin gshegs pa
<p>182b.2</p>thams cad bkug nas tshangs pa'i bu gar zhugs te snying gar rab tu zhu bar bya'o/ /de nas gsang ba byin gyis brlab par bya ste/ hUM dang oM las rdo rje dang pad+ma bskyed la ho dmar pos rnam par dkrugs pa'i chos kyi 'byung gnas su 'byung ba'i rnam pa can gyi gzhal yas
<p>182b.3</p>khang mngon par sprul lo/ /der ji skad bshad pa'i gnas su pad+ma dang nyi ma dang zla ba rdo rje'i lam nas byung ba'i byang chub kyi sems kyi khu ba dgod do/ /de nas sa bon bcu bdun du gyur par blta'o/ /la la dag ni 'dir bcom ldan 'das snyoms par zhugs pa ma yin no zhes zer te/ 
<p>182b.4</p>de ltar ni rgyud 'di nyid dang 'gal lo/ /de yang le'u bcu pa las/ b+ha gar ling ga bsgom pa nyid/ /dkyil 'khor bdag po rnam par bsgom/ /zhes gsungs pa nyid kyis so/ /gzhan yang ji ltar rang gi chu skyes la dkyil 'khor rdzogs pa 'di ltar 'byung bar bya ste zhes bya
<p>182b.5</p>ba ni snyoms par 'jug par byed na de'i sgra ji ltar rdzogs pa nyid du 'gyur/ 'di'i sgra der mi 'jug go zhe na/ de'i tshe spro ba'i sngags la dgos pa med do/ /de'i tshe sngags kyis ni rang gi snying ga nas phyung ba'o zhe na/ de'i tshe chu skyes kyi gnas su sa bon de nyid nye bar bkod pa ci'i phyir de mi
<p>182b.6</p>rigs so/ /de bas na 'di ltar sngags kyis sa bon rdzogs par phyung ste/ 'di ltar gnas nas gnas su gnas par bya'o zhe na/ gang dam tshig gi dkyil 'khor du phyung ba'i sngags kyis gang du khyer bar byed/ de bas na nges par gsang ba'i dkyil 'khor du sa bon dang mtshan ma'i
<p>182b.7</p>rim pa skur bskyed pa lhag ma ma lus pa sprul pa'i dkyil 'khor phyung ste/ dam tshig gi 'khor lo la gnas par bya'i gzhan smra ba ni blun po nyid du zad do/ /da ni gang las gang bskyed par gsal bar bya ste/ ya sogs yi ge dang po las/ /gshin rje gshed du gyur pa yin/ /yi ge k+She ni
<p>183a</p>
<p>183a.1</p>gti mug brjod/ /yi ge ma ni phra mar gsungs/ /yi ge me ni 'dod chags nyid/ /yi ge me ni phrag dog 'gyur/ /gshin rje gshed sogs lnga ru grags/ /yi ge ya las tho bar 'gyur/ /yi ge dza las dbyug pa'i gtso/ /lag na pad+ma ni yig las/ /
<p>183a.2</p>lag na ral gri ra las yin/ /dza las tsartsi ka zhes brjod/ /yi ge sa las phag gdong ma'o/ /yi ge do las dbyangs can bsgrags/ /yi ge ru las gau rI dran/ /Na yo ni rA mtshams kyi bzhi/ /thod pa bzhi ru 'dod pa yin/ /zhes bya ba smos te/ ya sogs yi ge dang po ni ya ste de yongs su
<p>183a.3</p>gyur pa las rdo rje rtse lnga pa in+d+ra nI la'i kha dog can de las zhe sdang gshin rje gshed du gyur pa yin no/ /yi ge k+She yongs su gyur pa las chos kyi 'khor lo rtsibs brgyad pa kha dog dung lta bu ste de las gti mug gshin rje gshed du brjod do/ /yi ge ma yongs su gyur pa las rin po che zur brgyad
<p>183a.4</p>pa kha dog gser btso ma ltar rab tu dang ba ste de las phra ma gshin rje gshed du gsungs so/ /yi ge ma yongs su gyur pa las pad+ma 'dab ma bcu drug pa kha dog ni pad+ma rA ga lta bu ste de las 'dod chags gshin rje gshed nyid do/ /yi ge da yongs su gyur pa las ral gri rab tu rno zhing
<p>183a.5</p>'bar ba kha dog margad lta bu ste phrag dog gshin rje gshed du gyur pa yin no/ /gshin rje gshed kyi tshogs ni lnga ste gong du rdo rje sgra 'jug pa'i rgyu mtshan gyis khyad par du byas pa'i phyir grags pa'o/ /yi ge ya yongs su gyur pa las rdo rje tho ba rtsibs nyi shus spras pa kha dog bai DUR+Ya sngon po
<p>183a.6</p>lta bu ste de las tho ba gshin rje gshed du gyur pa yin no/ /yi ge dza yongs su gyur pa las rdo rje dbyug pa kha dog dkar po ste mtshan pa dang ldan pa'i phyir gtso bo'o/ /de las dbyug pa gshin rje gshed du gyur pa yin no/ /yi ge ni yongs su gyur pa las pad+ma 'dab ma brgyad pa kha dog dmar po ste de
<p>183a.7</p>dag las lag na pad+ma 'dzin pa'i pad+ma gshin rje gshed du gyur pa'o/ /yi ger yongs su gyur pa las ral gri kha dog ljang gu ste/ de las lag na ral gri 'dzin pa ral gri gshin rje gshed du gyur pa yin no/ /yi ge dza las 'khor lo dkar po ste/ de las lha mo tsartsi ka zhes brjod do/ /
<p>183b</p>
<p>183b.1</p>yi ge sa yongs su gyur pa las rdo rje sngon po ste/ de las lha mo phag gdong mar gyur to/ /yi ge do yongs su gyur pa las pad+ma dmar po ste/ lha mo dbyangs can ma nyid du bsgrags so/ /yi ge ru yongs su gyur pa las ral gri ljang gu ste/ de las lha mo gau rI ma dran par bya'o/ /Na yo ni
<p>183b.2</p>rA gong bzhin du mtshams bzhir byang chub sems kyis gang ba'i thod pa bzhi 'dod pa yin no/ /de ni gnas gang du bsgom zhe na/ sna tshogs rdo rje 'jigs su rung ba zhes bya ba smos te/ sna tshogs ni paM dmar ser las pad+ma sna tshogs/ de'i steng du hUM las sna tshogs rdo rje 'jigs su rung ba de
<p>183b.3</p>zla ba'i dkyil 'khor gyis g.yogs par byas la de'i steng na gzhal yas khang brtsegs pa'i ngo bo gdan dang bcas pa bsam par bya'o/ /de'i phyogs dang kha dog gi bye brag dang gzugs sna tshogs pa rnams ni le'u bcu bzhi pa las gsungs pa'o/ /dkyil 'khor de dag
<p>183b.4</p>kyang gang la brten zhe na/ nam mkha' rdo rje'i dkyil 'khor bsam/ /zhes bya ba smos te/ nam mkha' ni b+ha ga ste chos thams cad kyi rang bzhin yin pas na chos kyi 'byung gnas te phyag rgya'o/ /de nyid rtog pa ma lus pa zad pa'i phyir dbyer mi phyed pa'i don de rdo rje'o/ /de'i
<p>183b.5</p>dkyil du gong gi gzhal yas khang bsam mo/ /de lta bu'i gzhal yas khang der lha rnams kyi phyogs dang go rims ji ltar bzhugs she na/ dkyil 'khor bzhugs pa'i gshin rje gshed/ /gnag cing 'bar ba bsgom par bya/ /shar du gti mug rdo rje ste/ /lho
<p>183b.6</p>ru de bzhin phra ma'o/ /nub tu 'dod chags rdo rje ste/ /de bzhin byang du phrag dog go/ /rdo rje rtsa ba'i mtshams bzhi la/ /tsartsi ka sogs rnam par bsgom/ /sgo yi rdo rje rtse bzhi la/ /tho ba la sogs rnam par bsgom/ /sna tshogs rdo rje'i mtshams bzhi ru/ /
<p>183b.7</p>mi yi mgo bo bzhi dag go/ /zhes bya ba smos te/ 'di dag gis ni rang gi chu skyes la gzhal yas khang brtsegs pa gsal bar bshad do/ /de'i dkyil ni gzhal yas khang gi rdo rje lte ba'o/ /de la bzhugs pa'i gshin rje gshed ni kha dog gnag cing 'bar ba ste zhe sdang chen po'i
<p>184a</p>
<p>184a.1</p>rigs su gyur pa dang / chos kyi dbyings rnam par rtog pa'i cha gang gis kyang bsgyur bar mi nus pa'i don dang / 'gro ba thams cad kyi nyon mongs pa'i sgrib pa dang shes bya'i sgrib pa'i dri ma bsdus pas gshin rje mthar byas pa'i don dang / longs spyod rdzogs pa'i
<p>184a.2</p>mtshan dang [(]dpa [,]dpe [)]byad 'bar ba bsgom par bya'o/ /shar du zhes bya ba ni shar gyi phyogs te byang chub kyi sems bskyed pa'i rang bzhin no/ /der rdo rje rtsibs kyi rtsa ba la gti mug rdo rje'o/ /ste zhes bya ba ni ma 'ongs pa nye bar bsdu ba'i tshig go/ /lho ni lho'i phyogs te dbang yongs su
<p>184a.3</p>rdzogs pa'i rang bzhin no/ der rdo rje rtsibs kyi rtsa ba las gong gi de bzhin du phra ma rdo rje'i yin zhes bya ba ni thams cad nas thams cad du 'khrug pa med pa'i don to/ /nub ni nub kyi phyogs te chos kyi phung po brgyad khri bzhi stong gi rang bzhin no/ der rdo rje rtsibs kyi rtsa ba la 'dod chags rdo rje'o/ /
<p>184a.4</p>ste zhes bya ba ni byang nye bar bsdu ba'i tha tshig go/ /de bzhin byang du zhes bya ba ni byang gi phyogs te thams cad ma lus par rgyas btab pa'i rang bzhin no/ /der rdo rje rtsibs kyi rtsa ba la rdo rje phrag dog go/ /rdo rje ni sna tshogs rdo rje ste mtshams bzhi ni phyogs gnyis kyi mtshams so/ /rtsa ba bzhi la
<p>184a.5</p>zhes bya ba ni shar lho la sogs pa'o/ /tsartsi ka ni swA ra swA sti ste la sogs pa ni phag mo dang dbyangs can ma dang gau rI'o/ /rnam par bsgom pa ni rang rang gi gtso bo la cung zad phyogs pa'o/ /sgo ni khyud dang logs dang ngos dang 'gram dang ya phubs dang ldan pa la bya'o/ /rdo rje'i rtse ni sna
<p>184a.6</p>tshogs rdo rje'i rtse mo bzhi ste/ phyogs bzhi'i dbus na gnas pa'i phyir sgo bzhi la nye ba dang 'dra ba nyid du gnas pa'o/ /tho ba ni tho ba gshin rje gshed de/la sogs pa ni dbyug pa dang pad+ma dang ral gri'o/ /rnam par bsgom zhes bya ba ni sgo'i dkyil du'o/ /sna tshogs rdo rje mtshams bzhir
<p>184a.7</p>ni phyi mtshams te de la mchod pa yongs su rdzogs par bya ba'i phyir mi grags par zad do/ /mgo ni dbang po lnga'i gzhi'o/ /bzhi ni grangs de dag go// //bam po gnyis pa/ da ni gsang ba'i dkyil 'khor de dag gzhal yas khang rdzogs par 'byung ba ni sngags dang ldan pa'i ting
<p>184b</p>
<p>184b.1</p>nge 'dzin gyis so/ /de yang ji ltar 'byung zhe na/ le'u bcu pa las/ so so'i rigs kyi sprin rnams ni/ /ba spu'i khung nas spro bar bya/ /zhes gsungs pa nyid kyis so/ /de la bcom ldan 'das de bzhin gshegs pa thams cad kyi bdag pos gshin rje gshed rdo rje zhes bya ba'i ting nge
<p>184b.2</p>'dzin la snyoms par zhugs nas zhes bya ba smos te/ rdo rje ni mi phyed pa ste de'i ting nge 'dzin la snyoms par zhugs nas gdul bya la sna tshogs par byed pa nyid ston to/ /ji ltar ston zhe na/ sku gsung thugs yongs su rdzogs par de nyid du gsal bar byed pa'o/ /de yang sngags kyi mthu
<p>184b.3</p>khyad par can du bya ba ni zhe sdang chen po'i rigs kyi sngags gsungs pa/ oM hrIHSh+T+rIHw-i kr-i tA na na hUM hUM phaT phaT swA hA/ zhes bya ba smos te/ rigs gcig pa'i ngo bo gshin rje gshed 'di ltar dbyung bar bya'o/ /de dag gis 'gro ba thams cad mngon par sbyangs nas skal ba dang ldan par
<p>184b.4</p>byas te bdag nyid la byin gyis brlab par bya'o/ /sngags ni yon tan ma lus pa'i don de bsam par mi nus so/ /phyogs gcig pa'i mngon par rtogs pa bshad pa ni ye shes lnga dag par 'dzin pa oM ste/ a A/ o aM k+a/ de dag gis ni skye ba med pa mnyam pa nyid kyi ye shes
<p>184b.5</p>dang / skyes pa so sor rtog pa'i ye shes dang / bya ba mi slu ba bya ba grub pa'i ye shes dang / thams cad chu'i nang gi zla ba lta bur rtogs pa me long lta bu'i ye shes dang / thig le dbyer mi phyed pa'i chos kyi dbyings kyi ye shes te/ 'dis ni byin gyis rlob pa'o/ /hrIHni snying po ste sangs
<p>184b.6</p>rgyas thams cad kyi thugs sdud pa'o/ /Sh+T+r-iHni stobs ma lus pa mthar byed pa'o/ /wi ni longs spyod de/ 'gro ba thams cad nye bar 'dzin pa'o/ /kr-i ni byas pa ste thams cad blo nyid snang ba'o/ /tA ni de kho na nyid de gang yang ma spangs pa'o/ /na ni dmyal ba ste 'khor ba nyid bde ba chen
<p>184b.7</p>po'o/ /na ni spros pa ste gzhan gyi nus pa sel bar byed pa'o/ /ha u a ni hUM ste rgyu med pa dang / tshogs dang bral ba dang / mthar mi 'dzin pa ste de rtogs pas sangs rgyas kyi yon tan sdud pa'o/ /hUM gnyis pas ni ched du nyung ba nyid du sdud pa'o/ /zhe sdang zad par byed pas na phaT do/ /
<p>185a</p>
<p>185a.1</p>par bya'o/ /'di khyod kyi dam tshig gi rdo rje ste/ gal te khyod kyis 'di 'ga' zhig la smras na spyi po 'gems par 'gyur ro/ /rdo rje sems rang deng khyod kyi/ /snying la yang dag zhugs par mdzad/ /gal te tshul 'di smras na ni/ /de ma thag tu dral te gshegs/ /
<p>185a.2</p>zhes pa 'dis mna' bsgags la/ tsan+dan dang gur gum la sogs pa bsres pa'i chu la/ /oM badzra a mr-i ta u da ka Tha/ zhes pa'i sngags lan bdun bzlas te/ 'di ni khyod kyi dmyal ba'i chu/ /dam tshig nyams na sreg par byed/ /dam tshig bsrungs na dngos grub ste/ /rdo rje bdud
<p>185a.3</p>rtsi'i chu 'thung shig /ces brjod cing blud par bya/ de nas 'di dag brjod par bya ste/ deng nas brtsams te khyod kyi phyag na rdo rje nga yin gyis/ ngas 'di gyis shig bsgo ba gang yin pa de khyod kyis bya dgos so/ /khyod kyis nga la brnyas par ma byed cig /ya nga ba ma spangs par khyod dus byas
<p>185a.4</p>nas sems can dmyal bar ltung bar 'gyur ta re/ de dag ni dam tshig gi chu sbyin pa'o/ /de nas dkyil 'khor gyi cho ga la sogs par gsungs pa'i dbab pa'i cho gas dbab par bya'o/ /de nas bden pa'i byin rlabs kyis/ /de ltar bdag gi dkyil 'khor du/ /slob ma 'di ni legs
<p>185a.5</p>bcug nas/ /bsod nams ji lta de bzhin shog /lha rnams rigs kyi rim pa dag /'di yis dngos grub ji 'drar 'gyur/ /rigs gang gis ni snod 'gyur dang / /bsod nams mthu dag ci 'dra ba/ /de 'dra dkyil 'khor 'di ru shog /ces de ltar byas nas/ khyod kyi mig
<p>185a.6</p>gis ci 'dra ba dag snang zhes dri bar bya'o/ /de nas de brjod pa'i dkar po dang ser po dang dmar po dang nag por snang ba rnams kyis/ zhi ba dang rgyas pa dang dbang du bya ba dang drag shul spyod pa'i dngos grub kyi skal pa can rnams su go rims ji lta ba bzhin du brjod par bya'o/ /de nas des bzung ba'i me
<p>185a.7</p>tog gi phreng ba de dkyil 'khor du pra tIts+tsha badzra ho/ /zhes bya ba 'dis dor bar bya'o/ /de nas me tog dor ba las dman pa dang mchog la sogs pa'i dngos grub mtshon par bya'o/ /de la gal te sangs rgyas rnams kyi dbu'am mdzod spu'am gtsug tor la lhung na phyag rgya chen po'i dngos grub 'grub bo/ /
<p>185b</p>
<p>185b.1</p>gal te spyan nam zhal la lhung na sngags kyi dngos grub tu 'gyur ro/ /yan lag mchog la ni mchog go/ /yan lag phar pa la ni 'bring ngo / /smad kyi cha la ni tha ma'o/ /gzugs las yun ring bas na shin tu yun ring ba'o/ /nye ba la ni myur du dngos grub bo/ /lha rnams kyi rang gi gnas kyi le tshe
<p>185b.2</p>la sogs par bcas par shes par bya'o/ /lha gnyis kyi bar du gal te lhung na de'i tshe me tog de gang la nye ba de'i rigs yin no/ /dkyil 'khor gyi phyi rol du lhung na ni dngos grub phran tshegs su 'gyur ro/ /gal te ri mo la lhung na de tshe slar yang dor bar bya ste/ lan gsum byas kyang de nyid du
<p>185b.3</p>lhung na dngos grub med do/ /phyi rol gyi rdo rje ra ba'i phyi rol du lhung na dngos grub med do/ /snying po la lhung na ni phran tshegs so/ /de dag ni me tog dor ba'o/ /de nas dor ba'i phreng ba de slar yang blangs nas slob ma'i spyi bor bcings nas pra ti gr-ih+Na twa mi maM sa twa ma hA ba la zhes brjod do/ /oM badzra sa twa ya
<p>185b.4</p>taR+ya tsak+Shu g+ha Ta dang s+pha ra Na ud+g+ha Ta a ti sar+b+ba k+Sho/ badzra tsak+Shur nut+ta raM/ zhes brjod cing gdong g.yogs dgrol bar bya'o/ /de nas dkyil 'khor gyi lha so so'i ming brjod la/ sngon du 'gro bas sgo skyong nas brtsams nas bdag po'i mthar thug par bstan par bya'o/ /de dag ni dkyil 'khor
<p>185b.5</p>du gzhug pa'i cho ga'o/ /de nas/ byang chub rdo rje sangs rgyas la/ /mchod chen ji ltar stsal ba ltar/ /bdag kyang bskyab pa'i don slad du/ /nam mkha' rdo rje deng bdag stsol/ /zhes bya bas gsol ba btab la/ bum pa bzung ba'i spyan ma la sogs pa rnams kyis dbang bskur bar
<p>185b.6</p>bya ste/ dbang bskur ba ni rdo rje che/ /khams gsum pa yis phyag byas pa/ /gsang ba gsum gyi gnas las byung / /sangs rgyas kun gyis sbyin par bya/ /zhes brjod nas bdud rtsi 'khyil pa bzlas pa'i bum pa nas rdo rje khu tshur gyis chu blangs la/ oM badzra a b+hi Shiny+tsA mi/ zhes brjod la
<p>185b.7</p>gdong bkru/ slob ma 'khor los sgyur ba bzhin du dbang bskur bar bya'o/ /de dag ni chu'i dbang bskur ba'i cho ga'o/ /de nas rang gi lha dang lhan cig pa'i gser dang ras la sogs pa las byas pa'i cod pan slob ma'i mgo bor sngar smras pa'i rim pas legs par bzhag la/ nam mkha'i
<p>186a</p>
<p>186a.1</p>yi dgrol ba 'dir rigs min/ /mkhas pa rnams kyis phyogs tsam brjod/ /ces 'byung bas shes par bya'o/ /de nas bcom ldan 'das rdzogs pa'i dkyil 'khor gyi sku gsung thugs byin gyis brlab pa ni lus ngag yid gsum 'bar bar bya ba'i don to/ /de yang ci zhe na/ 
<p>186a.2</p>de nas bcom ldan 'das kyis sku gsung thugs byin gyis brlab pa'i sngags gsungs pa/ oM sarba ta thA ga ta kA ya badzra swa b+hA ba At+ma ko\u0f85haM/ oM sarba ta thA ga ta bAka badzra swa b+hA ba At+ma ko\u0f85haM/ oM sarba thA ga ta tsit+ta badzra swa b+hA ba At+ma ko\u0f85haM zhes bya ba smos te/ sku'i gnas ni dpral
<p>186a.3</p>ba'o/ /gsung gi gnas ni lkog ma'o/ /thugs kyi gnas ni snying ga'o/ /yig 'bru ni oM AHhUM ngo / /de nas skyes pa'i mtshan ma ni 'khor lo dang pad+ma dang rdo rje'o/ /de las skyes pa'i sku rdo rje dang gsung rdo rje dang thugs rdo rje'o/ /de dag mtshan ma'i nang na chud pa la byin gyis
<p>186a.4</p>brlab pa ni thugs ka'i sa bon gyi 'od zer gyis ye shes kyi sku gsung thugs rdo rje spyan drangs te gnyis su med par ro gcig par byed pa ni sngags so/ /byin gyis brlab pa'i sngags kyi don ni/ sarba ni thams cad do/ /ta thA ga ta ni de bzhin gshegs pa'o/ /kA ya ni sku'o/ /swa b+hA ba ni rang
<p>186a.5</p>bzhin no/ /At+ma ni bdag go/ /ko\u0f85haM ni yin pa'o/ /bAka badzra ni gsung rdo rje'o/ /tsit+ta badzra ni thugs rdo rje'o/ /de dag ni mthus byin gyis brlab pa nyid du 'gyur ro/ /da ni yongs su rdzogs par 'gyur ba'i mdog dang zhal dang mtshan ma bstan par bya ste/ de nas bcom ldan 'das de bzhin gshegs
<p>186a.6</p>pa thams cad kyi bdag pos zhe sdang gi sku nges par bstan pa/ zhal gsum phyag drug khros pa la/ /in+d+ra nI la 'dra ba'i 'od/ /phyag na rdo rje bsnams pa nyid/ /gshin rje gshed ni bsgom par bya/ /zhal gsum phyag drug zhi ba la/ /gsal ba'i gzugs dang mtshungs pa'i 'od/ /phyag
<p>186a.7</p>na 'khor lo bsnams pa nyid/ /gti mug rdo rje rnam bsgom bya/ /zhal gsum phyag drug rgyas 'gyur ba/ /gser gyi rnam pa'i 'od dang ldan/ /phyag na rin chen bsnams pa nyid/ /phra ma rdo rje rnam bsgom bya/ /zhal gsum phyag drug dbang byed pa/ /pad+ma rA ga mtshungs pa'i
<p>186b</p>
<p>186b.1</p>'od/ /phyag na pad+ma bsnams pa nyid/ /'dod chags rdo rje rnam bsgom bya/ /zhal gsum phyag drug thams cad la/ /rin chen margad 'od dang ldan/ /phyag na shugs can bsnams pa nyid/ /phrag dog rdo rje rnam bsgom bya/ /zhes bya ba smos te/ zhal gsum ni g.yas dang g.yon dang
<p>186b.2</p>dbus su'o/ /phyag drug ni g.yas kyi dang po dang / bar ma dang / tha ma dang / g.yon gyi dang po dang / bar ma dang / tha ma'o/ /khros pa la zhes bya ba'i spyan dgu mdangs dmar zhing rab tu bzlog pa dang / zhal gsum la mche ba bcu gnyis kyis rab tu gtsigs shing ljags 'dril ba'i 'od zer
<p>186b.3</p>gyis 'khrugs pa dang khro bo'i rtags ma lus pas brgyan pa'o/ /in+d+ra nI la ni rin po che ste dpe dang 'dra ba 'od do/ /phyag na zhes bya ba ni gnyis kyi dang po ste/ rdo rje rtse lnga pa 'bar ba bsnams pa nyid do/ /gshin rje gshed du bsgom pa ni rnal 'byor bdag nyid do/ /zhal gsum
<p>186b.4</p>phyag drug pa ni sngar bzhin no/ /zhi ba la zhes bya ba ni/ khro zhing zhi la zhi ba'i las/ /gdon ma za bar mdzad pa'o/ /de dang mtshungs pa'i sku mdog ni/ /gsal ba'i gzugs dang mtshungs pa'i 'od/ /ces bya ba ste/ ston ka'i dus kyi zla ba'i gzugs dang mtshungs pa'i 'od do/ /
<p>186b.5</p>phyag ni gnyis kyi dang po ste/ chos kyi 'khor lo rtsibs brgyad pa bsnams pa nyid do/ /gti mug rdo rje la sogs pa ni shes pa'i rnam pa ltar bsgom par bya'o/ /rgyas 'gyur ba zhes bya ba ni bsod nams ma lus pa rgyas par gdon mi za bar mdzad pas so/ /de dag gi mdog ni
<p>186b.6</p>gser lta bu ste/ rnam pa'i 'od dang ldan zhes bya ba ni btso ma'i 'od ltar 'khrug pa'o/ /phyag gnyis pa'i dang po'i rin po che ni zur brgyad pa 'bar ba bsnams pa nyid do/ /de nyid phra ma rdo rje'i rnam par bsgom par bya'o/ /zhal gsum phyag drug ni sngar bzhin no/ /dbang byed pa zhes bya ba ni sa stengs
<p>186b.7</p>dang sa 'og dang sa bla ste/ thams cad dbang du gyur pa'i las gdon mi za bar mdzad pas so/ /pad+ma rA ga ni rin po che'i bye brag go/ /de dag ni las dang mtshungs pa'i 'od do/ /phyag gnyis pa'i dang po'o/ /pad+ma ni pad+ma bcu drug pa ste 'phyar la bsnams pa nyid ces bya'o/ /zhal
<p>187a</p>
<p>187a.1</p>gsum phyag drug ni sngar bzhin no/ /thams cad ni phrin las te dgug pa dang bskrad pa dang sogs pa'i las kyang gdon mi za bar mdzad pa'o/ /margad ni mdog ljang gur gnas pa'i nor bu ste/ phrin las rab tu shes pa'i phyir rin po che margad kyi 'od dang ldan pa'o/ /phyag
<p>187a.2</p>ni gnyis kyi dang po'o/ /shugs can ni ral gri'i shugs dang ldan pa ste ral gri ni phyag na bsnams pa nyid do/ /de nyid phrag dog rdo rje'i rnam par bsgom par bya'o/ /de bzhin gshegs pa thams cad kyi sku dang gsung dang thugs gshin rje gshed nag po'i rgyud ces bya ba ni bshad zin to/ /mngon
<p>187a.3</p>pa ni bsgrub bya ste 'bras bu'o/ /rtogs pa ni sgrub pa'i thabs so/ /rim par phye ba ni rnal 'byor rnam pa bzhi ste dang po zhes bya ba ni bco brgyad kyi thog mar smos pa'o/ /nag po zhabs kyis bshad pa'i le'u dang po ste rgya cher bshad pa'o// //de ltar mngon par rtogs pas bdag nyid kyi
<p>187a.4</p>dngos grub kyi ro thob pa'am yid ches pa chen po grub nas/ da ni sems can rnams dbang bskur ba la sogs pas skal ba bskyed de gsang ba bshad par bya'o/ /de yang sngon du dkyil 'khor mnyes pa las dngos grub 'byung ba'i phyir byin gyis brlabs shing mchod pa'i dkyil 'khor la
<p>187a.5</p>bstod par bya ste/ de nas bcom ldan 'das de bzhin gshegs pa thams cad kyis bcom ldan 'das rdo rje sems dpa' chen po la bstod pa zhes bya ba smos te/ chen po ni yod pa dang med pa'i yul dang / gnyis dang gnyis med kyi rnam par rtog pa thams cad las 'das pa'i ye shes te sangs
<p>187a.6</p>rgyas kyi sa'i de kho na nyid do/ /de'i phyir 'phags pa klu sgrub kyi zhal snga nas/ ngo bo nyid kyi rnal 'byor sgro 'dogs bral/ /gang gis bltas kyang de nyid mthong ba min/ /de yi yon tan gzhal bar mi nus kyang / /rnam dag bstod pa blo yis nges pa brjod/ /ces gsungs pa'i phyir ro/ /phyogs
<p>187a.7</p>tsam cig gis bstod pa brjod par bya ste/ gshin rje gshed po rab 'jigs pa/ /gti mug rdo rje'i ngo bo khyod/ /ston pa sangs rgyas kun rang bzhin/ /rdo rje'i sku la phyag 'tshal bstod/ /ces bya ba smos te/ gshin rje gshed po ni gti mug rdo rje ste/ dngos por 'dzin pa dang nyon
<p>187b</p>
<p>187b.1</p>mongs pa'i gti mug rab tu 'jigs par byed pa'o/ /gti mug rdo rje de dag kyang dbyer mi phyed pa'i ngo bo ste/ tsartsi ka ste khyod ces bya'o/ /ston pa ni bcom ldan 'das de spangs pa dang ye shes phun sum tshogs pa ste sangs rgyas so/ /de kun gyi rang bzhin ni tho ba rdo rje ste/ dbyer mi phyed pa'i
<p>187b.2</p>rdo rje las sku'i rigs su mngon par snang ba rnams la phyag 'tshal ba ni lus ngag yid gsum gyi stobs ma lus pa ste/ dbyangs 'dzin pa'i don gyis na bstod pa'o/ /gshin rje gshed po rab 'jigs pa/ /phra ma rdo rje'i rang bzhin khyod/ /rdo rje thugs dang rab mtshungs pa/ /
<p>187b.3</p>rin chen rdo rje phyag 'tshal bstod/ /ces bya ba smos te/ gshin rje gshed po ni phra ma rdo rje ste/ des nyon mongs pa'i phra ma rab tu 'joms par byed pa'o/ /phra ma chen po ni dbyer mi phyed pa'i don gyis na phra ma'o/ /de'i ngo bo ni phag mo ste khyod ces bya'o/ /rdo rje thugs ni zhe sdang rdo rje ste/ de dang rab
<p>187b.4</p>tu mtshungs pa ni rdo rje dbyug pa'o/ /dbyer mi phyed pa'i rdo rje las rin po che'i rigs su gyur pa la phyag 'tshal ba dang bstod pa bya'o/ /'dod chags rdo rje'i ngo bo khyod/ /gshin rje gshed po rab 'jigs pa/ /rdo rje gsung dang rab mtshungs pa/ /rdo rje gsung la phyag 'tshal bstod/ /ces bya ba
<p>187b.5</p>smos te/ gshin rje gshed po ni 'dod chags rdo rje ste/ nyon mongs pa'i 'dod chags rab tu 'jigs par byed pa'o/ /'dod chags chen po ni dbyer mi phyed pa'i don gyis ni rdo rje'o/ /de'i ngo bo ni rdo rje dbyangs can ma ste khyod ces bya'o/ /rdo rje gsung ni dbyangs te shes rab kyi pha rol tu phyin pa
<p>187b.6</p>mchog nyid do/ /gtso bo de dang rab tu mtshungs pa ni pad+ma rdo rje'o/ /dbyer mi phyed pa'i rdo rje las gsung gi rigs su mngon par 'byung ba rnams la phyag 'tshal ba dang bstod pa bya'o/ /phrag dog rdo rje'i ngo bo khyod/ /gshin rje gshed po las kun pa/ /rdo rje sku dang rab tu mtshungs/ /phyag na ral gri
<p>187b.7</p>phyag 'tshal bstod/ /ces bya ba smos te/ gshin rje gshed po ni phrag dog rdo rje ste/ nyon mongs pa'i phrag dog zad par byed pa las zhes bya'o/ /rigs gzhan yang 'grub par byed pas kun zhes bya'o/ /dbyer mi phyed pa'i ye shes ni rdo rje ste/ sku dang zhes bya ba ni sku'i rigs su mngon par
<p>188a</p>
<p>188a.1</p>bsdus pa'o/ /rab tu mtshungs pa ni rdo rje pad+ma'o/ /phrag dog chen po ni phrag dog rdo rje ste de'i ngo bo ni rdo rje go rI ma yin pa'i phyir khyod ces bya'o/ /phyag na ral gri ni phrin las mthar 'byin pa'i don te de la phyag 'tshal ba dang bstod pa bya'o/ /sangs rgyas kun gyi dngos po khyod/ /sangs
<p>188a.2</p>rgyas thams cad gcig bsdus pa/ /sangs rgyas kun mchog gtso bo'i gtso/ /dkyil 'khor gtso la phyag 'tshal bstod/ /ces bya ba smos te/ sangs rgyas ni 'das pa dang ma 'ongs pa dang da ltar gyi'o/ /de kun gyi ngo bo ni bcom ldan 'das ma rdo rje phag mo ste ye shes kyi cha la khyod ces bya'o/ /
<p>188a.3</p>sangs rgyas thams cad ni gti mug rdo rje la sogs pa'o/ /yab yum gnyis su med par snyoms par zhugs te bde ba'i ro lhan cig skyes pa gcig gi rang bzhin du bsdus pa'o/ /sangs rgyas kun gyi longs spyod rdzogs pa dang sprul pa ste mchog gi snying po'i ye shes sems dpa' ste/ 
<p>188a.4</p>de ni bcom ldan 'das kyi gtso bor gyur pa ste/ zhe sdang rdo rje bas kyang lhag pas na gtso bo'i gtso zhes bya'o/ /dkyil ni thun mong ma yin pa ste 'khor ni thun mong ngo / /gtso bo ni mchog tu gyur pa'i zhe sdang rdo rje gshin rje gshed do/ /de la phyag 'tshal ba dang bstod par bya'o/ /yon tan
<p>188a.5</p>gyi mngon par bstod pa de dag kyang yul 'os su rung bar byin gyis brlabs pa'i dkyil 'khor la bstod dgos pa'i phyir bcom ldan 'das rnams kyi skye mched byin gyis brlab par bya ste/ rdo rje mig dang / rdo rje rna ba dang / rdo rje sna dang / rdo rje lce dang / rdo rje lus dang / rdo rje thugs zhes bcom
<p>188a.6</p>ldan 'das kyis gsungs pa ni mig la sogs pa byin gyis brlab pa'i cho ga'o/ /zhes bya ba smos te/ mig rang bzhin med par mos pa byas pa las ri bong can gyi steng du yi ge k+ShiM bkod de/ de las skyes pa'i 'khor lo las yongs su gyur pa gti mug rdo rje dang 'dra ba'i sa'i snying po bskyed pa ni rdo rje mig go/ /rna bar
<p>188a.7</p>zla ba'i dkyil 'khor gyi steng du yi ge dzr-iM las skyes pa'i rdo rje yongs su gyur pa las zhe sdang rdo rje dang 'dra ba'i phyag na rdo rje bskyed pa ni rdo rje rna ba'o/ /snar zla ba'i dkyil 'khor gyi steng du yi ge khaM las skyes pa'i rin po che yongs su gyur pa las phra ma rdo rje dang 'dra ba'i nam mkha'i snying po ni rdo rje sna'o/ /
<p>188b</p>
<p>188b.1</p>lce la zla ba'i dkyil 'khor gyi steng du yi ge g+haM las skyes pa'i pad+ma yongs su gyur pa las 'dod chags rdo rje dang 'dra ba'i 'jig rten dbang phyug bskyed pa'i rdo rje lce'o/ /dpral bar zla ba'i dkyil 'khor gyi steng du yi ge kaM las skyes pa'i ral gri yongs su gyur pa las phrag dog rdo rje dang mtshungs pa'i sgrib pa
<p>188b.2</p>thams cad rnam par sel ba bskyed pa ni lus rdo rje'o/ /lhe'u snar zla ba'i dkyil 'khor gyi steng du yi ge saM las skyes pa'i rdo rje yongs su gyur pa las rdo rje 'dzin pa dang 'dra ba'i kun du bzang po bskyed pa ni yid rdo rje'o/ /bcom ldan 'das kyis gsungs pa ni tshad ma nyid de mi slu bar bya ba'i don to/ /mig la
<p>188b.3</p>sogs pa byin gyis brlab pa ni bskyed pas chog pa ma yin gyi snying ga'i sa bon gyi 'od zer gyis skye mched kyi bcom ldan 'das spyan drangs te/ mchod pas cung zad mnyes par byas la gnyis su med par bya ba ni sngar bzhin no/ /cho ga zhes bya ba ni re zhig gsal bar byed pa'i don to/ /dkyil
<p>188b.4</p>'khor yongs su rdzogs par ma byas na gzhan smin par mi nus pa'i phyir dkyil 'khor brtsam par bya ste/ de yang las dang po pa'i shes pa 'jug pa ni de yang bya ba la rag las pa'i phyir ched du brjod pa dang thig dang tshon gyi cho ga brjod par bya'o/ /de nas yang dag bshad bya ba/ /'dod pa'i don
<p>188b.5</p>kun sgrub byed pa/ /gshin rje gshed po nyid mtshungs pa/ /gshin rje 'jigs pa'i dkyil 'khor ro/ /zhes bya ba smos te/ de nas zhes bya ba ni tshig nges par 'byed pa dang rgyan no/ /thams cad mkhyen pa'i sku'i gtso bor gyur pas na yang dag go gsal bar bya ba'i don gyis bshad par
<p>188b.6</p>bya zhes so/ /'di la dgos pa'i khyad par ci yod ce na/ ma smin pa smin par nus shing zhi ba la sogs pa 'dod pa'i don dang / thun mong mchog gi dngos grub kun sgrub par byed pa'o/ /gal te de bzhin gshegs pas byin gyis brlabs pa nyid mthu dang ldan par rigs la/ gang zag
<p>188b.7</p>gis byas pa la gong gi yon tan 'byung bar mi rigs so zhe na/ gshin rje gshed po nyid mtshungs pa/ /zhes pa smos te ye shes lnga dbyer med pa'i rang bzhin nyid do/ /de nyid kyi mthus mngon par rtogs pas byin gyis brlabs pa'i dkyil 'khor bdag la 'jug ste de mtshungs zhes bya'o/ /
<p>189a</p>
<p>189a.1</p>de'i phyir thams cad gsang ba las/ rten cing 'brel bar 'byung ba yi/ /rdzas kyi khyad par gang de la/ /sku gsung thugs kyis brlabs pa ni/ /sngags pa dpa' bo nus pa yis/ /ji lta ba bzhin 'byung ba ste/ /dper na mchod sdong grub pa yis/ /mthu yi bye brag de
<p>189a.2</p>bzhin no/ /zhes 'byung ba nyid kyi phyir ro/ /dkyil 'khor de dag gi mtshan ma yang ci zhe na/ gshin rje zhes bya ba ni lnga'o/ /'jigs pa ni zad par byed pa'i don de gshed do/ /dkyil 'khor ni bshad zin to/ /ched du brjod pa dang ldan pa'i dkyil 'khor de dag kyang sta gon cho ga sngon du
<p>189a.3</p>song bas nang par nyi ma 'char kar thig gdab par bya'o/ /skud pa sar pa legs bsgrims pa/ /legs pa'i tshad la mdzes pa yis/ /skud pa shes pas thig gdab pa/ /gshin rje tshogs kyi dkyil 'khor ro/ /zhes bya ba smos so/ /skud pa ni srad bu'o/ /sar pa ni smas pa dang
<p>189a.4</p>nyams par ma gyur pa'o/ /legs pa ni lnga bsgril zhing 'jur ba la sogs pa med pa'o/ /bsgrims pa ni bu mo gzhon nu mas legs par bkal ba'o/ /legs pa'i tshad la zhes bya ba ni dkyil 'khor gyi nyis 'gyur la sgo'i nyi shu'i tshad do/ /mdzes pa ni 'jam pa la snum par
<p>189a.5</p>bsgril zhing dri khyad par can gyis bsgos pa'i skud pa shes pas zhes bya ba ni shes rab can te mkhas pa'o/ /de yang ye shes kyi thig dang las kyi thig ste/ ye shes kyi thig ni sngar lngar bsgril ba'i dog pa kha dog lngar byas pa dag snod bzang po'i nang du go rims kyis bzhag
<p>189a.6</p>ste/ yig 'bru lngar byin gyis brlabs la skud pas nam mkha' la gdab pa ni le'u bcu bzhi pa las gsal lo/ /las kyi thig gis dkyil 'khor gyi cha dgod pa yang le'u bcu bzhi pa las sgo ni dkyil 'khor brgyad cha la sogs pas bshad do/ /de ltar thig gdab pa ni gshin rje
<p>189a.7</p>gshed lha bcu bdun pa'i tshogs kyi dkyil 'khor ro/ /de ltar thig gdab pa'i dkyil 'khor la tshon bri bar bya ste/ mtshan rnams thams cad rab rdzogs shing / /bar chad thams cad rab nyams pa'i/ /zhi ba la sogs rab 'jug pa'i/ /dkyil 'khor 'khor lo'i cha byad la/ /rtse
<p>189b</p>
<p>189b.1</p>mo lnga dang mnyam ldan pa'i/ /las kyi rdo rje de la bri/ /zhes bya ba smos te/ mtshan ni sum cu rtsa gnyis rnams zhes pa'o/ /mtshan ni dpe byad bzang po brgyad cu ste de rab tu rdzogs pa'i rgyur gyur pa'o/ /shing zhes bya ba ni nges par 'byin pa'i rgyu'o/ /bar chad ni phyi dang nang dang shin tu gsang
<p>189b.2</p>ba'i bar chad do/ /thams cad rab tu nyams par byed pa ni dkyil 'khor 'di'i byin gyis rlabs so/ /zhi ba la sogs pa ni rgyas pa la sogs pa gzhan yang ngo / /dkyil 'khor 'di la rab tu 'jug pas rgyud thams cad kyi thogs pa med par rab tu 'jug par 'gyur ro/ /dkyil 'khor
<p>189b.3</p>ni bcom ldan 'das rnams so/ /'khor lo la ni gzhal yas khang ngo / /cha byad ni kha dog dang dbyibs so/ /rtse mo lnga ni phyogs re re ste 'jig tshogs kyi ri bo nyi shu 'joms par bya ba'i don to/ /mnyam ldan pa'i zhes bya ba ni mi mnyam pa med pa ste nor bu rin po che mu sa ra gal pa'i ri mo bzhin
<p>189b.4</p>no/ /las ni sna tshogs rdo rje ste dbyibs so/ /de la bri zhes bya ba ni sta gon byas pa'i sa gzhi thig btab pa de la tshad dang mthun par bri'o/ /de dag gi kha dog dang bye brag kyang le'u bcu bzhi pa las/ shar du dkar bo chen po ste/ /zhes bya ba la sogs pa smos so/ /yang de nyid las/ de la phyag rgya dgod
<p>189b.5</p>par bya/ /zhes bya ba ni 'di nyid de/ /rdo rje 'bar ba dkrigs pa yi/ /rdo rje de yi dbus su bri/ /'khor lo 'od kyis dkrigs bskor ba'i/ /'khor lo shar gyi phyogs su bri/ /'od kyi phreng ba mnyam 'phro ba'i/ /rin po che ni lho ru bri/ /pad+ma rA ga'i mdangs 'dra'i 'od/ /pad+ma nub kyi phyogs su bri/ /
<p>189b.6</p>'od zer lnga dang mnyam ldan pa'i/ /ral gri byang gi phyogs su bri/ /shar lho'i mtshams su 'khor lo bri/ /lho nub rdo rje bri bar bya/ /nub byang pad+ma'i me tog ni/ /yu ba dang bcas kha dog gsal/ /'od kyi phreng ba mnyam 'phro ba/ /ut+pal ral gri byang du bri/ /shar gyi sgor ni tho ba bri/ /
<p>189b.7</p>dbyug pa de bzhin lho yi sgor/ /'dam las skyes pa nub kyi sgor/ /byang du rdo rje ral gri'o/ /zhes bya ba smos te/ rdo rje 'bar ba ni 'od 'phro ba'o/ /dkrigs pa ni 'od kyi phreng ba'o/ /rdo rje ni de bzhin gshegs pa'i rdo rje ste/ sna tshogs rdo rje'i dbus su shar du phyogs par bri'o/ /'khor lo
<p>190a</p>
<p>190a.1</p>'od kyi zhes bya ba ni 'od zer 'phro ba ste/ dkrigs pa ni 'od kyi phreng bas bskor ba'o/ /'khor ni chos kyi 'khor lo ste shar phyogs kyi ra'i dkyil du gtso bo'i mdun la phyogs par bri'o/ /'od kyi phreng ba ni sna tshogs pa'i 'od zer ro/ /mnyam 'phro ba zhes pa ni phyogs med par 'phro
<p>190a.2</p>ba'o/ /rin po che zur brgyad pa ste lho'i phyogs kyi ra'i dkyil du gtso bo'i g.yas la phyogs par bri'o/ /pad+ma rA ga ni shin tu dmar ba'i mdangs so/ /de dang 'dra ba'i 'od 'phro ba ni pad+ma rab tu rgyas pa ste/ nub phyogs kyi rdo rje'i ra'i dkyil du gtso bo'i rgyab la phyogs par bri'o/ /'od zer ni dkar
<p>190a.3</p>ser dmar ljang mthing ga ste lnga'o/ /de dang mnyam par ldan pa'i 'od 'phro ba ni ral gri 'bar ba'o/ /de byang phyogs su rdo rje ra'i dkyil du gtso bo'i g.yon la phyogs par bri'o/ /de ltar bzhi ni sor drug pa'i tshad do/ /shar lho'i mtshams kyi 'khor lo ni shar gyi 'khor lo dang mtshungs par bri'o/ /
<p>190a.4</p>lho nub mtshams kyi rdo rje ni dbus kyi rdo rje dang mtshungs par bri bar bya'o/ /nub byang mtshams kyi pad+ma'i me tog ni yu ba ste rtsa ba dang bcas pa'o/ /de yang kha phye ba'i nang nas skyes pa rab tu rgyas pa na gsal ba'o/ /de dag thams cad kyang 'od kyi phreng ba gtso bo rnams dang mnyam par 'phro ba
<p>190a.5</p>bri bar bya'o/ /ut+pal ni rtsa ba ste de las skyes pa'i ral gri byang shar mtshams su bri'o/ /de dag thams cad kyang gtso bo la mngon par phyogs shing sor bzhi pa'i tshad do/ /shar gyi sgor tho ba ni rtsibs nyi shu'o/ /dbyug pa rdo rjes mtshan pa de bzhin du lho'i sgor bri'o/ /mtsho'i 'dam las skyes
<p>190a.6</p>pa ni pad+ma ste nub kyi sgor bri'o/ /byang du rdo rje yu ba can gyi ral gri sor lnga pa'i tshad tsam la sngar bzhin 'od rab tu 'khrugs pas dngos grub 'dod pa dang bar chad sel ba'i bye brag gis nang dang phyir mngon par phyogs pa dag bri bar bya'o/ /de dag thams cad kyang reg la ma reg pa ni rab tu ngo mtshar
<p>190a.7</p>ba'o/ /de dag thams cad kyi mdog ni le'u bcu bzhi pa las phyag mtshan kun zhal dang mtshungs pa'i phyir ro/ /de dag bri ba'i thabs kyang / las kyi cho ga mthong nas ni/ /zhes 'di nyid las byung ba nyid do/ /de ltar rdzogs pa'i dkyil 'khor byin gyis brlab par bya ba ni/ shes pas
<p>190b</p>
<p>190b.1</p>dkyil 'khor rdzogs pa la/ /zhes bya ba smos te/ shes pas zhes bya ba ni shes rab can bsnyen cing sgrub pa la rab tu rdzogs pa'o/ /dkyil 'khor rdzogs pa la zhes bya ba ni rnal 'byor bzhis yongs su smin par byas pa'o/ de ltar yongs su rdzogs pa'i dkyil 'khor la mchod
<p>190b.2</p>pas mnyes par bya ba ni/ mchod pa khyad par 'phags pa ni/ /'dod pa'i yon tan lnga dag gis/ /'jigs pa med par mngon par mchod/ /ces bya ba smos te/ mchod pa ni dgyes pa bskyed par bya ba'i thabs so/ /de yang phyi dang nang dang / gsang ba dang bla na med pa'o/ /khyad par
<p>190b.3</p>'phags pa ni ting nge 'dzin gyi mthu ma lus pa'i cho 'phrul lo/ /'dod pa'i yon tan lnga dag gis/ /zhes bya ba ni de dag thams cad kyi gzhi yang gzugs dang sgra dang dri dang ro dang reg dag tu mthun no/ /mchod pa'i dus su 'jigs pa med par bya ba ni dogs pa dang nges pa'i shes pa dang bral ba
<p>190b.4</p>dang / dngos por lta ba dang re ba dang bcas pa med pas mngon par mchod pa kho na'o/ /de bzhin gshegs pa thams cad kyi sku gsung thugs gshin rje gshed nag po'i rgyud bshad zin to/ /dkyil ni snying po ste 'khor ni len pa'o/ /chen po ni rgyu'i gtso bo'o/ /rim par phye ba ni dkyil 'khor
<p>190b.5</p>gsal bar byas pa'i don to/ /gnyis pa ni dang po la ltos nas gzhag pa'o/ /nag po zhabs kyis bshad pa'i le'u gnyis pa gsal bar byas pa'o// //dkyil 'khor chen po de dag kyang gsol ba ma btab par bri bar mi bya ste/ de ci'i phyir zhe na/ dngos grub ni bla ma la
<p>190b.6</p>rag las shing de yang gsol ba btab pa las mngon par rnyed par bya ba'i phyir dang ma 'ongs pa'i 'gro ba rnams skal ba bzang po la bslab pa'i phyir dang / de bzhin gshegs pa la gsol ba gdab par bya ste/ de yang bstod pa sngon du 'gro ba dag gis so/ /de'i phyir de nas bcom ldan 'das de
<p>190b.7</p>bzhin gshegs pa thams cad kyis bstod pa'i rgyal po 'dis bstod nas zhes bya ba smos so/ /gsol ba btab pa zhes bya ba ni mchog tu gyur pa'i gtso bo de dag la ji ltar gsol ba gdab ce na/ gshin rje gshed 'jigs dkyil 'khor ni/ /dkyil 'khor kun gyi gtsor gyur pa/ /
<p>191a</p>
<p>191a.1</p>sdig pa thams cad 'joms pa yi/ /mgon pos dkyil 'khor bri bar mdzod/ /ces bya ba smos te/ gshin rje gshed smos par zad de 'jigs pa ni dgra rnams so/ /len par gyur pa rab tu thos pa na dkyil 'khor ro/ /dkyil 'khor kun gyi gtsor gyur pa ni
<p>191a.2</p>'dir dbang bskur ba'i sgrub pa pos dkyil 'khor thams cad kyi ye shes thob par gyur pas na'o/ /srog gcod pa la sogs pa'i sdig pa thams cad zad par byed pas na 'joms pa'o/ /mgon pos ni dkyil 'khor gyi bdag po dang tha mi dad pa'i rdo rje slob dpon no/ /dkyil 'khor ni
<p>191a.3</p>sngar bshad pa bzhin bri bar mdzod ces bya ba'i tha tshig go/ /de nas rnal 'byor chen po rgyas par gsungs pa ni bdud rtsi myang ba dang dgug gzhug bya ba ste/ de nas bcom ldan 'das rdo rje 'dzin pa chen po nyid kyi sku gsung thugs las bdud rtsi myang ba'i cho ga nges par phyung ba/ oM AHhUM/ 
<p>191a.4</p>rdo rje lce yi sbyor ba yis/ /rdo rje can kun mnyes pa dang / /rdzogs pa'i sangs rgyas thams cad gzhug /ye shes 'byung gnas ngo bo nyid/ /dgug pa dang ni gzhug pa dang / /bcing dang de bzhin dbang bya nyid/ /tho ba la sogs sngags bzhi yis/ /mnyam par bzhag pas rnam par bsgom/ /
<p>191a.5</p>zhes bya ba smos te/ de nas bcom ldan 'das rdo rje ni ye shes lnga'i ngo bo nyid de bzhin gshegs pa lnga'o/ /de rnams kyi de'i bdag nyid 'dzin pa'o/ /chen po ni byang chub kyi sems rdo rje'o/ /nyid kyi sku gsung thugs rdo rje rnams las bdud rtsi zhes bya ba ni chos thams cad ro gcig pa'i
<p>191a.6</p>byang chub kyi sems so/ /myang ba ni bdag nyid kyis te dngos su ste 'da' bar mi nus pas na dam tshig gi cho ga'o/ /nges par phyung ba zhes bya ba ni de'i bdag nyid bdag gis mngon par spros pa'o/ /de'i byin gyis brlab pa'i cho ga ni/ oM AHhUM/ chos thams cad skye ba med pa nyid ni
<p>191a.7</p>a'o/ /skyes pa ma spangs pa o'o/ /skyes pa thams cad kyi rang bzhin chu zla lta bur rtogs pa ni ma'o/ /'di dag 'dus pa la oM zhes bya'o/ /chos thams cad gdod ma nas ma skyes pa ni AHste mtshan ma med ces pa'i don to/ /rang bzhin med pa las rang bzhin med pa'i chos rab
<p>191b</p>
<p>191b.1</p>tu phyung ste zad pa med pa'i chos thams cad ngo bo nyid rgyu med pa ste ha'o/ /rnam par dpyad pas dpyad pa nyid mngon par spangs pa ni chos thams cad kyi ngo bo nyid de u'o/ /de'i phyir 'di ltar smon pa'i dngos po nyid pas sgyu ma lta bu'o/ /'di rnams 'dus pa ni hUM ngo / /bdud rtsi rnam pa lnga
<p>191b.2</p>nye bar spyod pa ni de'i don gyis dam tshig las 'da' bar mi nus pa ste/ de byin gyis brlab pa'i sngags kyis ngo bo nges par phyung ba'o/ /de'i phyir oM AHhUM gis byin gyis brlab pa'o/ /de myang ba'i thabs ni lce mi dmigs pa'i sbyor bas yi ge hUM las skyes pa'i rdo rje dkar po rtse lnga pa khong seng can
<p>191b.3</p>bskyed par bya'o/ /de ni rdo rje lce zhes bya ste 'od zer sbu gu'i dbyibs kyi sbyor bas rdo rje can kun mnyes par bya'o/ /yang na rdo rje ni me long lta bu dang mnyam pa nyid dang so sor rtog pa dang bya ba nan tan no/ /chos kyi dbyings rnam par dag pa'i ye shes so/ /de'i phyir dpal gsang ba 'dus pa las
<p>191b.4</p>kyang rgyu lnga rdo rje zhes gsungs so/ /de la yod pas rdo rje can no/ /ye shes kyi bdag nyid can ni de bzhin gshegs pa lnga ste de rnams thams cad rdo rje can no/ /thams cad kyi sgras ni rigs thams cad kyi yongs su gzung ngo / /de yang bdag gi bla ma'i zhal nas ni ma lus pa'i 'jig rten
<p>191b.5</p>gsum na bzhugs pa'i sangs rgyas 'khor dang bcas pa thams cad rang gi lus la bcug ste bdud rtsi myang ba bya'o zhes gsungs so/ /bdud rtsi sgrub pa gsungs pa ni/ rdzogs pa'i sangs rgyas thams cad bzhugs/ /zhes bya ba ste/ de yang rlung dang me dang thod pa la gnas pa'i pad+ma'i snod du
<p>191b.6</p>dbus dang phyogs kyi bye brag gis/ bi mu shur ma dang / d+ha ha na g+ho ku kha rdo rjes brgyan pa byas dag pa 'od zer gyis bskyod cing spangs pas rab tu zhu nas oM gyi 'od zer gyis bkug pa'i rigs lnga'i rdo rje dang bcas pa gcig tu zhugs par byas te byin gyis brlab pa'i don to/ /dam tshig gi dkyil 'khor
<p>191b.7</p>rdzogs pa la ye shes kyi dkyil 'khor yongs su gzhug pa ni/ /ye shes 'byung gnas zhes bya ba smos te/ /ye shes rnam pa lnga'i don to/ /ye shes kyi dkyil 'khor la ngo bo nyid ces bya'o/ /dam tshig gi 'khor lo dang mthun pas kyang ngo bo nyid do/ /thugs ka'i sa bon gyi 'od zer gyis spyan drangs
<p>192a</p>
<p>192a.1</p>la bgegs bskrad par bya ba ste/ dgug par bya ba ni dkyil 'khor dang nye ba nyid du spyan drangs pa'o/ /gzhug pa ni dkyil 'khor nyid du'o/ /bcing ba ni dam tshig dang gnyis su med pa'i g.yo ba'i ngo bo'o/ /dbang zhes bya ba ni dgyes pa bskyed pa nyid do/ /tho ba la sogs zhes
<p>192a.2</p>bya ba ni le'u bcu pa las shes par bya'o/ /sngags ni gong du bshad pa la dzaHhUM baM hoHlhag pa nyid du brjod par bya'o/ /bzhi yis zhes bya ba ni dbyug pa dang / pad+ma dang ral gri'o/ /mnyam par gzhag pa ni dkyil 'khor gyi bdag po'i nga rgyal te/ rnam par bsgom pa ni tho ba la sogs pa'i nga rgyal
<p>192a.3</p>'dzin pa nyid kyis so/ /de lta bu'i dkyil 'khor gyi chogs de dag kyang gang la gnas te gang la bsgom par bya zhe na/ ma he rdo rje gdan nyid la/ /dkyil 'khor gtso bo rnam bsgom bya/ /zla ba'i dkyil 'khor dbus gnas pa/ /gti mug rdo rje rnam bsgom bya/ /rta bdun ldan pa'i
<p>192a.4</p>dbus gnas par/ /phra ma zhes bya rnam bsgom bya/ /dkyil 'khor dmar po'i dbus gnas pa/ /'dod chags rdo rje rnam bsgom bya/ /las kyi dkyil 'khor dbus bzhugs pa/ /rdo rje las ni bsgom par bya/ /zhes bya ba smos te/ dkyil 'khor gyi gtso bo ni ma he ser skya'am
<p>192a.5</p>sngon po ste kha lho phyogs su bltas pa dag ni rdo rje gshin rje gshed kyi gdan no/ /zla ba'i dkyil 'khor gyi dbus su gti mug rdo rje'o/ /rta bdun dang ldan pa ni bdun gyi bdun dang ldan pa ste nyi ma'o/ /de'i dbus su phra ma rdo rje'o/ /dkyil 'khor dmar po nyi ma ste de'i dbus su 'dod
<p>192a.6</p>chags rdo rje'o/ /rdo rje las ni dkyil 'khor ljang gu las kyi rigs te de nas yang nyi ma'i dkyil 'khor ro/ /de'i dbus su rdo rje las so/ /zhi ba gti mug rdo rje ste/ /rgyas pa de bzhin phra ma yis/ /'dod chags rdo rje dbang du byas/ /rdo rje las kyi thams cad du/ /zhes bya ba ni le'u dang po
<p>192a.7</p>las gsal bar bshad do/ /gal te 'dir smos pa la dgos pa med do zhe na/ bsgom pa'i zhar las byung ba'i phyir dang / las sbyor gyi sngon du rigs kyi bsnyen pa 'gro ba'i phyir ro/ /da ni rnal 'byor pa mtshan ma thob pa phyag rgya chen po'i dngos grub sgrub mi nus pa la mig sman la sogs pa'i
<p>192b</p>
<p>192b.1</p>dngos grub gsungs pa ni/ rdo rje las kyi sbyor ba yis/ /mi yi tshil bu thod par gzhag /de bzhin mi skras sdong bu bya/ /dur khrod dag tu du ba bsgrub/ /mig smin dag ni de bzhin du/ /mig sman las kyis bsgoms pa la/ /las kyi bzlas pa'i sbyor ba yis/ /mig sman 'di ni
<p>192b.2</p>'grub par 'gyur/ /zhes bya ba smos te/ rdo rje las kyi sbyor ba zhes bya ba ni tshogs bsags pa sngon du 'gro bas srung ba'i 'khor lo dang ldan pa'i nang du raM las bskyed pa'i nyi ma'i dkyil 'khor gyi steng du yi ge d+ha sa rab tu brgyan par bya'o/ /de la ral gri 'bar bas rab tu brgyan pas rdo rje
<p>192b.3</p>las rig pa dang bcas pa bskyed par bya'o/ /de nas/ a pradz+nyA d+h+r-ika hUM hUM phaT phaT bsnyen pa 'bum bya'o/ /mi'i tshil bu ni lcags kyi snod du legs par bzhu ba dag go/ /rtse mo can gyis phug pa dang / steng du btags pa dang / mtshon gyis phog pa'i mi'i thod par mi'i tshil bu blugs la gzhag
<p>192b.4</p>par bya'o/ /de bzhin du mi de'i skra dang a rga'i ras bal dang lhan cig tu gzhag ste me sbar ba'i sdong bu bya'o/ /dur khrod kyi gnas dag tu mi'i thod pa de dang mtshungs pa ste bkab ste me sbar la dud pas bsdus la thod pa der gzhag go/ /yang las kyi rdo rje bsgoms te/ zla ba'i nag po'i
<p>192b.5</p>gnam stong gi nub mo la lag pa g.yon pas steng du kha bkab ste ji srid du 'bar ba de srid du bzlas te/ mig la bskus pa tsam gyis gang gis kyang mi mthong bar 'jig rten gsum du spyod par 'gyur ro/ /du ba yis ni sa la spyod par 'gyur ro/ /dro ba yis ni sa bla'i 'jig rten thams cad
<p>192b.6</p>la nye bar spyod pa'i thabs so/ /da ni rkang byug bsgrub par bya ste/ khrag dang gur gum gzung byas nas/ /rkang pa byug pa bsgrub par bya/ /rdo rje las kyi sbyor ba yis/ /rkang pa byug pa 'grub par 'gyur/ /zhes bya ba smos te/ khrag ni rang gi ste srin lag go/ /gur gum ni b+ha ga las
<p>192b.7</p>skyes pa'i khrag go/ /de yang sngon gyi gnas su gzung bar byas nas rkang pa'i byug pa bsgrub par bya ste/ rdo rje las kyi rnal 'byor gyis gnam stong gi dus su gong gi rdzas sngon du song ba'i snod du bcug ste kha bkab la bsnyen pa khri'i sbyor bas rkang pa la byugs pa tsam gyis yang bar nus shing nyi ma
<p>193a</p>
<p>193a.1</p>gcig la dpag tshad brgyad cu rtsa gnyis su phyin par 'grub par 'gyur ro/ /da ni ri lu bsgrub par bya ste/ bdud rtsi lnga ni mnyam pa la/ /sha lnga dang ni ldan pa yis/ /lcags gsum du ni bcug byas nas/ /las kyi sbyor bas 'grub par 'gyur/ /
<p>193a.2</p>zhes bya ba smos te/ bdud rtsi lnga ni bai ro tsa na dang / bi shwa dang / shu kra dang / rak+ta dang / a kro te ka dang rnams so/ /sha lnga ni mi sha dang / glang po che'i sha dang / ba glang gi sha dang / rta'i sha dang / khyi'i sha rnams so/ /de dag gi tshad mnyam pa na tsa na ka'i rus pa'i tshad tsam mo/ /
<p>193a.3</p>lcags gsum ni gser dang / dngul dang / zangs rnams so/ /de gsum yang cha mnyam pa ste srang bzhi'o/ /de yang man cha'i ri lu bcings pas thub par dril te zla ba gzas gzung ba'i dus su rdo rje las kyi rnal 'byor gyis lag pa g.yon pa'i steng du gzhag ste g.yas pas
<p>193a.4</p>kha bkab la/ bzlas pa'i sbyor bas ji srid du 'bar ba de srid du sgrub na 'grub par 'gyur te/ de nas khar bcug pa tsam gyis ji srid du 'gro ba der bsams pa tsam gyis 'gro ste nus pa thogs pa med do/ /da ni ral gri bsgrub par bya ste/ kan ta'i lcags kyi ral gri ni/ /las kyi sbyor
<p>193a.5</p>bas bsgrub par bya/ /las kyi rdo rje sbyor ba yis/ /las kyi ral gri 'grub par 'gyur/ /zhes bya ba smos te/ /kan ta ni gzhon nu gdong drug gi sa bon rdzogs pa'i lcags bzang po'i ngo bo las ral gri brdungs te/ tshogs bsags pa sngon du song ba'i srung ba'i khang par pad+ma'i steng
<p>193a.6</p>du a las skyes pa'i zla ba'i dkyil 'khor la yi ge d+hi ser po bkod do/ /de las gser las byas pa'i mda' gzhur gyur nas de las skyes pa'i gzhon nu gdong drug sku mdog gser btso ma'i kha dog lta bu dang / dkar po gnyis dang / rab tu dmar ba gnyis dang / mthing nag ni nam
<p>193a.7</p>mkha' la lta ba'i zhal te/ shes rab ral gri mda' gzhu 'dzin pa'i phyag dang ldan pa bsgoms la las kyi ral gri sor brgyad pa lag tu thogs te/ oM ka la rU pa hUM zhes bya ba'i sbyor bas bsgrub par bya'o/ /de nas lag tu thogs te gar 'dod pa der bstan pa tsam gyis mngon
<p>193b</p>
<p>193b.1</p>spyod nus so/ /'jig rten gsum ni gnas pa dag la khros kyang mi rgol lo/ /de yang las kyi rdo rje'i nga rgyal gyi sbyor bas las kyi ral gri yang 'grub par 'gyur ro/ /gzhan yang zhe sdang rdo rje'i sbyor bas gter gyi bdag nyid las rdo rje'i rig pa 'dzin pa bsgrub pa'o/ /gti mug rdo
<p>193b.2</p>rje'i sbyor bas dngul gyi 'khor lo la 'khor lo'i rig pa 'dzin pa bsgrub pa'o/ /phra ma rdo rje'i sbyor bas rin po che margad cha dgu pa las rin po che'i rig pa 'dzin pa bsgrub pa'o/ /'dod chags rdo rje'i sbyor bas zangs dang pad+ma la pad+ma'i rig pa 'dzin pa bsgrub po/ /ral gri'i rdo rje
<p>193b.3</p>sbyor bas rgyud gzhan las 'byung ba'i dngos grub kyang bsgrub par bya'o/ /de bzhin gshegs pa thams cad kyi sku gsung thugs gshin rje gshed nag po las zhes bya ba ni bshad zin to/ /thabs sna tshogs pa ni las te bya ba ni lha'i ngo bo nyid kyi sbyor ba mchog go/ /bsgrub bya tha dad
<p>193b.4</p>pas ni rim pas phyed pa'o/ /gnyis las ltos nas gsum pa ste le'u gsum pa'i bshad pa nag po zhabs kyis rgya cher gsal bar byas pa'o// //de ltar dngos grub kyi las kyi sbyor ba bshad nas/ da ni gzhan thams cad drag po la gzhug pa'i sbyor bas bdag nyid
<p>193b.5</p>la gzhug par bya ba'i phyir 'khor lo'i le'u bshad par bya ste/ de nas bcom ldan 'das de bzhin gshegs pa thams cad kyis bcom ldan 'das rdo rje 'dzin pa chen po la bstod pa'i rgyal po 'dis bstod nas gsol ba btab pa/ las kyi dbye ba'i rab dbye la/ /sems can 'jug pa ji
<p>193b.6</p>ltar 'gyur/ /rdo rje chen pos bshad du gsol/ /nyon cig ye shes chen po rnams/ /zhes bya ba smos te/ bstod pa'i rgyal po ni sngar bzhin no/ /de dang 'brel pa'i tshig ni 'og nas 'byung ba'i tshig gis gsol ba btab pa'o/ /las kyi dbye ba ni dam tshig ste zhi ba dang rgyas pa dang dbang
<p>193b.7</p>dang drag po dang dgug pa dang bcing ba dang bsad pa'o/ /rab tu dbye ba ni thams cad kyi bye brag gis re re zhing sna tshogs pa'o/ /sems can ni ma rungs pa dang / btang snyoms dang mnyam pa la 'jug pa ji ltar 'gyur/ dbyer mi phyed pa'i rdo rje chen po thugs su chud pa'i thams cad mkhyen pa
<p>194a</p>
<p>194a.1</p>khyed kyis ji ltar nus pa dang ldan pa bshad du gsol/ thun mong ma yin pa'i 'khor so so dag dang bye brag tu nyon cig ces smras te/ sangs rgyas kyi ye shes yon tan rgya mtsho dang ldan pa rnams yid la byos shig ces bya ba'i don to/ /de nas rdo rje 'dzin dkyil
<p>194a.2</p>'khor thams cad kyi bdag por gyur pas rgyal po ste/ las ni zhi ba la sogs pa thams cad rab tu grub pa gdul bya'i nyes pa kun gso ba'i bdag nyid kyis 'og nas 'byung ba 'di skad kyi tshig gsungs so/ /de nas bcom ldan 'das de bzhin gshegs pa thams cad kyi thugs rdo rje nyid kyi
<p>194a.3</p>mthus phyag 'tshal zhing mchod pa byas nas/ bcom ldan 'das la lan gsum bskor ba byas te yang dang yang du phyag 'tshal nas bcom ldan 'das nyid kyi gsung nyan to/ /zhes bya ba ni sgra ji bzhin pa las lhag par gyur pa'i don med do/ /de nas rdo rje 'chang rgyal pos gsol ba
<p>194a.4</p>btab pa'i don gsungs pa ni/ dbang du bya ba'i 'khrul 'khor bstan/ /gshin rje 'khor lo 'khor lo'i mchog /ma byung 'byung bar mi 'gyur ro/ /zhes bya ba smos te dbang du bya ba ni bud med la sogs pa'o/ /'khrul pa ni sngags te yab rgyal po nyid do/ /bzlas pa'i nus
<p>194a.5</p>pa ni 'khor bar 'byung bas mthu thun mong ma yin par bstan to/ /gshin rje 'khor lo ni lto ba'o/ /'khor lo gnyis pa ni legs par bkod cing bris pa'o/ /mchog ni dmigs pa khyad par du gyur pas byin gyis brlabs pa'o/ /ma byung ba ni sangs rgyas rab bdun te gzhan la'o/ /
<p>194a.6</p>zhing dag pa'i bstan pa la sangs rgyas par 'dod pa dag gis byams pa'i bstan pa la yang 'byung bar mi 'gyur ro/ /de ci'i phyir zhe na/ gsang sngags ni nyon mongs pa lam du khyer ba'i phyir ro/ /bud med dbang du bya ba dang / /bsrung ba'i don du de bzhin du/ /zhi ba'i ro tsa nas bzung
<p>194a.7</p>ste/ /grog de bzhin shing shun la/ /'khor lo gnyis ni mnyam bris la/ /na ma na mas mtha' brten la/ /gnag dang spu can ma yin pa'i/ /kham phor gnyis ni kha sbyar te/ /mar dang sbrang rtsis bkang ba gzhug /skud pa dkar pos kham phor bcing / /shar du mngon par
<p>194b</p>
<p>194b.1</p>phyogs pa yis/ /me tog dkar pos dus gsum gtor/ /gshin rje mthar byed chu shel 'dra/ /bdag nyid bsgoms nas mdun du dgod/ /zla ba'i dkyil 'khor la gnas pa'i/ /bsgrub bya bltas nas dbang bskur bya/ /bdud rtsi lnga yis gang ba yi/ /bum pa dkar
<p>194b.2</p>po zla ba 'dra/ /sangs rgyas du mas dbang bskur ba/ /bltas dang sngags kyi bzlas pa brtsam/ /oM che ge mo na ma hrIHSh+T+w+a-iaHwi kr-i tA na na hUM hUM phaT phaT de ba dat+ta ya shIn+taM ku ru swA hA/ zhes bya ba smos te 'dir bud med dbang du gyur pa ni sems zhi bar gyur pa la bya'o/ /skyes pa
<p>194b.3</p>dbang du bya ba la ni khyad par gyi rdzas b+ha ga las byung ba'i gur gum gyis bya'o/ /gzhan gyi gdug pa'i sbyor ba thams cad ni zhi ba'i 'khor lor zhi bar nus pas ni bsrung ba'i don du yang 'gyur ro/ /de bzhin du zhi ba'i 'khor lo bri ba la ni khyad par gyi rdzas ro tsa na ste rdul dang
<p>194b.4</p>klad pa gang yang rung bas bya'o/ /'khor lo de dag kyang gro ga'am smyug ma'i shun pa sor bcu drug pa'i 'khor lo gnyis kha sbyar te/ steng 'og gi yi ge dang lcags khang dang 'khor yug mnyam pa bris te na ma dang ming spel bas na mas mtha' rten bya'o/ /gnag pa dang yu ba
<p>194b.5</p>dang rtsa ba can ni lhag par gyur pa ste zhi ba'i las mi 'grub po/ /de ma yin pa'i kham phor zlum zhing byil ba lhung bzed kha bregs pa lta bu so ma btang ba gnyis kha sbyar te mar dang sbrang rtsis bkang la der 'khor lo gzhug par bya'o/ /skud pa ma spyad pa dang ma rmas pa dkar pos rgya gram du kham
<p>194b.6</p>phor bcings te mdud pa med par byas la/ 'gan stan dkar po gso ras kyis bkang ba'i steng du bzhag ste rkang pa rtswa ku sha la mnyam par gnas nas zhi ba'i sems kyis kha shar du mngon par phyogs pas me tog spang rgyan dkar po la ga pur gyis bsgos te/ nyin lan gsum mtshan lan
<p>194b.7</p>gsum du dus drug tu gtor ro/ /tshogs bsags pa sngon du song bas bsrung ba mtshams kyi 'khor lo'i nang du bdag nyid gshin rje mthar byed a las skyes pa'i zla ba'i dkyil 'khor gyi steng du k+ShaM dkar po yongs su gyur pa las rdo rje rtse lnga pa dkar po de las skyes pa chu shel dang zla ba'i
<p>195a</p>
<p>195a.1</p>dkyil 'khor dang 'dra ba'i bdag nyid bsgoms nas/ mdun du maN+Dal dkar po ga bur gyis byugs pa'i steng du 'khor lo bkod la/ /'khor lo a las skyes pa'i zla ba'i dkyil 'khor kha sbyor du bsams la der gnas pa'i bsgrub bya yid kyis bltas nas
<p>195a.2</p>dbang bskur bya ste/ bdud rtsi rnam pa lnga dang 'o ma bsres pa'i khu ba la tsan+dan dkar po'i bdar bu bdar nas gang bar byas pa'i bum pa dkar po byin gyis brlabs te bum pa chus bkrus zhing dbang bskur bar bya'o/ /gzhan yang bum pa dkar po zla ba 'dra ba'i rdzogs pa'i sangs rgyas du
<p>195a.3</p>mas thogs te dbang bskur zhing khrus byed par yid kyis bltas nas sngags kyi bzlas pa khri'i bar du bya'o/ /'di dag gis ni zhi ba'i dam tshig gi cho ga gsungs so/ /da ni rgyas pa'i dam tshig bshad par bya ste/ skyes pa zhi ba'i gur gum gyis/ /bri bya de bzhin rgyas pa yang / /'khor lo
<p>195a.4</p>gnyis ni kha phye yis/ /swA hAs ming ni brgyan pa yi/ /bsgrub bya'i ming ni bris byas la/ /mar dang sbrang rtsis bkang ba yi/ /kham phor kha sbyor nang du gzhug /skud pa ser pos bcings nas ni/ /me tog ser pos dus gsum gtor/ /byang du kha bltas mdog ser ba'i/ /gshin rje
<p>195a.5</p>gshed du bdag nyid dmigs/ /bsgrub bya zla ba ser nag la/ /bum pa ser pos bkrus byas nas/ /dbang bskur bar ni bsgom byas la/ /spros la rgyas pa'i bzlas pa bya/ /oM hrIHSh+T+r-iHwi kr-i tA na na hUM hUM phaT phaT swA hA/ de ba dat+ta puSh+Ti ku ru swA hA/ bau Sh+Ta kyang rung / oM hrIHSh+T+r-iH
<p>195a.6</p>wi kr-i tA na na hUM hUM phaT phaT bau Sha Ta na maHde ba dat+ta s+ya ba shaM ku ru bau Sha Ta na maH'di ni bcom ldan 'das kyis rgyas pa'i cho ga gsungs so zhes bya ba smos te/ sdig pa ma zhi na bsod nams mi rgyas pa'i phyir zhi nas rgyas pa'i las brtsam pa'i phyir rgyal po stod g.yogs kyi ras la sor
<p>195a.7</p>bcu drug po'i tshad 'khor lo gnyis mnyam par byas te/ swA hAs ming brgyan par byas pa'i bsgrub bya'i ming 'khor lo la bris la kham phor gru bzhi pa khyim bdag gi gdan lta bu gnyis kha sbyar la de'i nang mar dang sbrang rtsis bkang ste dkyil 'khor lo gzhug par bya'o/ /skud pa
<p>195b</p>
<p>195b.1</p>ma rmas shing ma nyams pa ser po gur gum gyi dris bsgos pas bcings la mdud pa med par byas nas rtse mo nas gung mo dang / mthe bong gis bzung ste tsam pa ka gur gum gyis byugs pa'i me tog ser pos nyin lan gsum mtshan lan gsum ste dus drug gam gsum du gtor ro/ /lho phyogs
<p>195b.2</p>su 'gan stan a shwat+p+ra'i lo ma ser pos bkang ba'i steng du 'dug ste/ tshogs bsags pa sngon du 'gro ba'i srung ba'i 'khor lo'i nang du raM las nyi ma'i dkyil 'khor gyi steng du swa las rin po che de las mdog ser po gshin rje gshed du bdag nyid dmigs la/ bsgrub bya yang raM las zla ba'i
<p>195b.3</p>dkyil 'khor kha sbyar gyi nang na gnas pa yid kyis bltas la/ bdud rtsi rnam pa lnga dang sbrang rtsi dang gur gum gyis gang bar byas pa'i bum pa ser po byin gyis brlabs la dbang bskur te/ bkru bar bya zhing rdzogs pa'i sangs rgyas du mas kyang bum pa ser po thogs te dbang bskur zhing bsod
<p>195b.4</p>nams bsgrub par byas la rang gi rigs kyi bdag po spros la bsgrub bya'i lus la bcug ste yang dag par mchod pas bsod nams dang gzi mdangs ma lus par rgyas par bsam mo/ /de nas rgyas pa'i bzlas pa khri bya'o/ /'di dag gis ni 'khor los sgyur ba'i rgyal po dang
<p>195b.5</p>bsod nams mnyam par gyur to/ /'di ni bcom ldan 'das kyis rgyas pa'i cho ga'i dam tshig gsungs so/ /da ni dbang gi dam tshig bshad par bya ste/ gro ga'am ras la rgya skyegs kyi/ /khu ba'am tsan+dan dmar po'am/ /srin lag gi ni khrag kyang rung / /yi ge ho
<p>195b.6</p>yis brten pa yi/ /'khor lo gnyis ni mnyam par bri/ /'khor lo nag sogs bral ba yi/ /kham phor gnyis ni kha sbyar du/ /mar dang sbrang rtsis bkang bar gzhag /skud pa dmar pos bcings byas la/ /nub phyogs su ni kha bltas nas/ /me tog dmar pos mchod par bya/ /bdag nyid gshin rje mthar
<p>195b.7</p>byed pa/ /kha dog dmar po cher 'bar ba/ /zla ba dmar po la gnas pa'i/ /bsgrub bya yang ni rnam bsam bya/ /rang gi lus las byung ba yi/ /'od zer dmar po'i lcags kyu yis/ /bsgrub bya bkug par bsam par bya/ /sngags ni spro zhing khri bzlas pas/ /des ni bsgrub bya nyams gyur
<p>196a</p>
<p>196a.1</p>nas/ /rkang pa gnyis su lhags nas ni/ /gos bral skra ni bshig 'gyur ba/ /rnam par bsams la bzlas pa brtsam/ /gal te dbang du ma gyur na/ /mar la sogs pa'i bral bcas pa'i/ /du ba med pa'i seng ldeng mes/ /'khor lo de ni sgrub pos bsro/ /
<p>196a.2</p>oM hri'iHSh+T+r-iHwi kr-i tA na na hUM hUM phaT phaT/ ho de ba dat+ta s+ya/ ya dzanya dat+ta ba shaM ku ru ho/ oM hri'iHSh+T+w-iHwi kr-i tA na na hUM hUM phaT phaT bau ShaT/ de ba dat+ta s+ya bA sha ma nA ya bau ShaT ces bya ba smos so// //bam po gsum pa/ de ltar bsod nams ma rgyas na/ gzhan dbang du bya bar mi nus
<p>196a.3</p>pas bsod nams rgyas pas gzhan dbang du bya ba ni 'khor lo'i rgyu gro ga'am smad 'tshong ma'i sham thabs kyi ras la rgya skyegs sar pa'i khu ba'am/ yang na tsan+dan dmar po sngar khu ba la bdar ba dag gam srin lag g.yon pa'i khrag nyi shu gsum la phyung ba dag kyang rung ste yi
<p>196a.4</p>ge ho dang brten zhes bya ba ni bsgrub bya'i ming dang spel ba'o/ /'khor lo gnyis ni gzhi gcig la yi ge dang khor yug dang bcas pa mnyam pa'o/ /bri ba ni dgongs mo'i dus so/ /'khor lo la dkar nag la sogs pa dang rang gi dri ma dang bral bar bya'o/ /kham phor zla gam gyi
<p>196a.5</p>dbyibs su byas pa gnyis so btang ste ma tang ga'i rtsi btang la kha sbyar ba'i nang du mar dang sbrang rtsis bkang ste de'i bar du 'khor lo bcug la gzhag go/ /skud pa dmar pos skud pa lu gu rgyud du sbrel bas rgya gram du bcing ba byas la/ shar gyi phyogs su 'gan stan dmar po'i nang du tsher ma
<p>196a.6</p>lcags kyu yod pa'i 'dab ma brdzangs la/ nub kyi phyogs su kha bltas pa de'i phyogs su 'dug par bya'o/ /skyer pa'i 'brum bu'am me tog dmar pos nyin lan gsum mtshan lan gsum ste dus drug gam gsum du dbang du bya ba'i yid kyis mchod par bya'o/ /bdag nyid tshogs
<p>196a.7</p>bsags pa sngon du song bas srung ba'i 'khor lo'i nang du raM las nyi ma ma las pad+ma de las skyes pa'i gshin rje mthar byed kha dog dmar po rab tu 'tsher bar bsgom mo/ /mdun du ra las skyes pa'i zla ba dmar po gnyis kyi mdun du gnas pa'i bsgrub bya blo'i rnam par bsam par bya'o/ /rang
<p>196b</p>
<p>196b.1</p>gi lus kyi ba spu'i bu ga las byung ba'i 'od zer dmar po lcags kyu'i dbyibs lta bu 'dod chags rdo rje la sogs pa'i khro bo'i tshogs lag na lcags kyu dang zhags pa thogs pas bsgrub par bya ba'i snying phug ste/ yid kyis dngos su bkug la 'khor lo la thim par bsam par bya'o/ /
<p>196b.2</p>de nas sngags bzlas pa'i ngag las 'od kyi tshogs 'phros pas ji srid khri'i bzlas pa byed kyi bar du 'od zer des bsgrub bya'i spyi gtsug nas rkang pa'i mthil du 'phros pas mdangs nyams par gyur nas mdangs thams cad rkang pa'i mthil gnyis su lhags par bsam mo/ /de nas
<p>196b.3</p>bsgrub bya de dag kyang gos dang bral zhing skra rab tu bshig pa mdog thal skyar gyur pa dag rnam par bsams la bzlas pa gnyis la brtsam par bya'o/ /gal te dbang du ma gyur na mar dang sbrang rtsi dang kham phor la sogs pa dang bral bar byas te/ du ba med pa'i seng ldeng gi sol ba'i mes
<p>196b.4</p>'khor lo de dag gi sgrub pos sngags gnyis dang ldan pas ni nang nub tu bsro bar bya'o/ /'di dag gis ni srid pa'i rtse mo man chad dbang du 'gyur ro/ /'di ni bcom ldan 'das kyis dbang du bya ba chen po'i cho ga'i dam tshig gsungs so/ /da ni dgug pa'i sbyor ba bshad par bya ste/ 
<p>196b.5</p>dur khrod ras sam yang na ni/ /rang 'byung gis bskus ras la ni/ /khrag dang rgya skyegs bsres pa yis/ /'khor lo gnyis ni mnyam bris la/ /yi ge dza dang yi ge hris/ ming ni rnam par brten byas la/ /btsun mo yi ni pad+ma'i snod/ /kha sbyor nang du bcug byas te/ /skud pa dmar
<p>196b.6</p>pos bcing byas la/ /me tog dmar pos mchod par bya/ /bdag nyid gshin rje mthar byed pa/ /nub ka'i nyi ma 'dra ba bsam/ /lcags kyu dmar pos bkug pa yis/ /bsgrub bya dag ni rnam bsgom bya/ /snying la lcags kyus brgyab nas ni/ /ske nas zhags pas bcing bya ste/ /
<p>196b.7</p>gcer bu skra ni ma bcings pas/ /rlung gi dkyil 'khor sbyor ba yis/ /yi ge dmar po'i steng 'dug la/ /rdzas lnga yis ni bkrus byas te/ /'ongs pa ru ni bsam par bya/ /gal te bsgrub bya mi 'ongs na/ /seng ldeng gi ni me btang la/ /der ni bzlas pa brtsam par bya/ /brtul zhugs can
<p>197a</p>
<p>197a.1</p>gyis 'khor lo bsro/ /de la gzugs de bsam par bya/ /oM hrIHSh+T+r-iHwi kr-i tA na na hUM hUM phaT phaT/ hri a mu ki A kAR+Sha ya hri/ oM hrIHSh+T+r-iHwi kr-i tA na na hUM hUM phaT phaT dza de ba dat+ta A kAR+Sha ya dzaHzhes bya ba smos te/ de ltar dbang du ma 'dus na dgug par mi nus pa'i phyir te dbang du byas nas dgug
<p>197a.2</p>par bsam par bya ste/ dur khrod kyi gos ni ro'i ras so/ /de ma rnyed na rang byung gis smad 'tshong ma'i sham thabs kyi ras la bskus la/ rang byung gi khrag dang rgya skyegs kyi khu ba phyed phyed du bsres pas 'khor lo gnyis kyi lte ba dang rtsibs dang khor yug tu mnyam par sprod pa bris la/ yi ge dza dang
<p>197a.3</p>yi ge hris ming dbus na gnas pa'i tha ma rnam par brten par byas la/ btsun mo ni bud med de/ pad+ma'i snod ni thod pa'o/ /de kha sbyar ba'i nang du 'khor lo bcug la skud pa dmar po gnyis bsgril bas rgya gram du bcing bar byas la/ klu ka la sogs pa'i me tog dmar pos nyin lan gsum mtshan
<p>197a.4</p>lan gsum dus drug gam dus gsum du mchod par bya'o/ /tshogs bsags pa sngon du song ba'i srung ba'i 'khor lo'i nang du yi ge raM las nyi ma'i dkyil 'khor/ de'i steng dzaM las pad+ma yongs su gyur pa las bdag nyid gshin rje mthar byed pa mdog nub ka'i nyi ma dang 'dra ba dmar ser du
<p>197a.5</p>bsgoms te/ snying ga'i sa bon gyi 'od zer dmar po lcags kyu 'dra bas bkug pa'i bsgrub bya dag ni rnam par bsgom par bya'o/ /de nas khro bo lag na lcags kyu dang zhags pa thogs pa spros te bsgrub bya'i snying ga nas lcags kyu brgyab ste ske nas zhags pa dmar pos bcing ba byas te/ 
<p>197a.6</p>bsgrub bya de yang skra ma bcings par grol ba yaM las bskyed pa'i rlung gi dkyil 'khor ba dan gyis g.yob cing phyar ba'i sbyor ba byas pa'i steng du a las skyes pa'i seng ge dmar po la zhon pa'am steng du 'dug par bsams la dam tshig gi rdzas rnam lngas bdag nyid bkru bar bya ste sngags bzlas
<p>197a.7</p>pas rlung gi dkyil 'khor gyis bteg nas myur ba nyid du ni 'ong bar bsam par bya'o/ /sngags khri bzlas kyang gal te bsgrub bya mi 'ong na/ seng ldeng gi me mngag la sgrub pa po brtson 'grus kyi brtul zhugs can gyis 'khor lo dus thams cad nas thams cad du bsro zhing der bzlas pa
<p>197b</p>
<p>197b.1</p>gnyis pa brtsam par bya'o/ /'khor lo de la bsgrub bya de nyid dngos su bsams na/ u ma de nyid kyang 'gugs par 'gyur ro/ /'di ni bcom ldan 'das kyis dgug pa'i cho ga gsungs pa'o/ /da ni rengs par bya ba'i dam tshig bshad par bya ste/ dur khrod gos la mkhas pas ni/ /
<p>197b.2</p>yung ba yi ni khu ba yis/ /'khor lo gnyis ni mnyam par bri/ /yi ge laM gyis brten pa yi/ /bsgrub bya'i ming ni bri bar bya/ /kham phor kha sbyar nang du ste/ /kham phor ser po'i steng du gzhag /de la mkhas pas re khA bri/ /re khA bdun nam yang na bzhi/ /mnyam par bzhag pas
<p>197b.3</p>bri bar bya/ /ri rab lcog brgyad ces grags pa/ /de yi steng du mnyam par bri/ /yi ge hUM dang yi ge baM/ /ri rab de ni bsten par bya/ /de yi steng du laM yig las/ /dbang chen dkyil 'khor dgod par bya/ /sna tshogs rdo rjes mnan pa las/ /skud pa ser pos bcings nas ni/ /gshin rje
<p>197b.4</p>gshed po mdog ser po/ /bdag nyid rnam par bsam par bya/ /rnal 'byor lho phyogs kha bltas te/ /dbang chen dkyil 'khor la gnas pa/ /bsgrub bya ser po rnam bsams la/ /ri rab kyis ni mnan byas nas/ /dbang chen dkyil 'khor gyi 'og tu/ /man+dA ra sogs ri bo dang / /sna tshogs ri bo
<p>197b.5</p>rnams kyis kyang / /bsgrub bya mnan par bsgom par bya/ /de la gnas nas bzlas pa brtsam/ /oM hrIHSh+T+r-iHwi kr-i tA na na hUM hUM phaT phaT laM de ba dat+ta staM b+ha ya laM/ de ltar dgug par ma nus na rengs ba mi 'grub pa'i phyir bkug nas rengs pa brtsam par bya ste dur khrod kyi gos la mkhas pas bsnyen pa sngon du
<p>197b.6</p>song zhing las kyi sbyor ba man ngag 'brel ba shes pa ste/ yung ba chang du sbangs pa'i khu bas 'khor lo gnyis ni ma 'grus par mnyam par byas te snga dro'i dus su bri'o/ /yi ge laM gyis brten zhes pa ni bsgrub bya'i ming bla dgas dang bcas pa bri bar bya/ kham phor skyer pa'i me la so btang ba'i gru bzhi
<p>197b.7</p>pa kha sbyar ba'i nang du 'khor lo bcug ste/ gcig sa'i kha dog tu bzhag la/ kham phor gcig sa ser pos byugs te steng du gzhag go/ /de la shes rab dang ldan pa'i mkhas pas skra shad kyi pir gyis yung ba'i khu ba blangs te/ re khA bri ba ni bar na sor re yod pa'i mdun nam yang na zhi ba lha'i rnal
<p>198a</p>
<p>198a.1</p>'byor la mnyam par bzhag pas bri bar bya'o/ /ri rab kyi rtse mo'i 'jig rten na lcog brgyad ces grags pa de'i steng du che chung med pa mnyam par bri bar bya'o/ /yi ge hUM dang yi ge laM gnyis ni rtse mo brgyad la rab tu spel bar bya ste de'i phyir/ ri rab de ni bsten par bya/ /zhes gsungs
<p>198a.2</p>so/ /de'i steng du yi ge laM ser po las dbang chen gyi dkyil 'khor gru bzhi pa tha ma rdo rje rtse gsum pas mtshan pa dgod par bya'o/ /de'i steng du hUM las sna tshogs rdo rjes mnan pa la/ gshin rje mthar byed ser pos rab tu mi g.yo bar bsam mo/ /skud pa ser po la rdo rje mdud pa nyi
<p>198a.3</p>shu rtsa gcig byas te rgya gram du bcings nas srin lag gis gzung bar bya'o/ /tshogs bsags pa sngon du 'gro ba'i 'khor lo'i nang na sngar yang bskyed pa'i gshin rje gshed mdog ser po'i bdag nyid rnam par bsam par bya'o/ /byang gi phyogs su 'gan stan ser po'i nang na shwa twa'i lo mas
<p>198a.4</p>brdzangs la rnal 'byor pas de'i steng du kha lho phyogs su bltas te skyil mo krung bca'o/ /mdun du laM las dbang chen gyi dkyil 'khor kha sbyar ba'i dbus su bsgrub bya ser po skra grol ba'i rnam pa yid kyis bsams la/ de'i steng du laM las bskyed pa'i ri rab kyis mnan pa byas nas/ hUM las bskyed
<p>198a.5</p>pa sna tshogs rdo rjes kyang mnan par bsam mo/ /de'i steng du laM las bskyed pa'i dbang chen gyi dkyil 'khor gyis kyang mnan pa de'i 'og tu 'jigs pa'i rlung ltar snang ba'i ri ni man+d+ra ra la sogs pa'i ri bo dang zhes bya ba ste/ gzhan yang gser gyi ri bdun la sogs pa'i sna tshogs pa'i ri bo rnams kyis
<p>198a.6</p>bsgrub bya mnan par bsam par bya'o/ /ting nge 'dzin de la mi g.yeng bar gnas nas bzlas pa brtsam par bya'o/ /de dag gis ni gsang ba'i bdag po yang non cing rengs par gyur na gzhan lta smos kyang ci dgos/ 'di ni bcom ldan 'das kyis shin tu rengs par byed pa'i rdo rje'i go cha'i
<p>198a.7</p>dam tshig go/ /da ni ngag bcing bar bya ste/ ngag ni rengs par 'dod pa las/ /de bzhin 'khor lo gnyis bris la/ /bsgrub bya'i ming yang bri bar bya/ /der ni sngags kyang spros nas bzlas/ /oM hrIHSh+T+r-iHwi kr-i tA na na hUM hUM phaT phaT/ laM de ba dat+ta swA hA tha ne staM b+ha na ku ru laM/ de'i don ni 'di yin te/ 
<p>198b</p>
<p>198b.1</p>ngag ni lce ste de rengs par 'dod pas sngar gyi de bzhin du 'khor lo gnyis bris la byis pa'i thod pa kha sbyar gyi nang du bcug ste bsgrub bya'i ming dang / tha ne dang / staM b+ha dang / laM du spel la sngar bud med kyi nu zhos bri bar bya'o/ /bdag nyid gshin rje mthar byed ser po sngar bzhin du bskyed la/ bsgrub bya mun khung
<p>198b.2</p>na gnas pa'i lce la yi ge laM las skyes pa'i dbang chen gyi dkyil 'khor gyi steng du hUM las gyur pa'i sna tshogs rdo rje gshin rje gshed ser pos mnan par bsgom mo/ /de nas nim pa'i lo ma'i khu ba la sngags bzlas shing byugs pas sprul pa'i smra ba yang lug bzhin du 'gyur ro/ /bcom ldan
<p>198b.3</p>'das kyis ngag rengs par byed pa'i cho ga'i dam tshig 'di skad ces gsungs so/ /da ni gsad pa'i dam tshig bstan par bya ste/ shin tu legs par sbas pa yi/ /ji ltar gsungs pa bzhin du bya/ /gshin rje gshed nag sbyor ba yis/ /nyi ma gcig gis 'grub par 'gyur/ /de yi don ni 'di yin
<p>198b.4</p>te/ /shin tu bla na med pa'o/ /legs pa ni gsang ba'i don to/ /sbas pa ni rgyud gzhan du blta'o/ /ji ltar gsungs pa ni sngags dang 'og nas gsungs pa'i sbyor ba'o/ /mi nyams par bya ba'i don gyis na bzhin du bya zhes so/ /gshin rje gshed nag po'i sbyor ba ni gnyis te sngon du bya ba ni rnal 'byor
<p>198b.5</p>bzhi'i don to/ /de zla ba drug sngon du song ba'i sbyor bas bsgrub pa'i sbyor ba 'di la gnas na nyi ma gcig gis gdon mi za bar 'grub par 'gyur ro/ /'khor lo'i rgyu gsungs pa/ sngar bzhin dur khrod kyi ras la/ /brtul zhugs can gyis 'khor lo bri/ /zhes pa ste dur khrod kyi ras ni ro'i ras so/ /
<p>198b.6</p>de khyad par du mtshon gyis bsnun pa'o/ /gdug pa'i rdzas kyis btul la lus ngag yid gsum gyi brtul zhugs can gyis tshogs kyi 'khor lo bskor te 'khor lo bri bar bya'o/ /brtsam par bya'o/ /ras gdul ba'i rdzas ni/ ske tshe dang ni tsha dang ni/ /dug dang gzhan yang nim pa dang / /tsha
<p>198b.7</p>ba gsum dang tsha ba'i mar/ /da du lo ma'i khu ba dang / /tsan+dan 'bras bu mdzub mo'i khrag /tsi tra ka yi khu ba dang / /tsha sgo can gyi sa blangs te/ /gdol pa'i rdza ma'i dreg pa dang / /zhes bya ba la/ ske tshe ni rigs ngan gyi ldum ra nas skyes pa'i 'bras bu'o/ /tsha ni bong bus gcin btang ba'i
<p>199a</p>
<p>199a.1</p>sa'o/ /dug ni mche ba gtsigs pa'o/ /nim pa ni nim pa'i lo ma skyur du sbangs pa'o/ /tsha ba gsum ni pi pi ling dang na le sham dang rdzar rdza'o/ /tsha ba'i mar ni yungs kar nag po'i mar khu'o/ /da du ra'i lo ma'i khu ba ni til mkhan gyi til rdo las byung ba'o/ /tsan+dan
<p>199a.2</p>gyi 'bras bu ni gtum po'i sa bon no/ /mdzub mo ni g.yung mo'i mdzub mo ste de'i khrag go/ /tsi tra ka'i khu ba ni bya rog gi sgo nga dang bsres te/ tsha sgo can gyi sa ni chu zad par byas pa'o/ /gdol pa ni ro'i mkhar len pa ste rdza ma ni 'bras chan 'tshed pa'i snod do/ /drag pa ni du ba chags pa'o/ /de
<p>199a.3</p>dag gis ni bri ba yang bya'o/ /de'i sbyor ba gsungs pa ni/ rab tu ltogs pa'i myu gu yis/ /bcu bzhi la ni brtul zhugs can/ /khros pa'i sems kyis nyi phyed na/ /gdug pa can rnams gsad pa'i phyir/ /sems can gnon pa byed pa'i mi/ /yi ge hUM gis brten byas la/ /zhes gsungs
<p>199a.4</p>pa la/ rab tu ltogs pa ni rgyun du ltogs pa ste bya rog go/ /de'i gshog pa g.yas kyi sgro'i myu gus tshes bcu bzhi'i nam phyed kyi dus su man ngag gi lugs kyis bri bar bya'o/ /de yang brtul zhugs can shin tu khros pa'i sems kyis gdug pa can rnams gsad par bya ba'i phyir the tshom med pa
<p>199a.5</p>la lta ba'i nga rgyal dang mi 'bral ba'i ting nge 'dzin gyis sems can gang gnod par byed pa'i ming dang hUM spel ba nyid kyis brten byas la zhes bya'o/ /bsgom par bya ba gsungs pa ni/ bdag nyid gshin rje mthar byed pa'i/ /sbyor bas lho phyogs kha bltas te/ /khro chen rab tu drag
<p>199a.6</p>po'i gzugs/ /rus pas mgo bo bsam brgyan pa/ /zhes gsungs te/ bdag nyid ni rnal 'byor pa bdag nyid do/ /gshin rje mthar byed pa'i sbyor ba ni ting nge 'dzin to/ /lho phyogs su kha bltas pa ni rab tu bsad pa la shis pa'i phyogs so/ /khro bo chen po ni thams cad kyi gtso bor
<p>199a.7</p>gyur pa'o/ /rab tu drag po'i gzugs ni rno zhing 'bar ba'i cha byad thun mong ma yin pa'o/ /rus pa ni rang bzhin gyis brgyan pa'o/ /mgo bo ni byin gyis brlab pa'i gnas so/ /bsam pa ni med na bsgom par bya ba'i don to/ /brgyan pa ni dngos su bgo bar bya'o/ /de yang 'di ltar gsal
<p>199b</p>
<p>199b.1</p>bar bya ba ste/ ma he la bzhugs lce phyung 'dril/ /gsus pa che la rab 'jigs pa/ /sreg byed skra 'bar gyen du 'greng / /sma ra smin ma de bzhin ser/ /g.yas na rdo rje chen po dang / /gnyis pa na ni ral gri dang / /gsum pa'i phyag na gri gug go/ /da ni g.yon pa'i bri bar bya/ /'khor lo dang ni
<p>199b.2</p>pad+ma che/ /thod pa nyid ni g.yon na'o/ /rtsa ba'i zhal ni shin tu gnag /g.yas pa zla 'od bzang po 'dra/ /g.yon pa dmar po yin par brtan/ /zhes pa smos te/ rdo rje rgyan gyis rab tu brgyan/ /ba spu'i khung nas 'jigs chen po/ /rang rig bdag po rab 'phro ba/ /nyi ma'i dkyil 'khor
<p>199b.3</p>steng na ni/ /zhabs ni g.yon pa brkyang bas gnas/ /mche ba gtsigs shing 'gying ba yi/ /bskal pa 'bar ba'i me dang mtshungs/ /zhes bya ba smos te/ ma he ni de'i 'khor ba'i sems can te de la bzhugs pa ni 'gro ba thams cad kyi dri ma sdud par mdzad pa'o/ /lce phyung zhing 'dril ba ni
<p>199b.4</p>gdug pa can myur ba nyid du gsod par mdzad pa'o/ /gsus pa che ba ni srid pa gsum lto ba na gnas pa'o/ /rab tu 'jigs pa ni zhe sdang gi bdag nyid gtsor gyur ba'o/ /ba spu'i bu ga'i 'od zer gyis 'byung po sreg par byed do/ /skra 'bar ba ni me lta bu ste srid pa gsum zil gyis gnon pa'i
<p>199b.5</p>brdar dbu skra gyen du 'greng ba'o/ /sma ra smin ma ser po ni srin po'i rtags nye bar 'dzin pa ste gsod pa nyid du myur du 'grub pa'o/ /rdo rje chen po ni de bzhin gshegs pa'i rdo rje ste ye shes lnga dang ldan pa'o/ /ral gri ni zhe sdang chen po nyid kyis khams gsum gcod pa'o/ /gri gug ni bla na med pa'i
<p>199b.6</p>shes rab dang ldan pa'o/ /'khor lo ni chos thams cad dbyer mi phyed pa'i 'khor lor mkhyen pa'o/ /pad+ma ni 'khor ba'i skyon gang gis kyang ma gos pa'o/ /che ba ni stong pa nyid bcu drug gi 'dab ma dang ldan pa'o/ /thod pa ni byang chub kyi sems kyis thugs rgyud rab tu tshim pa'o/ /g.yas g.yon ni
<p>199b.7</p>zung du 'jug pa'o/ /gzhan du phyag drug pha rol tu phyin pa drug la phyag mtshan drug ni ser sna la sogs pa'i skyon drug sel ba'o zhes zer ro/ /rtsa ba'i zhal gnag pa ni mi 'gyur ba'i phyir smon pa med pa'o/ /g.yas pa zla ba'i 'od ni dngos po'i dri ma med pa'i phyir stong pa'o/ /g.yon dmar ba ni snying rjes
<p>200a</p>
<p>200a.1</p>zhen pa'i mtshan ma med pa'o/ /rdo rje ni dbyer mi phyed pa ste gshin rje gshed do/ /rgyan gyis brgyan pa ni sbrul brgyad la sogs pa'o/ /rab tu brgyan pa ni mgo bo lnga bcu'i phreng ba'o/ /ba spu'i khung ni bu ga chen po'o/ /'jigs pa chen po ni khro ba'o/ /rang rig bdag
<p>200a.2</p>po ni gti mug la sogs pa'o/ /rab tu 'phro ba ni spros nas bsgrub bya'i lus la bcug ste byin gyis brlab pa'i lha yang dag par mchod la des ji ltar bya ba mchod de/ bcom ldan 'das 'di ltar nges pa'i ngo bo byed pas 'dir dmyal bar 'gro bar 'gyur ro/ /de bas na 'di yongs su thong shig
<p>200a.3</p>ces brjod la ye shes kyi 'khor lo rang gi sa bon la bsdu'o/ /nyi ma'i dkyil 'khor ni byang chub kyi sems nye bar 'phel bar byed pa nyid do/ /zhabs g.yon brkyang ba ni sangs rgyas kyi sa la gnas pa'o/ /mche ba bcu gnyis gtsigs pa ni rten 'brel zad par bya ba'i don ston to/ /bsgyings pa ni
<p>200a.4</p>tshogs gnyis yongs su rdzogs pas rang dang 'dra ba'i yum dang gnyis su med pa'o/ /bskal pa 'bar ba'i me ni dus mtha'i me'o/ /de dang mtshungs pa ni mthu thogs pa mi mnga' ba'i don to/ /'di lta bu'i bdag nyid kyi sgrub pa brtsam par bya ste bsgrub par bya ba mdun du dgod do/ /gdug pa'i mtshon
<p>200a.5</p>gyis brgyab pa yis/ /dri ma can la nad kyis gzir/ /gos med 'dar zhing nyam chung ba/ /don 'dod pa yi tshig smra zhing / /mtshon gyis gzir bar byas pa yi/ /rnag gi thum pos lus gang ba/ /grang ba'i rlung gis gtses gyur cing / /me yi nang du zhugs pa la/ /ma he dang ni stag dag dang / /khyi dang
<p>200a.6</p>mchu rings can dag dang / /sangs rgyas des ni mngon 'jigs pa'i/ /sdig po che dag zad par byed/ /ces bya ba smos te/ bsgrub bya ni dmigs par bya ba'i yul lo/ /mdun du dgod ces pa ni lho phyogs su'o/ /de nyid la sgrub pa pos mthun par brtags pa'i sngags kyi bzlas pa byas pas rigs
<p>200a.7</p>kyi rgyal po spros te/ sngar gyi byin gyis brlabs pa dang bral bar byas pa de dag la lcags kyu dang zhags pa'i sbyor bas bkug ste rab tu thim par bya'o/ /de nas 'khor lo dang / 'bar ba'i ral gri dang / dgra sta dang / mdung thung dang / be con dang / dbyug pa dang / mda' dang / kha T+wAM ga dang / mdung
<p>200b</p>
<p>200b.1</p>rings la sogs pa'i gdug pa'i mtshon gyis rab tu brgyan pa'i byang chub sems kyi mda' ji snyed pa bsdus shing gdug pa'i du ba sngo ljang du 'dug pas lus khyab pa'i dri ma can du byas pa la nad sna tshogs kyis mi bzod par gzir cing gos med la rab tu 'dar zhing nyam chung ba de dag e ma'o
<p>200b.2</p>bdag kho na shi bar gyur na ci ma rung zhes don 'dod pa'i tshig smra bar bsam zhing / mtshon cha gdug pa can gyis gzir bar byas pa'i rnag gi thum pos lus gang bar gyur pa la/ nub byang gi mtshams nas grang ba'i rlung mdog dud kar gnas pa la 'jigs pa'i sgra 'byin pa dag gis gtsos
<p>200b.3</p>par gyur cing bskyod par gyur pas me rab tu 'bar ba'i nang du zhugs pa la dur khrod kyi gnas nas ma he dang / stag dang khyi rgod dang sbrang bu mchu rings can la sogs pa rnams kyis sangs rgyas kyi bstan pa dang / gsang sngags kyi sde mngon par 'jigs pa'i sdig pa stobs che ba dang ldan pa de dag rngam par
<p>200b.4</p>zad par byed par bsam mo/ /gzhan yang drag po'i sbyor ba chen po ni/ mthar byed pa yi ltor gnas pa/ /tsher mas lus ni gang ba dang / /rkang pa shing lcags sgrog gis bsdams/ /de bzhin dum bu dum bur byas/ /pags pa dag ni bshus byas nas/ /de la tsha dang ske tshes bsku/ /hu
<p>200b.5</p>zhes zer ba bsgom par bya/ /zhes bya ba smos te/ mthar byed ma ni gshin rje gshed do/ /lto ba ni 'khor lo ste de la gnas pa ni bsgrub bya'o/ /gdug pa'i ting nge 'dzin ni sprul pa'i khro bo'i tshogs rnams kyis gdug pa can gyi tsher ma phur bu'i dbyibs su 'dug pa lag pa g.yon du thogs nas
<p>200b.6</p>g.yas pa'i tho bas brdung zhing / oM g+ha g+ha zhes lus bkas pa dang rkang pa shing gi gdos dang lcags sgrog gis bsdams nas sngar bzhin du spros pas gdug pa'i mtshon cha dag gis lus dum bu dum bur byas pa dang / la la ni pags pa dag bshus par byas nas gdug pa'i
<p>200b.7</p>rdzas tsha dang ske tshe la sogs pas bsku bar byed cing hu zhes zer ba mdangs rab tu 'phro bar bsam par bya'o/ /shin tu drag po'i sbyor ba ni/ /de yi lus bsrung la sogs pa/ /bcad pa dag ni mdun du dgod/ /de'i go cha yang med byas nas/ /stong pa'i lus ni mdun du bsam/ /
<p>201a</p>
<p>201a.1</p>rang gi lus byung khro bo ni/ /gshin rje gshed tshogs bdag nyid 'dras/ /de yis lus la brgyab nas ni/ /tshil bu rkang dag 'thung bar byed/ /de yi mdun du gshin rje bsgom/ /lag na dbyug pa stobs po che/ /gdug pa can de rdeg par byed/ /de yi
<p>201a.2</p>rgyu ma'i phreng ba sogs/ /bya rgod kyis khyer mkha' la 'gro/ /sa yi 'og nas klu dang ni/ /lha ma yin la sogs pas rdeg /'di ltar bsgrub bya nyams bya ba/ /snying rje la gnas sems kyis ni/ /byed pa 'khor ba'i gnas bton nas/ /sangs rgyas zhing du 'gro bar byed/ /ces bye ba smos te / 
<p>201a.3</p>de'i lus bsrung zhes bya ba ni bla ma'am rig sngags pa gzhan dag gis byin gyis brlabs pa'i 'khor lo sogs pa ni phur bu dang mdud pa yang yungs kar dang rdzas gzhan dag la sogs pa bcad pa dag gis bral bar bya ba'o/ /mdun du dgod pa ni nam mkha' la'o/ /de'i go cha ni rdo rje go cha ste /
<p>201a.4</p>med par byas nas bya ba ni bshus pa'o/ /stong pa ni rang rgyud pa ste lus ni gcer bu pa'o/ /de lta bu'i bsgrub bya mdun du bsam mo/ /rang gi lus kyi snying ga nas byung ba'i gshin rje gshed kyi tshogs bdag nyid kho na 'dra bas 'jig rten pa'i bsrung ba la sogs pa bzung nas rang gi 'og gi chu
<p>201a.5</p>skyes la bcug ste/ phur bu gshin rje gshed yang dag par btab nas rdo rjes mnan no/ /de'i lus la gdug pa'i mtshon chas brgyab nas tshil gyi khu ba dang rkang mar dag 'thung bar byed do/ /de'i mdun du stobs can gyi gshin rje bsgom ste/ lag na dbyug pa stobs rab tu che ba rdo rjes brgyan
<p>201a.6</p>pas gdug pa can de nan tan gyis brdeg par bya'o/ /de'i rgyu ma la sogs pa'i nang grol dag kyang bya rgod kyis nam mkha' la khyer nas dum bur za zhing 'gro ba dang sa'i 'og nas klu dang lha ma yin la sogs pas dum bur brdeg cing lhag ma ma lus par byed par bsam par bya'o/ /gal te theg
<p>201a.7</p>pa chen po ni sems can thams cad la brtse ba chen po dang ldan pa nyid do/ /'di dag gis 'bras bu 'jig par byed do zhe na/ gsungs pa/ 'di ltar bsgrub bya nyams bya ba/ /snying rje la gnas so zhes bya ba gsang ba bla na med pa nyams par byas nas rdo rje dmyal ba las mi thar ba'i phyir
<p>201b</p>
<p>201b.1</p>gdug pa de dag bde ba thob par bya ba'i sems kyis yid 'khor lo la bcug ste/ dbang gis yongs su smin par byas nas ye shes kyi 'khor lo dang tha mi dad pas gshegs su gsol bas sdug bsngal byed pa'i rgyu 'khor ba'i gnas nas bton nas sangs rgyas kyi zhing du 'gro bar byed do/ /da ni
<p>201b.2</p>gsang ba bsad pa'i sbyor ba bshad par bya ste/ de nas bcom ldan 'das de bzhin gshegs pa thams cad khyad par can gyi thugs kyis 'di lta bu'i gsung phyung bar mdzad do/ /e ma'o bsad pa yang dag bsad/ /bsad pa ma yin sdig las grol/ /ji srid bsad kyang ma bsad de/ /
<p>201b.3</p>sdig pa stong phrag byas pa yis/ /mnar med la sogs mi skye bar/ /e ma sangs rgyas bskyed pa'i bdag /e ma'o sangs rgyas che ba'i bdag /bsad pas byang chub thob par byed/ /ces bya ba smos te/ e ma zhes bya ba ni 'gal ba 'dus pa ngo mtshar ba'i don to/ /bsad pa ni rnam
<p>201b.4</p>par rtog pa'i rtsa ba bcad pas yang dag par bsad pa'o/ /'dus byas pa zhig pa ni bsad pa ma yin te/ de ci'i phyir zhe na/ /sdig pa las grol ba nyid kyi phyir ro/ /de bas na 'khor ba pa ji srid pa bsad kyang rnam par smin pa dang bral ba'i phyir ma bsad pa ste/ de dag ni sangs rgyas kyi stobs
<p>201b.5</p>che ba'i ngo mtshar ro/ /de'i phyir/ sdig pa stong phrag byas pa yis/ /zhes bya ba la sogs pa bstan te don lhag par brjod pa ni med do/ /da ni thun mong ma yin pas bsad pa bstan par bya ste/ sems can gsod pa bsad pa nyid/ /snying rje chen po nyid kyis byas/ /e ma'o snying rje
<p>201b.6</p>stobs kyi mchog /snying rje dman pas 'grub mi 'gyur/ /zhes bya ba smos te/ gshin rje mthar byed pa'i stobs kyis sems can gsod pa ni yang dag par gsod pa nyid du byed pa ni rgyu snying rje chen po nyid kyis byas pa'o/ /e ma'o dmigs pa med pa'i snying rje dang bsam gyis mi
<p>201b.7</p>khyab pa'i snying rje'i stobs kyis 'grub pa nyid ni mchog go/ /sems can la dmigs pa dang chos tsam la dmigs pa'i snying rje ni dman pa ste/ bsad pa dang bsad pa chen po'i sbyor ba yang 'grub par mi 'gyur ro/ /de dag gi sngags gsungs pa ni/ oM hrIHSh+T+r-iHwi kr-i
<p>202a</p>
<p>202a.1</p>tA na na hUM hUM phaT phaT de ba dat+ta mA ra ya hUM/ nyin mo la'o/ /oM hrIHSh+T+r-iHwi kr-i tA na na hUM hUM phaT phaT de ba dat+ta mA ra ya hUM phaT/ mtshan mo la'o/ /'di ni bcom ldan 'das kyis rnam par rtog pa bsad pa ni lus la bsten pa nyid kyis so/ /rdo rje ni dbyer mi phyed par byas
<p>202a.2</p>pa nyid do/ /'khrul 'khor ni bshad zin to/ /sngags ni hrIHSh+T+r-iHla sogs pa rnams kyis so/ /sman ni rdzas kyi khyad par ro/ /bsad pa'i le'u 'di ni gtso bor gyur pa'o/ /la sogs pa ni phrin las bzhi yang bsdus pa'o/ /cho ga ni tshul lam thabs ji lta ba rnams so/ /
<p>202a.3</p>de bzhin gshegs pa thams cad kyi sku gsung thugs gshin rje gshed nag po'i rgyud ni bshad zin to/ las ni zhi ba la sogs pa'o/ /rim par phye ba ni re re zhing 'khor lo dang sngags dang ting nge 'dzin dang rdzas la sogs pas dbye ba'o/ /gsum pa'i don gyis na bzhi pa'o/ /nag
<p>202a.4</p>po zhabs kyis bshad pa'i le'u bzhi pa rgya cher gsal bar byas pa'o// //de ltar las kyi sbyor ba thams cad kyang 'khor lo la rag las pa'i phyir 'khor lo'i sngon du 'gro ba le'u bzhi pa las ma gsungs pa'i cha gcig pa'i dbye ba dang bskrad pa'i las gnyis shes nas 'khor lo bri
<p>202a.5</p>bar gsungs pa/ de nas 'khor lo gnyis bris la/ /yi ge phaT kyis brten pa yi/ /bsgrub bya'i ming ni bris byas la/ /thod pa kha sbyar nang du gzhug /ces bya ba'i don ni 'khor lo ni rno zhing gcod pa'i don gyis na'o/ /gnyis ni steng 'og go/ /bri ba ni man ngag dang mthun pa'o/ /yi ge
<p>202a.6</p>phaT kyis brten zhes pa ni ming dang spel ba'o/ /bsgrub bya'i ming ni bla dgas dang bcas pa bri bar byas la/ thod pa ni pho mo gnyis ka'i byi tang ka dang tsi tra ka byugs pa kha sbyar ba'i nang du dur khrod kyi thal bas bkang ste de'i dkyil du bris pa'i 'khor lo gzhug par bya'o/ /de yang thun mong ma yin
<p>202a.7</p>pa'i sbyor ba 'di nyid kyis 'grub ste/ skud pa sngon pos bcing byas te/ /nyi ma phyed kyi dus su ni/ /dur khrod sa yi nang du sba/ /zhes bya ba smos te/ skud pa sngon po ni da du ra'i lo ma dang / ra mi ta nag po'i lo ma bsres te de gnyis sbyar bas bcos pa'o/ /de yang thod pa'i mthil gnyis su kha phye
<p>202b</p>
<p>202b.1</p>ba lta bur bcings te/ tshes drug gi nyi ma phyed kyi dus su dur khrod kyi sa'i gting gru gsum du brus te dur khrod kyi g.yam pa la rdo rje rgya gram bris te kha bcad pa'i nang du 'khor lo sba'o/ /de yang sgrub pa 'di bsgom pas 'grub ste/ gshin rje gshed kyi sbyor ba yis/ /rta dang ma he zhon pa yi/ /
<p>202b.2</p>lag na mtshon thogs bsgrub bya gnyis/ /mdun du bsgom bya dgod par bya/ /zhes bya ba smos te gshin rje gshed kyi sbyor ba ni/ bdag nyid gshin rje gshed kyi nga rgyal lo/ /rta dang ma he zhon pa ni bsgrub bya ste g+ho dang d+ha las bskyed pa'o/ /bsgrub bya gnyis ni lag na mtshon thogs shing
<p>202b.3</p>bral ba'i bsam pa dang bcas pa'o/ /mdun du bsgrub bya gnyis pa gsal bar bya ba kho na'o/ /de nas yang / khros pa'i lus las sprul pa'i tshogs/ /gnyis ka'i phyogs su bsam par bya/ /gnyis kas 'thab mo mang po byed/ /khros shing gdug pa'i sems ldan pa'i/ /stobs ldan khros
<p>202b.4</p>pa bsgom par bya/ /bsgoms nas bzlas pa brtsam par bya/ /zhes bya ba smos te/ bdag gi snying ga'i sa bon las sprul pa'i tshogs bsgrub bya gnyis ka'i phyogs su dpung byed par bsam par bya'o/ /yang snying ga'i sa bon las rlung lta bu'i 'od zer rab tu 'khrugs pa 'byung ste/ 
<p>202b.5</p>bskul bas gnyis ka 'thab mo mang po byed par bsam mo/ /bdag nyid kyang khros shing gdug pa'i sems dang ldan pas phan tshun yang stobs dang ldan pas rab tu khros pa bsgom par bya'o/ /bsgom bya de dag dang mi 'bral ba'i bzlas pa brtsam par bya ste/ oM hrIHSh+T+r-iHwi kr-i tA na na hUM hUM phaT
<p>202b.6</p>phaT de ba dat+ta /k+Sha dza dat+te de bi de sha ye hUM phaT/ ces bya ba stong bzlas pas phan tshun dgrar 'gyur ro/ /'di ni bcom ldan 'das kyis dbye ba'i cho ga'i dam tshig chen po gsungs pa'o/ /da ni bskrad pa'i cho ga bshad par bya ste/ cho ga dag ni snga ma bzhin/ /'khor lo gnyis ni bris byas la/ /
<p>202b.7</p>thod pa kha sbyar nang du gzhug /skud pa nag pos bcing byas la/ /sha za'i tshul du sba bar bya'o/ /zhes bya ba smos te/ cho ga ni dbye ba dag dang phal cher mthun pas na snga ma bzhin zhes bya'o/ /'khor lo gnyis ni e ra n+da'i mar me'i dud pa dang / ltogs pa dang mig ser dag gi khrag dang sbyar te
<p>203a</p>
<p>203a.1</p>bri bar byas la/ yi ge hUM phaT gnyis kyi bar du ming bla dgas dang bcas pa gzhug pa ni rten zhes bya'o/ /thod pa ni slong mo ba'i ste dkar nag tu byugs la kha sbyar ba'i nang du bya rog dang mig ser gyi rtug pas bkang la bris pa nang du gzhug par bya'o/ /g.yung mo'i sgra'i
<p>203a.2</p>skud pa nag pos dum bu dum bur bcing ba byas la sha za'i tshal ni gnas te dur khrod kyi gnas su sba bar bya'o/ /de dag kyang ting nge 'dzin gyi mthu 'dis 'grub par 'gyur ro/ /gshin rje'i sbyor ba la gnas pas/ /mdun du bsgrub bya bsgom par bya/ /yaM byung gzhu yi dbyibs 'dra
<p>203a.3</p>ba'i/ /rlung gi dkyil 'khor nag po la/ /de steng mdog sngon rnga mo bsgom/ /de la gdug pa can bskyon la/ /lho yi phyogs su kha bstan te/ /khro bo'i tshogs kyis de brdeg pas/ /sangs rgyas yin yang bzlog par dka'/ /zhes bya ba smos te/ ched du lhag par
<p>203a.4</p>brjod pa ni med do/ /de yang dus chen po bcu gnyis la bdag nyid gshin rje mthar byed pa'i sbyor ba la gnas nas mdun du bsgrub par bya ba'i sngags kyis rmongs pa lta bu dang yan lag thams cad bra shing gi rtsa ba dang 'dra bar bsgom par bya'o/ /de nas mdun du e nag po chos kyi
<p>203a.5</p>'byung gnas mun pa lta bu'i nang du yaM las byung ba'i gzhu'i dbyibs lta bu'i rlung gi dkyil 'khor nag po la/ rlung lha sha ba la zhon pa mdog dud kha bdun gyis bskor ba'i dbus su yi ge shaM las byung ba'i rnga mo la 'dug pa'i 'od zer chen po 'phros pa'i steng du gdug pa can bskyon la lho'i phyogs su kha
<p>203a.6</p>bltas te phyi nas phar khro bo mtshon cha sna tshogs thogs pas rdeg cing ded par bsam mo/ /dper na sangs rgyas yin yang bzlog par dka' ste nges par bskrad pa byas par 'gyur ro/ /de nas rdo rje dril bu la sngags 'di brgya rtsa brgyad du bzlas te 'khor lo la byugs nas bsgrub bya 'grub par 'gyur
<p>203a.7</p>ro/ oM hrIHSh+T+r-iHwi kr-i tA na na hUM hUM phaT phaT/ hUM phaT de ba dat+ta u tsa ta ya hUM phaT/ 'di ni bcom ldan 'das kyis bskrad pa'i cho ga'i dam tshig gsungs pa'o/ /da ni 'khrul 'khor bri ba bstan par bya ste/ khros pas rnal 'byor lhor bltas la/ /rang khrag ro bsregs thal ba dang / /dug dang tshwa
<p>203b</p>
<p>203b.1</p>dang ske tshe dang / /mar khu smyon pa'i khu ba yis/ /zhes bya ba smos te/ khros pas ni khro bo'o/ /rnal 'byor ni de'i nga rgyal lo/ /lhor gnas pa ni las la shis pa'i phyogs so/ /rang khrag ni khro mdzub kyi'o/ /ro bsregs pa'i thal ba ni rus pa nag po'o/ /mar khu ni mi'i tshil lo/ /smyon ba ni smyo byed kyi lo
<p>203b.2</p>ma'o/ /khu ba ni du ra'i lo ma'i khu ba'o/ /rim pa gsum pa/ dur khrod ras la 'khor lo gnyis/ /rim pa 'di bzhin bri bar bya/ /zhes bya ba ni dur khrod kyi ras ni ro ras so/ /drag po ni de kho na'o/ /'khor lo gnyis ni thams cad la'o/ /rim pa 'di bzhin ni bzhi dang 'khor lo de gsungs
<p>203b.3</p>pa/ bsad pa gshin rje'i lus la gnas/ /dbye ba rta dang ma he yis/ /bskrad pa rnga mo'i lus la bskyon/ /zhi ba zla ba'i dkyil 'khor gyi/ /rgyas pa zla ba ser po la/ /btsun mo'i snying gar dbang du bya/ /rang la bskyon na 'gugs par byed/ /lkugs pa lug gi khog par gzhug /rengs
<p>203b.4</p>pa la ni ri bong dbus/ /dgug pa seng ge shar pa/ /zhes bya ba smos te/ bsad pa ni gshin rje'i khong par chud par ro/ /dbye ba ni ma he dang rta'i rgyab tu chud par ro/ /bskrad pa ni rnga mo'i rgyab tu chung par ro/ /zhi ba ni zla ba'i dkyil 'khor la chud pa'o/ /rgyas pa ni nyi ma'i dkyil 'khor la chud par ro/ /
<p>203b.5</p>dbang gi ni bud med kyi snying ga ste pad+ma'i gnas su chung par ro/ /'gugs par skyes kyi snying gar chud par ro/ /lkugs pa lug gi lto bar chud par bya'o/ /rengs pa ni ri bong gi dbus su chud par bya'o/ /sha rab ni seng ge rkang pa brgyad pa'o/ /dgug pa ni de'i 'phongs su'o/ /'di ltar smyo
<p>203b.6</p>ba dang nad kyis smyo bar bya ba ni spre'u chang gis smyos par byas pa'i lto bar ro/ /khyad par gyi rgyu gsungs pa ni/ ro tsa na dang rgya skyegs dang / /kha cher skyes pa'i khyad par gyis/ /dbang du bya ba gro gar bri/ /zhes pa ni ro tsa na ni glang pa'o/ /rgya skyegs ni sar pa'i khu ba'o/ /kha cher skyes
<p>203b.7</p>pa ni gur gum mo/ /gro ba ni dmar por ro/ /de thams cad la yang / dge ba'i sems kyis gzung byas na/ /'grub 'gyur 'di la the tshom med/ /ces bya ba smos te/ dge ba'i sems kyis ni las tha dad pa'i bsam pa'o/ /gzung ba ni mi bral ba'o/ /bcom ldan 'das kyis
<p>204a</p>
<p>204a.1</p>gsungs pa nyid kyi phyir mi slu ba'i don gyis na 'grub par 'gyur te the tshom med ces bya'o/ /mngon spyod kyi lhag ma gsungs pa/ kham phor la sogs pa smos te gong du bshad pa kho nar zad do/ /sngon du bsnyen pa gsungs pa/ mtha' yi ya bor zhi ba la/ /yi ge ni de
<p>204a.2</p>gnyis ka dang / /phyi nas dkyil 'khor ya spangs te/ /yi ge lhag ma ci bde bar/ /sngon du bsnyen pa khri tsho tsam/ /zhes bya ba smos te/ mtha'i ya ni sngon gyi yi ge ya'o/ /ni ni nub byang gi yi ge gnyis so/ /phyi nas dkyil 'khor du yi ge ya spangs pa'i yi ge lhag ma ci bder gzhag go/ /
<p>204a.3</p>bsnyen pa ni khri ste tsam lhag mi dgos pa'o/ /'di ni las rnams rab bsgrub pa/ /ye shes ni gshin rje mthar byed pa'i ye shes so/ /rdo rje ni gzung ba dang 'dzin pa'i rtog pas mi phyed pa'o/ /bris pa'i skyon gsungs pa ni 'thab mo 'byung ba ste/ de bas na ya dang ni dbyi bar bya'o/ /de bzhin gshegs
<p>204a.4</p>pa thams cad kyi sku gsung thugs gshin rje gshed nag po'i rgyud las zhes bya ba ni bshad zin to/ /sngags 'khrul zhing 'khor ba'i zhi ba la sogs pa'i go rims bris pa 'khor lo ste rim par phye ba snga ma bzhin no/ /nag po zhabs kyis bshad pa le'u lnga pa rgya cher gsal bar byas pa'o// //
<p>204a.5</p>da ni sngon du gsungs pa'i phyag rgya dang gtor ma 'khor lo dmigs pa'i le'u gsungs pa ni/ de nas bcom ldan 'das de bzhin gshegs pa thams cad kyis de bzhin gshegs pa thams cad kyi bdag po bcom ldan 'das rdo rje 'chang chen po la bstod pa'i rgyal po 'dis gsol ba btab pa/ gang
<p>204a.6</p>gis rdo rje can mnyes pa/ /zhe sdang phyag rgya'i rnal 'byor gyis/ /rdo rje'i phyag rgyas rgyas gdab pa/ /dngos grub rgya chen ji ltar thob/ /ces bya ba smos te/ gang gis ni rgyu'i rgyud do/ /rdo rje can ni 'bras bu'i rgyud de/ mnyes pa ni tshogs rdzogs par gyur pa'i thabs kyi rgyud de/ de dag las gzhan
<p>204a.7</p>yang zhe sdang phyag rgya'i rnal 'byor ni bskyed pa'i rim pa'o/ /rdo rje ni dbyer mi phyed pa ste de'i phyag rgyas rang rgyud dang gzhan rgyud la ji ltar gdab snyam pa dang mchog dang thun mong gi dngos grub rgya chen po ji ltar 'thob par byed pa lags zhes zhus so/ /de nas rtog pa gsum pa bsal ba'i phyir / 
<p>204b</p>
<p>204b.1</p>bcom ldan 'das rdo rje 'chang chen pos tshig 'di gsungs so/ /dkyil 'khor gyi ni lha kun gyi/ /dbu la gshin rje gshed po bsgom/ /rtag tu dkyil 'khor bri bar bya/ /rtag tu sbyin sreg gis kyang dgang / /rtag tu dam tshig dag kyang bsgrub/ /sdom pa dag kyang yang dag gzung / /
<p>204b.2</p>zhes bya ba smos te/ dkyil 'khor gyi lha ni bcu gnyis so/ /de ni rigs bzhi ste de rnams kyi bdag por gyur pa ni zhe sdang rdo rje ste/ de thams cad kyi dbu la rgyas btab pas gshin rje gshed po bsgom zhes bya'o/ /mnyes par bya ba'i thabs ni bsnyen sgrub yongs su rdzogs pa'i dkyil 'khor
<p>204b.3</p>bri bar bya ba dang / byin gyis brlabs pa'i zhing la yid kyis bri ba dang yang phyi ma ni rtag tu'o/ /sbyin sreg ni nang gi bdag nyid can te kha zas sbyang ba'i ting nge 'dzin gyi mchod pas ni rtag tu dgang zhes so/ /dam tshig ni shes par bya ba dang spyad par bya ba ste/ /shes par bya ba ni rtsa ba lnga'i bye brag mngon du
<p>204b.4</p>byed pa'o/ /spyad pa ni go ku da ha na la sogs pa'o/ /rgyun du bsten pa'i phyir rtag tu bsgrub ces bya'o/ /sdom pa ni bla na med pa ste 'jig rten pa las ring du gyur pa'o/ /mchog ni slob dpon gyi'o/ /kyang ni gzhan rnams nye bar bsdu'o/ /yang dag par gzung ba ni brtan par gyur
<p>204b.5</p>pa'o/ /dngos grub rgya chen po thob par bya ba ni/ /dang po la ni bum pa'i dbang / /gnyis pa ral gri sbyin pa ste/ /gsum pa rdo rje dril bu dang / /bzhi pa zla ba bza' ba yin/ /bzhi po 'di ni dbang chen po/ /zhes bya ba smos te/ dang po ni 'gro ba'i yid brtan pa'i phyir bum pa'i
<p>204b.6</p>dbang ngo / /bum pa ni chu 'dzin pa'i bya ba byed pa yin la/ dbang bskur bar byed pa ni spyan ma la sogs pa yin pa'i phyir rig pa'i dbang zhes bya'o/ /de yang rnam par rgyal ba 'khor los sgyur ba dang bcas pa'i bum pa lnga gtso bor gyur pa ste re re zhing bcom ldan 'das nyid du gyur pas na cod
<p>204b.7</p>pan gyi dbang ngo / /de ltar slob ma'i dbang sngon du song ba'i slob dpon gyi dbang ni gzhan gyi don khyad par du spyod cing log par rtogs pa'i rnam grangs du ma gcod pa nyid kyi phyir/ gnyis pa ral gri sbyin par bya/ /zhes gsungs so/ /gsang ba'i dbang ni gnyis su med pa snyoms par 'jug pa'i byang chub kyi sems
<p>205a</p>
<p>205a.1</p>kyi khu ba dag slob mas yongs su spyod pa ste/ bo la dang ka k+ko la'i sgra'i bdag gi rtags su rdo rje dang dril bu ste de las byung ba zhes bya ba'i don to/ /zla ba ni byang chub kyi sems shes rab ye shes kyi rang bzhin te/ chos thams cad gzugs brnyan lta bu'i nyams su myong ba'i lhan
<p>205a.2</p>cig skyes pa nyid gzung ngo / /bza' ba ni yid kyis sems nyams su myong bar bya'o/ /de yang thams cad gsang ba las/ /dbang bzhi pa ni bde chen skyed/ /yan lag ldan pa'i rig byed can/ /zhes pa dang / he badzra las/ dang po la ni bum pa'i dbang / /gnyis pa gsang ba'i dbang yin te/ /shes
<p>205a.3</p>rab ye shes gsum par bshad/ /de ltar de bzhin bzhi pa yang / /zhes gsungs pa ste/ mthong ba'i don bla ma'i man ngag gis brgyan par byas pas lhag ma mi dgos pa'i don to/ /bzhi po 'di ni dbang chen po'i/ /zhes bya ba ni mtha' drug dang ldan pa nyid du ste/ zla ba rlung gi ngor byas pa ni tshogs
<p>205a.4</p>la bshad pa'o/ /sngar bkod pa ni slob ma la bshad pa'o/ /dang po ni sgra ji bzhin du bshad pa'o/ /gnyis pa ni sgra ji bzhin du ma yin par bshad pa'o/ /gsum pa ni dgongs te bshad pa'o/ /bzhi po 'di ni dgongs pa ma yin par bshad pa ste 'di dag gis bya ba byas shing lhag pa mi rnyed pa'i
<p>205a.5</p>don dang ye shes la dbang bar byas pa'o/ /dngos grub ji ltar thob ce na/ dbang 'di dag gi bye brag gis/ /rgyal ba'i sras kyi byang chub thob/ /ces bya ste/ 'di ni bla na med par gyur pa'i phyir nag po'i zhal nas 'byung ba'o/ /dbang 'di dag gi bye brag ni rim gyis goms par byas pa'i don to/ /rgyal ba ni
<p>205a.6</p>dgra las so/ /sras ni dbang dang ldan pas so/ /byang chub ni chen po'o/ /thob pa ni tshe gcig gis so/ /da ni gtor ma bshad par bya ste/ 'byung po kun gyi gtor ma yi/ /sngags ni de nas bshad par bya/ /sngags chen bzlas pa tsam gyis ni/ /'byung po thams cad 'dar gyur pa/ /zhes bya ba
<p>205a.7</p>smos te/ 'byung po ni dbang po la sogs pa'o/ /gtor ma ni chen po la/ sngags ni 'bru re ba'am bcud len gyi tshul las legs par bskyed pa ste las grub pa'i phyir bshad ces bya ba'i don to/ /sngags chen ni hrIHSh+T+r-iHla sogs pa'o/ /de dang mthun pa ni 'jig rten pa'i bzlas pa'o/ /tsam
<p>205b</p>
<p>205b.1</p>gyis ni de las gzhan pa'i 'jig rten pa'i gtso bo mi gnas pa'o/ /thams cad 'dar bar gyur pa ni ye shes kyi byin gyis brlabs pas rnal 'byor pa'i 'dod pa bzhin byed pa'o/ /sngags gsungs pa/ oM en+d+rA ya hrIHya ma yaSh+T+r-iH/ ba ru na wi/ ku be+e rA ya ti/ I sha na ya ta/ ag+na ya a/ nai ri
<p>205b.2</p>t+yA ya na/ ba ya be na/ tsan+d+rA ya hUM/ arkA ya hUM/ brad+ma nA ya phaT/ ba su d+ha rA ya phaT/ bi ma tsi tra ne swA/ sarba bud+d+he b+h+yo hA/ hi hi he he pheM pheM swA hA zhes bya ba smos te/ oM ni rdo rje'i sa bon no/ /id+d+hA ni dbang po'o/ hrIHni dbyug pa'i sa bon no/ /ya ma ya ni gshin rje'o/ /ShaT+r-iHni zhags pa'i sa bon
<p>205b.3</p>no/ /ba ru na ni chu lha'o/ /wi ni gang ba'i sa bon no/ /ku be ra ni gnod sbyin no/ /tri ni rtse gsum gyi sa bon no/ /I sha ya ni dbang ldan no/ /ta ni gu N+De'i sa bon no/ /ag+na ye ni me lha'o/ /a ni gri gug gi sa bon no/ /nai ri t+yA ya ni srin po'o/ /na ni ba dan gyi sa bon no/ /ba ya be ni rlung lha'o/ /
<p>205b.4</p>na ni ku mu ta'i sa bon no/ /tsan+d+ra ya ni zla ba'o/ /hUM ni pad+ma'i sa bon no/ /arka ya ni nyi ma'o/ /hUM ni bgrang phreng gi sa bon no/ /brad+ma nA ya ni tshangs pa'i sa bon no/ /phaT ni pad+ma'i sa bon no/ /ba su d+ha rA ya ni sa'i lha mo'o/ /phaT ni ral gri'i sa bon no/ /bi ma tsi tra ne ni thag zangs ris
<p>205b.5</p>so/ /swA ni dbyug tho'i sa bon no/ /sarba bud+d+he b+h+yo ni khyab 'jug go/ /hA ni dgra sta'i sa bon no/ /hi hi he he ni sna can gyi'o/ /pheM pheM ni mkha' 'gro ma'o/ /swA hA ni thams cad mnyes par gyur cig pa'o/ /bskyed cing byin gyis brlab pa'i tshul ni dkyil 'khor gyi mngon par rtogs pa las
<p>205b.6</p>shes par bya'o/ /da ni phyi rol gyi lha yang dag par tshim pa'i gnas bshad pa ni/ bshang dang gci ba chu bsres pas/ /dkyil 'khor gru gsum byas nas ni/ lha rnams tshim byas rnal 'byor pas/ /ha ha zhes kyang dran par bya/ /dkyil 'khor rim gsum bya ba ni/ /brgyad dang bcu gnyis bcu
<p>205b.7</p>drug pa'i/ /dkyil 'khor mkhas pas bri bar bya/ /shes rab can gyis sngags kun dgod/ /brtul zhugs can gyis bcu gnyis par/ /grub pa'i sngags rnams dgod par bya/ /rgyu dang mi rgyu'i 'jig rten gsum/ /ma lus lus pa med par 'grub/ /dkyil 'khor ni yi ge'i dbyibs la gdags
<p>206a</p>
<p>206a.1</p>so/ /gru gsum ni khru bzhi pa'i tshad do/ /byas pa ni skyang nul dang ldan pa'o/ /rgyu ni bshang ba dang gci ba chen po dang bsres pa ni byang chub kyi sems dang khrag dang rnam par snang mdzad do/ /lha rnams ni phyi rol gyi 'khor lo'o/ /de rnams tshim par byed pa'i byed po ni rnal
<p>206a.2</p>'byor pa'o/ /ha ha ni mnyes pa'i rjes su gad mo rnam pa brgyad kyi bzhad pa dran par bya'o/ /da ni 'khor lo bri ba bshad par bya ste/ dkyil 'khor ni sngags so/ /rim pa gsum ni re khA'o/ /brgyad ni nang du'o/ /bcu gnyis ni bar du'o/ /bcu drug ni phyi'o/ /de bri ba ni man ngag dang ldan pa'i
<p>206a.3</p>mkhas pa dag gis so/ /shes rab can ni 'khrul pa mi 'byung ba'o/ /sngags ni byin gyis brlabs pa'o/ /kun ni ma lus pa'o/ /dgod pa ni rtsibs la'o/ /brtul zhugs can ni bsnyen pa sngon du song ba'o/ /bcu gnyis pa ni re'u mig go/ /grub pa'i sngags ni ya ma rA dza la sogs pa'o/ /
<p>206a.4</p>dgod pa ni ma nor ba'o/ /rgyu ba ni 'gro ba'o/ /mi rgyu ba ni snod do/ /'jig rten gsum ni 'dod pa dang gzugs dang gzugs med pa'o/ /ma lus pa ni thams cad do/ /lus pa med pa ni lhag ma med pa'o/ /sngags gsungs pa/ ya ma rA dza/ sa dwa me ya/ ya me do ru/ Na yo da ya/ ya
<p>206a.5</p>ta yo ni/ ra ya k+She ya/ ya k+She yats+tsha/ ni rA ma ya/ 'di dag ni nus pa mi 'jig pa'i don du bshad par mi bya'o/ /dang po ni thig bzhi'i re'u mig byas pa la bskor bar bya'o/ /gnyis pa mtshams med de bskor bas bcu gnyis su 'gyur ro/ /gsum mtshams cha gsum du bcad pa
<p>206a.6</p>la bskor bas bcu drug tu 'gyur ro/ /de la bye brag gi dgod pa gsungs pa ni/ dkyil du ya byas shar du k+She/ /lho ru 'joms pa'i rdo rje ma/ /yi ge me ni nub tu bri/ /byang du da na da pa ni/ /bsgrub bya'i ming ni sbyin bya ba/ /mtshams kyi stong pa dag tu'o/ /hUM gnyis kyis ni brten byas nas/ /
<p>206a.7</p>dgos pa thams cad sgrub par byed/ /ces bya ba'i don 'di yin te/ 'khor lo ni dkyil gyi ya ni lho phyogs pa'o/ /k+She ni shar ro/ /ma ni ngag gi nges pa dang bral bas 'jam pa'i rdo rje'i dkyil 'khor gyi sa bon te lho'o/ /d+ha d+ha ni swa dang lce rtse las byung ba ste D+ha'o/ /ba na ni tha ma'o/ /bsgrub
<p>206b</p>
<p>206b.1</p>bya'i ming sbyin par bya ba ni 'khor lo la'o/ /mtshams kyi stong pa ni re'u mig bzhi'o/ /hUM gnyis kyis ming gi g.yas g.yon du brten par bya'o/ /dgos pa thams cad ni las kyi tshogs ma lus pa'o/ /sgrub par byed pa ni 'khor lo'i stobs kyis te dkyil lo/ /bar ma gsungs pa ni yats+tsha ni ra/ 
<p>206b.2</p>ya me do ru/ Na yo ni ra la sogs pa/ /phyi rol rim par g.yon brtsams bri/ /don kun rab tu bsgrub pa'i phyir/ /rim pa gsum pa de las ni/ /kun du cha re bor ba la/ /shar nas brtsams nas bri bar bya/ /zhes bya ba smos te/ yats+tsha la sogs pa ni phyi rol te rtsibs brgyad phyi rol la rim pa ni
<p>206b.3</p>bar ma'o/ /g.yon brtsams ni phyin ci log go/ /bri ba ni go rims bzhin du bya'o/ /don kun ni zhi ba la sogs pa'o/ /rab tu bsgrub pa ni gdags yig gis so/ /dgod ni de'i phyir rim pa gsum pa de dag la dgod pa gsungs pa'o/ /kun du cha re bor ba ni shar la sogs pa brtsams pa'i
<p>206b.4</p>phyir phyogs bzhi dang mtshams bzhi la dgod pas brgyad stong par 'gyur ro/ /oM hrIHni shar la'o/ Sh+T+w-iHwi ni shar lho la'o/ /kr-i tA ni lhor ro/ /na na ni lho nub tu'o/ /hUM hUM ni nub tu'o/ /phaT ni nub byang du'o/ /yang phaT ni byang du'o/ /swA hA ni byang shar du'o/ /la sogs pa'i sngags ni
<p>206b.5</p>brgyad shugs kyis shes par bya'o/ /cha brgyad bor ba la ni/ mu kam pa ku ru/ u tsa ta ya/ b+ha sh+mi ku ru/ tsi d+he ba ya/ shin+taM ku ru/ puSh+TiM ku ru/ 'di ltar dgod pa'i yi ge rnams/ /g.yon gyi phyogs nas brtsams pa ste/ /zhi ba la sogs pa'i las dang rjes su mthun par bri'o/ /
<p>206b.6</p>oM dang po ste ming ni bar/ /tha mar lha shad bau ShaT/ /ho hUM phaT ldan sa bon gyis/ /zhi rgyas dbang drag tha mar bya/ /zhes bya ba smos te/ oM ni dang po ste phyag 'tshal ba'i don to/ /ming ni bar du gzhug go/ /tha mar shad dang bau ShaT tha de ni thams cad la yang shis te khyad par du rgyas pa la'o/ /ho
<p>206b.7</p>hUM phaT la sogs pa sngon du rang gi sa bon dang ldan pa ni zhi ba'am rgyas pa'am dbang dang mngon spyod kyi tha mar yang bya'o/ /de'i gdags yig re re zhing gis re'u mig brgyad dgod par bya'o/ /de bzhin gshegs pa thams cad kyi sku gsung thugs gshin rje gshed nag po'i rgyud ni bshad zin to/ /
<p>207a</p>
<p>207a.1</p>'khor lo ni re'u mig sum cu rtsa gsum pa'o/ /rnam par bri ba ni snyoms shing cha snyoms pa gzhi gcig pa las log par ma gyur pa'o/ /rim par phye ba ni ma nor ba'o/ /drug pa ni lnga pas gzhag pa'o/ /nag po zhabs kyis bshad pa'i le'u drug pa rgya cher gsal
<p>207a.2</p>bar byas pa'o// //bam po bzhi pa'o/ /da ni mtshan ma thob pa'i rnal 'byor pas sems can gzhug pa dang ma rungs pa 'dul bar gsungs pa/ khrag dgug pa yi sbyor ba ni/ /zhal gsum phyag drug skem pa yi/ /phyag na 'khor lo zla 'od 'dra'i/ /mkhas pas tsartsi ka bsgom
<p>207a.3</p>bya/ /zhes bya ba smos te/ khrag ni khrag chen po ste khams gsum pa'i khrag dgug pa'o/ /sbyor ba ni rang gi snying gar pad+ma dang zla ba'i steng du yi ge dza bkod la/ de las 'phros pa'i 'od kyis rje btsun rnams bsams te/ bdun pos sbyangs la tshad med pa bzhi sngon du 'gro ba'i stong pa nyid du
<p>207a.4</p>byin gyis brlabs pa las/ oM las nyi ma'i steng du hUM las rdo rje srung ba'i 'khor lo bya'o/ /de'i nang du pad+ma dang zla ba'i steng du dza dang 'khor lo las yongs su rdzogs pa mdog dkar mo g.yas g.yon mthing ga dang dmar ba'i zhal gsum phyag drug pa'i g.yas na 'khor lo dang ral gri
<p>207a.5</p>dang / g.yon na pad+ma dang nor bu 'dzin pa/ rtsa ba'i phyag gis gri gug dang thod pa 'dzin pa thugs kar bsnol ba/ g.yon brkyang ba'i zhabs lus skem pa/ ral pa kham nag gyen du 'bar ba/ khrag 'dzag pa'i mgo phreng dpyangs pa/ rus pa'i phreng bas brgyan pa/ 'od zer gyi phreng ba
<p>207a.6</p>'phro ba/ mkhas pas de lta bu'i lha mo tsartsi ka bsgom par bya'o/ /de'i ting nge 'dzin ni rang gi lce la yi ge dza dmar po bkod de 'od zer khab lta bus snying nas rgyab tu phug cing sbrang bu mchu rings lta bu'i 'od zer gyis khrag thams cad bkug ste rang gi kha yongs su gang bar bsam par bya'o/ /de nyid
<p>207a.7</p>kyi phyir de nas bcom ldan 'das gshin rje gshed po gsad pa dang khrag dgug pa zhes bya ba'i ting nge 'dzin la snyoms par zhugs nas rdo rje tsartsi ka'i sngags 'di gsungs so/ /oM tsartsi ka sid+d+ha d+ha na la ha ri ni/ rat+na tra ya/ a pa ka ri/ no ru d+hi ra/ A kAR+Sha ya dza/ sngags 'di dag ni dran byas
<p>207b</p>
<p>207b.1</p>nas/ /kha gdangs pa dag byas pas ni/ /'jig rten gsum gyi khrag chen po/ /'gugs par 'di la the tshom med/ /ces gsungs so/ /da ni chang dgug pa'i sbyor ba ni/ zhal gsum phyag drug phag gdong la/ /rab sngo phyag na rdo rje bsnams/ /mkhas pas phag mo bsgom par
<p>207b.2</p>bya/ /zhes bya ba smos te/ tshogs bsags pa dang srung ba'i 'khor lo sngar bzhin byas pa'i nang du pad+ma dang zla ba dang rdo rje la rdzogs pa'i sku sngon mo g.yas dang g.yon dkar ba dang dmar ba'i zhal/ phyag g.yas na rdo rje dang ral gri/ g.yon na 'khor lo dang pad+ma/ rtsa ba'i phyag na gri gug
<p>207b.3</p>dang thod pa 'dzin pa ste de'i phyir zhal gsum phyag drug go/ /rtsa ba'i zhal phag gdong la rab tu sngo ba'o/ /rdo rje bsnams pa ni bye brag go/ /mkhas pas de lta bu'i phag mo bsgom par bya'o/ /chang dgug pa'i sbyor ba ni/ rdza mkhan lag pa phyis pa'i sas bum pa'i kha rdo rjes mdzes
<p>207b.4</p>par byas pa'i bre brgyad pa'i tshad bya'o/ /de nas rkun ma'i skra'i rtse mos bcings pa dag rtsa ba brten pa dang khar dum bu dum bur gzhag par bya'o/ /de nas sngags rjes su dran par byas pas sngags 'di'i che ba'i bdag nyid kyis ni pa ta na zhes bya ba ste mchod rten gyi grong khyer chen po o d+ha des+ya
<p>207b.5</p>zhes bya ba rgya mtsho'i 'gram na gnas pa der 'jigs byed chen po dang / 'jigs byed dbang phyug ma'i tshogs kyi dkyil 'khor gyi chang der 'gugs nus so/ /dmigs pa ni dal gyi dal gyis 'bab par bsam mo/ /rdo rje phag mos 'jig rten gsum ma lus pa'i chang 'gugs
<p>207b.6</p>nus so/ /rdo rje phag mo'i dbus kyi khang par skad cig kyang chang zad pa med do/ /dad pa dang ldan pa ni dad pa nye bar 'phel ba'i phyir chen por bshad do/ /bsam gtan pa ni dmigs pa nye bar brtan par byed pa'o/ /de'i phyir 'dir ni 'grub par byed do/ /de bas na 'di nyid kyi phyir de
<p>207b.7</p>nas bcom ldan 'das gshin rje gshed chen po chang 'gugs pa zhes bya ba'i ting nge 'dzin la snyoms par zhugs te/ rdo rje phag mo chang 'gugs pa'i sngags 'di gsungs so/ /oM badzra g+ho ne pu go ne badzra ma mak+ti b+ha ra b+ha ra sam+b+ha ra sam+b+ha ra/ tre ta hu ka d+h+yA kAR+Sha ya dza/ rdza mkhan
<p>208a</p>
<p>208a.1</p>lag pa phyis pa'i sas/ /bum pa kha mdzes nyer byas la/ /rkun ma'i skra yi rten gzhag ste/ /sngags ni rjes su dran par bya/ /sngags 'di che ba'i bdag nyid ni/ /pa ta mchod rten dag tu bstan/ /dal gyis dmigs nas 'bad par bya/ /chang ni 'gugs par rab tu
<p>208a.2</p>grags/ /zhes gsungs so/ /da ni shes rab bskyed par bya ba'i phyir/ zhal gsum phyag drug dmar ba la/ /zhi ba'i phyag na pad+ma bsnams/ /dbyangs can brtul zhugs can gyis bsgom/ /zhes bya ba smos te/ tshogs bsags pa sngon du 'gro ba'i srung ba'i 'khor lo'i nang du
<p>208a.3</p>pad+ma dang zla ba dang rdo rje dang chu skyes la rdzogs pa'i sku mdog dmar po g.yas dang g.yon sngo ba dang dkar ba'i zhal/ phyag g.yas pa na pad+ma dang ral gri/ g.yon na 'khor lo dang chu skyes rtsa ba'i phyag gnyis kyis gri gug dang thod pa 'dzin pa bsnol ba rab tu zhi ba'i cha byad can pad+ma bsnams
<p>208a.4</p>pa ni khyad par ro/ /de lta bu'i lha mo dbyangs can ma shes rab kyi brtul zhugs can gyis rab tu bsgom par bya'o/ /shes rab ni chos thams cad kyi ye shes te/ 'khor ba dang mya ngan las 'das pa ni rtog pa'i rgya mtsho ste de dang bral ba ni mi gnas pa'i mya ngan las 'das pa'i shes rab kyi
<p>208a.5</p>pha rol tu phyin pa'o/ /bdag dang gzhan gyi phun sum tshogs pa'i ngo bo rdo rje dbyangs can ma'i ngo bo nyid do/ /sbyor ba ni tshes gcig gi dang po nas bzung ste nya'i mtha'i bar du'o/ /thabs dang shes rab gnyis su med pa'i sbyor ba'i rnal 'byor pa lhan cig skyes pa'i nyams dang ldan pa
<p>208a.6</p>dag gis sa ha dza zhes smra bar bsam mo/ /bzlas pa'i tshad kyang ji srid du zla ba shar nas nub pa'i tshad kyi rjes su 'jug pas/ yon tan gyi phung po ni dpag tu med pa'i tshigs bcad brgya ni mtshon pa tsam du zad de bya ba dang ldan pa ni rnal 'byor pa ni khri 'bum du yang zin par 'gyur te
<p>208a.7</p>ngag ni gsung gi bdag nyid do/ /de'i dbang phyug ni ma lus pa phun sum tshogs pa'o/ /de lta bu'i phyag rgya chen po 'grub po/ /khams gsum pa'i las thams cad kyang 'grub po/ /ma lus pa ni nyan thos dang rang sangs rgyas dang 'phrog ma dang tshangs pa la sogs pa'i las 'grub
<p>208b</p>
<p>208b.1</p>pa nyid do/ /ma lus pa gzhan ni zhi ba la sogs pa'i las so/ /grub pa ni ji ltar 'gyur ba'i las so/ /de bas na de nyid kyi phyir de nas bcom ldan 'das dam tshig chen po bcom ldan 'das gshin rje gshed rdo rje shes rab kyi pha rol tu phyin pa zhes bya ba'i ting nge 'dzin la snyoms par zhugs nas
<p>208b.2</p>rdo rje dbyangs can ma'i sngags gsungs pa/ oM pi tsu pi tsu pradz+nyA bar+d+ha ni dz+wa la dz+wa la me d+ha bar+d+ha ni/ d+hi ri d+hi ri bud+d+hi bar+d+ha ni swA hA/ tshes kyi dang po nas bzung ste/ kun du zla ba nya yi bar/ /sbyar ba'i skad ni smra bar bsam/ /ji srid zla ba rjes 'jug pas/ /rtag tu tshigs bcad brgya zin ni/ /ngag gi dbang
<p>208b.3</p>phyug 'gugs par 'gyur/ /khams gsum ma lus pa dag ni/ ma lus lus pa med par 'grub/ /ces bya ba nyid kyi phyir ro/ /da ni khu ba dgug pa bshad par bya ste/ khu ba dgug pa'i sbyor ba ni/ /zhal gsum phyag drug ral gri bsnams/ /nor bu margad 'dra ba ni/ /gau rI mkhas pas
<p>208b.4</p>bsgom par bya/ /zhes bya ba smos te/ tshogs bsags pa sngon du 'gro ba'i srung ba'i 'khor lo'i nang du pad+ma dang zla ba la/ mda' dang ral gri las yongs su rdzogs pa'i sku mdog ljang gu g.yas g.yon sngo dang dkar ba'i zhal gsum pa/ phyag g.yas na ral gri dang nor bu/ g.yon na 'khor
<p>208b.5</p>lo dang chu skyes/ rtsa ba'i phyag gri gug dang thod pa bsnol ba'i phyag drug pa ral gri bsnams pa ni khyad par ro/ /nor bu margad dang 'dra ba'i 'od 'phro ba'i gau rI ni mkhas pas bsgom par bya'o/ /khu ba dgug pa'i sbyor ba ni khu ba ni shu kra ste byang chub kyi sems so/ /dgug pa ni mkha'i gnas nas
<p>208b.6</p>so/ /pad+ma'i kha ni rdo rje dang pad+mo'i lta ba'o/ /rdo rje'i lam ni skyes pa'i rdo rje'i sbu gu'o/ /dril bu ni gsung gi rang bzhin te bdag gi lce la yi ge dza dmar po bsams nas/ smin mtshams kyi lam nas tshangs pa'i bu gar zhugs te/ lcags kyu lta bu'i dbyibs kyi 'od zer gyis
<p>208b.7</p>skyes pa la ni tshangs pa'i bu gar zhugs te drang ba'am/ phyag rgya ma la ni sngar gyi lam du 'og sgo'i rlung sbyor gyis so/ /bdag nyid 'dod chags rdo rjer gyur te gau rI gzhan du 'phrul pa ni gzhan gyi gnod pa'o/ /de nyid nub byang du 'phro ba ni man ngag go/ /bzlas pa ni sngags brjod pa'o/ /
<p>209a</p>
<p>209a.1</p>bsgom pa ni bsam gtan dang ldan pa'o/ /sbyor ba ni sems brtan pa'o/ /shu kra ni byang chub kyi sems so/ /tshogs ni 'khor lo bzhi'i thig le'o/ /de la zhugs pa'i rlung khar btung ba ni dgug pa'o/ /de bas na de'i phyir de nas bcom ldan 'das gshin rje gshed
<p>209a.2</p>rdo rje khu ba 'gugs pa'i rdo rje zhes bya ba'i ting nge 'dzin la snyoms par zhugs nas khu ba 'gugs par byed pa'i lha gau rI'i sngags 'di gsungs so/ /oM ka d+ha ni/ A kAR+Sha ni/ gau rI dza hri/ duSh+Ta duSh+Ta ya/ shu kra ya/ A kAR+Sha ya dza/ dza hUM phaT swA hA/ pad+ma'i kha dang rdo rje dang / /dril bu lcags
<p>209a.3</p>kyu'i rlung sbyor gyis/ /bzlas dang bsgom pa'i sbyor bas ni/ /khu ba'i tshogs ni 'gugs par byed/ /shis pa'i gnas dang bsgrub pa'i dus bstan pa ni/ nags kyi nang ngam dben pa ru/ /las 'di dag ni bsgrub byas na/ /nub bdun tsam du sbyor ba yis/ /'grub 'gyur 'di la the tshom
<p>209a.4</p>med/ /ces bya ba gsungs pa nyid yin no/ /gsang sngags kyi las kyi dngos grub thams cad ni sgrub pa la rag las shing de dag gi nus pa ni dbang la yang 'byung zhing / dbang gi byin rlabs ni rjes su gnang bas 'jug pa'i phyir/ /u dum bA ra man+dA ra/ /ba ri tsi tra ba le ka /karni
<p>209a.5</p>ka yi phreng ba ni/ /bu khyod long la byin gyis rlobs/ /zhes bya ba ni bum pa'i rjes su gnang ba'o/ /ral gri chen pos khams gsum pa'o/ /sangs rgyas kun gyis phyag byas pas/ /'byung po thams cad 'gugs par byed/ /las kyi ral gri dam pa 'di/ /gzung na bdud las
<p>209a.6</p>rgyal bar 'gyur/ /de dag gis ni rdo rje slob dpon gyi rjes su gnang ba'o/ /shes rab thabs kyi ngo bo nyid/ /rdo rje dril bu sgrub pa 'di/ /long la slob mas yang dag gzung / /rdo rje khyod kyis slob ma gzung / /zhes bya ba ni gsang ba'i dbang gi rjes su gnang ba'o/ /btung ba rin po che
<p>209a.7</p>'di ni/ /rdo rje'i lus ni rab tu sgrub/ /kun du ye shes bu khyod kyis/ /'thung shig ye shes las byung 'di/ /slob ma'i khar yang blug bya ba/ /gshin rje gshed kyis bsgrags pa 'di/ /rdo rje slob ma bdag nyid kyis/ /shin tu dge ba'i sems su bya/ /zhes bya ba ni
<p>209b</p>
<p>209b.1</p>shes rab ye shes kyi rjes su gnang ba'o/ /de dag gi don ni rdo rje'i dkyil 'khor du 'jug pa'i dus su dkyil 'khor du 'phangs pa'i me tog la zla ba gnyis su chad pa'i tshul gyis nyi shu rtsa lnga dang ldan pa'i me tog gi phreng ba la byin gyis brlabs shing satwa ma hA ba la zhes bya ba dang / 
<p>209b.2</p>gong gi tshigs su bcad pas slob ma'i mgo la bcing bar bya'o/ /gal te me tog gi phreng bas rigs lngar yongs su bsdu bar mi rigs so zhe na/ rigs la rigs nyid rtogs pa yi/ /rigs pa lnga po bstan pa ni/ /me tog ming gi slob ma la/ /bde ba dam pa rtogs par byed/ /ces bya
<p>209b.3</p>ba'i don gyis phreng ba re re yang myu gu dang / kha bye ba dang shin tu rgyas pa'i bye brag gi phreng ba ste rgyan gyi ngo bo nyid yin pa'i phyir dang dbang lnga po dag gis kyang rang gi lha gsal bar byed pa'i phyir ro/ /slob dpon gyi dbang ni gzhan gyi don gtso bor byed pa ste/ ral gri ni slob dpon las thob pa'i shes rab
<p>209b.4</p>chen po'o/ /de las kyi go rims dang sems chen po'i stobs kyis ral gri de nyid rdo rje ste dbyer mi phyed pa'i ye shes lnga'o/ /de dag la khams gsum gyi sangs rgyas thams cad kyis phyag byas pa ste 'os su gyur pa nyid do/ /khams gsum gyi sems can thams cad 'byung ba ste/ slob
<p>209b.5</p>dpon gyi las kyi mthus de nyid du 'gugs par byed do/ /las kyi ral gri ni las thams cad byed pa ste/ phrag dog gshin rje gshed nyid dam pa'o/ /de nyid rdo rje brtul zhugs te don dang rtags 'brel bar gzung na bdud bzhi las rgyal bar 'gyur ro/ /'di dag gis ni dam tshig gsum
<p>209b.6</p>pa dang snod du bya ba dang / rjes su gnang ba dang / lung bstan pa dang / dbugs dbyung zhing gzengs bstod pa dag kyang gzung ngo / /gsang ba ni gsang ba las byung ba ste shes rab dang thabs kyi gsang ba las de nyid kyi ngo bo nyid byang chub kyi sems dang shes rab dga' ba bzhi'i ye shes
<p>209b.7</p>su bsgrub par bya ba 'di dag ni ngag gi rtse mo long zhes brjod la/ bdag byin gyis brlabs la slob ma yongs su zung shig pa'o/ /shes rab ni tshe dang ldan pa'i phyag rgya ste ye shes ni de las skyes pa'o/ /de nyid ni btung ba ste yid lhan cig skyes pa'i ros tshim par byed pa'o/ /chos thams cad de
<p>210a</p>
<p>210a.1</p>nyid kyi ngo bor byed pas na rin po che ste das bcos pa med pa'i don mthong bas na rdo rje lus rab tu sgrub par byed pa'o/ /de nyid me long lta bu la sogs pa'i kun du khyab pa'i ye shes lnga ste/ rdo rje slob ma la bu zhes bos la khyod kyis goms par bya ba'i don du lhan cig skyes
<p>210a.2</p>pa 'thung shig /ye shes las 'byung ba'i chos 'di dag thams cad ni slob ma skal ba dang ldan pa'i yid ches pa'i khar rin po che dbang gis blug par bya ba ni bcom ldan 'das gshin rje gshed kyis bsgrags pa yin no/ /rdo rje slob ma bdag nyid la yi rangs shing myong ba ches che ba
<p>210a.3</p>dag gis ni shin tu ste rang rig pa dang bla ma'i bka'o/ /dge ba ni dge ba chen po ste thun mong ma yin pa'i don mthong ba'o/ /rtag tu de'i sems su bya ba ni bzhi pa'i dbang ngo / /de bzhin gshegs pa thams cad kyi sku gsung thugs gshin rje gshed nag po'i rgyud ni bshad zin
<p>210a.4</p>to/ /dgug pa ni khrag dang chang dang shes rab dang khu ba dgug pa'o/ /la sogs pa ni dbang gi tshigs su bcad pa'o/ /rim pa ni go rims so/ /phye ba ni ma nor ba'o/ /drug pas gzhag pa ni bdun pa'o/ /nag po zhabs kyis bshad pa'i le'u bdun pa rgya cher gsal bar
<p>210a.5</p>byas pa'o// //da ni dbang bskur ba'i cho ga yongs su rgyas par 'gyur bar bshad par bya ste/ de nas rdo rje 'dzin rgyal pos/ /srung ba'i 'khor lo sbyor bar byed/ /bgegs dang log par 'dren pa dang / /gdug pa can dag bsal phyir gsungs/ /zhes bya ba smos te/ /
<p>210a.6</p>de nas zhes bya ba ni sta gon gyi dus slob dpon gshin rje mthar byed kyi nga rgyal dang ldan pas rdo rje dang dril bu 'brel pa'i phyag dang / hUM zhes brjod la slob ma 'khor lo bzhi'i nga rgyal dang ldan pa bzhis gsol ba btab ba'i rjes thogs la'o/ /rdo rje ni ye shes bzhi ste de gang dang ldan pa
<p>210a.7</p>ni 'dzin pa'o/ /rgyal po ni gtso bo'o/ /srung ba ni bgegs ma lus pas 'da' bar mi nus pa'o/ /'khor lo ni ting nge 'dzin dang sngags yongs su sbyor bar byed pa'o/ /bgegs ni lus las kun du 'byung ba'o/ /log par 'dren pa ni ngag las kun du 'byung ba'o/ /gdug pa can ni
<p>210b</p>
<p>210b.1</p>sems las kun du 'byung ba'o/ /bsal ba ni phyogs de dag rnam par bcad pa'o/ /phyir ni bar chad srung ba'i dgos pa ste de'i don du gsungs pa'o/ /de yang tshigs su bcad pa 'di dag bsgrub par bya ste/ dpal ldan ral gri 'chang ba bdag /srung ba'i 'khor lo sbyor bar byed/ /ral gri
<p>210b.2</p>'bar ba'i bdag nyid kyis/ /rigs gsum skyes kyang gcod par byed/ /ces bya ba smos te/ dpal ldan ni bdag dang gzhan gyi don phun sum tshogs par byed pa'o/ /ral gri ni las la shis pa'i phyir mtshon pa tsam du zad kyi de dag gnas su rdo rje dang 'khor lo dang rin po che dang
<p>210b.3</p>pad+ma bcug pas tshigs su bcad pa brjod par bya'o/ /'chang ba ni bcom ldan 'das de nyid rdo rje la sogs pa 'chang bas so/ /bdag ni de bzhin gshegs pa thams cad kyi skur gyur cig pa'o/ /srung ba'i 'khor lo sbyor bar byed pa ni bshad zin to/ /ral gri 'bar ba ni
<p>210b.4</p>bya ba nan tan gyi ye shes kyi mthu dang ldan pa'o/ /de nyid kyis rdo rje 'bar ba la sogs pa yang bsdu'o/ /de'i bdag nyid kyi rigs gsum ni sku dang gsung dang thugs rdo rje las skyes pa'o/ /kyang zhes bya ba ni de dag kyang gcod cing 'joms par byed na gzhan gyi 'jigs pa lta
<p>210b.5</p>smos kyang ci dgos zhes bya ba'i don to/ /de dag gi rjes la sa'i lha mo lhag par gnas pa'i phyir gsungs pa/ /sems can thams cad skyob pa yi/ /lha mo khyod ni dbang du gyur/ /gshin rje gshed kyi dkyil 'khor ni/ /slob dpon bdag gis dkyil 'khor bri/ /zhes bya ba smos te/ 
<p>210b.6</p>sa gzhi legs par bstar ba'i dkyil 'khor gyi nub phyogs su khru gang pa'i maN+Dal byas te me tog dmar po'i tshom bu lnga bkod la/ slob dpon bdag nyid mthar byed pa'i nga rgyal gyis lag pa g.yas pas rdo rje 'dzin pas rdo rje rtse gsum pa'i phyag rgya sa la gzhag ste/ rdo rje sems dpa'i yi ge brgya pa
<p>210b.7</p>lan gsum du brjod par bya'o/ /de nas sa'i lha mo lag bzang mo mdog gser btso ma'i kha dog lta bu zhal gcig phyag gnyis pa dbang po'i lag pa lta bu/ g.yon pa gser gyi bum pa lo ma dang bcas pa 'dzin pa/ lus phyed phyung ba sgrub pa po la mngon par phyogs par dmigs te me tog
<p>211a</p>
<p>211a.1</p>la sogs pas mchod la/ glu dang ldan pa'i rdo rje dril bus lan gsum du bskor bar bya'o/ /sems can ni sangs rgyas kyi sras su gyur pa ste/ sems can thams cad snying rje dang shes rab kyis skyob pa'i thabs thar pa'i grong mchog tu 'jug pa la lha mo khyod ni dpang por
<p>211a.2</p>gyur pa ste/ sngon mar me mdzad la sogs pas ji ltar dpang du bzhag pa bzhin du gshin rje gshed kyi dkyil 'khor ni rtsa ba'i dkyil 'khor thams cad la 'jug pa ste/ gang la yang ltos pa med par rdo rje sems dpa' bdag nyid kyi snying po len pa'i dkyil 'khor bri ba'i dpang mdzod cig pa'o/ /
<p>211a.3</p>dgos pa ci yod ce na/ tshul lam thabs ji lta ba bzhin du mnyam par spyod ces ba ba'i tha tshig go/ /da ni dkyil 'khor du gzhug pa bshad par bya ste/ gos kyis gdong ni bcing byas la/ /dkyil 'khor gyi ni mdun sgor gzhag /khyod su zhes kyang 'di skad dri/ /bskal bzang bdag ces tshig tu
<p>211a.4</p>brjod/ /gsol ba btab pa'i blo bzang la/ /yol ba'i nang du sbyin par bya/ /zhes bya ba smos te/ gos kyis zhes bya ba ni ras dmar zhes bya ste/ las thams cad pas bsang ba byas nas hUM zhes nyi shu rtsa gcig bzlas nas/ 'jug pa'i cho ga ma rdzogs par dkyil 'khor mthong na khyad par gyi
<p>211a.5</p>spro ba mi 'jug pa'i phyir khru gang pa de dag gis mig bcings la dkyil 'khor gyi shar phyogs kyi sgor gzhag pa'o/ /de nas slob ma rnam par snang mdzad kyi nga rgyal du gnas pas gsol ba btab nas rdo rje rtse gcig pa'i phyag rgyas me tog gi phreng ba bzung ste/ gsang ba'i dkyil 'khor mtshan ma dang
<p>211a.6</p>bcas pa snying gar bkod la/ oM sarba ta thA ga ta yo ga tsit+ta ut+pA da yA mi zhes rnal 'byor gyi sems bskyed par bya'o/ /de nas byang chub kyi mtha'i bar du dam bca' bar bya'o/ /oM sarba ta thA ga ta su ra te sa ma ya s+t+waM ho su khaM zhes brjod pas/ de nas bla ma yon gyis mnyes par byas te bla mas
<p>211a.7</p>kyang khyod su yin gang la dga' zhes dri bar bya'o/ /slob mas kyang bdag ni skal ba bzang po ste dkyil 'khor mthong bar spro ba'i yid can no/ /gzhan yang bdag ni bde ba chen po la dga' zhes tshig tu brjod do/ /de nas oM a khaM bI ra hUM zhes brjod du bcug la shin tu spro ba'i yid kyis rdo rje rtse lnga
<p>211b</p>
<p>211b.1</p>pa lag pa g.yas par gtang ste spom po dang dbang po'i rtses 'dzin du bcug la/ deng khyod de bzhin gshegs pa thams cad kyi rigs su zhugs kyis ye shes gang gis de kho na nyid kyi dngos grub thob par 'gyur ba'i ye shes gang khyod la bskyed par bya yis ye shes gang gis de kho na
<p>211b.2</p>nyid kyi dngos grub thob par 'gyur na dngos grub gzhan lta smos kyang ci dgos/ de bas na 'di khyod kyis dkyil 'khor ma mthong ba rnams kyi drung du brjod par mi bya ste dam tshig nyams par gyur ta re zhes brjod la yol ba'i nang du dgug par bya'o/ /de nas yi ge hUM las bskyed pa'i de bzhin
<p>211b.3</p>gshegs pa'i rdo rje la rigs rnam pa drug gis byin gyis brlabs la spyi gtsug tu gzhag ste/ 'di ni dam tshig gi rdo rje ste khyod kyis dam tshig dang mi ldan pa 'ga' la brjod par mi bya ste/ gal te gsang sngags kyi tshul 'di dag dam tshig dang mi ldan pa la brjod na mgo 'gas
<p>211b.4</p>par 'gyur ro/ /rdo rje sems dpa' rang nyid ni/ /de ring khyod kyi snying la gnas/ /gal te tshul 'di smras na ni/ /de yi mod la bkas nas gshegs/ /zhes brjod la/ de nas las thams cad pa'i chu khyor ba gsum blud de/ 'di ni khyod kyi dmyal ba'i chu/ /dam tshig 'das
<p>211b.5</p>na sreg par byed/ /dam tshig bsrungs na 'grub par byed/ /dngos grub bdud rtsi'i chu 'thung shig /ces brjod par bya'o/ /de nas slob ma snyim pa me tog gis gang bar byas la/ gus pa'i yid kyis bltar bcug ste de ring phan chad khyod kyi phyag na rdo rje nga yin gyis ngas smras pa
<p>211b.6</p>khyod kyis mnyan par bya'o/ /nga la brnyas pa yang ma byed cig /nyam nga ba ma spangs par 'chi ba'i dus byas pas dmyal bar 'gro bar gyur ta re zhes brjod par bya'o/ /de nas yan lag smad lnga sa la gtugs pa'i phyag lan gsum du btsal te rdo rje thal mo sbyar te/ de nas de bzhin
<p>211b.7</p>gshegs pa thams cad kyis byin gyis brlabs nas rdo rje sems dpa' bdag la dbab tu gsol/ zhes brjod pa de'i spyi bor baM las chu'i dkyil 'khor mdog dkar po la dbyibs zlum po ste/ bum pas mtshan pa la yi ge ha'o/ /snying gar yi ge laM las gser gyi sa gzhi
<p>212a</p>
<p>212a.1</p>kha dog ser la dbyibs gru bzhi ste rdo rje rtse gsum gyis mtshan pa la yi ge hUM ngo / /lte bar raM las me'i dkyil 'khor kha dog dmar la dbyibs gru gsum rno ba la yi ge A+o/ /rkang mthil du yi ge yaM las rlung gi dkyil 'khor kha dog sngo la dbyibs zla gam ste/ 
<p>212a.2</p>rab tu g.yo ba'i ba dan bye bas mtshan pa de la yi ge dzr-iM drag cing bzod par dka' ba 'bar ba'i phung po de rlung gis bus par bsam la/ chu'i dkyil 'khor gyi bar du 'bar bar gyur pas de nas dag cing gtsang ba'i rgyun babs pas lus byang chub kyi sems kun+das gang bar gyur cing sems lhan cig
<p>212a.3</p>skyes pas tshim par gyur nas rlung gis bteg par bsam mo/ /de nas slob ma rang nyid 'gying bag dang bcas pa'i gshin rje mthar byed du bsam mo/ /lag pa g.yas pas rdo rje gsor la/ g.yon pas dril bu dkrol te 'bebs pa'i sngags kyis phab la spos dbul bar bya'o/ /de'i
<p>212a.4</p>sngags ni 'di yin te/ oM hrIHSh+T+r-iHwi kr-i tA na na hUM hUM phaT phaT a be sha ya a a a a a a a a a a a a a a a a a s+t+waM b+ha la ya ra ra ra ra tsa la ya hUM ha a dz+heM phaT ces bya bas myur du 'bebs par 'gyur ro/ /de nas slob dpon 'dod chags rdo rje'i lus su dmigs te/ lce la
<p>212a.5</p>a dmar po bkod nas tiSh+Tha badzra zhes rdo rje gzhag ste/ rdo rje chos ni mgon po che/ /'od dpag med ni bde ba che/ /smros shig 'dod chags chos chen po/ /zhes brjod la dge ba dang mi dge ba dri bar bya'o/ /de nas lus ngag yid gsum gyi ltas shes par byas la ring du
<p>212a.6</p>'gro na dbang chen dang rdo rjes mnan no/ /de nas oM pra tits+tsha badzra ho zhes me tog dor la sngar bzhin du phreng ba dor ba blang bar bya'o/ /de nas/ oM rdo rje sems dpa' deng khyod kyi/ /mig 'byed pa ni brtson par byed/ /rdo rje mig ni bla med pa/ /de ring bdag gis dbye bar bya/ /he badzra pA
<p>212a.7</p>sh+ya zhes bya bas gdong g.yogs bkrol la byang nas brtsams te lha bstan par bya'o/ /de nas slob mas gsol ba btab pa gsungs pa ni/ dbang bskur don du gus chen po/ /de nas lan gsum rjes su brjod/ /ji ltar sangs rgyas chos chen pos/ /rdo rje sems dpa' dbang bskur
<p>212b</p>
<p>212b.1</p>ltar/ /bdag kyang mgon pos dbang bskur zhing / /mchog kyang bdag la stsal du gsol/ /zhes bya ba smos te/ ji ltar ni mngon du 'byung ba'o/ /sangs rgyas ni chos kyi sku dang gnyis su med pa'i ngo bo nyid do/ /chos chen po zhes bya ba ni longs spyod rdzogs pa'i sku'o/ /rdo rje ni bla na med
<p>212b.2</p>pa'i chos thams cad dang dbyer med pa'i ye shes te de la sems dpa'o/ /dbang ni bum pa la sogs pa'o/ /bskur ba ni byin pa'o/ /ltar ni ma 'ongs pa 'dzin pa'o/ /bdag ni skal ba dang ldan pa'i slob ma'o/ /kyang ni gzhan nye bar bsdu ba'o/ /mgon po zhes bya ba ni bla ma
<p>212b.3</p>mkhas pa'o/ /dbang bskur zhing zhes bya ba ni nyin par gsol ba gdab pa'o/ /mchog ni dngos grub po/ /kyang ni thabs so/ /bdag la stsal du gsol/ /zhes bya ba ni de dag bla ma la rag las pa'i phyir gsol ba gdab pa'o/ /de bzhin glu dang rol mos mchod/ /de bzhin khrus
<p>212b.4</p>chab byug pas kyang / /slob ma dad pas blug par bya/ /de nas bstod pa dag kyang bya/ /zhes bya ba ni slob ma'i bya ba mdor bstan pa gsungs pa'o/ /da ni zab mo sngags bshad par bya ste/ de nas rdo rje 'chang rgyal pos stong pa nyid kyi sngags gsungs pa/ oM shU n+ya tA dz+nyA na badzra swa b+hA ba At+ma
<p>212b.5</p>ko\u0f85haM/ oM pU dza badzra swa b+hA ba At+ma ko\u0f85haM/ oM d+ha rmA thA tu badzra swa b+hA ba At+ma ko\u0f85haM/ de yang bshad pa'i rgyud las/ skye med rtog bral sgyu ma oM/ /rang bzhin med pa shU n+ya tA/ /rtogs pa'i ye shes dz+nyA na ste/ /mi phyed gzhan byed badzra'o/ /bdag gi ngo bo swa b+hA ba/ /gang la yod pa At+ma
<p>212b.6</p>ko\u0f85/ /bsdu ba'i mchog ni haM du bshad/ /'di dag ni bsod nams kyi tshogs bsags pa'i rjes thogs su de bzhin gshegs pa'i chos kyi ngo bo nyid zang zing med pa'i phyir badzra'o/ /byang chub kyi sems kyi 'phrul pa ni pU dza'o/ /gzhan ni sngar bzhin te de'i bdag nyid gang
<p>212b.7</p>la yod pa de ni bdag ste ko\u0f85haM ngo / /de dag ni ye shes kyi 'khor lo bcug pa'i rjes thogs su'o/ /d+harmA ni chos so/ /d+hA tu ni dbyings so/ /gang la rang bzhin yod pa ni swa b+hA ba'o/ /phyag dang zhal gyi dbyibs kyi bdag nyid can ni At+ma ko\u0f85haM ngo / 'di gzhan ni khu ba yongs su gyur
<p>213a</p>
<p>213a.1</p>pa las bzhengs nas srid pa zhi ba gnyis su med pa'i nga rgyal du gsungs pa'o/ /da ni las rab 'byams bshad par bya ste/ zhi ba la sogs dbye ba yi/ /sbyin sreg de nas bshad par bya/ /sbyin sreg gang zhig 'grub pa yis/ /las rnams thams cad rab bsgrub pas/ /
<p>213a.2</p>zhes bya ba smos te zhi ba ni zhi ba ste/ /sogs pa ni rgyas pa dang / dbang dang / dgug pa dang / rengs pa dang / dbye ba dang / bskrad pa dang / mngon spyod kyi bye brag gis so/ /sbyin pa ni mchog ste/ sreg pa ni mi mthun pa'i phyogs so/ /de nas ni las gzhan rdzogs pa'i mthu'o/ /bshad par bya ba ni
<p>213a.3</p>dngos grub mi nyams par bya ba'i dgos pa'o/ /zhi ba la sogs pa re re zhing sbyin sreg gsungs pa'o/ /gang zhig ni gang dag ste grub pa ni rdzogs par gyur na'o/ /ye shes bya ba ni nus pa dang ldan pa'o/ /de nyid kyi phyir gcig grub pas las thams cad rab tu 'grub par nus so/ /de yang ji
<p>213a.4</p>ltar sgrub ce na/ sems ni ji ltar gzhag pa gsungs pa/ zhi ba zhi ba'i sems kyis te/ /rgyas pa rgyas pa'i sems kyis so/ /dbang yang der gtad sems kyis te/ /bskrad dang bsad pa la yang ngo / /zhes bya ba'i don ni 'bras chan dang 'o ma bza' zhing dge ba'i sems rnam par mi g.yeng
<p>213a.5</p>ba ni zhi ba'i sems so/ /bu ram dang 'o ma bza' zhing rtag tu bsod nams dang ldan par bya ba'i sems ni rgyas pa'i las so/ /chang dang 'o ma btung zhing bsgrub bya la chags pa'i sems der gtad pa'i sems so/ /skyur ba dang nya sha bca' zhing khros pa dang bcas pa'i sems ni bskrad pa dang
<p>213a.6</p>bsad pa'i sems so/ /sems dang ldan pa'i thab khung de gsungs pa ni/ zhi ba'i dkyil 'khor rnam pa ste/ /rgyas pa yi ni rdzing bu 'dra/ /dbang du bya ba zla gam ltar/ /nam mkha'i khams 'dra bas ni bsad/ /ces bya ba'i don to/ /dkyil 'khor gyi rnam pa ni zlum po'o/ /rdzing bu ni so
<p>213a.7</p>phag gi rdzing bu ste gru bzhi pa'o/ /zla gam ni gzhu lta bu'o/ /nam mkha'i khams 'dra ba ni gru gsum pa'o/ /de yang 'o ma dang gur gum gyi chu dang / skyer 'brum btsir ba'i chu dang du ra'i khu ba rnams kyis byug par bya'o/ /de dag gi tshad gsungs pa/ zhi ba khru gang tshad du ste/ /de bzhin
<p>213b</p>
<p>213b.1</p>rgyas pa khru do pa/ /ji ltar rgyas pa de ltar dbang / /bsad pa la ni sor nyi shu/ /zhes bya ba'i don ni khru gang ni sor bcu gnyis bskor ba'o/ /sor bzhi pa bskyed pa dang kha khyer ni lhag pa'o/ /khru do ni logs re re'i zhing ngo / /sor brgyad phyir bskyed pa dang kha khyer ni lhag pa'o/ /dbang yang
<p>213b.2</p>rgyas pa'i tshad du bya ba ni chur khru do pa ste rgyar khru gang ngo / /kha khyer ni gong dang mtshungs pa'o/ /sor ni nyi shu logs re re zhing ngo / /bskyed pa dang kha khyer ni sor gsum lhag pa'o/ /zabs kyi tshad du gsungs pa/ /zhi ba'i steng du khru phyed tshad/ /rgyas pa la ni khru tsam ste/ /sor lnga gnyis ni
<p>213b.3</p>bsad pa la/ /dbang la ji ltar de bzhin dgug /ces bya ba'i don ni steng gi kha nas zhabs su ste/ khru phyed kyi tshad sor bcu gnyis so/ /khru ni sor nyi shu rtsa bzhi ste tsam ni lhag pa bkag pa'o/ /sor ni mtheb sor te lnga gnyis ni bcu tham pa'o/ /rgyas pa ni dbang dang mthun la de bzhin
<p>213b.4</p>du dgug par yang sbyor ro/ /zhi ba'i kha khyer ni pad+ma rgyas pa'o/ /dkyil du ni sor bcu drug pa'i rdo rje'o/ /yam shing ni grwa bzang la sogs pa rtse mo'i cha las byung ba mdzub gang gi tshad do/ /rgyas pa'i kha khyer ni 'khor los mtshan pa'o/ /dkyil du rin po che snga ma lta bu'o/ /yam shing
<p>213b.5</p>n+ya gro d+ha rlon pa sor nyi shu rtsa bzhi dang ldan pa'o/ /dbang gi kha khyer ni lcags kyu dang zhags pa'o/ /dkyil du pad+ma 'dab ma bcu drug pa tshad sngar bzhin no/ /yam shing tsher ma lcags kyu can la byas pa sngar bzhin no/ /mngon spyod kyi kha khyer ni mtshon cha sna tshogs pa'o/ /dkyil du
<p>213b.6</p>rdo rje gdengs pa sor brgyad pa'o/ /yam shing seng ldeng las byas pa sor bcu pa'o/ /zhi ba'i sbyin sreg gi rdzas ni zho dang / sbrang rtsi dang / sha kha ra dang / 'bras chan ma god pa'o/ /sran gre'u khyad par du'o/ /rgyas pa ni gong gi rdzas rnams kyi steng du gur gum gyis kha dog bsgyur ba dang khyad
<p>213b.7</p>par du bu ram mo/ /dbang la gong gi rdzas rnams tsan+dan gyis kha dog bsgyur ba'i steng du 'ol ma se khyad par du'o/ /mngon spyod la ni nim pa dang / da du ra dang / tsha ba'i mar dang / ske tshe dang tshwa rnams so/ /bskrad pa la khwa ta dang mig ser gyi sgro'o/ /til dang mar gyi bye brag ni thams cad pa'o/ /
<p>214a</p>
<p>214a.1</p>sbyin sreg bya ba'i dus gsungs pa/ tshes gcig la ni zhi ba'i bya/ /zla ba nya la rgyas pa ste/ /bcu bzhi la ni mngon spyod do/ /dbang gi las ni tshes brgyad la'o/ /zhes bya ba ni bcu bzhi ni nag po'i bcu bzhi ste nyi shu dgu la'o/ /gzhan la ni de las lhag pa'i
<p>214a.2</p>brjod pa med do/ /de bzhin gshegs pa thams cad kyi sku gsung thugs gshin rje gshed nag po'i rgyud ni bshad zin to/ /sbyin sreg ni le'u 'di'i gtso bor gyur pa'o/ /cho ga ni tshul dang thabs so/ /rim pa ni go rims so/ /phye ba ni ma nor ba'o/ /brgyad pa ni bdun pas
<p>214a.3</p>gzhag pa'o/ /nag po zhabs kyis bshad pa'i le'u brgyad pa rgya cher gsal bar byas pa'o// //de ltar sbyin sreg gi las yongs su mthar byas nas da ni las phran tshegs kyis gdug pa can sems nges par legs pa la 'jug pa'i phyir brtsam par bya ste/ 
<p>214a.4</p>rgya mtsho'i sa ni blangs byas la/ /klu yi gzugs ni brtsam byas te/ /yi ge hUM phuHsnying gar dgod/ /hrIHSh+T+r-iHla sogs bzlas pa bya/ /zhes bya ba ni char dbab pa'i cho ga gsungs pa'o/ /de yang 'di ltar shes par bya ste/ bdag nyid bcom ldan 'das gshin rje mthar byed pa
<p>214a.5</p>nag po'i rnal 'byor la lhag par sems brtan pa mtshan ma thob pa dag gis kham phor so ma btang ba'i nang du rams kyi khu ba la gro ga'i bir gyis 'khor lo rtsibs brgyad pa'i lte bar pad+ma 'dab ma brgyad pa bris te/ de nas lha mo ku ru kul+le'i sngags phuHdang swA hA'i bar du bsgrub bya klu'i ming bcug
<p>214a.6</p>pa spel bar bri bar bya'o/ /bsgrub bya de dag kyang dus 'di dag gis gnas te dbyar zla tha chungs la karko Tas so/ /ston zla ra ba dang ston zla 'bring po la ta k+Sha kas so/ /ston zla tha chungs la ba su kis so/ /yang de nyid la bltas pas dgun zla ra ba la sogs pa bzhi bzhi la sbyar bas char 'bebs
<p>214a.7</p>so/ /de las gzhan pa'i kham phor so ma btang ba kha sbyar du byas la/ le'u bco lnga pa las 'chad par 'gyur ba'i ku ru kul+le'i gzugs bskyed la bkug ste yang dag par mchod la ba'i rnam lngas byugs te/ klu gnas pa'i mtsho la sogs par gzhug par bya'o/ /yang na sa bon ni naM
<p>214b</p>
<p>214b.1</p>hris brten pa'i sngags kyi tshig bris la/ de yongs su gyur pa las ku ru kul+les klu thams cad sreg par byed pa'i gzugs bsgoms la sngar bzhin du ste/ bcom ldan 'das ma bdag gi las 'di zhes bya ba'i dgos pa'i don du mdzod cig pa'o/ /zhes bka' bsgos nas klu'i gnas su
<p>214b.2</p>gzhug par bya'o/ /de nas dben pa'i sa phyogs su gdugs dang rgyal mtshan dang bla re dang yol ba dang ba dan la sogs pa thams cad sngon por byas la sgra khyad par can lag tu thogs te rgyan sngon po dang ldan pa'i rnal 'byor pas yaM sngon po las byung ba'i rlung gi dkyil 'khor gzhu lta bu ba dan gyis
<p>214b.3</p>mtshan pa de'i dbus su raM las me'i dkyil 'khor gru gsum pa 'od 'bar ba zhig bsams la yi ge re phas mtshan pa/ de'i dbus su chu'i dkyil 'khor dkar zhing zlum pa bum pas mtshan pa/ de'i steng du paM las pad+ma 'dab ma brgyad pa dkar po/ de'i steng du naM las chu bdag dkar po sbrul brgyad
<p>214b.4</p>kyi gdengs ka can skyes bu'i cha byad la lag pa g.yas na ral gri/ g.yon pa na klu'i zhags pa thogs pa'o/ /shar gyi 'dab ma la dga' bo ut+pala'i 'dab ma ltar rab tu ljang ba/ lho'i 'dab ma la nor rgyas kyi bu dkar po/ nub kyi 'dab ma la ta k+Sha ka dmar po/ byang gi 'dab ma la karko Ta
<p>214b.5</p>nag po/ me'i mtshams su pad+ma dkar po/ bden bral gyi mtshams su pad+ma chen po dkar po/ rlung du dung skyong ser po/ dbang ldan du rigs ldan sna tshogs bskyed do/ /de dag thams cad ni yi ge naM gi sa bon las byung ba'o/ /de nas bu ram dang 'o ma dang mar dang bag zan gtsang ma'i bshos yi ge phus
<p>214b.6</p>bsngags la dbul bar bya'o/ /dus kyi rjes su 'brang ba dang / kun du ru dang / chu srin sen mo dang / nyungs kar ser po dang / nA ga pus pa dang / nA ga ge sar gyi thang chu dang / sha ka ra sbyar ba'i spos dang / zhun mar gyi mar me mngon par sngags pa yang dbul bar bya'o/ /de nas dza gnyis kyi bar du
<p>214b.7</p>sa bon gyi yi ge bcug ste/ /oM dang swA hA mthar gzhag pa'i sngags bzlas la/ 'od zer lcags kyu'i dbyibs kyis klu rnams bkug ste rang rang gi gnas su gzhag cing yon chab byin nas yang dag par mchod de gzhan yang / me tog sngon po de bzhin dri/ /gos dang 'phan yang sngon po dang / /sngon
<p>215a</p>
<p>215a.1</p>po chu dang ldan pa yi/ /bum pa dag kyang dbul bar bya/ /zhes pa dang ldan pa dag gis gsol ba gdab par bya ste/ klu'i rgyal po chen po khyed kyis bcom ldan 'das kyi bka' dang / bdag la nye bar brtse bar dgongs la char chen po dus 'dir dbab pa mdzod cig /ces
<p>215a.2</p>brjod la de nas klu'i rgyal pos thams cad bkug nas char 'bebs pa la ched cher byed par bsams la/ oM hrIHSh+T+r-iHwi kr-i tA na na hUM hUM phaT phaT/ oM ha nA ga naM par sha pa ya swA hA/ zhes ting nge 'dzin dang ldan pas khri bzlas na de'i rjes la char 'bebs so/ /gal te char mi 'bebs na de
<p>215a.3</p>nas yang me thab zlum po la dkyil 'khor zlum por bskor te/ der klu'i rgyal po rnams bskyed cing bkug la lce la yi ge naM bsgoms nas yon chab la sogs pa mchod pas mnyes par byas te/ bu ram dang zhun mar dang 'o mas bkang ba'i bsreg blugs gsum gsum g.yas su bzhag nas bsreg
<p>215a.4</p>par bya'o/ /de ltar tshim par gyur nas char 'bebs so/ /de ltar yang gal te char mi 'bebs na klu la chad pa gcad par bya ste/ snga ma ltar klu'i dkyil 'khor byas te 'on kyang khyad par ni dang po rlung gi dkyil 'khor bri bar bya'o/ /bdag nyid kyang blo'i pad+ma'i dbus su bskal pa'i me ltar 'bar ba'i rnam pa
<p>215a.5</p>can klu thams cad 'jigs par byed pa'i gshin rje gshed kyi rnal 'byor du byas nas thams cad gcig tu g.yon brkyang ba'i zhabs kyis mnan par bsams te/ rang gi sngags kyi yi ge 'bru re re dang klu'i snying po re re spel la nga rgyal dang bcas pas bzlas par bya'o/ /de nas rlung gis bskul
<p>215a.6</p>ba'i me'i 'od kyis pad+ma snying gar bltas te/ de ltar 'og nas mes gdungs shing steng nas khro bo'i mes gdungs pas shin tu sems dad par gyur pas chu skyug par byed pa'i klu'i 'khor lo bsams nas nges par char 'bebs so/ /de ltar na yang char mi 'bebs na tshig gi don du bshad
<p>215a.7</p>par bya ste/ rgya mtshos ni chu klung gi sa dang / klu gnas pa'i sa dang / grog mkhar gyi sa dang / shing gcig gi rtsa ba'i sa las klu'i gzugs sbrul mgo bdun pa byas la/ de kham phor so ma btang bar blang ba byas la dur khrod kyi ras sam mtshon gyis bsad pa'i gos dang dug dang tshwa dang ske tshe dang tsha ba'i
<p>215b</p>
<p>215b.1</p>mar gyis rtsibs brgyad pa'i ral gri'i 'khor lo bris la/ de'i lte bar pad+ma 'dab ma brgyad pa ste/ 'dab ma la klu'i snying po dkyil du yi ge baM dang hUM gis brten pa bri bar bya ste/ 'khor lo de'i snying gar gzhug go/ /de'i phyir klu'i gzugs gcig bsam par bya ste/ yi ge hUM phuHsnying gar dgod par
<p>215b.2</p>bya'o/ /bdag nyid gshin rje gshed kyi gzugs su gyur pa zhabs kyis de'i gzugs mnan nas snga ma bzhin du sngags ni hrIHSh+T+r-iHla sogs pa'i sngags bzlas pa byas la nam mkha' nas klu rnams kyis char 'bebs par bsam mo/ /de dag gis nges par 'bebs par 'gyur ram zhe na 'di ni
<p>215b.3</p>nges pa ste/ char ni mi 'bab dus dag tu/ /bzlas pa khri byas 'bab par 'gyur/ /zhes bya ba'i phyir ro/ /gal te ches na gcod par bya ba ni bcom ldan 'das gti mug rdo rje gtso bo byas pas klu brgyad zhi ba'i thab khung du legs par bsams la/ zhi ba'i cho gas mar dang 'o ma la sogs
<p>215b.4</p>pa'i sbyin sreg khri bya'o/ de lta na yang na klu gdug pa can gal te char mi gcod na mngon spyod kyi thab khung du mngon spyod kyi cho gas dpal rdo rje sems dpa'i snying po dang / ras bal gyi 'bras bu bcas pas sbyin sreg khri byas na char nges par gcod do/ /rgya mtshor zhon pa dang 'gro ba dang khrus
<p>215b.5</p>byed pa'i tshe mtsho'i rlabs rengs par byed pa'i cho ga gsungs pa/ sbrul nag gi sha dang de'i sbyar zla ni nim pa'i lo ma dang bsres la nya'i shun par ril bu byas te/ bcom ldan 'das gshin rje gshed kyi brtul zhugs dang ldan pas rgya mtshor bsgyur bar bya ba'i ril bu ni sngags bzlas pa khri
<p>215b.6</p>byas nas 'os dang ldan pa'i ril bus mtsho rlabs rengs par byed pa'i mchog yin no/ /rnal 'byor pa dag gis zhes pa ngo mtshar la gzengs bstod par bya ba'i phyir dang / dngos grub nye bar blang ba'i don du dbang gi thab khung legs par bya ste/ tsan d+ha'i 'bras bu ni gtum po'i sa bon no/ /de'i
<p>215b.7</p>'brum bu brgya blangs la 'bras dang sran ma sha rnams bsres bzhib par btags te gur gum gyi chus ril bu tsa na ka'i 'bras bu tsam bya'o/ /bdag nyid gshin rje gshed kyi rnal 'byor pas 'bum phrag brgya ni sa ya ste/ de'i tshad kyi sngags bzlas la bcom ldan 'das gshin rje gshed pad+ma
<p>216a</p>
<p>216a.1</p>rA ga'i mdog dang ldan pa la dbang gi sbyin sreg khri byas pas lha gshin rje gshed kyi zhal mthong bar 'gyur ro/ /de ni mtshon pa tsam du zad kyi tshangs pa la sogs pa yang ngo / /mthong nas dga' ba'i yid kyis mnyes par byas nas mngon par 'dod pa ster bar 'gyur ro/ /gdug
<p>216a.2</p>pa can tshar gcad par bya ba'i phyir mngon spyod kyi cha drag po gsungs pa ni dur khrod ro gnas pa'i sa la bya'o/ /ro bsreg gi me bskul ba'i yog pa'i shing la rnal 'byor pa gshin rje gshed kyi gzugs su gnas pas bsgrub bya'i gzugs sor bcu gnyis pa'i tshad du byas la smyon pa'i khu ba ni da du
<p>216a.3</p>ra ste de'i lo ma'i khu bas dus gsum du gzugs la bsku ba byas pas bsgrub bya bkug cing bstims te sngags khri bzlas pas mdzes thebs par 'gyur ro/ /rnal 'byor pa dag gis nags tshal gyi gseb tu sbrul gyis bzung ba'i dug bsal pa'i phyir sngags gsungs pa ni grub pa'i yungs
<p>216a.4</p>kar ni sngags btab pa ste mdog ser po de dag blang bar byas la bdag nyid gshin rje gshed mdog dmar po zhi ba'i yid kyis dkar po'i tshes gcig nas nye bar bzung ste/ sngags 'bum phrag bzhi'i bar bzlas pa byas nas rnal 'byor bas bsdu ba byas nas shing lo'i snod kyi nang du bcug
<p>216a.5</p>ste lus la bcang bar bya'o/ /de nas sbrul gyis bzung ba'am 'gyil ba la gtor na 'tsho bya gang yin pa de dag 'tsho bar the tshom med do/ /gal te de dag zhi bar ma gyur na bdag nyid gshin rje gshed zhi ba'i nga rgyal dang ldan pas bsgrub bya'i cod pan nas nye bar bzung ste srin lag la zla ba'i
<p>216a.6</p>steng du yi ge hUM dkar po bltas la/ de'i 'od kyis rtsa ji srid du 'pho bar bsam zhing / de'i 'od kyis khrag gi mdangs dug gis nag por gyur pa thams cad mdangs dkar por gyur par bsams la bshad pa'i lam du gdon par bya'o/ /de nas ga pur la bzlas pa khri byas pas zin pa'i sar byug
<p>216a.7</p>pa byas la/ mngon par zhi ba'i 'od zer gyis nya bar gzir bar bya'o/ /'di dag gis ni nges par gtong bar 'gyur ro/ /gal te dug zhi bar ma gyur na dug gsad par bya ba'i don du bsgrub bya'i snying gar hUM ngam hrIHSh+T+r-iHla sogs pa nyi ma'i dkyil 'khor gyi steng du bsams la/ yi ge hUM de'i
<p>216b</p>
<p>216b.1</p>'od kyis de'i nang na yod pa'i dug rab tu 'bar bar 'gyur bar bsam mo/ /lag pa g.yon nam g.yas pa'i mthil du baM yongs su gyur pa las pad+ma hUM dkar pos mdzes par byas pa las bdud rtsi 'dzag pa blta bar bya'o/ /de nas oM hri ha hUM dza ha/ zhes bya ba'i sngags brjod cing lag pas spyi
<p>216b.2</p>gtsug nas rkang pa'i bar du byab par bya'o/ /de'i sa bon gyis dug bsdus shing lus bdud rtsi dkar pos gang bar bsam par bya'o/ /gzhan yang khro bo'i mche ba 'od dang ldan pa la rab tu 'bar ba'i me chen po sa bon dang bcas pa bsams te/ /phyag 'tshal dang po gshegs gsol mthar/ /brdeg
<p>216b.3</p>pa cho ga bzhin du sbyar/ /dug ni bcing bar bya ba yi/ /rnal 'byor pas ni gsal 'dod kyang / /zhes bya ba'i man ngag las shes par bya'o/ /da ni sa rlangs kyis mgo na ba dag zhi bar bya ba'i phyir gsungs pa ni/ ri gshong chu yis dag la/ /sngags kyi bzlas pa 'bum byas nas/ mgo la
<p>216b.4</p>bskus pa tsam gyis ni/ /mgo yi nad ni nyams par byed/ /ces pa la/ ri gshong ni spang ljongs rab tu gtsang bar bya'o/ /chu'i sa ni chu klung gi bye ma'i sa'o/ /blangs pa ni shing lo gtsang ma'i 'dab mas so/ /la ni rdzas yongs su rdzogs pa'o/ /sngags ni/ oM hrIHSh+T-iHwi kr-i tA na na hUM hUM phaT phaT
<p>216b.5</p>ces pa'o/ /kyi ni gdags yig dang nye bar 'brel pa'o/ /de yang / oM sarba big+ha nan nA sha ya hUM phaT swA hA/ zhes pa'o/ /bzlas pa ni rdo rje bzlas pa zhi ba'i man ngag can no/ /'bum du byas nas ni tshad nye bar rdzogs pa ste de dag ni bsnyen pa'o/ /tshig phyed po rjes su bsgrub pa ni yi ge gcig pa ste
<p>216b.6</p>sngags ni bsgrub pa'i dus su lan bdun mngon par bzlas shing mar sar pa dang bsres te lag pas mgo bo khor yug tu mnyes na ni mgo'i zug gzer 'byung bar mi 'gyur te las kyi sbyor ba ni de ltar 'grub par the tshom med de/ /gdug pa can tshar gcad pa'i phyir 'jigs byed gshin rje gshed
<p>216b.7</p>kyi rnal 'byor gsungs pa/ bram ze yi ni sha dag dang / /dur khrod sa dang thal ba las/ /gshin rje gshed kyi gzugs byas te/ /zhes pa la bram ze'i sha ni ro ma nyams pa dag go/ /de la gzugs kyi khog legs par brgyangs la/ de dang mtshungs pa'i byug pa ni dur khrod kyi me'i thal
<p>217a</p>
<p>217a.1</p>ba'o/ /de'i sa ni dur khrod kyi sa'o/ /de'i phyir thal ba las gshin rje gshed kyi gzugs byas te zhes pa dang 'brel lo/ /phyag gnyis pa ni g.yas dang g.yon no/ /zhal ni khro ba ste gcig pa ni g.yas dang g.yon yangs pa'o/ /la zhes pa de dang mtshungs pa'i mtshan pa'o/ /
<p>217a.2</p>rdo rje chen po ni gnam lcags shin tu sbyangs pa las byas pa'i de bzhin gshegs pa'i rdo rje'i tshad do/ /g.yas pa zhes pa ni shin tu 'jigs pa 'phyar ba'o/ /de bzhin ni g.yas dang mtshungs pa'o/ /mi mgo ni skyes pa'i ste g.yon pa na 'dzin cing khrag gis bkang ba'o/ /mdog ni dkar po
<p>217a.3</p>zhes bya ba ni pha rol de ltar bri zhing bsgom par bya ba yang de nyid do/ /de bas kyang de'i mthu thogs pa med pas so/ /gdug pa ni lus dang ngag dang sems la gnod par byed pa'o/ /'joms par byed pa ni ma lus pa'i mthu med par byed pa'o/ /las la sbyar ba'i de dag la dam tshig gis
<p>217a.4</p>mnyes par bya ba ni/ bdud rtsi dang ni sha lnga yi/ /nyin re bzhin du gtor ma sbyin/ /zhes bya ba la bdud ni bsgrod pa dang bsgrod pa ma yin par rtog pa'o/ /de sel bar byed pa'i rtsi ni bai ro tsa na dang byi shwa dang shu kra dang rak+ta dang / a kro te ka'o/ /de dang 'o ma shin tu sbyar te sha lnga ni mi dang glang po che dang
<p>217a.5</p>ba lang dang rta dang khyi'o/ /des nyin re bzhin du zhes pa ni mar ngo'i gcig nas bcu bzhi'i bar de snyed du nyin dang mtshan mo dus drug tu'o/ /gtor ma ni 'bras chan la sogs pa yang ngo / /sbyin pa ni sngags dang ldan pa dag gis nye bar mchod pa'o/ /bdag gi dgra ni gnod pa gang byed
<p>217a.6</p>pa'i mi nyid dang 'brel pa'o/ /chom shig ces bya ba ni bskul ba'i tshig mA ra ya la sogs pa dang ldan par ro/ /rnal 'byor pas zhes bya ba ni bcom ldan 'das gshin rje gshed nag po dang de'i ye shes kyi cha rtogs pa'o/ /rtag ces bya ba ni dus ji srid pa de srid do/ /gsol ba
<p>217a.7</p>gdab pa ni gtor ma'i rjes su ste/ kye gshin rje bdag la gdug pa byas pa'i che ge mo 'di nye bar gsol cig /sha dang khrag dang rkang dang rus pa dang tshil bu dang / nang khrol la sogs pa dum bu dum bur gsol cig ces nub re re zhing khyad par du bcu bzhi'i nub mo 'di skad ces
<p>217b</p>
<p>217b.1</p>brjod pas nyal lo/ /bsgrub bya'i mi de dag ni tho rangs 'chi bar 'gyur ro/ /'chi ba'i nad kyi mtshan ma ni chu 'gags pa la sogs pa ni skyug pa dang glal ba dang yi dgas ma rungs pa'i skad 'don pas gzir zhing sngangs pa 'byung ngo / /yang na nad kyis 'debs par 'gyur/ /zhes bya
<p>217b.2</p>ba ni ma shi na yang ngo / /gzhan yang smyo bar bya ba'i sbyor ba gsungs pa/ dgra yi bai ro tsa na blang / /mi yi rkang sbubs yongs bkang ste/ /zhes pa la dgra'i bai ro tsa na ni dri chen no/ /blangs pa ni ma he'i rwa dag gis so/ /mi ni skyes bu ste smyo ba'o/ /rkang sbubs ni rkang rus kyi bu ga'o/ /yongs
<p>217b.3</p>bkang ste zhes pa ni dur khrod kyi sol ba dang bsres pas nan tan du dgang ba'o/ /rab tu bkang nas bya ba gang yin pa ni sngags hrIHSh+T+r-iHla sogs pa gdags yig dang bcas pa 'bum bzlas pas ni smyo bar 'gyur te/ dper na ba ru ra'i shing rtser ro btags te skam pa dang smyo nas rgyu ba'i yi
<p>217b.4</p>dgas de nye bar mtshungs so/ /de dag gi rnal 'byor pa'i yon tan nye bar sgrub par byed do/ /lha rdzas kyi bu mo sdu gu kun sbyin par byed cing de las gzhan pa'i dgos pa sna tshogs sgrub par byed do/ /de bzhin gshegs pa thams cad kyi sku gsung thugs gshin rje gshed nag po'i rgyud ni bshad zin to/ /
<p>217b.5</p>shin tu 'jigs su rung bas na 'jigs byed do/ /gshin rje ni gdug pa can no/ /de nyid tshar gcod par byed pas gshed do/ /zhes bya ba ni bshad par zad do/ /rim par phye ba ni las brgyad kyi go rims so/ /dgu pa ni brgyad pas gzhag pa'o/ /nag po zhabs kyis bshad pa'i le'u dgu pa
<p>217b.6</p>rgya cher gsal bar byas pa'o// //da ni rnal 'byor pa'i dgos pa ngo mtshar du bsgrub par bya ba'i phyir ro langs kyi sgrub thabs mdor bsdus te gsungs pa/ ro langs chen po'i sgrub thabs ni/ /de nas yang dag bshad par bya/ /zhes pa la ro ni shes pa dang bral ba'o/ /langs ni gzhan
<p>217b.7</p>gyis byin gyis brlabs pa ste shes pa dang ldan pa lta bu'o/ /chen po ni rab tu grub cing 'jigs pa 'byung ba'o/ /sgrub pa'i thabs ni 'og nas 'byung ba dag go/ /de nas ni le'u dgu pa'i de ma thag tu'o/ /yang dag ni mi slu ba'i don to/ /gsal bar bya ba la bshad par bya zhes so/ /sgrub pa ni thams
<p>218a</p>
<p>218a.1</p>cad mkhyen pa'i ye shes so/ /de'i grogs su gyur pas na bzang po'o/ /shes pa'i mthun rkyen kun byed pa ste yid dang mthun pa'i dgos pa sna tshogs sgrub pa'o/ /de yang ji lta bu la brten te rab tu sgrub ce na/ bzang po ma god rma med pa/ /shing la dpyangs pa bkrol byas la/ /
<p>218a.2</p>phab la legs par bkru byas te/ /der 'dug sngags bzlas brtul zhugs can/ /zhes pa la/ bzang po ni bram ze ste skyes pa'i ro'o/ /ma god pa ni bya dang ce spyang gis nyams par ma byas pa'o/ /rma med pa ni shak+ti la sogs pa'i mtshon gyis ma bsnun zhing / 'bras dang phol mig la sogs
<p>218a.3</p>pas rnags shing rul bar ma gyur pa'o/ /shing la dpyangs ni skra ba ru ra'i shing la bcings pa'o/ /de bkrol bar byas ni shing gi stegs su phab la dri zhim pa'i chus legs par bkru bar bya'o/ /der 'dug ces pa ni ro bkan te mgo lho phyogs su bstan pa'i snying gar ro/ /sngags bzlas pa ni
<p>218a.4</p>shin tu drag cing khro ba dang bcas pa'o/ /brtul zhugs can ni gshin rje gshed kyi rnal 'byor te/ nag po 'jigs su rung ba'i gri gug dang thod pa lag na thogs pa bkug cing bcug ste de la spos dang me tog la sogs pas mchod cing so rtsi la sogs pa yang byin nas so/ /de'i steng na
<p>218a.5</p>gnas pa'i khro bo sngags kyi che ba'i bdag nyid gsungs pa/ e ma'o ngo mtshar sngags kyi mthu/ /bsam pa med pa'i 'o dod 'bod/ /ces pa la/ e ma'o ni ngo mtshar ba nyid do/ /ci'i phyir zhe na/ sngags dang ting nge 'dzin gyi mthu nyid do/ /bsam pa med pa ni shi ba'o/ /rtags ni 'o dod
<p>218a.6</p>rab tu drag cing mi bzad pa 'bod pa 'byung ngo / /de nyid bar chod du gyur pa nye bar zhi bar bya ba gsungs pa ni/ gshin rje'i rnal 'byor ldan pa yi/ /yid kyis cung zad 'jigs mi bya/ /zhes pa la gshin rje'i rnal 'byor ni zhe sdang rdo rje'o/ /de dang ldan pa ni gti mug la sogs pa'o/ /yid kyis rnal 'byor
<p>218a.7</p>rnam pa bzhi ste/ de'i khyad par gyis bya ba dang byed pa dang dngang zhing 'jigs su rung ba ci dang ci byung yang cung zad cig 'jigs par mi bya'o/ /gal te 'jigs pa skyes na bshad pa'i rgyud las/ 'jigs dang dogs pa'i yid ni byung 'gyur na/ /bla ma rjes dran dam tshig rjes dran zhing / /rang gi rnal 'byor
<p>218b</p>
<p>218b.1</p>nyid ni dran byas la/ /shes shing rig pa mi 'jigs seng ge lta'i/ /dpa' bo yid kyi rnal 'byor bsgom par bya/ /'jigs pa'i yid nyid kyis ni bar chad byed/ /ces 'byung ba'i phyir ro/ /de'i 'bras bu ji ltar 'gyur zhe na/ rnal 'byor lam ni gang 'dod pa/ /de kun thams cad ster bar byed/ /
<p>218b.2</p>ces pa la rnal 'byor ni thabs dang shes rab snyoms par 'jug pa ste/ de'i lam ni sems kyi nus pa'o/ /gang 'dod pa ni mkho bar gyur pa ste mkha' spyod dang / sa 'og dang / bum pa bzang po dang / ral gri dang / mig sman dang / rkang byug dang / lcags kyu dang / zhags pa dang / 
<p>218b.3</p>rdo rje dang / gi hang dang / dngul chu dang / bcud kyis len gang ci yang rung ba rnal 'byor pas gsol ba btab pas de kun thams cad ster bar byed de ji snyed pa blang bar bya'o/ /da ni mtshan ma thob pa'i rnal 'byor pas rig pa brtul zhugs kyi phyir bu mo dgug pa'i sbyor ba gsungs pa/ ma
<p>218b.4</p>he dang ni ku be ra/ /stag dang de las gzhan pa dang / /dom dang spre'u dag dang ni/ /khyi dag gi ni khyad par dang / /dug dang ske tshe tshwa dang ni/ /de bzhin tsha gsum so ban dza/ /'di dag legs sbyar gzugs su bya/ /zhes pa la ma he ni glang rgod do/ /ku be ra ni ce spyang ngo / /stag ni ri mos
<p>218b.5</p>khyad par du byas pa'o/ /de las gzhan pa glang po che dang dred mo'o/ /dom ni mkhris pas khyad par du byas pa'o/ /spre'u ni nags kyi rol mo'o/ /khyi ni khyim bdag nyid nye bar srung ba'o/ /khyad par ni de dag thams cad kyi sgron ma'o/ /dug ni mche ba gtsigs pa'o/ /ske tshe ni ldum
<p>218b.6</p>ra'i sngon po'o/ /tshwa ni zas kyi ro bskyed pa'o/ /tsha ba gsum ni g+ha dra'i shing dang / pi pi ling dang / ra ta ka'i 'bras bu'o/ /so ban dza ni phye ma gsum mo/ /legs par sbyar ba ni rdzas 'di rnams gcig tu sbyar ba'o/ /gzugs ni gshin rje gshed po'o/ /bya ba ni tshul dang mthun pa'o/ /
<p>218b.7</p>de dag ji ltar brtsam zhe na/ gshin rje gshed po 'jigs pa'i gzugs/ /de la rnal 'byor pas gsol gdab/ /ces pa la gshin rje ni las grub par byed pa'o/ /gshed po ni las la thogs pa med par 'jug par byed pa'o/ /'jigs pa'i gzugs ni gong dang mtshungs pa'o/ /de la rnal
<p>219a</p>
<p>219a.1</p>'byor pas sha lnga bdud rtsi lnga/ 'bras chan gyis nye bar bran pa'i gtor ma'i snod chen po mdun du gzhag ste byin gyis brlabs shing mnyes par dbul ba'o/ /gsol ba gdab pa ni lha la sogs pa rab tu zhi ba pad+ma'i mdangs dang ldan pa'i bu mo ni/ gang gA chu yi rgyun ltar rgyud
<p>219a.2</p>zhi ba/ /mdangs ni pad+ma lta bur rab tu mdzes/ /'khor ba nyer mthun mdzes pa'i rol rtsed bcas/ /sna tshogs yo byad kun gyis nyer bsten pa/ /gsang chen lhan cig skyes pa sbyor bar byed/ /lha mo klu mo gnod sbyin dri za mo/ /mi yi bu mo rab mdzes bzhin mdangs can/ /bdag
<p>219a.3</p>gi don du khyod kyis dgug sbyor mdzod/ /ces pa dag gis so/ /de dag gi 'grub cing ji ltar 'gyur ba gsungs pa ni/ hrIHSh+T+r-iHla sogs sngags kyis ni/ /che ge mo de bdag la stsol/ /de yi pha yis ster bar byed/ /ces pa la hrIHSh+T+r-iHni bcu bzhi pa ste la sogs pa'i sngags ni/ oM b+hi sha
<p>219a.4</p>ya ka ra pa tra sha ya hUM hUM phaT phaT swA hA/ zhes bya ba 'bum tsho gcig sngon du song bas nag po'i tshes gcig nas nye bar bzung ste/ bcu bzhi pa'i dus la khri'i tshad kyis che ge mo bdag la stsol bar 'gyur ro/ /de ci'i phyir zhe na/ de'i pha ni gshin rje gshed de de'i lto ba na srid pa gsum gnas
<p>219a.5</p>so/ /de'i rjes su 'gro ba dang nye bar ldog pa rnams ni de dag nyid byed pa'i phyir ster bar byed pa'o/ /gal te mi ster ba srid na de tshar gcad par bya ba'i phyir gsungs pa/ gal te rnal 'byor ma byin na/ /rmi lam gshin rje gshed brdeg cing / /lho yi phyogs su khyer bar byed/ /sad nas de
<p>219a.6</p>yi pha yis te/ /zhes pa la gal te ma 'grub pa'am rab tu dka' ba'o/ /rnal 'byor pa ni bdag nyid do/ /ma byin pa ni bsgrub bya'i lha mo'o/ /de'i phyir des kyang de la chad pa byed par 'gyur te rmi lam du mchog gi gshin rje gshed kyis brdeg cing rab tu 'joms par byed do/ /rlung gi
<p>219a.7</p>dkyil 'khor gyi steng du rab tu bsgyings pa'i rnga mo la bskyon te lho'i phyogs su khyer bar byed do/ /de nas gnyid sad nas de'i phas rig pa'i brtul zhugs la brten pa'i 'os dang ldan pa'i rdzas ster bar byed do/ /da ni rjes su dran pa'i bsgom pa'i rim pa gsungs pa ni/ zhal gsum
<p>219b</p>
<p>219b.1</p>phyag drug 'jigs pa la/ /in+d+ra nI la 'dra ba'i 'od/ /tho ba 'dzin pa'i brtul zhugs can/ /phyag tu tho ba dgod par bya/ /zhes pa la zhal gsum ni g.yas dang g.yon dang dbus so/ /phyag drug ni g.yas dang g.yon gyi bye brag gsum mo/ /in+d+ra nI la ni sngon po ste de lta bu'i 'od dang
<p>219b.2</p>mtshungs pa ni rtsa ba'i zhal lo/ /tho ba 'dzin pa ni rdo rje tho ba ste sna tshogs rdo rje rtse mo nyi shu pa'o/ /brtul zhugs can ni sems kyi 'du byed kyi ting nge 'dzin to/ /phyag ni g.yas kyi bar ma ste de lta bu'i tho ba rdo rje ni/ shar phyogs kyi sgo skyong du ting nge 'dzin gyis dgod do/ /zhal gsum phyag
<p>219b.3</p>drug khros pa la/ mdog dkar po ste khros pas 'jigs/ /'jigs pa yang ni 'jigs par mdzad/ /mkhas pas phyag tu dbyig pa dgod/ /ces pa la zhal gsum phyag drug ni sngar bshad par zad do/ /khros pa la zhes pa ni spyan la sogs pa rab tu gdangs shing smin ma bsdus pa'o/ /
<p>219b.4</p>mdog dkar po ni shel lta bu rab tu 'tsher ba'o/ /khros pas 'jigs pa ni phyag drug gi mtshon cha rno zhing rab tu 'bar bas lho phyogs kyi bdud ma rungs pa zad par byed pa'o/ /'jigs pa ni nga bdag dang gnod sbyin rab tu mi bgrungs pa dag go/ /de yang 'jigs par byed pa ni bcom ldan
<p>219b.5</p>'das dbyug pa rdo rje'o/ /mkhas pa ni rnal 'byor pa blo dang ldan pa ste phyag tu dbyug pa dang ldan pa'i ting nge 'dzin gyis lho phyogs kyi sgo skyong du dgod do/ /zhal gsum phyag drug dmar ba la/ /'jigs pa chen po sdigs pa yi/ /phyag na pad+ma dmar po bsnams/ /pad+ma zhes bya mkhas
<p>219b.6</p>pas bsgom/ /zhes bya ba la dmar ba ni pad+ma rA ga'i mdog can te/ 'jigs pa chen po ni log par rtogs pa ste/ sdigs pa ni tshar gcod cing de kho na nyid la dgod pa'o/ /phyag na pad+ma ni 'dab ma brgyad pa ste rnam thar dang nye bar mtshungs pa'o/ /dmar po bsnams pa ni chags pa'i rang bzhin
<p>219b.7</p>te snying rjes sems can yongs su 'dzin par byed pa'o/ /pad+ma rdo rje gshin rje gshed/ /ces bya ba blo gros dang ldan pa'i rnal 'byor pa mkhas pas nub phyogs kyi sgo skyong du ting nge 'dzin gyis dgod do/ /zhal gsum phyag drug ljang gu ste/ /phyag na ral gri bsnams pa yis/ /las kun byed par
<p>220a</p>
<p>220a.1</p>gyur pa yi/ /ral gri zhes bya rnam bsgom bya/ /zhes pa la ljang gu ni margad ste sngo zhing rab tu 'khrugs pa'o/ /ral gri rab tu rno zhing 'bar la rgyas pa'o/ /las ni sangs rgyas thams cad kyi phrin las te zhi ba dang rgyas pa la sogs pa kun byed pa por gyur pa ni ral gri rdo rje gshin rje
<p>220a.2</p>gshed ces bya ste byang phyogs kyi sgo skyong du ting nge 'dzin gyis dgod do/ /mngon par rtogs pa'i rim pa phye ba'i zhe sdang gshin rje gshed la sogs pa'i phyag dang zhal dang mdog ni bstan zin pa dang sbyar bar bya'o/ /rim par phye ba dang por gsungs pa'i dkyil 'khor gyi bdag po
<p>220a.3</p>bsgom par bya ba de lta bu nyid du bsgrub pa'i phyir mkha'i dkyil 'khor brtsam par gsungs pa ni/ /b+ha gar ling+ga rnam bsgom bya/ /dkyil 'khor bdag po rnam par bsgom/ /zhes pa lta b+ha ga ni rdo rje phag mo'i b+ha ga ste de kho na nyid chos thams cad kyi 'byung gnas su bshad zin to/ /de yang rang nyid dang
<p>220a.4</p>mtshungs pa'o/ /ling+ga ni rang gi gsang ba'i rdo rje'o/ /rnam pa ni lha'i 'khor lo ste de dag zhu ba'i thig le byang chub kyi sems rdo rje'i lam nas b+ha ga la 'phro ba bsgom par bya'o/ /dkyil 'khor gyi bdag po ni gtso bo ste zhe sdang rdo rje rnam par bsgom pa'i don ni 'di yin te/ rang dang rab tu mtshungs
<p>220a.5</p>pa dang / /yan lag 'khyud cing bde ba'i gar/ /rdo rje pad+ma mnyam sbyar bas/ /bcom ldan 'das b+ha ga'i gnas na bzhugs/ /zhes bya ba'i don to/ /'di ni shin tu rnal 'byor gyi skabs su drod gsher las skye ba dang / sgo nga las skye ba dang / rdzus te skye ba yin gyi/ bcom ldan 'das snyoms
<p>220a.6</p>par zhugs pa ni ma yin no/ /zhes gang la la dag gi 'dod pa bsal ba yin no/ /da ni yum gyi pad+ma'i dkyil 'khor du gsang ba'i dkyil 'khor go rims kyis rjes su dran par bya ba gsungs pa/ zhe sdang rjes dran rnal 'byor gyis/ /gti mug rjes dran bsgom par bya/ /gti mug
<p>220a.7</p>rjes dran la dmigs nas/ /phra ma rjes dran bsgom par bya/ /phra ma rjes dran rnal 'byor gyis/ /'dod chags rjes dran bsgom par bya/ /'dod chags rjes dran rnal 'byor gyis/ /phrag dog dran bya brtul zhugs can/ /zhes bya ba'i don ni gtso bo nas go rims kyis dran par bya ste/ 'dir
<p>220b</p>
<p>220b.1</p>yang / ji ltar skyes dang lam rim dang / /'jigs pa'i phyogs dang ting 'dzin gyis/ /zhes pa dang sbyar bar bya ste/ dang po ji ltar skyes pa ni sum cu rtsa gnyis pa'i mchog tu gyur pa'i phyir dang rjes su mthun pa'i 'khor lo la ya k+She ma me d+ha go rims su bskyed pa'i phyir ro/ /gzhan dag ni de dang
<p>220b.2</p>mtshungs par sbyar ro/ /gzhan yang gtso bo ni chos kyi dbyings kyi bdag nyid ste chos kyi sku'o/ /de la longs spyod rdzogs pa dang sprul pa'i sku 'byung bas na gti mug la sogs pa'i go rims 'di nyid rigs so/ /lam gyi rim pa dang sbyar ba ni snying po'i rgyud 'di nyid zhe sdang lam du byed
<p>220b.3</p>pa'i phyir zhe sdang sngon du 'gro bar rigs so/ /de'i rtags bcom ldan 'das kyi sku mdog mi 'gyur ba'i chos kyi dbyings kyi ye shes te gti mug la sogs pa bzhi ni nyon mongs pa rags pa'i rim pas gzhag pa yin la de nyid rnam par dag pa ni gti mug rdo rje gshin rje gshed la sogs pa
<p>220b.4</p>bzhi ste/ dang po sna tshogs lha'i 'khor lo gsal bar bsgom pa dang / de dag thams cad rang bzhin gyis chos gcig tu mnyam pa dang / de bzhin gshegs pa'i rigs la sogs pa rigs lngar 'byung ba dang / sna tshogs pa'i phrin las kyis sems can gyi don du 'jug pa'i phyir
<p>220b.5</p>go rims 'di nyid rigs so/ /'jug pa ni gang dag gtso bo la dmigs pa ste de yang shar nas brtsams nas nye bar 'jug pa'i phyir ro/ /gong du bstan pa ni las kyi 'khor lo'i dus su 'jug pa dang dbang bskur ba de ltar bya ba'i tha tshig go/ /ting nge 'dzin ni bshad pa'i rgyud rdo rje phreng ba
<p>220b.6</p>las/ rgyal pos khri bzung 'khor gyi 'tsho ba rnyed/ /rnam par shes pa phung po lnga yi gtso/ /sbyor ba dang pos gtso bo gsal byas te/ /mi bskyod pa yi rnal 'byor dag pa yis/ /rdo rje sems dpa' la sogs go rims bsgom/ /zhes bya ba dang 'brel to/ /gzhan yang phyogs
<p>220b.7</p>de nyid gsal bar bya ba'i phyir mngon par rtogs pa rim par phye ba las/ zla ba rdo rje sbyor ba yis/ /gshin rje 'joms pa bsgom par bya/ /zhes bya ba'i phyir zhe sdang rdo rje sngon du dran par rigs so/ /gal te byang nas nye bar brtsam par bya ba ni mchog ste/ bde mchog 'khor lo
<p>221a</p>
<p>221a.1</p>las rnyed pa'i cho ga bzhin no zhe na/ bden te de dag ni shes rab kyi rgyud dang de nyid sgrub par byed pa'i cho ga ste/ dgyes pa rdo rje'i rgyud las/ la la thabs kyi rang bzhin te/ /ra sa shes rab rnam par smin/ /a ba d+hU tI rtog med myong / /zhes pa'i phyir shes rab kyi rgyud ni g.yon
<p>221a.2</p>nas brtsam par rigs so/ /'di dag ni dpal gsang ba 'dus pa dang rjes su mtshungs pa ste thabs dang mtshungs pa nyid kyi phyir shar nas g.yas phyogs su go rims nyid kyis dran par bya'o/ /tshig gi don ni le'u dang po las shes par bya'o/ /brtul zhugs can zhes bya ba ni ting nge 'dzin rnam
<p>221a.3</p>par gnon pa'i tshul du cho ga mnyam pa nyid legs par sbyangs pa'o/ /da ni gsang ba'i dkyil 'khor spro bar bya ba gsungs pa/ so so rigs kyi sprin rnams ni/ /ba spu'i khung nas spro bar bya/ /zhes pa la so so rigs ni zhe sdang la sogs pa rnam par dag pas rdo rje'i rigs la sogs pa lnga dang
<p>221a.4</p>sku la sogs pa gsum mo/ /kyi ni rjes su mthun pa'o/ /sprin ni sprin dang mtshungs pa ste phal che ba'o/ /rnams ni rigs kyi sprul pa'o rang las byung ba'i gzugs de nyid kyi ba spu'i bu ga'i khung las spros pa'i gzugs kyis rang dang mtshungs pa'i don byas shing so so'i khyad par gyis rten la dgod
<p>221a.5</p>do/ /gti mug rdo rje sngon du gsal bar byas pa'i dkyil 'khor ba'i gdan gsungs pa/ nyi ma'i dkyil 'khor dbus su ni/ /gtum po'i khro bo bsgom par bya/ /zla ba'i dkyil 'khor dbus su ni/ /lha mo bzhi po rab bsgom bya/ /zhes pa la nyi ma ni byang chub kyi sems rgyas pa nyid kyis
<p>221a.6</p>so/ /de las gzhan pa'i me long lta bu'i ye shes kyi rang bzhin dang / zhi ba'i phrin las dang rjes su mthun pa nyid dang / dbang bskur ba la sogs pa'i sngon du sems bskyed pa nyid 'gro bas so/ /zla ba'i dkyil 'khor bzhi ni byams pa la sogs pa zhe sdang dang phrag dog dang ser sna dang
<p>221a.7</p>mngon du rgyu ngan pa tha dad pa'i bag chags kyi dri mtshangs pa'i phyir dang / rig pa la brten te byang chub sems kyi myu gu nye bar 'phel bar byed pa nyid kyi phyir dang shes rab nye bar 'dzin pa'i phyir dang / kun rdzob byang chub kyi sems kyi mchod pa'i rnam par 'phrul pa'i phyir 'di nyid rigs so/ /de bzhin
<p>221b</p>
<p>221b.1</p>gshegs pa thams cad kyi sku gsung thugs gshin rje gshed nag po'i rgyud bshad zin to/ /rjes su dran pa ni go rims kyis gsal bar byas pa'o/ /bsgom pa'i mtshan nyid ni rgyu mtshan gyis rnam par phye ba ste skyon dang bral ba'o/ /bcu pa ni dgu pas gzhag pa'o/ /nag po zhabs kyis
<p>221b.2</p>bshad pa'i le'u bcu pa gsal bar byas pa'o// //de ltar bsgom pa'i rim pas bskyed ba'i rim pa bstan pa dang / mthar phyin par byas nas mtshan ma 'byung bar 'gyur te/ de dag kyang gang zhe na/ lha'i zhal mthong ba dang / chos dang lung ston pa dang rang gi sems dag pa dang / bum
<p>221b.3</p>pa nam mkha' la 'jog nus pa dang / dkyil 'khor bslangs pa dang / ye shes phebs pa dang / rkyen du ma zhi ba la sogs pa'i mtshan ma thob pas rnal 'byor chen po bsgrub pa'i phyir rigs pa brtul zhugs kyi spyod pa brtsam par bya ste/ de yang theg pa chen po'i dge ba'i rtsa ba thams cad ni
<p>221b.4</p>sems can rjes su brtse ba'i phyir byed pa ste de'i phyir/ snying rje chen pos dmigs byas nas/ /sems can don du rjes su brtse/ /bsod nams yongs su rdzogs par bya/ /dam pa'i yon tan 'di rnyed 'gyur/ /zhes pa'i phyir 'di yang dmigs pa med pa'i snying rje chen po dag gis spyod pa'i rim
<p>221b.5</p>par phye bar gsungs pa/ zhe sdang gis mnan 'gro mthong nas/ /zhe sdang gshin rje gshed gzugs su/ /bcom ldan thugs rje'i dbang gis mdzad/ /ces pa la zhe sdang ni sems can phan tshun mi dga' ba'o/ /de dag gis dgrar gyur cing mnar sems rnam pa dgu skyed par byed do/ /des
<p>221b.6</p>mnan pa ni sems la shin tu khyab pa'o/ /'gro ba sna tshogs pa ste phal cher rigs drug go/ /de lta bu shin tu sdug bsngal gyis gdungs pa mthong nas bde ba dang stong pa gnyis su med pa'i ye shes la sems can de dag gzhug par bya ba'i don du zhe sdang gshin rje gshed kyi gzugs su
<p>221b.7</p>mdzad do/ /de'i khyad par ji lta bu zhe na bcom ldan 'das kyis sems can thams cad zhe sdang rgyun chags par gzigs te de dag thams cad tshar bcad nas thugs rje'i dbang gis zhe sdang thams cad zad par byed pa'o/ /gal te gnyis su med pa las zhe sdang rdo rje la sogs pa 'byung
<p>222a</p>
<p>222a.1</p>bar mi rigs te/ spros bral dang spros bcas shugs kyis 'gal lo zhe na ma yin te/ bcom ldan 'das 'gro ba'i snang ba las 'byung ba ni snying rje chen po dang re ba med pa'i smon lam gyi dbang gis mdzad pa'o/ /gti mug gis mnan 'gro mthong nas/ /gti mug gshin rje
<p>222a.2</p>gshed gzugs su/ /bcom ldan snying rje can mdzad nas/ /gti mug thams cad zad par mdzad/ /ces pa la gti mug pa ni ma rig pa ste/ tha dad kyi bag chags skyed pa'i rlung 'byung ba'i gnas so/ /de dag ni sems can thams cad kyi sems khyab par mnan pa'i 'gro ba rnams mthong nas gti
<p>222a.3</p>mug gshin rje gshed kyi gzugs su mngon par mdzad de/ de dag gi mthus gti mug thams cad dbyer mi phyed pa'i ye shes gti mug chen po nyid kyis zad par mdzad do/ /de yang bcom ldan 'das nyid kyis snying rje can ni smon lam ste de dag gis mdzad nas so/ /'gro ba phra mas mnan mthong
<p>222a.4</p>nas/ /phra ma gshin rje gshed gzugs su/ /bcom ldan snying rje can gyis mdzad/ /phra ma thams cad zad par mdzad/ /ces pa la 'gro ba ni sems can thams cad do/ /phra ma ni 'dum pa med pa'o/ /de dag gis sems can thams cad kyi sems khyab par mnan par mthong nas phra ma
<p>222a.5</p>gshin rje gshed kyi gzugs kyis phra ma thams cad zad par mdzad do/ /bcom ldan 'das de dag kyang snying rje dang ni smon lam ste/ de nyid kyi rgyun gyis sems can gyi don mdzad do/ /'dod chags kyis mnan 'gro mthong nas/ /'dod chags gshin rje gshed gzugs su/ /bcom ldan
<p>222a.6</p>snying rje can mdzad nas/ /'dod chags thams cad zad par mdzad/ /ces pa la 'dod chags ni yul la rab tu zhen pa'o/ /mngon du rgyu bag chags dang bcas pa'o/ /de dag gis sems khyab par gnas pa'i 'gro ba rnams mthong nas 'dod chags gshin rje gshed kyi gzugs su sprul te
<p>222a.7</p>spyod pa mdzad pas de dag gi mthus sems can thams cad kyi 'dod chags zad par mdzad do/ /bcom ldan 'das kyi gzugs de dag kyang snying rje dang smon lam ste/ de dag gi dbang gis mdzad nas so/ /phrag dog gis mnan 'gro mthong nas/ /phrag dog gshin rje gshed gzugs su/ /
<p>222b</p>
<p>222b.1</p>bcom ldan snying rje can mdzad nas/ /phrag dog thams cad zad par mdzad/ /ces pa la phrag dog ni gzhan gyi yon tan la yid 'khrugs pa'o/ /de dag gis sems can gyi yid khyab par mnan pa'i 'gro ba rnams mthong nas/ rnal 'byor pas phrag dog gshin rje gshed kyi gzugs su sprul te
<p>222b.2</p>de'i mthus sems can gyi phrag dog thams cad zad par byas so/ /bcom ldan 'das de nyid kyang snying rje chen po can gyi re ba med pa'i smon lam ste de dag gi dbang gis mdzad nas so/ /gal te lam dang 'bras bu'i dus brtag par bya ste spyod pa la dogs pa med pa'am lam gyi dus su sprul mi nus
<p>222b.3</p>so zhe na bden te/ snying rje dang smon lam gyi dbang gis byung ba ni 'bras bu'i dus yin la/ mnyam gzhag las rjes thob tu sprul pa ni lam gyi dus su'o/ /gal te lam gyi dus su rigs pa ma yin pa ni blon pos rgyal po byas pa bzhin no zhe na/ ma yin te/ pha rol tu phyin pa dag gi 'bras bu'i
<p>222b.4</p>gnas thabs gsang sngags kyi lam du byed pa ste de'i phyir de nyid du rigs so/ /de yang bshad pa'i rgyud las/ /de yi rang bzhin de yin phyir/ /de yi nus pa de la gnas/ /de phyir de yi nga rgyal ni/ /lam nyid las ni bsgom par bya/ /zhes gsungs pa'i phyir dang / yang de nyid las/ thabs
<p>222b.5</p>chen rnams dang ldan pa las/ /nyon mongs byang chub yan lag 'gyur/ /sngags kyis gsad pa'i dug bzhin du/ /'khor ba zhi ba'i bdag nyid do/ /zhes bya ba'i phyir ro/ /gal te rnal 'byor pa gang la bab pa'i lha nyid kyi spyod pa ni rigs te gzhan dang gzhan gyi nga rgyal ni mi rigs so zhe na/ 
<p>222b.6</p>'di dag ni sems kyi khyad par la rag las pa ste gsang ba'i spyod pa'i dus su rigs kyi nga rgyal gyi spyod pa bya zhing rig pa brtul zhugs kyi ngo bo spyod pa'i dus su gdul bya ni yul la shis pa'i spyod pa bya'o/ /de ci'i phyir zhe na/ gsang spyod ni bdag nyid byin gyis brlab pa'i ched du byed pa yin
<p>222b.7</p>zhing / /rig pa brtul zhugs kyi spyod pa ni gzhan gyi don du spyod pa sna tshogs pa ye shes kyi ngo bor longs spyod pa ste du ma du ma'i khyad par ye shes kyi ngo bor rtogs pa'o/ /gzhan yang rnal 'byor pa rnams kyis rnam par dag pa'i ngo bor gsungs pa ni/ byams pa tsartsi kar gsungs te/ /snying
<p>223a</p>
<p>223a.1</p>rje de bzhin phag mo'o/ /dbyangs can ma ni dga' ba ste/ /btang snyoms gau rI'i gzugs su'o/ /zhes pa sems can thams cad la byams pa dang / bde ba bsgrub pa ni byams pa ste tsartsi ka ni rdo rje sems ma'o/ /gdul bya zhe sdang gis mnan pa dag la gtso bo dang mthun par
<p>223a.2</p>rjes su sbyor ro/ /snying rje ni sems can thams cad kyi sdug bsngal dang sdug bsngal gyi rgyu las bral bar 'dod pa'o/ /de'i rang bzhin ni rdo rje phag mo ste zhe sdang rdo rje dang mtshungs par sbyar ro/ /dga' ba'i sems can rnams kyi sems ngo bo med par rtogs nas skad cig ma de nyid la nus pa ma
<p>223a.3</p>lus par rtogs pa la dga' ba'i sems so/ /de'i rang bzhin ni rdo rje dbyangs can ma ste/ 'dod chags rdo rje dang mtshungs par sbyor ro/ /btang snyoms ni bde ba dang sdug bsngal dang / rnyed pa dang ma rnyed pa dang / grags pa dang ma grags pa dang / smad pa dang bstod pa'i 'jig rten gyi chos brgyad la
<p>223a.4</p>sems mnyam pa nyid do/ /de'i rang bzhin ni rdo rje gau rI'i gzugs te phrag dog rdo rje dang gnyis su med par mtshungs par sbyar ro/ /mngon par rtogs pa'i skabs su shin tu rnal 'byor gyi lha tshogs skyed par byed pa'i rgyu ni gang zhe na gsungs pa/ bdag nyid dngos po thams cad kyis/ /rdzogs
<p>223a.5</p>par byas nas dkyil 'khor bri/ /rnal 'byor snying ga'i sa bon spro/ /'grub par 'di la the tshom med/ /ces pa la bdag nyid ni dkyil 'khor gyi bdag po ste/ dngos po ni cho ga'i yan lag go/ /thams cad kyis zhes bya ba ni dang po'i rnal 'byor dang rjes kyi rnal 'byor ro/ /de nyid
<p>223a.6</p>kyis bdag nyid rdzogs par byas nas dkyil 'khor ni bskyed par bya ba la'o/ /rnal 'byor snying ga'i sa bon ni yi ge ya ste/ de las 'phros pa'i 'od las sna tshogs pa'o/ /de'i 'od kyis de bzhin gshegs pa thams cad bkug nas khar zhugs pas snying ga'i sa bon la zhu bar gyur te/ 
<p>223a.7</p>de'i byang chub kyi sems kyi rgyun rdo rje'i lam nas pad+ma'i lte ba la spros pa las bskyed par bya'o/ /gong gi mtshan ma thob pa'i spyod pa de dag ni chos thams cad rang dbang du gyur pas ye shes cung zhig la dbang thob pa'i rnal 'byor pa ste/ yang dag pa'i ye shes kyi phyag rgya chen po'i dngos
<p>223b</p>
<p>223b.1</p>grub bsgrub pa'i phyir rig pa brtul zhugs chen po'i spyod pa brtsam par bya ste/ de nas da ni bshad bya ba/ /spyod pa yi ni mtshan nyid mchog /gshin rje gshed po 'jigs gzugs kyi/ /sku dang gsung dang thugs su 'grub/ /ces bya ba la spyod pa ni ched du bya ba'i ngo bo nyid do/ /mtshan nyid
<p>223b.2</p>ni ci zhe na/ mchog ste bdag dang gzhan gyi don nges par bsgrub pa'i phyir ro/ /de yang gang gis bya ba yin zhe na/ gshin rje gshed nag 'jigs pa la/ /gzugs kyis bya ste nyon mongs pa thams cad 'jigs par mdzad pas na 'jigs gzugs kyis so/ /dgos pa gang gi don du
<p>223b.3</p>spyod pa byed ce na dngos grub sgrub pa'i don du ste drag po dang zhi ba la sogs pa'i rnam pa sku'i sbyor ba nyid ni sprul pa'i sku'i gzugs so/ /gdul bya ji ltar 'dod pa bzhin du kha sbyor la sogs pa longs spyod rdzogs pa'i skus chos ston pa ni gsung ngo / /spros pa dang bral ba ni ngo bo bde stong dbyer mi phyed par
<p>223b.4</p>rtog pa ma lus pa nub par gyur pa rang bzhin med pa'i ngo bo nyid kyi sems ni chos kyi sku'o/ /de dag gi ni thugs te 'grub pa ni skye ba 'di nyid kyis thob par gyur pa'o/ /de dag kyang gnas ji lta bur bsgrub ce na/ dgon pa chen po'i sa phyogs su/ /zhes bya ba la dgon pa ni dgon pa chen po stong pa mis
<p>223b.5</p>khyad par du dben pa'am dur khrod do/ /sa phyogs ni/ spang ljongs dang ni chu klung dang / /nags tshal gsang ba'i sa phyogs dang / /ri bo'i sul dang dga' ba'i zhing / /zhes pa la sogs pa'o/ /spyod pa ji ltar bya zhe na/ ma he mchog ni bkug la zhon/ /sbrul dag gis ni rnam par brgyan/ /
<p>223b.6</p>lcags kyi rdo rje gzung bar bya/ /skra yang ser po dag tu bya/ /gyen brdzes pa yi khyad par gyis/ /mgo la thod pa yang dag bskor/ /sma ra kos sbu ser por bya/ /hrIHSh+T+r-iHla sogs sngags brjod cing / /lcags kyi rdo rje mkha' la bsor/ /zhes bya ba la ma he ni glang rgod de mchog ni khyu mchog
<p>223b.7</p>tu gyur pa'o/ /de dag ni ting nge 'dzin gyi bsdu bas bkug la/ zhon pa ni 'khor ba la nye bar 'dzin pa'i brda'o/ /sbrul ni klu'i rgyal po mtha' yas mdog sngon po la sogs pa brgyad kyis mgo la sogs pa'i gnas rnam par brgyan pa'o/ /lcags kyi rdo rje rtse lnga pa dag zhe sdang lam du bya ba'i phyir
<p>224a</p>
<p>224a.1</p>dang / dbyer mi phyed pa'i ye shes kyi brdar gzung bar bya'o/ /skra ser po dag tu bya ba ni srin po'i rtags te zhe sdang la sogs pa gsod pa nyid kyi brda'o/ /gyen la brdzes pa'i khyad par ni 'khor ba'i skyon gyis gos pa med cing 'khor ba'i mtshan nyid shes pas 'khor ba nas nges
<p>224a.2</p>par 'byung ba'o/ /mgo la thod pas yang dag par bskor ba ni drug ste rigs rnam pa lnga dang rdo rje sems dpa'i rigs kyis rgyas gdab ste/ ye shes lnga dang bde ba chen por shes par bya'o/ /sma ra dang kos spu ser por bya ba ni gdug pa can ma lus pa tshar gcod cing 'dul bar byed pa
<p>224a.3</p>ste/ zhe sdang lam du byed pa nyid kyis khro bo'i rtags so/ /hrIHSh+T+riHla sogs pa'i sngags brjod cing zhes pa ni nus pa skyes pa mi nyams shing ma skyes pa bskyed par bya ba'i don to/ /lcags kyi rdo rje nam mkha' la bsor ba ni sems kyi rdo rje bstod par bya ba'i phyir dang / bar du gcod
<p>224a.4</p>pa gang de nyid de ma thag tu bzlog par bya ba'i phyir dang phyi rol pa mngon par gdul bar bya ba'i phyir dang / ye shes chen pos gzengs bstod par bya ba'i phyir ro/ /spyod pa de dang ldan pa la khyad par gyi ming gdags par bya ste/ rdo rje gshin rje gshed sbyor bas/ /seng ge sgra yang de la bya/ /
<p>224a.5</p>zhes pa ni rdo rje ni gang du yang mi rtog cing thub pa med pa'i phyir ro/ /gshin rje ni tha dad pa'i rnam rtog bag chags du ma dang bcas pa rnams so/ /gshed ni rang gi ye shes de nyid du byed pa'o/ /sbyor bas ni chos thams cad rnal 'byor pas thabs dang shes rab zung du 'jug pa'i ngo bor ro/ 
<p>224a.6</p>seng ge ni nyon mongs pa'i rigs thams cad sreg par byed pa'i phyir sgra zhes de la bya'o/ /spyod pa bya ba'i dus ci zhe na/ nus pa cung zhig skyes pa na/ /rol zhing grong du 'jug par bya/ /zhes bya ba la nus pa ni lus dang ngag dang sems kyi'o/ /de yang kun du bzang po'i spyod pas ngag gi
<p>224a.7</p>nus pa thob par byas pa'o/ /mtshan ma thob nas gsang ba'i spyod pas lus kyi nus pa thob par byas pa'o/ /rig pa'i brtul zhugs chen po'i spyod pas sems kyi nus pa cung zad skyes na sems la mngon par 'dod pa'i bsam pas tshogs kyi spyod pa ste 'dod pa'i yon tan la rol zhing
<p>224b</p>
<p>224b.1</p>grong du 'jug par bya'o/ /de dag tu ji ltar spyad ce na/ gar dang bde ba'i cha kun gyis/ /drug las skyes sogs glu blang bya/ /zhes bya ba la gar ni he ru ka'i gar te 'jigs su rung ba la sogs pa rnam pa brgyad do/ /nyams dgu'am bcu gsum gyi rjes su brjod pa dag bya'o/ /yang na bshad
<p>224b.2</p>pa'i rgyud las/ sangs rgyas sems dpar sbyor ba yis/ /sna tshogs gar gyis rol par rtse/ /zhes pa'i phyir ye shes chen po mnyam pa nyid kyi don dang ma bral ba dag gis so/ /bde ba'i cha 'jig rten pa dang khyad par can mthong ba dang lhan cig skyes pa'i cha ste/ de dag
<p>224b.3</p>kun gyi myong ba nyid kyis drug la sogs pa ni rdo rje'i tshig dang ldan pa'i glu'i khyad par te blang bar bya'o/ /de yang bla ma rje btsun dam pa rnams dang / de'i rjes su 'jug pa'i don khyad par can gyi byin gyis brlabs pa nye ba nyid dang / rang gis rang gi de nyid mthong nas chos thams cad kyang
<p>224b.4</p>de lta bur nye bar rdzogs pa nyid dang / gsum nyid dbyer mi phyed pa'i nyams su myong ba nyid dang / ched du byas pa dang ma byas pa'i spyod pa khyad par du ngo mtshar du ma brtsis pa nyid dang / rnal 'byor pa rnams kyis khyad par du 'byed cing gzhan la sbas pa mtshon cha lta bu ko Ta khya la sogs pa nyid
<p>224b.5</p>'jig rten pa dang rjes su dga' bar nus pa brtse ba dang ldan pa'i sems kyis mthun zhing dga' bar byed pa nyid kyis glu blang bar bya'o/ /yang na drug pa'i sgra bzhi gcig gis bsdus pa ni drug las skyes pa ste/ sogs ni te te te na la sogs pa glu'i khyad par dang mnyam par ma bzhag pa'i sbyor ba
<p>224b.6</p>bstan to/ /da ni bstan pa'i rig ma dang snyoms par 'jug pa gsal por bstan cing rjes su mthun pa yang bsgrub pa'i phyir gsungs pa/ de nas rgyal mtshan khyams mthong nas/ /der ni 'o ma rab bsgrub bya/ /zhes pa la rgyal ni rnam par rgyal byed de skyes bu'o/ /mtshan ni mtshan pa'o/ /de nyid
<p>224b.7</p>dang rjes su 'brel pa ni bcom ldan 'das kyi rdo rje'o/ /khyams ni shes rab kyi mtsho skyes so/ /de yang dpa' bo dang dpa' mos byin gyis brlabs pa'i gnas su mthong ba ste/ hUM las rdo rje bskyed pa'i steng du oM yongs su gyur pa nor bus mtshan pa'i nang du phaT las khong seng bskyed do/ /a las
<p>225a</p>
<p>225a.1</p>bskyed pa'i pad+ma'i khya khyer a yongs su gyur las ge sar gyi nang du phaT las khong seng du'o/ /der zhes bya ba ni mtshan dang ldan pa'i pad+ma'i gnas de nyid du'o/ /'o ma ni lhan cig skyes pa'i ye shes te bsgrub pa ni dga' ba bzhi'i bye brag bzhi pa'i rjes su 'gro ba nyid kyis bde
<p>225a.2</p>ba gnyis dbyer mi phyed pa'i ye shes mnyam du tshogs pa'i skad cig ma gsum gyis dben par bya ste/ gnas pa ni rnal 'byor pas so/ /de dag lam du goms par bya ba nyid gsungs pa/ 'o ma la sems gcig goms pas/ /phyag rgya chen po rab bsgrub bya/ /'o ma ni rang rig
<p>225a.3</p>pa'i lhan cig skyes pa la sems de gcig pu nyid du goms par bya ba ste/ de yang dgyes pa rdo rje'i rgyud las/ dkyil 'khor la sogs pa thabs dang / /bdag byin brlab pa'i sbyor ba yis/ /zhes gsungs pa dang rjes su mthun pa ste/ dkyil 'khor gyi 'khor lo ni rang 'od kyi rig
<p>225a.4</p>ma la brten te bsgrub pa'o/ /sogs pa'i sgras las kyi phyag rgya ste sna tshogs pa'i dngos po yang de nyid du bsdu bar bya'o/ /'di dag ni gzhan gyi lus la nye bar brten pa ste rgyu'i don du gsum pa'i dam tshig gcig par 'jug pa'i man ngag go/ /de'i khyad par ji lta bu zhe na/ phyag rgya chen
<p>225a.5</p>po ste don to/ /de dag ni mnyam pa nyid kyi ye shes rnam par rtog pa thams cad nub par gyur pa 'gro ba med pa'i ye shes rdzogs pa dang bral ba nyid do/ /de 'di las byung bas na nan tan gces spras nyid du goms par bya ba ste/ rnyed pa'i bu mo la snyoms par zhugs nas bde ba
<p>225a.6</p>bskyed par bya'o/ /de nas bskul ba dang ldan pa'i sgo nas bsgom pa ni rtse gcig tu'o/ /rgyas btab pas thams cad 'gro ba med par byed cing lam du byas pas phyag rgya chen po goms pas thob par 'gyur ro/ /de yang dbang yongs su brten pa ni dam tshig mchog tu gyur pa ste/ 
<p>225a.7</p>'di yang rtsa ba bzhi pa nyid nye bar bzung bas mi spang ba nyid do/ /de yang bshad pa'i rgyud rdo rje phreng ba las/ sor mos cung zhig bskyod byas nas/ /phyi nang lce yis bskams pas kyang / /na ti gang de rgyas pa las/ /byang chub sems ni 'bab par 'gyur/ /sngags pas rdo
<p>225b</p>
<p>225b.1</p>rje cung zhig tsam/ /bar bar du ni bskul bar bya/ /nor bu la gnas phaT kyis ni/ /sems las 'byung ba bstan par bya/ /byang chub sems ni ma shor na/ /dam pa'i bde ba rgyas myong 'gyur/ /'gro ba de yi rang bzhin du/ /spros la rgyun mi chad snang bya/ /brtan pa khyab pa bde ba
<p>225b.2</p>zhing / /go 'phang mchog 'di thob par 'gyur/ /byang chub sems ni shor gyur na/ /thob pa nyams 'gyur sems brgyal phyir/ /zhes 'byung ba'i phyir ro/ /da ni rig ma dang rjes su sbyor ba gsal bar bya ste/ phag mo yi ni gzugs bzung ba'i/ /btsun mo kun las
<p>225b.3</p>'khyud pa yi/ /dpa' bo seng ge bzhin du spyad/ /'dod pa'i don kun rab tu bsgrub/ /ces pa la phag mo ni rdo rje phag mo ste de'i gzugs su bzung ba ni kha dog dang dbyibs so/ /de ni sngo bsangs su 'dug pa dang / phag mo rgyan gyis rab tu spras pa dang / rnam par rtog pa chung ba dag
<p>225b.4</p>gzung bar bya'o/ /btsun mo kun ni rigs rnam pa lnga las byung ba'i bu mo'o/ /'khyud pa'i zhes bya ba ni gong gi bu mo de dag thos pa dang / dad pa dang / skyabs su 'gro ba dang / sems bskyed pa dang / legs par sbyangs pa dang / dbang bskur ba dang / yon tan gzung ba dang / 
<p>225b.5</p>nges par 'byin pa'i don dang / man ngag gi yon tan gyi 'dus byas pa nyid dang mtshungs par chags pa skyed pa'i sbyor ba sna tshogs pa byas te phyag rgya chen po'i dngos grub bsgrub pa'i phyir dmigs pa gcig pas 'jug par bya'o/ /de ltar gnas pa'i rnal 'byor pa'i 'jigs pa med par bya
<p>225b.6</p>ba nyid du gsungs pa/ dpa' bos seng ge bzhin du spyad/ /ces bya ba ni sangs rgyas kyi ye shes bzhin du rtogs pas dpa' bo ste nyon mongs pa'i ri dgas thams cad 'jigs par byed pa nyid kyis seng ge'o/ /de yang re ba dang dogs pas stong zhing 'tsho ba yid la byed pa dang ma bral ba bzhin du
<p>225b.7</p>rnal 'byor pas spyad par bya'o/ /'dod pa ni 'dod pa'i yon tan lnga ste lnga'o/ /don kun ni ma lus pa'o/ /des don yang dag par rdzogs pa'i byang chub kyi mtshan nyid can bsgrub par bya ba'i phyir dang / de nyid du bsdus shing dbyer mi phyed pa'i phyir rab tu 'grub ces bya'o/ /da ni snying rje dang gdul bya'i
<p>226a</p>
<p>226a.1</p>bsam pa'i dbang gis sgrub pa'i thabs kyi bye brag gsungs pa/ de nas yang ni bshad bya ba/ /phyag brgya pa ni rab sgrub thabs/ /gsang sngags chen po'i yi ge gcig /de yi sgrub thabs mngon bshad bya/ /zhes pa la phyag ni g.yas dang g.yon te brgya phyed kyi don gyis phyag brgya pa'o/ /
<p>226a.2</p>sgrub pa ni thob par bya ba'i 'bras bu mngon par rnyed pa'i mchog nyid do/ /thabs ni mngon par rtogs pa'o/ /gsang sngags ni gsang ba las yon tan mchog tu bsngags shing ngo mtshar rab tu 'byung bas so/ /chen po ni thugs kyi yi ge ste gcig ni Sh+T+r-iH'o/ /phyag brgya pa de'i bzlas pa yang de nyid du
<p>226a.3</p>mngon par bshad par bya'o/ /yi ge Sh+T+r-iHni sku bskyed pa'i rgyu nyid kyi phyir Sh+T+r-iHlas 'byung ba'i zhes bya'o/ /ma he yang dag bsgom zhes bya ba ni ma he lta bu'i zhal yod pas so/ /rdo rje ni sna tshogs rdo rje ste gur dang ra ba'i nang du chud pas dkyil 'khor ro/ /de la gnas pa ni nyi ma dang ma he ste/ steng ni rgyab tu shes
<p>226a.4</p>par byas la gang yang cung zad gcod pa ni mtshon cha ste 'bigs pa yang de nyid do/ /mtshon cha sna tshogs ni gzugs te de dang ldan pa'i gzugs de ni blo dang ldan pa zhes bya ba ste gnyis su med pa'i bde ba chen po thams cad ro gcig pa nyid du rnyed pa ste rnal 'byor pa'o/ /brda khyad par can dang ldan pa'i phyag na
<p>226a.5</p>bsnams pa 'di ni bskyed pa dang rdzogs par sbyar bar bya'o/ /'di'i don ni 'di yin te/ skad cig dran pas sngon du 'gro ba'i 'khor lo la phyag btsal ba la sogs pa'i rjes la stong pa nyid du gyur ba dang ra ba yang bya'o/ /de'i steng du baM las skyes pa'i pad+ma'i dkyil 'khor du re pha las skyes pa'i nyi ma'i
<p>226a.6</p>steng ni ShiT+raHyongs su gyur pa las rdo rje rtse lnga pa sa bon de nyid dang bcas pa las skyes pa'i sku ma he'i zhal can g.yas pa dang g.yon pa khro bo'i zhal dkar ba dang dmar ba dang phyag gi gtso bo gnyis na gri gug dang thod pa bsnams pa/ de las gzhan pa'i g.yas kyi phyag na rdo rje dang / ral gri dang / 
<p>226a.7</p>mdung thung dang / dgra sta dang / tri shU la dang / thag mdung dang / tho ba dang / kha T+wAM ga dang / dbyug pa dang / chan pa dang / gtun shing dang / bskor bu dang / 'khor lo dang / pad+ma dang / mda' dang / sog le dang / tra shad dang / me'i phung po dang / sbrul gyi zhags pa dang / sna tshogs rdo rje dang / 'bigs
<p>226b</p>
<p>226b.1</p>byed chen po dang / /ka ka ru dang / shaka ti dang / gsor bu dang / segs chen dang / mda' thung dang / rgyud mangs dang / drags rdeb can dang / gnod sbyin mdung dang / mche ba rnon po dang / spu gri dang / rdo rje mdung dang / ldeng 'phen dang / gtun khung dang / kha sbyor 'joms pa dang / lcags kyu dang / 
<p>226b.2</p>gcod byed chen po dang / tog dang / yan lag rdeb dang / 'khrul 'khor dang / rtse mo brgyad pa dang / glang chen sna dang / brag dang / so'i phreng ba dang / glang po che'i mche ba dang / chu glang dang / seng ldeng gi mtshon dang / rlung dang / shing gi 'khrul 'khor tsar rnams so/ /g.yon gyi phyag na rim pa
<p>226b.3</p>bzhin du chu skyes dang / nyi ma dang / zla ba dang / lhung bzed dang / khri snyan dang / nags kyi lcug ma dang / brgya byin dang / tshangs pa dang / gshin rje dang / chu bdag dang / gnod sbyin dang / 'byung po dang / me lha dang / bden bral dang / rlung lha dang / sa'i lha mo dang / thags bzangs ris dang / khyab
<p>226b.4</p>'jug dang / sna chen dang / shing rta dang / mchod rten dang / phub dang / glegs bam dang / lcags sgrog dang / zhags pa dang / mig dang / cod pan dang / dril bu dang / /gtsug tor dang / gos dang / bgrang phreng dang / spyi blugs dang / ri dgas dang / nya dang / rus sbal dang / gyad kyi khar
<p>226b.5</p>pa dang / ras chengs dang / keng rus dang / sprin dang / dung dang / dgu bo rgyud mangs dang / gzhu dang / gling bu dang / cang te'u dang / ma he dang / Da ma ru dang / dge slong dang / phyugs bdag dang lha'o/ /de dag gi mig dang sku la sogs pa byin gyis brlab cing dbang dang byin gyis brlab pa dang mchod
<p>226b.6</p>pa dang bstod pa bdud rtsi myong ba dang spro bsdu byas la/ oM Sh+T+r-iHhUM phaT swA hA dang zhes bya bas yongs su mnyes par byas la/ oM AHhUM muHzhes phyag rgya dgrol ba'o/ /da ni de dang mtshungs pa'i mngon par rtogs pa bshad par bya ste/ de nas yang dag bshad bya ba/ /dbyug pa gshin rje gshed sgrub
<p>226b.7</p>thabs/ /yi ge hrIHni gsang sngags che/ /ma he chen po la bcibs pa/ /'bum phrag gnyis ni rdzogs pa'i phyag /sku ni mi yi thal bas bskus/ /ri rab dang ni mnyam pa'i lus/ /gser gyi sa gzhi thug par mnan/ /zhes pa la dbyug pa ni gzhan gyi stobs rab tu 'joms par
<p>227a</p>
<p>227a.1</p>byed pa'o/ /gshin rje ni bdud dang lta ba dang sbrib pa dngos por mthong ba'o/ /de 'joms pa ni dbyug pa rdo rje gshin rje gshed do/ /bsgrub la bya ba 'bras bu'i yul la de'i mngon par rtogs pa ni thabs so/ /yi ge ni yi ge chen po ste hrIHgsung gi yi ges bsgom pa'i
<p>227a.2</p>las thams cad thogs pa med pa'i don to/ /gsang sngags ni sa bon dang bzlas pa'i sngags gong dang mtshungs pa ste dngos grub 'byung bas che ba'o/ /ma he chen po glang rgod de khyu'i mchog go/ /bcibs pa ni bskum pa dang brkyang bas mnan pa'o/ /g.yas dang g.yon gyi
<p>227a.3</p>bye brag gis phyag ni 'bum phrag gnyis so/ /rdzogs pa ni mtshan ma ste gri gug dang / /dbyug pa dang / ral gri dang / rdo rje dang / zhags pa ni g.yas so/ /thod pa dang / 'khor lo dang / nor bu dang / chu skyes dang / lcags kyu ni g.yon te/ khri phrag gnyis gnyis kyi phyag rgyas
<p>227a.4</p>gang bar byas pa'i phyag rgya'o/ /sku ni rdo rje 'jigs par byed pa'i lus so/ /mi'i thal bas bskus pa ni shes rab kyi phyag rgya ste/ cha shas phra bar 'jug pa nyid kyis sa bcu gsum du sbyar bar bya'o/ /de yang bshad pa'i rgyud las/ sna tshogs phrin las rjes 'gro zhing / /bskyod pa med par
<p>227a.5</p>'khor lo'i gzhi/ /thod pa drug gis rgyas gdab mchog /snying po nyid phyir mgul pa'i rgyan/ /spros pa du mas yan lag spras/ /nyon mongs rnam dag gdug pa sprul/ /brtul zhugs mthar phyin brgya phyed phreng / /dpa' bo'i go cha ri mos mdzes/ /rtogs pa'i mthus ldan glang chen gos/ /
<p>227a.6</p>tha dad sreg pa'i me chen po/ /dmigs pa bral ba'i yi dgas gdan/ /'gro ba 'dzin byed ma he mchog /sprul pa mtha' yas rdzogs phyag mtshan/ /'dis 'gro lha yi khyad par nyid/ /ces 'byung ba'i phyir ri rab dang mnyam pa ni dpag tshad 'bum drug khris gnas pa'i lus so/ /gser gyi sa gzhi
<p>227a.7</p>la thug par mnan pa ni dpag tshad brgyad khri rjes su 'gro ba'i ri rab bo/ /bcom ldan 'das kyis ni gser gyi sa gzhi la mnan pa ma yin te/ rdo rje gur dang ra ba'i gnas na bzhugs pa'o/ /de'i don ni snga ma dang rjes su mthun pa ste khyad par du hrIHlas skyes pa'i pad+ma 'dab ma bcu drug pa las sa
<p>227b</p>
<p>227b.1</p>bon de nyid kyis mtshan pa la rdzogs pa'i sku'o/ /da ni las gzhan pa'i khyad par gsungs pa/ de nas yang dag bshad bya ba/ /bye ba'i phyag can sgrub pa'i thabs/ /yi ge hUM las byung ba'i gtso/ /wi kr-i tA na gsang sngags che/ /zhes pa la bye ba'i phyag ni g.yas dang g.yon gyi bye brag gis
<p>227b.2</p>'bum phrag lnga lnga'o/ /can ni mtshan ma ste/ gri gug dang / ral gri dang / rdo rje dang / dbyug pa dang / gtun shing ni g.yas kyi phyag go/ /thod pa dang / 'khor lo dang / nor bu dang / pad+ma dang / ro dang / mdung thung ste g.yon gyi phyag go/ /de re re zhig gis 'bum phrag gnyis kyi phyag gang
<p>227b.3</p>bar byas pa'o/ /sgrub pa ni gshin rje gshed do/ /yi ge hUM las byung ba'i rdo rje las skyes pa'i gtso bo bcom ldan 'das te lhag ma ni sngar bzhin no/ /bzlas pa'i sngags wi kr-i tA chen po'i gsang sngags te/ oM hUM gis bar du mtshan pa'o/ /da ni rnal 'byor pa'i bza' ba dang mi bza' ba'i rnam par
<p>227b.4</p>rtog pa spangs pa dang / sngags kyi skyo ba dang dub pa spang ba'i phyir dam tshig sgrub pa'i thabs gsungs pa/ dgos pa thams cad sgrub pa yi/ /dam tshig sgrub thabs bshad par bya/ /sngags kyis dub pas kha zas bza'/ /ngan pa dang bral rnyed dka' min/ /zhes pa la dgos pa ni dam
<p>227b.5</p>tshig gi rnam par mi rtog pa dang mnyam par byed cing rnam par mi rtog pa nyid kyis dgos pa thams cad bsgrub pa'i phyir dgos pa thams cad kyi bdag nyid yin pa'i phyir ro/ /dam tshig ni mi rtog pa thob par byed pa'am rnal 'byor pas mi rtog pa las 'da' bar bya ba ma yin pas so/ /de mngon
<p>227b.6</p>du bya ba la sgrub thabs bshad par zhes bya'o/ /spyad pa'i dus ni lus lha'i rnal 'byor dang / ngag bzlas pa'i rnal 'byor gyis dub pa'i dus nyid dam sems ngal sos shing gzengs bstod pa'i dus gnyis su kha zas 'di bza'o/ /'di dag ni mi gtsang ba'i zas so zhe na brtags nas mi
<p>227b.7</p>gtsang ba ni thams cad yin na yang 'di ni dngos grub kyi zas te/ yon tan thams cad kyi bdag nyid du shes par bya'o/ /de yang na ba dang bral zhes bya ba yin te/ dpyas pa dang bral ba dang srog chags gnod pa dang bral bas so/ /rnyed par dka' ba min pas ni thams cad kyis bor bas
<p>228a</p>
<p>228a.1</p>so/ /de dag kyang ci zhe na/ she chen dang ni rta dang ni/ /glang po che yi khyad par dang / /ba lang gi dang khyi dang ni/ /bong bu rnga mo ce spyang ngo / /zhes bya ba'i khyad par ni bdud rtsi rnam pa lnga ste sha rnam pa lnga dang mtshungs par sbyar ba sngon po ni lo ma'i tshogs gang yang rung ba dang
<p>228a.2</p>bsres pa la longs spyad par bya'o/ /mdung la bskyon pa dang / mtshon gyis phog pa dang / btags pa la mes gdungs pa dag gis snum 'byung bar 'gyur te snum chen gyis lus la byug par bya'o/ /de'i dgos pa ji ltar 'gyur zhe na/ lus la byug pa tsam gyis ni/ /'gro ba
<p>228a.3</p>thams cad dbang du 'gyur/ /zhes pa la bdud rtsi rnam pa lnga dang snum bsres pas lus la byug pa tsam gyis mngon par mtho ba srid pa'i rtse mo man chad nas thams cad la khyab pa'i bdag nyid du skal ba chen po rnams kyang dbang du 'gyur ro/ /sbyor ba gzhan yang gsungs pa/ 
<p>228a.4</p>snang mdzad sin+du ba ra dang / /zhes bya ba la sogs pa la snang mdzad ni bai ro tsa na ste dri chen no/ /sin+du ba ra ni legs shing long ste snabs so/ /pi la ba'i lo ma ni dpal 'bras te byang chub kyi sems dkar po'o/ /so phag phye ma ni de dag thams cad mnyam du bsres pa'o/ /gser shing lo ma'i khu
<p>228a.5</p>ba ni da du ra'i lo ma'i khu ba ste dri chu'o/ /'di la longs spyod pa'i mthu nye bar rnyed pa dang / des lus la dril zhing phyis byas na ni 'dod pa dang gzugs dang gzugs med pa'i khams gsum pa ste dbang du 'gyur ro/ /dug dang chu bur dang mdze rnams kyang dril zhing phyis byas pas nyams par
<p>228a.6</p>byed do/ /sbyor ba gzhan yang gsungs pa/ /gci ba chen po ni a kro te ka ste btung bar bya'o/ /rdo rje bdud rtsi ni byang chub kyi sems so/ /de legs par sbyar ba'i khu ba dag sna'i nang nas rngubs shing legs par 'thungs na bdud rtsi re res kyang rgas pa dang 'chi ba spong ngo / /rkyen gyis 'chi
<p>228a.7</p>ba'i dus su bdud rtsi snar blugs nas btab na 'cho bar 'gyur ro/ /'og nas 'byung ba 'di dag gi phan yon yang 'di lta bu ste/ 'di ni rnal 'byor mchog gtso bos/ /rang byung me tog btung ba bzhin/ /zhes pa la 'di ni rnal 'byor zhes bya ba ni thabs dang shes rab snyoms par 'jug
<p>228b</p>
<p>228b.1</p>pa'o/ /mi rtog pa thob par nus pa de'i phyir mchog gtso bo zhes bya'o/ /rang byung ni bud med kyi dang po'i dus kyi me tog go/ /de yang gnag pa dang sngo bsangs dang / sme sha can gyis mar ngo blangs te btung ngo / /dkar dang dkar sham dang dmar ser dang smug pa'i yar ngo la blangs te btung
<p>228b.2</p>ngo / /bzhin zhes bya ba ni bstan pa'i tshogs 'thungs na 'chi bar mi 'gyur ro/ /de bzhin gshegs pa thams cad kyi sku gsung thugs gshin rje gshed nag po'i rgyud ni bshad zin to/ /spyod pa'i rnam pa bzhi ste ston pa ni le'u 'di nyid do/ /rim par phye ba ni go rims su bab pa'i spyod
<p>228b.3</p>pa'o/ /bcu gcig pa ni bcu pas gzhag pa'o/ /nag po zhabs kyis bshad pa'i le'u bcu gcig pa rgya cher gsal bar byas pa'o// //da ni mngon par rtogs pa'i tshogs byin gyis brlabs nas dbang bskur te/ bkug cing bstims pa'i dkyil 'khor de mnyes par bya
<p>228b.4</p>ba la sgrub pa'i mchod pa'i glus yongs su rdzogs par bya ba'i phyir/ de nas bcom ldan 'das skyes bu chen po'i dam tshig rdo rje sems dpa' tsartsi ka'i rnam pa'i ting nge 'dzin la snyoms par zhugs shing phag mo'i rnam pa'i ting nge 'dzin la yang snyoms par zhugs so/ /dbyangs can ma'i ting nge 'dzin la
<p>228b.5</p>snyoms par zhugs so/ /gau ri'i rnam pa'i ting nge 'dzin la yang snyoms par zhugs te/ mchod pa'i glu 'di dag brjod par mdzad do zhes pa la/ de nas ni le'u bcu gcig pa'i de ma thag tu'o/ /bcom ldan 'das ni bshad zin to/ /skyes bu'i bshad pa'i rgyud las/ sangs rgyas
<p>228b.6</p>kun gyi pho brang ni/ /sangs rgyas kun gyi zhing yin te/ /snying rje chen po'i dam tshig gis/ /pho brang 'geg par byed pas na/ /de phyir skyes bu zhes brjod do/ /rgyun mi 'chad pa chen po nyid/ /ces bya ba'i don gyis so/ /dam tshig ni rgyu'i dus na sems bskyed pa dang smon pa 'jug
<p>228b.7</p>pa'i khyad par gyis sems can gyi don byed pa dus las mi 'da' bas so/ /rdo rje ni dbyer mi phyed pa'i ye shes te/ sems dpa' ni 'dod pa dang gzugs dang gzugs med pa'i rnam pa gcig tu nges par byas pa'i don to/ /de yang dgyes pa'i rdo rje las/ mi phyed rdo rje zhes bshad
<p>229a</p>
<p>229a.1</p>de/ /sems dpa' srid gsum gcig pa nyid/ /shes rab 'di yi sbyor bas na/ /rdo rje sems dpar bshad pa yin/ /zhes 'byung ba'i phyir ro/ /de nyid kyi ngo bo las kun rdzob byang chub kyi rnam 'phrul la/ de bzhin gshegs pa'i 'khor lo gnyis su med par
<p>229a.2</p>gyur pa'i khu ba nyid las dpag tu med pa'i lha mo rab tu zhi zhing dbyangs can 'di rnams su gyur te tsartsi ni rdo rje sems ma'o/ /rnam pa de nyid kyi bye brag ste dpag tu med pa'o/ /ting nge 'dzin ni sems rtse gcig par byas pa'i don to/ /la zhes pa ni gzhi ste dkyil 'khor gyi bdag po nyid
<p>229a.3</p>kyis so/ /snyoms par zhugs pa ni tha mi dad par zhugs pa ste lha mo thams cad kyi bdag nyid du'o/ /shing zhes bya ba ni rigs gcig gi lha mor ma zad kyi rigs gzhan gyi lha mo yang yongs su bsdu ba'o/ /phag mo ni don dang rtags rjes su mthun pa'o/ /yang ni 'das pa'i
<p>229a.4</p>phyogs su ma 'ongs pa yang yongs su bsdus pa'o/ /dbyangs ni gsung de'i rnam par dag pa dang ldan pa la can zhes bya'o/ /gau rI ni pra ha d+ha karma ste phrin las thams cad mnyam pas ngo bor spyod pa'o/ /te zhes bya ba ni lhan cig mtshungs pa'i lha mo rnams nye bar mtshungs pa'i
<p>229a.5</p>mchod pa'i glus mgrin gcig tu mchod pa ni dam pa mnyes par byed pa ste/ glu ni lhan cig tu skyes pa'i de kho na nyid gsal bar byed pa'o/ /'di dag ni 'og nas 'byung ba 'di dag go/ /brjod pa ni tshig dang ldan pa'o/ /mdzad do zhes bya ba ni lus kyi gar dang rjes su mthun pa'o/ /rjes su
<p>229a.6</p>mthun pa'i tshig de gang zhe na gsungs pa/ a kye kye gshin rje gshed nag bla/ /srin po'i gzugs can rang bzhin khyod/ /bdag gis khyod mthong shin tu 'jigs/ /khros pa'i rang bzhin 'di mthong mdzod/ /ces bya ba ni rdo rje sems ma'i glu ste a ni ma skyes pa ste skye ba med pa chos
<p>229a.7</p>kyi sku'o/ /kye kye ni gdul bya la nges par bos pa ste longs spyod rdzogs pa dang sprul pa de las snang bas so/ /gshin rje gshed nag po ni bla ma ste yang dag par rdzogs pa'i sangs rgyas bsgrub par bya ba'i mtshan nyid do/ /srin po'i gzugs can ni bshad pa'i rgyud las/ zhal gsum
<p>229b</p>
<p>229b.1</p>srid gsum 'jigs byed pa/ /'gro ba gsod byed phyag drug pa/ /'khor ba mthar byed mdog gnag cing / /srin po'i gzugs ni he ru ka /zhes gsungs pa nyid do/ /chen po ni bzod par dka' ba'i gzugs te de yang 'gro ba la byams pas sprul pa'i rang bzhin khyod ces bya'o/ /
<p>229b.2</p>bdag gis zhes bya ba ni byams pa'i bdag nyid tsartsi ka dag gis so/ /khyod ni bcom ldan 'das te mthong ba ni yul du gyur pa'i sku shin tu 'jigs pa'o/ /khros pa'i rang bzhin ni khros pa'i rgyu ste/ 'di thong mdzod ces bya ba ni byams pa las phyogs gzhan du gyur pa'i tha tshig gis
<p>229b.3</p>so/ /'di ni byams pa nyid kyis zhe sdang gi rtags mngon par mthong ba'i sku la ched du brjod pa'i mchod pa'o/ /gzhan yang gsungs pa/ mtho ris sa steng sa 'og bcas/ /khyod kyi gar gyis g.yos par mdzod/ /a dza nag po bcag 'dra yi/ /khro khyod ro langs bzhin
<p>229b.4</p>gar mdzod/ /ces bya ba ni rdo rje phag mo'i glu ste/ mtho ris ni lha dang lha ma yin gyi gnas so/ /sa steng ni mi dang byol song gi gnas so/ /sa 'og ni yi dgas dang dmyal ba'i gnas so/ /bcas pa ni 'gro ba ma lus pa'i don to/ /gar gyis zhes bya ba ni bshad pa'i rgyud las/ 
<p>229b.5</p>sangs rgyas he ru ka yi gar/ /bla na med pa'i mchog 'di dag /mgon pos 'gro la phrag dog pa'i/ /stabs kyis thams cad g.yos par mdzad/ /ces 'byung ba'i phyir ro/ /g.yos par mdzad pa ni rab tu gzir zhing sdug bsngal bar mdzad pa'o/ /de'i sku mdog
<p>229b.6</p>kyang a dzan te mig sman gyi thang chu'o/ /bcag pa 'dra ba ni gnag cing 'tsher ba ste 'jigs su rung ba'o/ /khros pa ni tha dad kyi rtog pa las khros shing phrag dog pa'i yid can no/ /ro langs ni gzhan gyi byin gyis brlabs pas langs pa ste rang gis gzhan la sdang ba'i 'dun pa dang bral
<p>229b.7</p>ba'o/ /de bzhin du byin gyis rlabs las byung ba'i skus khro bo'i gzugs de dag thong mdzod la/ sangs rgyas kyi gzugs kyis 'gro ba rnams sdug bsngal las nges par sgrol bar mdzad cig pa'o/ /zhes bya ba ni snying rje'i glu ste thugs rje chen po yid kyis tshar gcod pa'i phrin las
<p>230a</p>
<p>230a.1</p>mdzad pa la ched du brjod pa'i glu'o/ /gzhan yang gsungs pa/ rnam pa sna tshogs gzugs sprul zhing / /mdog nag tshad ni thung ba la/ /bde chen ngo bor khyod gar mdzod/ /rdo rje dbyangs can ma gsol 'debs/ /zhes bya ba ni dbyangs can ma'i glu ste rnam pa ni
<p>230a.2</p>longs spyod rdzogs pa dang sprul pa'o/ /de yang sems can gyi don gzigs pas dga' bar gyur nas gzugs rnam pa sna tshogs pa sprul zhing sems can gyi don mdzod cig ces bya ba'i don to/ /de yang ji lta bu'i gzugs kyis she na/ mdog nag tshad ni thung ba la zhes bya'o/ /bde
<p>230a.3</p>chen ni bde ba chen po'i ye shes kyi ngo bo nyid do/ /de yang bshad pa'i rgyud las/ spangs dang ye shes phun tshogs pa'o/ /bde ba chen po zhes bya ste/ /sems can rnams kyi snang ba la/ /dga' bar mdzad khyod dgar mdzod cig /ces bya ba nyid do/ /rdo rje dbyangs can ma ni
<p>230a.4</p>dga' ba'i bdag nyid de sangs rgyas la yang sems can rjes su dga' ba'i don du gsol ba 'debs pa ni dga' ba'i glu'o/ /bcom ldan 'das bskyod pa med pa'i ye shes kyis 'gro ba rnams dga' bar mdzad pa'i phyir ched du brjod pa'i mchod pa'o/ /gzhan yang gsungs pa/ 
<p>230a.5</p>hrIHSh+T+r-iH'i sngags dang gar gyis khyod/ /srid pa gsum gyi 'khrul pa chod/ /snying rjes khros pa'i dad sgrol gar/ /'gro bas mthong na ngo mtshar 'gyur/ /zhes bya ba ni rdo rje gau rI ma'i glu ste/ hrIHSh+T+r-iH'i sngags ni hrIHSh+T+r-iHla sogs pa'i thugs kyi sngags rnams so/ /gar ni sngags kyi nga ro
<p>230a.6</p>drag po bsgrags pa dang 'brel pa'i gar gyis so/ /srid pa gsum gyi 'khrul pa ni 'jig rten gyi chos brgyad do/ gzung ba dang 'dzin pa'i ngo bo de spong bar byed pa ni sngags kyi de nyid dang gar gyi de nyid de de'i rang bzhin btang snyoms chen pos chod ces bya'o/ /snying rjes khros pa ni snying rje'i
<p>230a.7</p>dbang gis sprul pa ste dad pa can sgrol bar byed pa'i phyir dad sgrol gar ro/ /'gro ba ni sems can te des khyod kyi gzugs mthong na lta bas chog shes par mi 'gyur ba'i phyir ngo mtshar du gyur zhes bya ba ni btang snyoms kyi glu'o/ /'di dag gis ni de bzhin gshegs pa'i thugs bsam
<p>230b</p>
<p>230b.1</p>gyis mi khyab pa'i ched du brjod pa'i mchod pa'o/ /da ni bzlas pa'i rab tu byed pa gsungs pa/ de yang yang dag bshad bya ba/ /bzlas pa yi ni mtshan nyid mchog /bzlas pa gang zhig rab bzlas na/ /dngos grub yangs pa thob pa ni/ /myur bar ma yin dal bar min/ /ring du ma
<p>230b.2</p>yin thung ngu min/ /sngags ni cung zad thos par bzlas/ /zhes pa la bzlas pa ni gang gi rjes su 'gro ba'o/ /mtshan nyid ni 'byung 'jug rjes su dran pa'o/ /mchog ni de bzhin gshegs pa'i thugs kyi snying po'o/ /bzlas pa gang zhig ni sku dang gsung dang thugs kyi sngags so/ /
<p>230b.3</p>bzlas pa ni skyes pa dang bud med dang ma ning gi'o/ /skyes pa ni ngag gtso bor ro/ /bud med ni sems gtso bor ro/ /ma ning ni nang du gzhag ste lus ngag yid gsum gyi 'brel pa rjes su dran pas na rab bzlas zhes bya'o/ /de'i khyad par ci zhe na/ /dngos grub yangs pa ste phyag rgya
<p>230b.4</p>chen po de nyid thob pa'o/ /de dag bzlas pa'i thabs kyi bdag nyid ji lta bu zhe na myur bar ma yin te mthug po mi rdzogs shing ring po thung ngur 'gyur ba'i phyir ro/ /dal bar ma yin te stug po lhag par 'grel par 'gyur zhing thung ngu ring por 'gyur ba'i phyir ro/ /ring por ma yin te
<p>230b.5</p>lhag par 'jug pa'i phyir ro/ /thung ngu ma yin te khong nas 'byung ba med par 'gyur ba'i phyir ro/ /sngags ni cung zad ces bya ba ni sgra che bar ma yin par ro/ /thos par bzlas pa ni rang gi ngag rang gi yul la 'brel zhing gzhan gyis mi thos par ro/ /bzlas pa de dag dang ldan
<p>230b.6</p>pa'i phreng ba gsungs pa/ gshin rje slob dpon mi mchog gis/ /ma he mi dang so gnyis dang / /ba glang dag dang rta dag dang / /bong bu rnga mo rus pa las/ /bzlas pa'i phreng ba rab bsgrub bya/ /zhes pa las gshin rje slob dpon ni gshin rje gshed rdo rje slob dpon gyi dbang
<p>230b.7</p>thob pa'o/ /mi mchog gis zhes bya ba ni dam tshig dang ldan pa'o/ /ma he ni glang rgod de gsad pa la'o/ /mi ni dngos grub sgrub pa la'o/ /so gnyis ni glang po che ste zhi ba la'o/ /ba glang ni rgyas pa la'o/ /rta ni dbang du bya ba la'o/ /bong bu ni khur skyes de dgug pa la'o/ /
<p>231a</p>
<p>231a.1</p>rnga mo ni bskrad pa la'o/ /de dag gi rus pa las byas pa'i bzlas pa'i phreng ba grangs ni nyi shu rtsa gcig dang brgyad dang lha'i grangs dang nye bar mthun pa dang brgya rtsa brgyad dang / lnga bcu dang nyi shu rtsa lnga dang / bzhi bcu rtsa brgyad de/ de dag la de bzhin gshegs pa'i 'khor lo
<p>231a.2</p>rab tu gnas pa bya ste/ gsang ba'i gnas su rab tu bsnyen bkur ba'i phyir sba bar bya'o/ /de dmigs pa rjes su dran par bya ba gsungs pa/ /mkhas pas yang na mi mgo ste/ /khrag gis sbags pa'i mgo bsgom bya/ /zhes pa la mkhas pa ni shes rab dang ldan pa'i rnal 'byor pa ste
<p>231a.3</p>mi'i mgo bo ni thod pa skam po'o/ /khrag gis spags pa'i mgo bo ni rlon pa ste dbang po lnga dang ldan pa bsgom par bya'o/ /bzlas pa de nyid yang dag par sbyor ba'i tshogs gsungs pa/ zla ba cog gi bcu bzhi la/ /bdud rtsi lnga dang ldan pa yi/ /sha lnga yis ni bskus byas nas/ /bzlas na dngos
<p>231a.4</p>grub sgrub pa'i mchog /ri lu dag ni so so la/ /rnal 'byor pa yi gshin rje bsgom/ /zhes bya ba la zla ba cog gi zhes bya ba ni lo gcig cha'i rnam grangs bcu gnyis pa'o/ /bcu bzhi pa ni dkar po'i ngo dang nag po'i ngo bcu bzhi pa'o/ /bdud rtsi rnam pa lnga dang ldan pa'i sha lnga ni bdud rtsi'o/ /
<p>231a.5</p>de yis bsku bar bya ba'i rdzas ni bza' ba dang bca' ba dang / myang ba dang / bldag pa dang / btung ba'i bye brag 'bras chan dang nya sha la sogs pa'o/ /bzlas na zhes bya ba ni gcig nas khri'i bar te mtshan mo'i phyed kyi dus so/ /gong gi man ngag gis bzlas na dngos grub sgrub pa'i mchog
<p>231a.6</p>tu 'gyur ro/ /dngos grub sgrub pa'i phreng ba'i dmigs pa khyad par du gsungs pa/ dril bu dag ni phreng ba'o/ /so so ni 'bru re re la'o/ /rnal 'byor pa zhes bya ba ni ting nge 'dzin gyis nyams su myong ba ni yid dang mi 'bral ba'o/ /gshin rje gshed bsgom zhes pa ni mtshan dang dpe byad
<p>231a.7</p>yongs su rdzogs pa'i sku'o/ /bzlas pa'i grangs kyi sbyor ba gsungs pa/ khri tsam gyis ni 'byung po rnams/ /mkha' 'gro ma ni stong phrag dang / /bdud dang yi dgas tshogs kyang 'chi/ /gshin rje rdo rje sbyor ba yis/ /rnal 'byor bdag nyid 'bum bzlas na/ /des ni las kun byed par
<p>231b</p>
<p>231b.1</p>'gyur/ /bye ba bzlas na dngos grub ster/ /bye ba lnga bzlas smos ci dgos/ /zhes pa la khri ni stong phrag bcu'o/ /tsam gyis ni zhes bya ba ni lhag mi dgos pa'o/ /'byung po rnams dang mkha' 'gro ma/ /zhes bya ba ni gnyis kyi don gyis drug ste 'ching ba'am tshar gcod par nus so/ /
<p>231b.2</p>stong phrag gcig gis bdud dang yi dgas kyi tshogs 'ching bar nus te dpa' bo stobs can gyi sems kyi bye brag gis so/ /gshin rje gshed rdo rje ni de bzhin gshegs pa ste/ sbyor bas zhes bya ba ni rnal 'byor pa bdag nyid de nyid du'o/ /rnal 'byor ni dpa' bo'i rnal 'byor dang
<p>231b.3</p>rjes kyi rnal 'byor dang / shin tu rnal 'byor chen po'i bdag nyid kyis so/ /'bum bzlas nas zhes bya ba ni khri phrag bcu'o/ /des ni las kun zhes bya ba ni zhi ba dang rgyas pa dang dbang dang drag po dang / dgug pa dang bskrad pa la sogs pa byed pa yin no/ /bye ba ni 'bum
<p>231b.4</p>phrag bcu ste/ bzlas nas thun mong gi dngos grub sgrub po/ /bye ba lnga bzlas pas rang gi sems dag par gyur te dngos grub gzhan lta smos kyang ci dgos so/ /de yang bshad pa'i rgyud las/ he ru ka yi rnal 'byor gyis/ /chos 'byung byang chub sems kyis byug /sgron ma bcu
<p>231b.5</p>bcas gtor ma sbyin/ /gsang sngags bzlas pa'i bsnyen byas nas/ /'byung po mthu yis gzung byas la/ /'bru re ba dang sde tshan gyi/ /yi ge cho ga'i sbyor ba brtsam/ /zhes 'byung ba ltar shes par bya'o/ /de yang ci zhe na/ ting nge 'dzin gyi 'od zer lcags kyu lta bus bkug
<p>231b.6</p>nas bsgrub bya'i lus la bcug cing snying gar nyi ma'i steng du yi ge hUM 'bar bar 'phros pa'i lcags sgrog gis bcings la/ bdag nyid kyi yi ge'i 'od zer rab tu rno ba dag gis spyi gtsug nas rkang pa'i bar du 'bigs shing e las chos kyi 'byung gnas rab tu dkar ba'i
<p>231b.7</p>nang du re pha las me'i dkyil 'khor rab tu 'bar bar bsams te/ de'i 'od kyis rab tu g.yengs pa'i bsgrub bya la thal chen dang yungs kar brdeg cing / sarba big+h+nA na nA sha ya b+hi de sha ya A kaR+Sha ya hUM phaT phaT phaT ces nyi shu rtsa gcig gam brgya rtsa brgyad du brjod pas grol bar
<p>232a</p>
<p>232a.1</p>'gyur ro/ /gcig pa'i bud med dang gcig pa'i skyes pa'i dur khrod kyi thal bas byugs la shing gi lo ma la bsgrub bya'i gzugs du ma dang mi'i tshil bu bsres pas bris te 'jigs byed kyi rlung bur btsugs ting nge 'dzin gyis dgug cing bstim pa'i sbyor ba bya
<p>232a.2</p>ste/ gdug pa'i rdzas kyis gong ltar bskrad la dud pas 'dug pa yang bya'o/ /de nas sprul pa'i khro bo'i 'od zer du ba ltar rab tu 'khrug cing gdug pa dag gi gsang ba'i lam nas yar zhugs pas sems mar me lta bur mog mog por byas shing skyob pa'i lha dang yang
<p>232a.3</p>bral te/ mdog thal skyar gyur cing skra grol bar bsam ma/ /de nas du ba dang tshwa dang ske tshe la sogs pas byugs la gzugs brnyan thod pa gnyis kyi bar du bcug nas nam phyed na dur khrod kyi dkyil 'khor du mnan te dur khrod kyi g.yam pas kha bkab la/ khro ba dang bcas
<p>232a.4</p>pa'i sgo nas gshin rje gshed chen po rnams che ge mo 'di zung la bdag nyid kyi sgrub pa rdzogs par gyis shig ces bskul ba'i tshig ci rigs pa gdags par bya'o/ /glo bur ba rnams la ni lag pa gnyis rab tu khro ba'i mtshon chas g.yas g.yon du nye bar bya zhing gong gi
<p>232a.5</p>sngags bzlas so/ /las kyi sbyor ba ni mar ngo'i brgyad kyang rung ngo / /bdag nyid ni dpa' bo rnams kyis khyad par bya'o/ /sdom du bsnyen pa song ba dag gis 'grub par 'gyur ba ni bshad zin to/ /sgrub pa'i gtor ma'i cho ga gsungs pa/ nyin re'am yang na zla re'am/ /de
<p>232a.6</p>bzhin lo ni re re la/ /gtor ma drug cu rtsa bzhi sbyin/ /dbyu gu drug cu rtsa bzhir shes/ /zhes pa la nyin re'am zhes pa ni rtag tu'o/ /zla re'am zhes bya ba ni zla ba re'i bcu bzhi la'o/ /de bzhin lo ni re re zhes bya ba ni gcig gi dus chen po nyi ma gcig la'o/ /gtor ma ni gtor ma chen
<p>232a.7</p>po'o/ /drug cu rtsa bzhi sbyin zhes bya ba ni gtor ma'i grangs te sbyin ba ni mgron nye bar mchod pa'o/ /dus nam zhe na/ dbyu gu zhes bya ba dang dus mnyam pa'i phyed ni thun bzhi'o/ /de ltar zhag gcig la thun brgyad do/ /thun gyi brgyad cha brgyad ni dbyu gu'o/ /de'i khyad par yang rlung gis
<p>232b</p>
<p>232b.1</p>gzung bar bya ste dkar po ni tshes gcig la g.yon pa'i sna bu ga nas zla zhes bya ba'i rlung byung bas thun dang po'i phyed khyab par gnas so/ /de nas 'phos te thun bdun gyi phyed kyi cha ni sngar bzhin no/ /'pho ba ni ji srid pa'i phyed nub par 'gyur ro/ /nyin mo ji lta ba bzhin du mtshan mo yang de
<p>232b.2</p>bzhin te/ de dag ni 'pho ba bcu drug go/ /de'i phyed ni cho tshod de/ chu tshod re re la dbang chen gyi skad cig gnyis gnyis so/ /skad cig re la dbyu gu zhes bya ste gang gi tshe steng du rgyu ba ni me yin no/ /logs gnyis su byung ba de ni rlung yin no/ /thur la 'byung ba ni chu yin no/ /dbus
<p>232b.3</p>nas 'byung ba ni dbang chen yin no/ /de yang bshad pa'i rgyud las/ de la gang tshe dbus gnas te/ /gang tshe gang gi blo gnyis nas/ /gang tshe 'og char khyab pa ni/ /skad cig skad cig rlung 'byung ba/ /'pho ba bzhi ni shes byas la/ /dbyu gu bzhi la blta bar bya/ /ji ltar dbyu
<p>232b.4</p>gu dbyu gu bzhin/ /rang sbyor bdag nyid gtor ma sbyin/ /de bzhin du mar ngo'i tshes gcig la nyi ma zhes bya ba'i rlung sna bug g.yas pa nas 'byung ste/ de ltar tshes gnyis dang gsum gyi bar du'o/ /bzhi la nyi ma nas zla bar 'pho/ de lta ba dang drug pa'i bar du 'byung ngo / /de nas yang nyi
<p>232b.5</p>ma 'pho ste/ bdun dang brgyad dang dgu'i bar du 'byung ngo / /de nas yang zla bar 'pho ste bcu pa dang / bcu gcig pa dang / /bcu gnyis kyi bar du 'byung ngo / /de nas yang nyi mar 'pho ste bcu gsum pa dang / bcu bzhi pa dang / bco lnga'i bar du 'byung ngo / zla ba phyed gang las dang por
<p>232b.6</p>'byung ba der tha mar nub par 'gyur ro/ /nyin mo ji lta ba bzhin du mtshan mo yang ngo / /'di yang mtshan mo'i sbyor ba la brtsam par bya ste/ sa dang chu la dge ba'i las/ /me dang rlung la gsad pa'i las/ /zla ba yang dag nyid shes bya/ /nyi ma la ni 'bring bo yin/ /mi dge gal te nyi mar
<p>232b.7</p>bya/ /de ni nges par 'chi ba ste/ /de nyid zla bar 'byung ba ste/ /shin tu sdug bsngal ster ba min/ /zhes bshad pa'i rgyud las so/ /da ni rnal 'byor pas thun mong gi dngos grub kyi bya ba gsungs pa/ rtag tu cung zad ci za dang / /de bzhin cung zad 'thung ba dang / /gzhan yang
<p>233a</p>
<p>233a.1</p>bza' ba thams cad kyi/ /phud ni gshin rje gshed la dbul/ /zhes bya ba la rtag tu ni ji srid 'tsho'i bar du'o/ /cung zad ni tham ste chen po ci za ba la lta smos kyang ci dgos te/ de bzhin du cung zad ci 'thung ba ni dus kyi'o/ /gzhan yang bza' ba thams cad kyi/ /
<p>233a.2</p>zhes bya ba ni dus med cing ris su ma chad pa'i longs spyod do/ /phud ni longs spyod ste phyi dang nang gi gshin rje gshed mnyes par bya ba'i phyir dbul ba'o/ /de las gzhan pa ni 'khor ba'i yo byad kyang bsdu bar bya ste/ rang gi ye shes khyad par du 'gro ba'i don gyis so/ /da ni
<p>233a.3</p>mchog gi dngos grub bla ma mnyes pa las dngos grub chen po 'grub pa'i phyir bsgrub par bya ste/ de nas yang dag bshad bya ba/ /bla ma la ni yon dbul ba'o/ /las ni thams cad bsgrub pa dang / /bdag nyid zhi bar bya ba'i phyir/ /zhes pa la bla ma ni yon tan 'byung ba'i gzhi
<p>233a.4</p>yin pas so/ /yon dbul ba ni thugs mnyes par byed pa'i rtsa ba'o/ /las ni 'khrul 'khor la sogs pa bsgrub pa dang / bdag nyid nye bar zhi ba mi gnas pa'i mya ngan las 'das pa thob par bya ba'i phyir 'bad pas nye bar bsten pa ni dgos pa'o/ /bsnyen bkur gyi las ni/ bdag
<p>233a.5</p>nyid kyang ni dbul ba dang / /zhes bya ba la sogs pa ni go sla'o/ /brtul zhugs can ni bshad pa'i rgyud las/ 'di dang don nye bar gzhag ste/ /ma 'ongs gzhan don sems dpa' ni/ /blo ldan gtong ba mthu yis brgyan/ /dpa' bo sems kyis brtul zhugs 'chang / /zhes pa nyid
<p>233a.6</p>do/ /des bla ma la yon dbul bar bya'o/ /de bzhin gshegs pa thams cad kyi sku gsung thugs gshin rje gshed nag po'i rgyud ni bshad zin to/ /nye bar mkho ba ni rnal 'byor pa'i longs spyod kyi bdag nyid du 'tsham pa'o/ /las kyi khyad par ni bsnyen pa dang gtor ma'o/ /
<p>233a.7</p>thams cad pa zhes bya ba ni dam pa bsnyen bkur pa'o/ /rim par phye ba ni de re re'i khyad par ro/ /bcu gnyis pa ni bcu gcig pas gzhag pa'o/ /nag po zhabs kyis bshad pa'i le'u bcu gnyis pa rgya cher gsal bar byas pa'o// //da ni sems can mi shes pa
<p>233b</p>
<p>233b.1</p>rmongs pa dag la phyag mtshan gyi rnam par dag pa gsungs pa/ de nas sems can thams cad kyi/ /sdig pa'i las rnams ji snyed pa/ /de dag gcod pas gri gug ste/ /zhe sdang gcod pas shugs can no/ /zhes bya ba la gzhan dag ni 'dir mi rigs te sems can gsod pa'i
<p>233b.2</p>ngang tshul can yin te de dag gis thar pa'i sa bon ma rung bar byed pa'o zhe na ma yin te/ sems can rnams kyi sdig pa ni nyon mongs pas kun nas bslang zhing bskyed pa'i phyir sgo gsum du bcu skyed pa ni las so/ /ji snyed pa zhes bya ba ni ma lus pa'i don te de dag gcod cing ma lus par byed
<p>233b.3</p>pas na gri gug go/ /zhe sdang ni mtshon pa tsam du zad de lnga'o/ /de gcod cing gsheg pas zad par byed pas na shugs can zhes bya ba ste ral gri'o/ /da ni 'bad pa med par gzhan dang gzhan gyi shes rab kyi mthu bdag gis thos shing khong du chud par bya ba bsgrub pa'i phyir gsungs pa/ de nas yang
<p>233b.4</p>dag bshad bya ba/ /ring po'i thos pa bsgrub pa'i phyir/ /zhes bya ba'i don ni dgos pa ste/ ring po ni nye bar mtshungs pa'i gnas ma yin par gzhan no/ /thos pa ni bdag gi yul du bya'o/ /sgrub pa ni de'i lus la skyed par byed pa'i cho ga 'di nyid do/ /phyir ni de la 'di dgos pa'i don gyis na'o/ /
<p>233b.5</p>de nas rdo rje mkha' 'gro ma'i sgrub pa gsungs pa/ rdo rje mkha' 'gro ma sgrub thabs/ /nam mkha' khams kyi dbus gtogs par/ /nyi ma'i dkyil 'khor mchog bsam bya/ /gnas der rtse lnga pa yang bsgom/ /zhes bya ba la rdo rje ni ye shes so/ /mkha' 'gro ma ni mkha' dang ldan pa'i
<p>233b.6</p>bcom ldan 'das so/ /'dir yang tshogs bsags pa sngon du 'gro ba'i tshangs pa'i gnas bzhis sbyangs pa stong pa nyid du'o/ /nam mkha'i khams kyi zhes bya ba ni zla ba rdo rje'i sbyor bas chos kyi 'byung gnas dkar po rnam thar gyi bdag nyid can no/ /dbus ni de'i dbus te gtogs par
<p>233b.7</p>ni khor yug ste nye bar bsdu ba zla bar 'khor lo'i sbyor bas gzhal yas khang ngo / /de'i dkyil du re pha las nyi ma'i dkyil 'khor 'od zer rno ba dang bcas pa'i mchog bsam par bya'o/ /gnas der zhes bya ba ni dkyil du'o/ /des sa bon gyi yi ge las rdo rje rtse lnga pa ni nor bu'i mdangs la
<p>234a</p>
<p>234a.1</p>rab tu 'khrugs pa'i 'od zer can bsgom par bya'o/ /de'i steng du zhes bya ba ni lte ba la ste gnas pa ni nyi ma'o/ /dgos pa ni mdog nag po las 'phros shing 'dus pa las shin tu 'jigs su rung ba'i sku zhal gsum pa g.yas dang g.yon ni dkar ba dang dmar ba/ phyag drug
<p>234a.2</p>pa'i dang po'i phyag tu rdo rje rtse lnga pa rnam par bsgom par bya'o/ /gzhan ni zhes bya ba ni ral gri dang gri gug dang 'khor lo dang pad+ma dang thod pa'i mtshan ma ste phyag gzhan dag la zhes bya ste lnga yongs su gang bar dgod do/ /shar du zhes bya ba la sogs pa ni go sla'o/ /sbyor ba ni zla
<p>234a.3</p>ba ste de'i dkyil du sangs rgyas mkha' 'gro ma'o/ /rim pa zhes bya ba ni mkha' 'gro ma lnga po dkyil 'khor gyi dbus su ste/ 'dis ni dkyil 'khor rim pa gnyis su shes par bya'o/ /dkyil 'khor ni rtsa ba'i dkyil 'khor la sna tshogs rdo rje rgya gram med par byas pa ka ba brgyad
<p>234a.4</p>kyi khyad par can no/ /de yang bshad pa'i rgyud las/ mkha' 'gro ma yi dkyil 'khor mchog /ka ba brgyad kyis mdzes byas pa/ /rdo rje rin chen pad+ma dang / /ral gri rang bzhin ka chen po/ /zhes 'byung ba bzhin no/ /me la sogs pa ni bden bral dang rlung lha dang dbang ldan gyi mtshams
<p>234a.5</p>bzhi ru'o/ /lha mo ni lA s+ye ma dkar mo sgeg pa'i tshul dang / phreng ba ma ser mo phreng ba 'dzin pa'i tshul dang / glu dbyangs ma dmar mo pi wang 'dren pa'i tshul dang / gar ma sngo bsangs gar byed pa'i tshul de bsgom par bya ba yang phyag gnyis pa zhal gcig pa g.yas pa
<p>234a.6</p>bskum zhing g.yon brkyang ba rin po che'i phreng ba do shal du 'dzin pa cung zhig khros pa'i tshul can no/ /las kyi cho ga ni bsnyen pa dang sgrub pa ste/ mthong ba ni mkhas shing nges par sbyangs pa des so/ /der ni zhes bya ba dkyil 'khor gyi shar la sogs pa rnams su'o/ /sgo skyong ni las
<p>234a.7</p>byed cing bgegs srung bar byed pas so/ /de yang tho ba la sogs te sngar bzhin no/ /de dag la byin gyis brlab pa dang dbang dang / dgug par byas la mchod pa dang bstod pa dang bdud rtsi myang ba yang bya'o/ /de nas spro ba dang bsdu ba sngon du 'gro bas bzlas pa bya ste/ /oM badzra TA ki nI zhes
<p>234b</p>
<p>234b.1</p>bya ba ni bcom ldan 'das rdo rje mkha' 'gro ma'i sngags so/ /oM karma DA ki nI zhes bya ba ni bcom ldan 'das las kyi mkha' 'gro ma'i sngags so/ /oM pad+ma DA ki nI zhes bya ba ni bcom ldan 'das pad+ma mkha' 'gro ma'i sngags so/ /o bud+ha DA ki nI zhes bya ba ni bcom ldan 'das sangs
<p>234b.2</p>rgyas mkha' 'gro ma'i sngags so/ /oM rat+na DA ki nI zhes bya ba ni bcom ldan 'das rin chen mkha' 'gro ma'i sngags so/ /laM maM naM gaM zhes bya ba ni mtshams kyi lA s+ye la sogs pa'i sngags so/ /oM mung+ga ra dzaH oM d+ha na d+ha hUM/ oM pad+ma baM/ oM khad+ga hoHzhes pa ni tho ba la sogs
<p>234b.3</p>pa bzhi'i sngags so/ /'di dag ni sngon du bsnyen pa'i cho ga ste/ le'u bcu gnyis pa las rgya cher shes par bya'o/ /da ni sgrub pa brtsam par bya ste/ dgos pa ni sngar dang rjes su mthun pa nyid la gsungs pa/ de ni gsang sngags kyi dngos grub 'byung bar 'gyur te zhes bya ba la/ 
<p>234b.4</p>gsang sngags ni snying po nye bar len pa'o/ /dngos grub ni shes rab kyi mthu thob pa'o/ /de dag gi sbyor ba thogs pa med par byed pa 'di dag ste/ oM a ka sha tsa ra DA ki nI swA hA/ zhes khri dang ldan pa dag gis 'grub par 'gyur ro/ /de'i nye bar len pa sgrub pa'i las kyang ga
<p>234b.5</p>bur dang gur gum dang dzA ti pha la dang / byang chub kyi shing gi me tog rnams la mngon par bsngags te mchod pa dang btung ba dang byug pa bya'o/ /byang chub sems dpa' phyag na rdo rjes snang ba rab tu byin gyis brlabs te ut+pal sngon po'i dbyibs su blta bar bya'o/ /des
<p>234b.6</p>gang dang gang thos pa de dag thams cad kyang tshig gi gzungs dang / don gyi gzungs dang / mi brjed pa'i gzungs dang ldan par 'gyur ro/ /da ni rdo rje sa 'og gi dngos grub sgrub pa'i phyir gsungs pa/ sa 'og rnam par sgrub don du/ /gnod mdzes rnam par bsgom par bya/ 
<p>234b.7</p>zhes pa la rdo rje ni nus pa rjes su gnas pa'o/ /sa 'og ni sa 'og gi gter ro/ /de mthong zhing thob par bya ba'i don du rab tu grub pa'i 'khor lo rdo rje gnod mdzes la sogs pa bsgom par bya'o/ de yang sngon du tshogs bsags pa dang stong pa nyid dang srung ba'i mtshams kyi 'khor lo'i
<p>235a</p>
<p>235a.1</p>rjes la de'i nang du gzhal yas khang nyi ma dang bcas pa sprul te/ de'i dkyil du hrI las bskyed pa'i rdo rje yongs su gyur pa las khro bo gnod mdzes sku mdog thams cad sngo ba g.yas dang g.yon gyi zhal dkar ba dang dmar ba phyag drug pa rab tu 'jigs pa'i phyag tu gtun shing dang
<p>235a.2</p>ral gri dang 'khor lo dang / chu skyes dang gri gug dang thod pa dgod par bya'o/ /dkyil 'khor gyi ni zhes bya ba ni ka ba brgyad kyis nye bar mdzes pa snga ma bzhin no/ /dkyil du zhes bya ba ni dkyil ni nyi ma la'o/ /'di ni rab tu dgod par bya/ /zhes bya ba ni gnod mdzes so/ /phyogs bzhi sngags kyi sa bon gyi
<p>235a.3</p>yi ge las/ shar du spyan ma dgod par bya/ /de bzhin lho ru mA ma kI/ /nub tu lha mo gos dkar mo/ /sgrol ma byang gi phyogs su dgod/ /ces bya ba la shar ni shar gyi zla ba la'o/ /spyan ma ni zhal gsum phyag drug mdog dkar ba dgod par bya ste zhal g.yas pa dang g.yon pa ni sngo ba dang dmar
<p>235a.4</p>ba dang / phyag mtshan ni ral gri dang rin po che dang pad+ma 'dzin pa'o/ /de bzhin lho ru mA ma kI zhal gsum phyag drug pa mdog sngo ba ste/ zhal g.yas pa dang g.yon pa dkar ba dang dmar ba/ phyag mtshan ni rdo rje dang ral gri dang rin po che dang pad+ma bsnams pa'o/ /nub tu lha mo gos dkar mo zhal gsum
<p>235a.5</p>pa phyag drug pa dmar ba g.yas pa dang g.yon pa sngo ba dang dkar ba/ phyag mtshan ni pad+ma dang ral gri dang 'khor lo dang nor bu bsnams pa'o/ /grol ma ni byang gi phyogs su dgod par bya ste zhal gsum phyag drug mdog sngo bsangs zhal g.yas pa dang g.yon pa dmar ba dang dkar ba/ phyag mtshan ni ral
<p>235a.6</p>gri dang 'khor lo dang nor bu dang pad+ma bsnams pa'o/ /rtsa ba'i phyag gri gug dang thod pas thugs la rab tu 'khyud pa'i tshul lo/ /de dag thams cad kyi zhabs kyang g.yas bskum zhing g.yon brkyang ba/ khro bo dang bcas pa'i khro bo'i rgyan gyis rab tu spras pa spyan dgu rnam par bzlog cing blta ba mche ba bcu
<p>235a.7</p>gnyis kyi phreng ba rab tu gtsigs pa'o/ /me tog dang spos dang dri dang mar me ma bzhi ni me la sogs pa zhes bya ste bden bral dang rlung dang dbang ldan mtshams su dgod do/ /de yang sngar gyi sa bon las bskyed pa'i lha mo zhal gcig phyag gnyis pa mdog dkar ba dang dmar ba dang ljang gu'i mdog can no/ /
<p>235b</p>
<p>235b.1</p>me tog dkar po'i phreng ba dang spos kyi snod dang / mar me dang / dri'i dung phor lag na thogs pa gtso bo la mngon par phyogs pa'o/ /tho ba la sogs pa zhes bya ba ni dbyug pa dang pad+ma dang ral gri gshin rje gshed bzhi sgo bzhi ru dgod par bya ste/ zhal gsum phyag drug pa'i khro bo sbrul gyi rgyan dang ska
<p>235b.2</p>rags byas pa ya tsa ni ra bzhi las bskyed pa'i sku ni las kyi cho ga mthong nas dkyil 'khor gyi 'khor lo 'di ltar bsgom par bya'o/ /sngags gong nas 'byung ba nyid kyis bsnyen pa 'bum byas nas rdo rje sa 'og gi sbyor ba rnam pa de dag la nges par ldan pas bcom ldan 'das kyis rmi lam gyi mtshan
<p>235b.3</p>mar sa 'og gi gter dang bsgrub pa'i lam mthong bar 'gyur ro/ /rmi lam dang rjes su mthun par rdo rje sa 'og gi rnal 'byor pa der 'jug par bya'o/ /da ni mkha' spyod kyi dngos grub bsgrub pa gsungs pa/ de nas yang dag bshad bya ba/ /bdun pa'i rgyal po'i dkyil 'khor de/ /mkha'
<p>235b.4</p>spyod nyid ni rab bsgrub phyir/ /rta yi mchog ni rab tu bsgrub/ /ces pa la bdun pa ni rta ste/ des 'dul ba'i gdul bya rnams kyi rgyud la rgyal po lta bur gnas pas na rgyal po'o/ /dkyil 'khor zhes bya ba ni rten gyi dkyil 'khor te sngon du 'gro ba dang bcas pas snga ma bzhin no/ /de la brten
<p>235b.5</p>pa'i khyad par bsgom pa ni dgongs pa'i mkha' spyod ces bya ste/ khams gsum gyi nam mkha' la rgyu zhing ji ltar 'dod pa dag tu byed do/ /de nyid rab tu bsgrub pa'i phyir rta'i mchog rab tu bsgrub par bya ste/ de'i khyad par yang nyi ma'i steng du hrIHlas skyes pa'i mon sran gre'u yongs su gyur pa las
<p>235b.6</p>phyag gnyis pa zhal gcig pa sku mdog thams cad ljang gu rab tu 'jigs par byed pa'i stangs can nyi ma'i steng du gnas pa rta'i gdong pa rngog ma ser pos rab tu mdzes pa/ g.yas pa na mon sran gre'u rtsa ba dang bcas pa khu tshur gyis bcangs pa/ phyag g.yon na thod pa thogs pa'o/ /sngags ni
<p>235b.7</p>oM la sogs pa'i 'bru bdun pa dag las hUM phaT swA hA/ legs par btags te man ngag la mkhas pas bzlas na rta mchog gi rgyal por grags shing nyi ma ltar nam mkha' la dbang bar 'gyur ro/ /sngags 'dis ni zhes bya ba ni hrIHste/ thams cad du zhes bya ba ni lha'i tshogs so/ /
<p>236a</p>
<p>236a.1</p>gshegs su gsol zhes bya ba ni bcom ldan 'das kyi thugs ka nas phyung ba ste 'khor rnams rang gi thugs ka nas sprul zhes bya bar rab tu grags so/ /de yang gong gi sngags kyis rab tu bskul ba'i rjes la smyug ma'i gling bu ni bug pa bdun pa nyid do/ /pi wang ni gzhu rgyud dang bcas
<p>236a.2</p>pa'o/ /rnga zlum ni khog pa gcig gi steng 'og yongs su dril ba'o/ /rnga bran ni pa hra ha chen po ste rnga bo che'i dbyibs can la rked pa cung zad phra ba rnga ma'i skud pas sbrel pa lus kyi g.yon phyogs su 'phyang ste steng nas brdung ba de dag go/ /mtshams zhes bya ba ni me la sogs pa bzhir yid kyis gzhag pa'o/ /
<p>236a.3</p>ba glang sna dang glang po che'i sna zhes bya ba ni de nyid kyi gdong pa can no/ /de bzhin mdog bzang zhes bya ba ni rab tu zhi ba'i mdangs rab tu rgyas pa'i zhal lo/ /mdog ngan ni khros pa'i bzhin rab tu bsdus pa'o/ /g.yas kyi phyag rnams su gtun shing dang sta re dang lcags kyu dang zhags pa'o/ /gar la
<p>236a.4</p>sogs pa g.yas bskum zhing g.yon brkyang ba'o/ /rnal 'byor gyi zhes bya ba ni rnal 'byor gyi blo'i yul gyis so/ /gnas ni sgo bzhi ru'o/ /rtag tu bsgom pa zhes bya ba ni bsgrub bya yongs su ma thob pa'i bar de srid du'o/ /mon sran gre'u sngo bsangs phyag g.yon par bsgom par bya'o/ /rang gi phyag mtshan
<p>236a.5</p>gong du bshad pa de bzhin du g.yas su'o/ /sgrub pa de dag gi khyad par gyi 'bras bu ci zhe na/ ji ltar rta mchog sngags kyis ni/ /rdo rje sa 'og gi yang ste/ /rta mchog rnal 'byor nyid kyis ni/ /khams gsum nam mkha'i khams su rgyu/ /zhes bya ba la rta mchog gi sngags ni bskyed pa dang bzlas
<p>236a.6</p>pa'i sngags so/ /bskyed pa ni sa 'og gi dkyil 'khor dang ring po'i thos pa bsgrub pa dag kyang hrIH'i sa bon las sprul pa dang / yang na sa 'og dang mkha' spyod gnyis kyi yi ge bdun pa'i sngags kyis bsgrub pa'o/ /rta mchog ni bsgrub par bya ste rnal 'byor sgrub pa byed pa rtse gcig pa'i yid kyis so/ /
<p>236a.7</p>khams gsum ni 'dod pa dang gzugs dang gzugs med pa'i khams so/ /nam mkha'i ni srid pa'i rtse mo mthar thug pa'i bar ro/ /khams gsum rgyu ba ni thogs pa med par dbang du byas pa'o/ /de bzhin gshegs pa thams cad kyi sku gsung thugs gshin rje gshed nag po'i rgyud ni bshad zin to/ /
<p>236b</p>
<p>236b.1</p>bshad pa ni thun mong gi dngos grub ste/ nges par bstan pa ni las kyi cho ga ma lus par bstan pas slu ba med pa'i don to/ /bcu gsum pa ni bcu gnyis pas gzhag pa'o/ /nag po zhabs kyis bshad pa'i le'u bcu gsum pa rgya cher gsal bar byas pa'o// //da ni sngon du bsnyen par
<p>236b.2</p>rdzogs pa dag gis sa'i cho ga dang sta gon du gnas pa yongs su rdzogs pa'i rjes la/ srad bu mngon par bsngags pa'i sngags gsungs pa/ de la 'di ni srad bu rkyong ba'i dam tshig gi mchog ste/ oM a kA ro mu khaM sarba d+harmA NA a d+yA nut+pan+na twAta ces bya ba la/ srad bu ni ye shes kyi srad bu ste nyi shu rtsa lnga'i bye brag
<p>236b.3</p>lnga lnga'i bsgril ba lnga'o/ /de ltar dbye ba byas pa'i dog pa lnga bsang bar byas pa'i rjes la sa bon byin gyis brlab pa ste/ ye shes kyi sgra lngas spyan drangs nas gnyis su med par gyur pa rdo rje'i thig ste/ phun sum tshogs pa de dag byin gyi rlabs kyi nus pas sems can bsdu zhing rgyud smin par byas pa las
<p>236b.4</p>mi 'da' bar bya ba'i phyir dam tshig gi mchog ste/ rdo rje las kyi dza zhes bskul bas drang bar bya'o/ /sngags 'dis ni lus byin gyis brlabs pa'i dkyil 'khor dang / ma rig pa bsal ba'i dkyil 'khor dang / byang chub kyi sems kyi dkyil 'khor gsum gyi spel ba ni de kho na nyid gsum gyis spel ba
<p>236b.5</p>yin par shes par bya'o/ /de yang a ni skye ba med pa ste/ a kA ro mu khaM ni de las skyes pa'i zhal dang mdog can no/ /sarba ni thams cad de d+harmA ni chos so/ /NAM ni gnas te 'byung gnas su shes par bya'o/ /a d+yA ni 'phags pa ste/ nut+pan+na ni rtogs pa'i gnas lugs so/ /na ni rang ste nyams su
<p>236b.6</p>myong ba'o/ /twAta ni de kho na nyid kyi byang chub kyi sems te de ltar lha'i sku'i de kho na nyid dang / gsung gi de kho na nyid dang / thugs kyi de kho na nyid kyi nus pa bcom ldan 'das kyis de kho na nyid kyis byin gyis brlab pa'o/ /slob dpon dang slob ma'i rjes su mthun pa'i ting nge 'dzin yang / dpal ldan
<p>236b.7</p>gshin rje gshed bsgoms pas/ /slob ma rnam snang mdzad du bsgom/ /ye shes thig mchog rtse mo'i rtse/ /shin tu mnyam par gzhag pas gdab/ /ces bya ba la gshin rje gshed kyi slob dpon gyis bsgom par bya'o/ /slob mas bsgom par bya ba ni rnam par snang mdzad gti mug rdo rje ste
<p>237a</p>
<p>237a.1</p>ye shes ni yak+She ma me d+ha'i sa bon las byung ba'o/ /thig mchog ni dri zhim pa rnam pa lnga dang khyad par gyi rdzas bdud rtsi rnam pa lnga byugs pa'o/ /rtse mo ni ye shes kyi thig ste rtse zhes bya ba ni ye shes kyi 'khor los byin gyis brlabs nas so/ /shin tu mnyam par bzhag nas zhes
<p>237a.2</p>bya ba ni phyogs dang sa la mkhas pas 'debs pa'i dus su phyogs dang sa thams cad mnyam par bya'o/ /gdab pa ni thig gi bye brag gis nam mkha' dang sa la gdab par bya'o/ /de la 'di ni dkyil 'khor du 'jug pa'i dam tshig go/ /oM AHhUM/ zhes bya ba la de la ni slob ma ste
<p>237a.3</p>gon du gnas pa'i cho ga yongs su rdzogs nas so/ /'di ni zhes bya ba ni 'og nas 'byung ba'i bya ba rnams so/ /dkyil 'khor chen po ni rtsa ba'i dkyil 'khor ro/ /'jug pa ni slob ma ste lus ngag yid gsum bag med pas 'da' bar mi bya bas na dam tshig go/ /de nyid bag dang
<p>237a.4</p>ldan pa'i brda'i don du oM ni lus tshad las mi 'da' ba dang lus byin gyis brlab pa 'di nyid do/ /AHni ngag tshad las mi 'da' ba dang ngag gi dam tshig go/ /hUM ni yid tshad las mi 'da' zhing yid byin gyis brlab pa'i de nyid do/ /de ltar yi ge gsum bdag slob ma dkyil
<p>237a.5</p>'khor du 'jug pa dang / /dkyil 'khor bri ba'i dus gnyis kar bzlas pa bya ste/ 'di dag gis byin gyis brlabs pa'i re khA dang thig la nang du 'jug pa dang / phyir dbyung bas 'gong ba'i nyes pa zad par byas so/ /da ni thig skud kyi khyad par gsungs pa/ /dkyil 'khor
<p>237a.6</p>nyis 'gyur ring bar bya/ /der ni sgo yi nyi shu tshad/ /ba yi rnam lngas mnyam byugs pa'i/ /skud pa sangs rgyas kyis rab brtags/ /zhes bya ba la thig skud dkyil 'khor gyi nyis 'gyur du ring ba'i brda ni phyi dang nang gi dkyil 'khor la nye bar dgongs pa yin no/ /sbom phra sgo'i nyis 'gyur tshad du
<p>237a.7</p>bya ba ni tshon rnam pa lnga la nye bar dgongs pa yin no/ /ba'i rnam pa lnga'i ni lci ba dang gcin dang 'o ma dang zho dang mar te/ snyoms par byugs shing skyang nul byas pa'i sa gzhi la gdab par sangs rgyas bcom ldan 'das kyis thabs dang shes rab gsang ba'i rgyud thams cad du rab tu bsngags so/ /da ni
<p>237b</p>
<p>237b.1</p>gsang ba dang shes rab ye shes kyi dbang gi phyir slob mas gsol ba gdab pa gsungs pa/ de la 'di ni rdo rje chen pos gsol ba gdab pa'i dam tshig go/ /e ma'o sangs rgyas slob dpon che/ /e ma'o chos dang tshogs kyi gtso/ /dam tshig de nyid bdag la stsol/ /byang chub sems kyang
<p>237b.2</p>bdag la stsol/ /zhes bya ba la de la zhes bya ba ni dkyil 'khor gyi 'khor lo dang bcas pa'i slob dpon no/ /'di ni zhes bya ba ni 'og nas 'byung ba'i tshig go/ /rdo rje ni sangs rgyas ye shes te chen po ni chos thams cad de'i bdag nyid du byed pa'i byang chub kyi sems so/ /de'i rtsa ba ni rdo rje slob
<p>237b.3</p>dpon yin pa'i phyir gsol ba gdab pa ste dad pa can gus pa dang 'bras bu la dmigs pa dang brtse ba yongs su mi gtong ba 'di ni dam tshig go/ /e ma'o zhes bya ba ni ngo mtshar ba'i 'byung ba ste gdol pa mo las 'khor los sgyur ba'i rgyal po skyes pa bzhin no/ /sangs rgyas ni byin gyis brlabs
<p>237b.4</p>pa'i rang bzhin nye bar rtogs pa dang / smon lam chen po'i rgyun gyis 'byung ba ste rdo rje slob dpon de'i ngo bo nyid yin pas che ba'o/ /chos ni zhi ba mya ngan las 'das pa dang / tshogs ni byang chub sems dpa'i dge 'dun te de'i rang bzhin yin pa'i phyir gtso bo zhes bya'o/ /dam tshig ni sangs rgyas dang chos dang
<p>237b.5</p>dge 'dun gyi dam tshig ste/ shes rab ye shes dang gsang ba dang bum pa rnams sbyar bar bya'o/ /de yang / skad cig ye shes bde ye shes/ /e baM la ni rab tu gnas/ /zhes pa dang / sangs rgyas kun gyi sdom pa ni/ /e baM la ni rab tu zhugs/ /zhes bya ba dang / gang la bde gshegs
<p>237b.6</p>bzhugs pa dang / /'chag pa dang ni bzhengs pa dang / seng ge lta bur gzims brtags pa'i/ /gnas de la ni bdag phyag 'tshal/ /zhes bya bas shes rab ye shes ni sangs rgyas kyi dam tshig go/ /rje btsun dang ni rje btsun ma/ /sbyar las btung ba byang chub sems/ /bsgrod dang bsgrod min
<p>237b.7</p>spangs pa ni/ /'di ni gnyis bral chos kyi mchog /ces bya bas gsang ba ni chos kyi dam tshig go/ /sgrub pos rig pa'i dbang blangs nas/ /slob dpon dag gis gzhan smin byed/ /nus pa bum pa'i dbang thob pa/ /skyes bu 'di ni tshogs kyi mchog /ces bya bas bum pa'i dbang ni
<p>238a</p>
<p>238a.1</p>dge 'dun gyi dam tshig go/ /de nyid ces bya ba ni grol bar bya ba'i go rims te bskyed pa'i rim pa dang bdag byin gyis brlab pa dang rdzogs pa'i rnal 'byor ro/ /de lta bu'i smin pa dang grol ba bdag la stsol zhes bya'o/ /byang chub kyi sems zhes bya ba ni bzhi pa ste/ kyang ni nye bar bsdu
<p>238a.2</p>ba snga ma las phyogs pa'o/ /de lta bu'i bzhi pa dam tshig dang bcas pa bdag la stsol zhes bya'o/ /de las sa srung ba yan chad byas pa'i rjes las gzung ba gsungs pa/ de la 'di ni sa chen po yongs su gzung ba'i cho ga ste rdo rje sa ma'i lha mo bkug la/ lha mo khyod ni dbang du gyur/ /skyob pa sangs
<p>238a.3</p>rgyas thams cad kyi/ /spyod pa yi ni khyad par dang / /sa dang pha rol phyin pa la'o/ /zhes bya ba la sa chen po ni byin gyis brlabs pa'i sa'o/ /yongs su gzung ba ni sa'i bdag pos yongs su gzung ba'o/ /cho ga ni dkyil 'khor gyi nub phyogs su dkyil 'khor dang nye bar gnas
<p>238a.4</p>pa'i mchod pa'o/ /rdo rje sa ma ni sa'i lha mo ste rab tu mdzes shing rgyas pa gser gyi mdog can no/ /bkug la zhes bya ba ni lus kyi phyed chung ngu gnas pa yongs su brtol nas gnas zhes bya ba'i don to/ /de lta bu'i sa'i lha mo khyod ni thar pa'i grong mchog 'dir skyes bu dam pa 'jug pa'i
<p>238a.5</p>dpang du 'gyur ba'o/ /de dag kyang gang zhe na/ skyob pa ste sems can thams cad kyi yid skyob pa'i sangs rgyas thams cad ni mar me mdzad la sogs pa'o/ /spyod pa'i khyad par ni mdzad pa bcu gnyis so/ /sa ni bcu gcig go/ /pha rol tu phyin pa ni bcu lta bu ste/ de lta bu'i dka' ba
<p>238a.6</p>mdzad pa'i dbang po yin pa bzhin du bdag rdo rje slob dpon ming 'di zhes bya bas slob ma 'di'i ched du dkyil 'khor chen po 'di bri zhing 'di nyid du dbang bskur ba'i dpang gyis shig pa'o/ /de nas dkyil 'khor gyi mtshan nyid gsungs pa/ sgo ni dkyil 'khor brgyad cha ste/ /khyams chen dag
<p>238a.7</p>ni bor ba las/ /bdag nyid chen pos shes par bya/ /yid du 'ong zhing legs spras pas/ /sgo yi khyud tsam shes par bya/ /lha yi snam bu'ang de tsam mo/ /rdo rje lha mo ldan pa yis/ /glu dang rol mo gar yang dgod/ /mchod snam sgo yi phyed yin te/ /'gram dang khyud kyang de tsam mo/ /
<p>238b</p>
<p>238b.1</p>do shal se mo do dang ni/ /nyi ma zla ba me tog phreng / /de la gos dang 'phan dag go/ /rtsa ba'i lha yi thig rgyab tu/ /tshon rtsi snam bu de yi phyed/ /ces bya ba la sgo ni zhes bya ba la sgo bzhi'o/ /dkyil 'khor zhes bya ba ni khor yug thams cad nye bar bsdu ba'o/ /mnyam pa ni cha chen po bcu drug go/ /
<p>238b.2</p>tshangs pa'i thig nas nye bar bzung ste phyed la ni cha brgyad do/ /de'i cha gcig ni sgo ste nub nas shar gyi sgor yang cha brgyad nges par gzung ngo / /de ltar brgyad cha brgyad pa las nges par rnyed pa'i sgo ni mnyam pa ste/ shar dang lho'i bye brag gis cha bzhi bzhi brgyad du yang shes par bya'o/ /
<p>238b.3</p>khyams chen ni nang gi khyams dang gtso bo'i dkyil 'khor gyi phyi'i khyams so/ /de yang gshin rje gshed kyi bdag nyid kyi rnal 'byor pas 'di ltar shes par bya ste/ gtso bo'i dkyil 'khor ni nang dang phyi thams cad yid du 'ong zhing legs par spras pa'i mtshan nyid can yin la/ phyi rol gyi khyams
<p>238b.4</p>ni gzhal yas khang gi grib ma ma byung zhing rten khyad par can dang mi ldan pas khyad par du rgyan gyis spras shing mi mdzes pa dang bral ba yin no/ /nang gi khyams ni brten pa'i lha dang mi ldan pas bor zhes bya'o/ /sgo khyud ni sgo'i tshad dang mnyam pas sgo tsam shes par bya zhes bya'o/ /lha'i snam bu ni
<p>238b.5</p>sgo skyong gnas pa'i khor yug ste/ sgo'i tshad tsam yang de tsam mo/ /gzhan dag ni khyams chen por zhes bya ba'i nang du stong par bor ba ste de'i tshad sgo dang mnyam zhes zer ro/ /rdo rje lha mo ni gzugs rdo rje ma la sogs pa ste/ ldan pa'i sa zhes bya ba ni sgo khyud kyi me long dang / pi wang dang / spos phor dang / 
<p>238b.6</p>lhung bzed zhos bkang ba dang / lha'i na bza' pany+tsa li ga rnams te gar dang ldan pa rnams kyis thogs pa dgod do/ /de'i gnas kyang ci zhe na/ mchod snam zhes bya ba ste kha khyer ro/ /'gram pa ni ya phubs kyi g.yas dang g.yon no/ /khyud kyang zhes bya ba ni sgo khyud kyi phyi rol gyi ste mchod snam
<p>238b.7</p>gyi khungs so/ /de tsam zhes bya ba ni cha chung gnyis gnyis so/ /do shal ni phreng ba'i phyi'i rim pa'o/ /se mo do ni nang gi rim pa'o/ /nyi ma dang zla ba ni mchog gi gzhi'o/ /me tog phreng ba ni de 'phyang ba'i rtsa ba'o/ /de la ni rta babs te gos ni rta babs kyi g.yas g.yon du ba dan du 'bar ba'o/ /
<p>239a</p>
<p>239a.1</p>'phan ni rta babs la brgyan pa gnyis gnyis so/ /rtsa ba'i sa ni cha gsum gyi tha ma rdo rje ra ba phyi ma'o/ /de'i thig gi rgyab tu tshon rtsi'i snam bu ni pany+tsa ra ga'i gzhi ste/ de'i phyed ces bya ba ni kha khyer phyed do/ /de nas dkyil 'khor sgrub pa gsungs pa/ de la snying po chen po
<p>239a.2</p>'dis/ /bdag nyid 'khor lo rnam par dgod/ /der ni rang gi phyag rgya'ang bsten/ /dam tshig yi ge gzhug pa ste/ /de ltar dkyil 'khor bsgrub par bya/ /zhes bya ba la de la zhes bya ba ni phyi rol gyi rten gyi dkyil 'khor ro/ /snying po ni sngags te chen po ni lha so so'i rtsa ba'i sngags
<p>239a.3</p>so/ /'dis zhes bya ba ni de'i mthus so/ /bdag nyid ni dkyil 'khor gyi bdag po ste/ 'khor lo ni gti mug la sogs pa'o/ /rnam par dgod ces bya ba ni nang nas 'byung zhing phyi rol du dgod do/ /nang gi de dag ji ltar rdzogs zhe na/ der ni zhes bya ba ste rnal 'byor pa gnyis sngon du song
<p>239a.4</p>nas so/ /rang gi phyag rgya ni rang snang ba'i yul rdo rje phag mo'i chu skyes so/ /rten zhes bya ba ni khang bu brtsegs pa'i gnas su dkyil 'khor gyi 'khor lo mngon par sprul lo/ /de skyed pa'i rgyu yang ci zhe na/ dam tshig yi ge zhes bya ba ste ye shes sems dpa'i thugs ka'i sa bon te yi ge ya'o/ /
<p>239a.5</p>gzhug ste zhes bya ba ni 'phros shing bsdus nas zhu bar gyur pa'o/ /de dag kyang gang las 'byung zhe na/ yab yum gyi brdas dbyibs kyi e waM byin gyis brlabs pas 'byung ba ste/ des mtshon pa'i don gyi e waM lhan cig skyes pa'i ye shes de nyid las skyes pa ste/ de nyid las skye ba
<p>239a.6</p>gnas pa ni byang chub kyi sems kyi dkyil 'khor ro/ /de ltar zhes bya ba ni rnal 'byor rnam pa bzhi'i dkyil 'khor bsgrub pa'o/ /de bzhin du dpal gsang ba 'dus pa las kyang / dkyil 'khor rnam pa gsum du brtag /ces gsungs pa ni b+ha ga rig pa'i dkyil 'khor dang / /byang
<p>239a.7</p>chub sems kyi dkyil 'khor dang / lus kyi dkyil 'khor gsum du shes par bya'o/ /dkyil 'khor gyi mdog gsungs pa/ shar du dkar po zhes bya ba la sogs pas ni zhi ba dang rgyas pa dang dbang dang drag po dang rang bzhin mi 'gyur ba mtshon pa nyid do/ /de nas mtshan ma gdab par
<p>239b</p>
<p>239b.1</p>bya ste/ /de la phyag rgya dgod par bya/ /las kyi cho ga mthong nas ni/ /rtag tu phyag rgya mnyam gzhag pa/ /phyag rgya de nyid rtag tu bri/ /zhes bya ba la de la ni dag par bris pa'i dkyil 'khor ro/ /phyag rgya ni lha'i mtshan ma'o/ /dgod pa ni ji lta bar 'os pa'o/ /las kyi cho ga ni bsnyen
<p>239b.2</p>pa dang sgrub pa'i cho ga mthong nas so/ /rtag tu phyag rgya chen po'i rnal 'byor nam mkha' dang mnyam pa'i 'khor lo bsgom pa dag gis so/ /phyag rgya de'i ngo bo nyid ni mtshan ma byin gyis brlab pa ste/ rtag tu bri zhes bya ba ni dkyil 'khor bri ba de srid du'o/ /de'i bye brag gsungs pa/ 
<p>239b.3</p>de yi dkyil 'khor du rdo rje bri/ /zhes bya ba ni sor bcu pa'o/ /shar du 'khor lo ni chos kyi 'khor lo'o/ /de lta bu la sogs pa ni rin po che cha dgu pa dang / pad+ma 'dab ma brgyad pa dang / ral gri 'bar ba rnams sor drug pa'i tshad de shar la sogs pa'i rdo rje'i rtsibs rnams la'o/ /
<p>239b.4</p>gzhan yang 'khor lo dang rdo rje dang pad+ma dang ral gri rnams ni me la sogs pa'i mtshams bzhir ro/ /tho ba dang dbyug pa dang pad+ma dang ral gri rnams ni shar la sogs pa'i sgo bzhi ru'o/ /skye mched dang ldan pa'i thod pa byang chub sems kyis gang ba bzhi ni dkyil 'khor gyi phyi'i mtshams bzhi
<p>239b.5</p>ru'o/ /phyag mtshan kun du zhal dang mtshungs/ /zhes bya ba ni rtsa ba'i zhal dang phyag mtshan gyi mdog mtshungs pa'o/ /de nas dgang gzar dang blugs gzar gyi tshad gsungs pa/ de la 'dir ni dgang gzar ni/ /de yi yu ba'i tshad du bya/ /khru gang dang ni ldan par bya/ /de yi rtse mo'i dkyil
<p>239b.6</p>'khor ni/ /sor bzhi pa la zlum por bya/ /gting du sor gnyis zab pa la/ /de la sor phyed mchur bcas pa'o/ /zhes bya ba la 'dir ni zhes bya ba ni rgyud 'di ru'o/ /dgang gzar ni de bzhin gshegs pa thams cad mnyes par byed pa'i zas kyi mchog byin gyis brlabs pa bdun nam nyi
<p>239b.7</p>shu rtsa gcig gis dgang bar bya ba yin pas so/ /gzar zhes bya ba ni thal ba la phyogs pa yin pas so/ /yu ba'i tshad du bya ba ni khru gang ste sor nyi shu rtsa bzhi'o/ /de'i rtse mo zhes bya ba ni de las lhag pa'o/ /dkyil 'khor ni zlum po'i gzhi gru bzhi dang bcas pa'o/ /sor bzhi pa las zlum por bya
<p>240a</p>
<p>240a.1</p>ba ni nang gi tshad do/ /gting du sor gnyis zab dang ldan pa la rdo rje hUM gis mtshan pa bri'o/ /de la sor phyed kyi bu ga dang bcas pa ni sor bzhi pa rdo rje rtse gsum pa'i dbyibs can no/ /de lta bu'i dgang gzar gyi tshad do/ /gzhan yang / blugs gzar pad+ma'i 'dab 'dra ba/ /kha ni mthe
<p>240a.2</p>bo'i lto gang la/ /de la sor ni gcig zab pa/ /rgyud 'di ru ni rab tu bsngags/ /zhes bya ba la blugs gzar gyis blugs par byed pa'o/ /pad+ma'i 'dab 'dra ba ni dbyibs so/ /mthe bong gi lto gang ni sor gnyis kyi tshad do/ /de la sor gcig tsam zab pa la rdo rje hUM gis mtshan pa
<p>240a.3</p>bris pa ni blugs gzar ro/ /rgyud ni snying po'i rgyud 'di nyid du rab tu bsngags so/ /de nas rgyud kyi che ba bstan par bya ste/ dkyil 'khor du ni ma zhugs dang / /mtshams med lnga ni byas pa dang / /nya dang sha ni mngon za dang / /chang la mngon par dad pa dang / /chad
<p>240a.4</p>lta'i brtul zhugs 'dzin pa dang / /mngon par dbang ni ma bskur dang / /kun du 'khyam zhing ldom pa dang / /grong gi bla ma mi byed pas/ /gshin rje gshed rgyud mngon gzhol na/ /nag po'i tshig ni ji lta bar/ /'grub par 'di la the tshom med/ /ces bya ba la gal te dkyil 'khor du ma
<p>240a.5</p>zhugs pa ni rgyud smin par ma byas pa ste 'dir zhugs kyang grol bar mi 'gyur ro/ /gal te grol na de bzhin gshegs pa thams cad slus pa'o zhe na ma yin te/ rgyud 'di nyid kyis smin par ma byas kyang man ngag 'di nyid kyis rab tu grol bar 'gyur ba dang rgyud ma lus pa gzhan thams cad kyis
<p>240a.6</p>dbang bskur ba 'di dag 'dir ma bskur kyang de la dgongs pa'o/ /mtshams med pa lnga ni pha dang ma dang dge slong dgra bcom pa bsad pa dang / de bzhin gshegs pa la ngan sems kyis khrag phyung ba dang / dge slong ma sun phyung ba'i las byas pas kyang 'grub par 'gyur te rab tu zab pa'i don
<p>240a.7</p>gyis so/ /sems can gyi srog gcod pa ni rtsa ba'i ltung ba ste de dag gis ma bsgribs pa ci zhe na/ zhe sdang la sogs pa nyon mongs pa lam du byed pa'i phyir ro/ /nya sha mngon par za ba dang chang la mngon par dad pa ni 'dod pa la 'dun pa'i bdud kyis kun nas slus pa'o zhe na/ ma yin te
<p>240b</p>
<p>240b.1</p>'dod chags lam du byed pa'i phyir grol bar 'gyur ro/ /chad par lta ba'i brtul zhugs 'dzin pa ni rang gi grub pa'i mtha' bor te 'di nyid la gzhol lo/ /kun du 'khyam zhing ldom pa dang / /grong gi bla ma mi byed pa rnams spros pa dang bral bas g.yengs pa ste spyod pa'i dus su shin tu 'tsham mo/ /mngon
<p>240b.2</p>par dbang ni mi bskur dang / /zhes bya ba ni gong du bsdu'o/ /gshin rje gshed rgyud ni tshig gi rgyud dang don gyi rgyud do/ /mngon gzhol zhes bya ba ni tshig gi rgyud la zhugs pas gzhol zhing don gyi rgyud goms par bya ba'i phyir lam nyid du gzhol na nag po'i tshig ji lta bar zhes gsungs pa kho na bzhin
<p>240b.3</p>du phyag rgya chen po'i dngos grub 'grub par the tshom med do/ /de yang gong gi bya ba ma lus pa gtong ba las 'byung ngo / /de nas ngo mtshar ba'i ched du brjod pa gsungs pa/ de nas byams pa la sogs kyis/ /rdo rje nges pa 'di thos nas/ /rdo rje byang chub sems dpa' kun/ /mi smra bar
<p>240b.4</p>ni sdod par 'gyur/ /de nas zhes bya ba ni rgyud kyi khyad par brjod ma thag tu'o/ /byams pa ni byang chub sems dpa' byams pa ste/ la sogs pa ni sa'i snying po dang / phyag na rdo rje dang / nam mkha'i snying po dang / 'jig rten dbang phyug dang / sgrib pa thams cad rnam par sel ba dang / 
<p>240b.5</p>kun du bzang po dang / dpa' bar 'gro ba dang / rdo rje nges pa ni dbyer mi phyed pa'i bde ba chen po'i ye shes rnam pa lnga'i bdag nyid gnas lugs kyi nges pa nyid ni thos nas rdo rje'i byang chub sems la kun cang mi smra bar sdod par gyur pa ni brda ste/ phyi nang gi rtog pa ma lus pa thams cad de
<p>240b.6</p>kho na nyid du thim par gyur nas ngag gi spyod yul las 'das pa'i de bzhin nyid mngon sum du byas pa'i don to/ /da ni dkyil 'khor du slob ma yid ches pa dang ngo mtshar du zhugs pa'i phyir rdo rje dbab pa gsungs pa/ 'byung bzhi'i sa bon chen po yis/ /'khor lo bzhi ni rab bsgrub
<p>240b.7</p>bya/ /gnas bzhir rab tu sbyor ba brtsam/ /zhes bya ba ni mdor bstan pa ste/ 'byung ba bzhi ni rlung dang me dang sa dang chu'o/ /sa bon chen po ni yaM raM laM baM ngo / /dkyil 'khor bzhi ni rlung gi dkyil 'khor zla gam ba dan bye bas mtshan pa/ /me'i dkyil 'khor gru gsum pa yi ge re phas
<p>241a</p>
<p>241a.1</p>mtshan pa dang / sa'i dkyil 'khor gru bzhi pa rdo rje rtse gsum gyis mtshan pa dang / chu'i dkyil 'khor zlum po bum pas mtshan pa bzhi ni slob ma'i lus la rab tu bsgrub par bya'o/ /gnas bzhir zhes bya ba ni gsang ba dang lte ba dang snying ga dang mgo bo'o/ /sbyor ba bsam zhes
<p>241a.2</p>bya ba ni sa bon las byung ba'i mtshan ma mtshon pa nam mkha' la g.yo bar byed ces pa ni rlung gis so/ /rgyas par bshad pa ni go sla'o/ /ched du dbab pa'i sbyor ba ni/ rgya mtsho du ma chus bkang ba'i/ /gangs kyi ri bo ltar bsil ba/ /gnas bzhi ru ni sbyor bas na/ /zhes bya ba la rlung gi steng na dzraiM
<p>241a.3</p>drag cing bzod par dka' ba'i 'od kyis rgya mtsho du ma chus bkang ba lta bu rab tu rgya che zhing yangs pa gangs kyi ri bo ltar bsil ba la reg pas byang chub sems kyi rgyun gnas bzhi ru rab tu gang ba'i sbyor bas phab par bsams la/ rab tu bsngags pa'i spos sbyin zhing sin+d+hu ras bris pa'i sngags dang
<p>241a.4</p>ldan pa'i sgra dkrol bar bya'o/ /de nas lus ngag yid gsum phebs pa'i rtags byung ba dang dri ba'i cho ga gsungs pa/ khar ni snang ba mtha' yas te/ /slob ma rdo rjer bsgom par bya/ /myur ba ru ni 'bebs par byed/ /ces bya ba la slob ma 'dod chags gshin rje gshed du dmigs te/ de'i
<p>241a.5</p>khar a las snang ba mtha' yas te de yongs su gyur pa las slob ma de'i mgrin pa rdo rjes rab tu brgyan pa'i pad+ma 'dab ma bcu drug pa bsgom par bya'o/ /de nas sngags brjod pa tsam gyis myur ba ni de ma thag tu ste 'bebs par byed do/ /de nas slob dpon gyis 'dod chags rdo rjer byin gyis
<p>241a.6</p>brlabs pa'i rdo rje slob ma'i lce la gzhag la/ /rdo rje chos ni zhes bya ba la sogs pa'i dam tshig brjod do/ /de nas bar chad du mi 'gyur ba'i bya ba gsungs pa/ khru gang nas zhes bya ba la sogs pa ste/ gal te ring du 'gro na laM las byung ba'i dbang chen gyi dkyil 'khor gyi steng du hUM las byung ba'i
<p>241a.7</p>sna tshogs rdo rje dang hUM las skyes pa'i ri rab kyis mnan par bya'o/ /de nas gnod sbyin pho mo'i sgrub thabs gsungs pa/ 'jigs gzugs ri mo'i mtshan nyid ni/ /de nas yang dag bshad par bya/ /sa ni 'jam po blangs byas la/ /brtul zhugs can gyis bzlas pa bya/ /zhes bya ba la
<p>241b</p>
<p>241b.1</p>'jigs pa'i gzugs kyi lder so dang / bris pa'i gzugs kyi ri mo dang / dkyil 'khor du bya ba'i mtshan nyid ni chu klung gi sa 'jam po blangs la/ rnal 'byor pa gshin rje gshed kyi brtul zhugs can gyis 'og nas 'byung ba'i rdzas dang bsres la lder so brtsigs pa dang ri
<p>241b.2</p>mo'i ras gdul ba'am dkyil 'khor bca' ba bya'o/ /de nas yang mon sren gre'u dang ba'i 'o ma dang sran ma sha dang bu ram dang tin ti na'i ba'i rnam pa lnga dang la sogs pa ni bye ma'i sa dang til gyi snum dang / shing nim pa'i lo ma dang / na ti ste lcags kyi phye ma dang / dza ge sa te dur
<p>241b.3</p>khrod kyi phye ma la bya'o/ /sa tshon gyi sbyor ba gsungs pa/ dang po dkar por bri bar bya/ /zhes bya ba ni gzhi'i tshon no/ /kha dog gzhan gyis de nas bsgo/ /zhes bya ba ni go sla'o/ /de la 'dzin byed du bil ba'i snying po gzhug par bya'o/ /gzugs kyi mtshan nyid gsungs pa/ gzugs
<p>241b.4</p>ni khro dang zhi ba yi/ /mtshan nyid dag ni bshad par bya/ /rol pa zhi bar gsungs pa ste/ /khro bo sbom la thung bar bshad/ /ces bya ba la rol pa ni ring zhing lcug pa'i gzugs so/ /gzhan ni gsungs par zad do/ /da ni lder so brtsigs pa dang sku bri ba'i tshad gsungs pa/ sna
<p>241b.5</p>ni rang gi sor bzhi'o/ /dpral ba dang kosko mchu dang bcas pa yang de bzhin no/ /'gram pa la yang sor bzhi ste sna mchan g.yas g.yon du sor gnyis gnyis so/ /mtshan ma la sor bzhi'o/ /lag pa'i gru mo dang gung mo'i bar du sor nyi shu rtsa bzhi'o/ /dpung pa nas gru mo'i par
<p>241b.6</p>du sor nyi shu'o/ /lag mthil dang rkang mthil ni gdong pa'i tshad do/ /mig mthe bong gang tsam ste sor gsum pa'o/ /mig gi 'bras bu la sum cha ste/ khugs la nges pa med do/ rna ba'i bu ga 'khyil ba sor gnyis so/ /rna mchog dang snyan shal la nges pa med do/ /'bras bu
<p>241b.7</p>ni nu ma ste sor bzhi bzhi'o/ /mchu gnyis bsdoms pa sor gnyis so/ /lte ba'i gting du sor gcig zab pas so/ /gdong pa'i sum 'gyur lus la dgod/ /brla la gdong do'o/ /ngar gdong la de dang mtshungs so/ /chu so dang pus mo dang long mo nas mtshams su sor bzhi'o/ /mi'u thung
<p>242a</p>
<p>242a.1</p>la ni chu so gsum gyis pus mo yan chad khyab par gnas so/ /rol pa lus gdong do'i tshad do/ /ral pa dang cod pan la ni sor drug ste gdong gang gi tshad do/ /de nas gnod sbyin mo bsgrub par 'dod pas ral pa gcig ma'i sgrub pa gsungs pa/ ral pa gcig ma
<p>242a.2</p>rab sgrub thabs/ /de nas yang dag bshad bya ba/ /gnod sbyin mo ni sgrub 'dod pa/ /ral pa gcig ma bsgrub par bya/ /zhes bya ba ni bran dang jo mo'i tshul dang phan btags pa la lan ldon pa'i tshul lta bu yod pas/ de yang tshogs bsags pa dang / stong pa dang srung ba'i
<p>242a.3</p>'khor lo dang gzhal yas khang snga ma kho na bzhin du bskyed pa'i dkyil du hUM las skyes pa'i gri gug yongs su gyur pa las ral pa gcig ma phyag gnyis pa la zhal gcig ste/ phyag gnyis na gri gug rdo rje'i yu ba can dang g.yon thod pa bsnams pa/ shin tu spom la mdog sngo ba dkyil
<p>242a.4</p>'khor gyi dbus su bsgom par bya'o/ /de nas sa bon gyi yi ge las lha bcu gnyis po go rims kyi tshul gyis phyung la dgod par bya'o/ /de'i mdog dang phyag mtshan gsal bar gsungs pa/ 'khor lo snga ma mthong ba bzhin/ /de bzhin mdog ni rab sbyar bya/ /phyag mtshan
<p>242a.5</p>bdag po ltar 'dzin pa/ /zhes bya bas gsal lo/ /dkyil 'khor de dag thams cad la yang byin gyis brlab cing dbang bskur la bkug cing bstims te mchod pa la sogs pas mnyes par byed pa ni snga ma kho na bzhin no/ /de nas bsnyen pa bya ste rnal 'byor pa blo gros dang
<p>242a.6</p>ldan pa mkhas pas bya'o/ /phyi nang gi lha pa skyed pa'i bye brag go/ /sngags bzlas te zhes bya ba ni oM la sogs pa 'di nyid do/ /de nas 'bum du bzlas te/ ral gcig ma'i rnal 'byor dang ldan pas bu mo gzhon nu rdo rje'i mdas ma phog pa lo bcu gnyis kyi tshad tsam ba so shing btus
<p>242a.7</p>nas btung du bcug pa'i bal rams kyis tshos su btsos te/ mkhal zhing 'thag tu bcug pa'i snam bu la sngar gyi rdzas kyis byugs te/ ri mo mkhan rigs ngan gyi bu'am bu mo dang lhan cig tu gnas pa dag gis rtswa dUr ba la bir byas te/ gnod sbyin mo'i gzugs rgyan rnams kyis brgyan pa
<p>242b</p>
<p>242b.1</p>lo bcu drug lon pa'i tshad tsam sgeg pa'i mdangs kyis rab tu brgyan pa a ru ra'i shing la lag pa g.yon pa brten pa/ lag pa g.yas pa pad+ma'i mdangs rab tu rgyas pas mchog sbyin pad+ma dang zla ba'i gdan dang ldan pa mdangs rab tu 'phro ba bris la/ bdag gi sa bon gyi 'od kyis byang gi phyogs dur
<p>242b.2</p>khrod kyi gnas nas bkug pa'i gnod sbyin mo bstim par bya'o/ /de nas de'i mdun du mchod pa'i yo byad sna tshogs pas mchod la/ gong gi sngags la yak+Sha ni aM ku sha dza dzaHzhes rang rnal 'byor dang ldan pas nyi ma nub nas skya rengs ma shar gyi bar du bzlas na mtshan mo bdun gyis 'ong bar 'gyur
<p>242b.3</p>ro/ /byug pa dang me tog la sogs pas mchod de/ sgron ma dang legs par sbyar ba'i chang la bdud rtsi myang ba'i tshogs byin gyis brlabs te/ e ma dam tshig chen po'i chu 'di dag 'thung la ji ltar 'os pa'i dngos grub khyod kyis bdag la slong ngo / /de yang ma dang sring mo dang chung ma'i tshul
<p>242b.4</p>gyis byung na 'dod pa'i gtam nges par gleng ba dang / shin tu khros pas las bcol ba dang / rtsed mo byas la las bcol ba'i bye brag shes par bya'o/ /shin tu 'jigs pa ston na yid 'jigs par mi bya'o/ /ngag smra bar mi bya'o/ /'dod pa'i rtsed mo byas na gang 'dod pa'i dngos grub ster ro/ /da
<p>242b.5</p>ni gdug pa can tshar gcod pa'i phyir sbos mo'i sgrub thabs gsungs ba/ puk+ka sI ni rab sgrub thabs/ /de nas yang dag bshad par bya/ zhes pa la pu ni pu'i sa bon las skyed pa'o/ /ka sI ni sbos par byed pa ma ste 'jig rten gsum la gnod nus pa'i puk+ka sI'o/ /de yang sngon du tshogs
<p>242b.6</p>bsags pa dang / stong pa dang srung ba'i 'khor lo'i nang du pad+ma'i lte ba la nyi ma'i dkyil 'khor gyi steng du pu yongs su gyur pa las zhags pa/ de las skyes pa'i puk+ka sI sku mdog ser mo zhal bzhi pa phyag bzhi dang ldan pa bong bu la chibs pa/ zhal g.yas pa dang g.yon pa dkar ba dang dmar
<p>242b.7</p>ba nam mkha'i zhal sngo ba/ phyag g.yas kyi dang po dang g.yon gyi dang po zhags pa dang tho ba bsnams pa/ 'og ma gnyis na mda' dang gzhu bsnams pa bsgom mo/ /snying ga'i pu'i sa bon las 'od 'phros pas lho phyogs kyi dur khrod nas bkug cing bstims te/ oM puk+ka sI oM zhes 'bum
<p>243a</p>
<p>243a.1</p>du brjod do/ /de'i las ni 'di yin te yi ge g+haM las lce pad+ma lcags kyus mtshan par bsams la/ de'i lte ba la gnas pa'i dza dmar po'i 'od kyis bsgrub bya'i gzugs sbyin sreg gi thal bas bris pa la bkug cing bstims te/ de la yang 'od zer sna tshogs
<p>243a.2</p>'phros pas snying phug ste nang khong stong du byas pa'i yi ge baM dkar po las sems kyi 'od dmar po lta bu 'phro ba bsams te/ yang lce'i 'od kyis drangs pa kha nas lto bar gzhug par bya'o/ /des ni bsgrub bya thams cad 'tshe bar byed do/ /da ni mi snang ba'i don du 'jam pa'i rdo rje'i sgrub
<p>243a.3</p>thabs gsungs pa/ 'jam pa'i rdo rje'i dkyil 'khor ni/ /de nas yang dag bshad par bya/ /de yi mod la mi snang bar/ /'jam pa'i rdo rje grags 'gyur ba/ /zhes bya ba 'jam pa'i rdo rje ni gtso bo ste dkyil 'khor ro/ /'khor lo ni mdzes pa la sogs pa'o/ /bsgom pa rab kyi
<p>243a.4</p>mthar phyin pa'i khyad par ni de'i mod la mi snang bar nus so/ /de la 'jig rten du byang chub sems dpa' 'jam pa'i rdo rje zhes grags par 'gyur ro/ /de yang sngon du gsungs pa'i gzhal yas khang dang nang du yi ge maM yongs su gyur pa las/ ut+pal sngon po ral gris mtshan pa can las skyes pa'i 'bar
<p>243a.5</p>ba ni gser btso ma ste de'i 'od dang 'dra ba'i ser mo zhal gsum gyi g.yas dang g.yon sngon po dang dkar po/ phyag drug pa'i rtsa ba gri gug dang thod pa/ lhag ma rnams na ral gri dang mda' dang ut+pal sngon po dang gzhu bsnams pa/ gzhon nu lo brgyad lon pa'i gzugs mgon po 'jam pa'i rdo rje
<p>243a.6</p>mi mthong bar bya ba'i don du bsgom pa'o/ /rang gi snying ga'i sa bon muM las phyung ste/ shar la sogs pa'i phyogs su gzhag pa ni mdzes ma la sogs pa bzhi ste/ gti mug rdo rje la sogs pa bzhi dang mtshungs pa ste/ de'i phyir thams cad lag na ral gri dang 'khor lo la sogs pa gzhan la dgod
<p>243a.7</p>ces bya ba'o/ /gzhan zhes bya ba ni phrag dog rdo rje dang mtshungs pa'i nye ba'i skra can ma sngon du smos par zad do/ /'di'i khyad par gsungs pa/ sa bon yi ge maM las byung / /zhes bya ste gtso bo ni maM las bskyed pa yin la/ gzhan rnams ni maM las phyung ba'o/ /dkyil 'khor dbus na bzhugs
<p>243b</p>
<p>243b.1</p>pa ni lnga ste/ thams cad kyi dbus na bzhugs pa ni 'jam pa'i rdo rje'o/ /phyi'i dkyil 'khor dgod pa gsungs pa/ 'od zer can la sogs pa'i lha mo bzhi ste/ bsdus pa dgod bya snying po la/ /zhes bya ba ni phyi nang gi lha mo kun gyi bdag nyid yin pas bsdus pa dgod bya zhes bya'o/ /snying po la zhes bya ni gtso
<p>243b.2</p>bo'i dkyil 'khor du'o/ /lha mo bzhi'i phyag mtshan gyi gtso bo gsungs pa/ mya ngan med dang yal 'dab dang / /'bras kyi snye ma dbyug pa'o/ /zhes bya ba la mya ngan med pa ni byang chub kyi shing ngo / /yal 'dab ni ljon pa'i shing ngo / /'bras kyi snye ma ni yu ba'o/ /dbyig pa dkar po ni gtun shing
<p>243b.3</p>ngo / /phyag mtshan gzhan rnams ni tsartsi ka la sogs pa'i lha mo bzhi dang rjes su mthun pa'o/ /sku mdog gi khyad par ni ser pa dang zhes bya ba la sogs pa'o/ /mtshan nyid kun kyang zhal gsum zhes bya ba la sogs pa'o/ /tho ba la sogs bzhi zhes bya ba ni sgo skyong ste rtsa ba'i dkyil 'khor dang
<p>243b.4</p>mtshungs pa'o/ /bsgoms nas zhes bya ba ni skye mched dang lus la sogs pa byin gyis brlab cing dbang dang dgug pa dang bstim pa dang mchod pa dang bstod pas mnyes par byas la/ oM wA gI shwa ri muM zhes 'bum du bzlas par bya'o/ /de nas rnal 'byor pas sems brten pa dang bdag nyid 'jam pa'i rdo rjer
<p>243b.5</p>gnas pa'i lus kyi ba spu'i bu ga'i nang du yi ge laM bkod na mthong bar mi 'gyur ro/ /de dag gi dus su nye bar mtshungs pa'i sbyor ba ni tsan+dan dang ga bur dang sbrang rtsi'i chus byug par yang bya'o/ /gdul bya bsam pa khyad par can dang ldan pa rnams kyis mthong zhing re ba ltar spyod par yang 'gyur ro/ /
<p>243b.6</p>gzhan gyis ni ma yin te thun mong ma yin pa'i phyir ro/ /de bzhin gshegs pa thams cad kyi sku gsung thugs gshin rje gshed nag po'i rgyud ni bshad zin to/ /'jam pa'i rdo rje'i sgrub thabs ni rgyud dang rjes su mthun pa'i zhi ba'i sgrub thabs de nyid kyi phyir gtso bo'o/ /rim par phye ba ni
<p>243b.7</p>bcu bzhi pa'i cho gas ji snyed pa gsal bar byas pa'o/ /bcu bzhi pa ni bcu gsum pas gzhag pa'o/ /nag po zhabs kyis bshad pa'i le'u bcu bzhi pa gsal bar byas pa'o// //de nas sems can rjes su mos shing gus pa bskyed pa'i phyir chu rengs pa'i sbyor ba
<p>244a</p>
<p>244a.1</p>gsungs pa/ 'phags ma dz+haM gu li'i sgrub pa'i thabs/ de nas yang dag bshad bya ba/ /gang zhig bsgoms pa tsam gyis ni/ /chu yi steng du 'gro 'gyur ba/ /zhes bya ba la 'phags ma zhes bya ba ni bcom ldan 'das ma'o/ /dz+haM gu li ni 'gro ba mos pas byed pa'o/ /
<p>244a.2</p>bsgrub par bya ba ni 'di'i rnal 'byor te thabs ni 'og nas 'byung bar zad do/ /de'i bsgom pa rab kyi mthar phyin pa ni bcom ldan 'das ma gang zhig bsgom pa dang bzlas pa'o/ /tsam gyis ni 'bum las lhag mi dgos pa ste chog pa'o/ /chu ni zab cing rgya che ba'i steng du tshogs
<p>244a.3</p>med par 'gro bar 'gyur ro/ /'dir yang tshogs bsags pa la sogs pa sngar bzhin te gzhal yas khang gi dbus su nyi ma'i steng du zla ba la gnas pa'i hrIHdang sprul zhags las skyed pa ni ser mo zhal gsum phyag drug pa g.yas dang g.yon pa'i zhal ni sngo ba dang dkar ba dang
<p>244a.4</p>dmar ba/ phyag drug ni sbrul dang ral gri dang 'khor lo dang gtun shing dang gri gug dang thod pa 'dzin pa/ bskyed pa'i sa bon yi ge phu las yang dag par byung ba sku chen po'i phyag gnyis pa'i dang po na sbrul zhags bsnams pa rma bya la zhon nas rab tu dgyes pa'i gad mo dgod par
<p>244a.5</p>bsam par bya'o/ /shar la sogs pa'i phyogs bzhi ru rma bya la sogs pa dgod do/ /de'i phyag mtshan gyi khyad par gsungs pa/ rma bya'i sgro zhes bya ba la sogs pa ste lo ma ni yal ga dang bcas pa'i 'dab ma'o/ /lcags sgrog ni rdo rje'i lcags sgrog go/ /kha dog gi dbye ba
<p>244a.6</p>gsungs pa/ ser dang zhes bya ba la sogs pa'o/ /mkhas pa zhes bya ba ni sbyor ba 'di nyid la rab tu mkhas pa'i rnal 'byor pa'o/ /'di ltar bsgom par bya zhes bya ba ni lha bcu gsum pa'i 'khor lo'i tshogs so/ /de bzhin sngags 'di dag kyang zhes bya ba ni rnal 'byor dang ldan pas
<p>244a.7</p>sngags 'di dag rdo rje'i bzlas pas bzla bar bya'o/ /oM phu dza/ tho ba la sogs sgo ru dgod/ /me tog la sogs mtshams su dgod/ /ces bya ba la sngar bshad pa bzhin no/ /de dag thams cad zhal gsum phyag drug pa'o/ /rma bya la sogs pa bzhi ni gti mug la sogs pa bzhi dang
<p>244b</p>
<p>244b.1</p>mtshungs pa ste rang gi phyag mtshan gyi khyad par gyis byas pa'o/ /me tog la sogs pa bzhi ni rdo rje sems ma la sogs pa dang rjes su mtshungs pa ste rang gi phyag mtshan gyis khyad par byas pa'o/ /bdag nyid dz+haM gu li'i rnal 'byor gyis sngags bzlas shing chu'i dkyil 'khor thams cad yi
<p>244b.2</p>ge laM las gser gyi sa gzhi rab tu brtan par bsams la chu'i steng nas bcag cing rtag tu 'gro bar bya'o/ /de nas dgug pa'i sbyor ba gsungs pa/ ku ru kul+le rab sgrub thabs/ /de nas yang dag bshad bya ba/ /gang zhig bsgoms pa tsam gyis ni/ /klu yi bu mo rab 'gugs pa/ /zhes
<p>244b.3</p>bya ba la ku ru ni dgug pa ste/ kul+le ni rab tu 'jigs par mdzad pa'o/ /rab sgrub can ni gdug pa tshar gcod pa'i thabs so/ /bsgom pa rab kyi mthar phyin tsam na rnal 'byor pa gang gis bsgoms pa tsam gyis klu'i bu mo rab tu 'gugs par nus so/ /'dir tshogs bsags pa la
<p>244b.4</p>sogs pa sngon bzhin te/ gzhal yas khang gi dkyil du zla ba la gnas pa'i hrIH'i sa bon las rin po ches mtshan pa'i sbrul gyi zhags pa las skyes pa'i kha dog dmar po zhal bzhi pa g.yas pa dang g.yon pa sngo ba dang dkar ba nam mkha'i zhal gser gyi mdog can phyag rgya dang ldan
<p>244b.5</p>pa la klu'i rgyal po brgyad bkod de/ klu'i rgyal po mtha' yas dang / tak+Sha ka dkar po dang / rigs ldan sna tshogs pa'i mdog can dang / dung skyong ser po dag ni g.yas na'o/ /pad+ma dkar po dang / karko Ta ljang gu dang / nor rgyas kyi bu na ros dang / pad+ma chen po pad+ma'i rtsa ba ltar dkar
<p>244b.6</p>dmar du gnas pa g.yon du dgod/ /lus thams cad sbrul thams cad kyis rab tu brgyan pa bskyed la rdzogs pa dang byin gyis brlab cing dbang bskur la dgug cing bstim ste mchod bstod kyis mnyes par byas la/ snying gar nyi ma la gnas pa'i hrIH'i 'od zer gyis mtha' yas kyi snying
<p>244b.7</p>ga'i hrIHbskul te/ de'i 'od kyis klu'i bu mo sngo bsangs kyi cod pan nas nye bar bzung ste sngo bsangs mdzes ma bkod la mdun du dgod par bya'o/ /ting nge 'dzin dang ldan pa rtse gcig pa'i yid kyis rab tu 'khrugs pa'i bzlas pa bya ba ste/ khri dang bcu'i cha nyid thun gcig gis yongs su
<p>245a</p>
<p>245a.1</p>rdzogs par bya'o/ /de nas lhan cig skyes pa'i stobs rab tu ngo mtshar ba 'phel bar bya ba'i don du rdo rje lus med kyi lha'i bu mo dgug pa gsungs pa/ de nas gsang ba bshad bya ba/ /bsdus nas yin gyi rgyas pa min/ /gang gis shes pa tsam gyis ni/ /lha yi
<p>245a.2</p>bu mo 'gugs byed pa/ /zhes bya ba la gsang ba ni sangs rgyas kun gyi thugs te dbyer mi phyed pa'i ye shes de nyid kyi chos thams cad de'i bdag nyid du byed cing de nyid ni rig pa mchog la rag las pas de'i bdag nyid mtshan dang ldan pa rig ma bsgrub ste/ nyan thos la sogs pa'i yul
<p>245a.3</p>ma yin pa'i phyir gsang ba'o/ /bsdus nas yin gyi zhes bya ba ni sgrub pa po'i bdag nyid du byas pa'o/ /rgyas pa min pa ni spros pa zhi ba'i sgrub thabs te/ na ta ku ba'i rgyud 'bum pa las dgug pa'i sbyor ba stobs chen la sogs pa min pas so/ /gang zhig ni bsgrub par bya
<p>245a.4</p>ba bdag nyid de/ /gang gis zhes bya ba dang yang sbyar ro/ /shes pas ni gus pa'i stobs can gyis bsgom pa'o/ /tsam zhes bya ba ni lhag mi dgos pa ste yongs su dag pa'i sbyor ba 'di dag gis so/ /lha ni bde ba'i yul la longs spyod pa ste/ bu mo ni rigs gsum du bsdu'o/ /
<p>245a.5</p>de yang lhan cig skyes pa'i bde ba stobs che ba dang / longs spyod kyi mthu thogs pa med par yod pa dang / spyod lam rab tu sbyangs pa dag gis phan 'dogs pa'o/ /de yang rtags 'di dag gis shes par bya ste sngo bsangs me tog gis rab tu spras pa dang / dbyangs dang ldan pa'i rin po ches
<p>245a.6</p>rab tu spras shing dmar ser du gnas pa dang / rgyan dang bral ba rang bzhin gyi rgyan gyis spras shing dkar sham gyi mdog can no/ /'gugs par byed pa'i sbyor ba ni gsum ste/ bshad pa'i rgyud las/ rnal 'byor spyod pa'i ting nge 'dzin/ /'gugs par gur gum gyi gzugs te/ /
<p>245a.7</p>'gugs pa yang ni gtso zhes bya ba ni man ngag go/ /'di yang sngon du 'gro ba'i bya ba yongs su rdzogs nas gzhal yas khang gi dkyil du zla ba la gnas pa'i hrIHlas yang dag par byung ba'i sku phyag gnyis pa la zhal gcig pa ste/ phyag g.yas pa na mu tig gi mdog can gyi mda' dang / 
<p>245b</p>
<p>245b.1</p>gser gyi mdog can gyi gzhu g.yas g.yon na bsnams pa'o/ /lus ser po dang / dpag tshad brgyad khri'i tshad tsam du khyad par du che ba rdo rje lus med ces bya ste/ 'jig rten gyi lus las khyad par du gyur pa'i phyir ro/ /shar la sogs pa'i phyogs su dga' ma la sogs pa bzhi dgod par
<p>245b.2</p>bya'o/ /'dod pa'i lha mo zhes bya ba ni gtso bo la rab tu phyogs shing gus pa rnyed pa'o/ /thams cad kyi phyag tu mda' dang gzhu bsgom zhes bya ba ni gtso mo dang rjes su mtshungs par ro/ /khyad par gyi kha dog gsungs pa/ ser dang zhes bya ba la sogs pa'o/ /mtshams rnams zhes bya ba ni me la
<p>245b.3</p>sogs pa'i mtshams bzhi'o/ /rtag dgod ces bya ba ni gtso bo ji srid gnas pa de srid du'o/ /mi 'gag ces bya ba la sogs pa ni me tog la sogs pa bzhin no/ /'dod pas 'gying ba la sogs pa ni sgo bzhi ste tho ba la sogs pa bzhi'o/ /dbang bskur ba'i dus dran pa 'brel pa ni/ lha rnams
<p>245b.4</p>de dag thams cad kyi/ /dbu la gshin rje gshed po bsgom/ /zhes bya ba la mi bskyod pa'i dkyil 'khor chen po las 'ongs pa'i lha mo bzhis dbang bskur ba ni bsregs shing sbyangs pa'i rjes la bsgrub pa'i dkyil 'khor gyi lha thams cad kyi dbu la mtshungs bar gshin rje gshed po bsgom mo/ /dbang
<p>245b.5</p>bskur ba'i dkyil 'khor gyi gtso bo la ni ma yin no/ /bsgrub bya dgug pa'i dus su sbyor ba gsungs pa/ bud med kyi ni pad+ma ru/ /rdo rje lus med bsgom par bya/ /zhes bya ba la bud med ni mngon par 'dod pa'i lha mo'i pad+ma'o/ /rdo rje lus med ni lus med pa ste yig 'bru dang tha mi dad pas sid+d+hi bsgom
<p>245b.6</p>par bya'o/ /de nas bdag gis sbyor ba rab tu rgyas par bkang ba'i mda' 'phangs pas rab tu 'tsher zhing dang ba'i kha dog lnga'i mdangs rim gyis mgo dang mgrin pa dang lte ba dang gsang ba rnams su phug par gyur pas myos pa dang rmongs pa dang 'dar ba dang lhung ba dang rgyas par bsam mo/ /de nas
<p>245b.7</p>'phros pa'i 'od zer gyis bkug cing bstims te rkang pa'i drung du lhung bar bsam mo/ /de'i phyir bdag gis bskyed pa'i yi ge yaM sid+d+haM las yang dag par byung ba'o/ /kun du 'khor ba rnam par 'phro ba ni 'od zer ro/ /sgrub pa ni rang gi 'dod par bya'o/ /g.yengs pa ni rang rgyud myos pa'o/ /myos pas
<p>246a</p>
<p>246a.1</p>bde ba'i yid 'dod kyi/ /zhes bya ba ni gang la 'dod chags kyi ros myos shing bde ba zhen cing 'dod pa'i yid kyis so/ /gos dmar pos yongs su dkris shing rkang pa'i drung du lhung bar yang 'gyur te bsam par yang bya'o/ /de nas yang sngon du bsnyen pa 'bum dang las kyi sbyor ba'i dus su
<p>246a.2</p>khri bzlas par bya ste/ yi ge oM ni ring por drang / /yi ge swA hA tha mar byin/ /yi ge sid+d+hi sngags bzla bya/ /che ge mo zhig bdag dbang 'gyur/ /zhes bya ba ni oM sid+d+hi swA hA/ ba shaM ku ru ho ho ho zhes bya ba'i bzlas pa dang 'brel pa dag gis che ge mo ni lha'i bu mo ste/ zhig ni bye brag gang 'dod
<p>246a.3</p>pa bdag gi dbang du 'gyur ro/ /'di'i khyad par gsungs pa/ thams cad du ni bsgom byas na/ /nag po'i tshigs ni ji bzhin gyis/ /rnal 'byor 'dod pa des thob 'gyur/ /zhes bya ba la/ thams cad du ni rtag tu'o/ /bsgom byas na zhes bya ba ni ting nge 'dzin dang bzlas pa'o/ /nag po'i tshigs
<p>246a.4</p>ni ji bzhin gyis/ /zhes bya ba ni bsgrub pa'i dus su zhag bdun du'o/ /des cir 'gyur zhe na/ rnal 'byor 'dod pa des thob 'gyur/ /zhes bya ste dang por bdag gi don du longs spyod par bya zhing de nas thun mong gi dngos grub kyi las bcol te gzhan gyi don phun sum tshogs par ro/ /bcom
<p>246a.5</p>ldan 'das gshin rje gshed nag po'i rgyud ni bshad zin to/ /lus med rdo rje'i tshad ni shin tu chen po nyid dang yig 'bru'i gzugs te bsnyen pa dang sgrub pa'i dus su bsgom pa nyid la bya'o/ /rim par phye ba ni dz+haM gu li'i sgrub pa la sogs pa gzhan rnams kyang gsal bar byas pa'o/ /bco lnga pa ni
<p>246a.6</p>bcu bzhi pas gzhag pa'o/ /nag po zhabs kyis bshad pa'i le'u bco lnga pa rgya cher gsal bar byas pa'o// //da ni he ru ka'i sgrub thabs gsungs pa/ he ru ka chen sgrub pa'i thabs/ /de nas yang dag bshad par bya/ /rnal 'byor 'khor bar bcings pa la/ /gang zhig shes pas
<p>246a.7</p>myur grol ba/ /zhes pa la he ni he par zhes bya ba ste phyi nang gi chos thams cad byed rgyu dang bral ba'o/ /de ci'i phyir zhe na/ ha bar sh+Ni zhes bya ba ste chos thams cad kyi rang bzhin la mi mnyam zhing mnyam pa'i chos 'ga' yang med do/ /e ni yi ge ra na ste chos thams cad dmigs su med pa'i phyir rtsol ba dang bral
<p>246b</p>
<p>246b.1</p>pa'o/ /ru ni ru ru ba ga ta ste phyi nang gi chos thams cad rang gi rang bzhin dang bral ba'i phyir sgra brnyan lta bu'o/ /ra ni ra ga pa ra zhes bya ba ste/ chos thams cad rang gi rang bzhin du myong zhing chags pa chen po'i bde ba dang ldan pa'o/ /u ni u u Sh+Na ni zhes bya ste/ chos thams cad gdod ma nas grol zhing rnam par
<p>246b.2</p>rtog pa'i tshogs bral ba'o/ /ka ni ka zhes bya ste/ chos thams cad dog pa med pa'i bde ba chen po dang ldan pa'o/ /a ni a d+harmA zhes bya ste/ chos thams cad rang bzhin gyis skye ba med pa'o/ /'dis ni brtan pa dang g.yo ba'i dngos po thams cad kyi rang bzhin gnyis su med pa'i bdag dang gzhan gyi dben
<p>246b.3</p>pa dang rang la gnas pa'i ye shes rang gi rang bzhin du mthong ba'i ngo bo nyid mnyam pa med pas mnyam pa'i zhing chen po'i bdag gi don dang gzhan gyi don phun sum tshogs pa la zhugs pa'i rgyun chen po 'di ni bcom ldan 'das he ru ka ste ngo bo nyid kyi sku'o/ /de las byung ba'i gzugs kyi sku gnyis kyis sems
<p>246b.4</p>can gyi don byed pa ni chen po'o/ /bsgrub par bya ba'i don ni sngar bshad pa dag ste de sgrub pa'i thabs ni bskyed pa'i rim pa 'di dag gis so/ /'di'i khyad par ci zhe na/ rnal 'byor zhes bya ste thabs dang shes rab gnyis su med pa'i sbyor ba ste gang la yod cing nyams su myong ba dag gis so/ /'khor ba
<p>246b.5</p>zhes bya ba ni 'gro ba drug tu shing rta'i 'khor lo bzhin du'o/ /bcings pa la zhes bya ba ni phyi nang gi rlung rab tu g.yo ba mang po dag gis ma rig pa'i nang na gnas pa'i yid rnam par rtog pa'i 'obs kyi nang du bag chags rab tu mthug po'i chus spangs shing bskyed pas bskyed pa'i shing ni 'dod pa dang gzugs
<p>246b.6</p>dang gzugs med pa ste/ de la yang rlung dbang po la rab tu 'phro ba dag gi yul la mngon par zhen pa'i bag chags du ma dag gis rab tu mnan pas mi gnas pa'i mya ngan las 'das pa'i gnas shes rab dang snying rje gnyis su med pa dag nges par bcings nas gnas pa'o/ /de lta bu dag la
<p>246b.7</p>gang zhig shes pa sa zhes bya ste gang zhig ni rim pa gnyis so/ /shes pa ni bsgrub cing nyams su len pa'o/ /myur grol zhes bya ba ni skye ba 'di nyid kyis bcom ldan 'das thob pa'o/ /de'i rim par phye ba gsungs pa ni tshogs bsags pa dang stong pa nyid dang mtshams kyi 'khor lo dang chos
<p>247a</p>
<p>247a.1</p>kyi 'byung gnas dang gzhal yas khang bskyed pa ni rtsa ba'i dkyil 'khor bzhin no/ /de yang yi dgas kyi lte ba la nyi ma la gnas pa'i steng du hUM las skyes pa'i rdo rje sngon po yongs su gyur pa las he ru ka phyag gnyis pa la zhal gcig pa ste skyil krung phyed pa'i gar gyis
<p>247a.2</p>bzhugs pa ste/ de'i rdo rje phyag g.yas su bsgom par bya'o/ /de las gzhan pa ni g.yon pa ste thod pa bsgom par bya'o/ /spyan gsum ni sdang mig tu rab tu bzlog cing lta ba'o/ /dbu skra gyen du 'greng ba ni mdog ser la rab tu mdzes pa'o/ /phyag rgya lnga yis zhes bya ba ni 'khor lo
<p>247a.3</p>dang rna rgyan dang mgul rgyan dang lag gdub dang ske rags so/ /rnam par brgyan zhes bya ba ni dgyes pa'i rdo rje las/ 'khor lo'i gzugs kyis mi bskyod pa/ /rna ba'i bdag nyid 'od dpag med/ /mgrin dpung la ni rin chen phreng / /ske rags rnam par snang mdzad de/ /lag gdub
<p>247a.4</p>la ni don yod grub/ /ces bya'o/ /gal te 'og nas 'byung ba'i thod pa lnga la dgos pa med do zhe na/ /de dag ni rig pa'i dbang rjes su 'dzin pa nyid kyi phyir yin gyi 'dis ni rgyan byin gyis brlabs pa dang / me long lta bu dang / mnyam pa nyid dang / so sor rtog pa dang / bya ba nan tan dang / chos
<p>247a.5</p>kyi dbyings kyi ye shes kyi bdag nyid kyi phyir ro/ /kha T+wAM ga ni zhes bya ba ni lha'i sku ste/ g.yon gyi phyogs su gru mo la gzar ba'o/ /phreng ba'i rkang gdub tshar gsum byas pa dag gis brgyan par bya'o/ /de yang bshad pa'i rgyud las/ kha T+wAM ga ni lha yi sku/ /sku gsung thugs kyi rdo rje dran/ /thod pa
<p>247a.6</p>skye mched rnam dag pas/ /rkang pa gcig pa'i lam bsgoms te/ /g.yon gyi phyogs su gnas pa yis/ /chos rnams kun la phyag rgya gdab/ /rkang pa gdu bus brgyan pa yis/ /'dun pas 'gro bar mi bya zheng / /rang gi ting 'dzin ji snyed pa/ /ji srid spyod pa btsal bar bya/ /zhes pa
<p>247a.7</p>rnam dag tu shes par bya'o/ /de dag gi bskyed pa'i sa bon dang gdan ji lta bu zhe na/ sa bon hUM las yang dag byung / /yi dgas la gnas zhes bya ba'i don ni ro'i snying gar gnas pa ste gong du bshad zin to/ /rtag tu dgod ces bya ba ni dpa' bo'i gad mo brgyad de de yang dam pa dang po'i rgyud las/ ha ha sdig
<p>247b</p>
<p>247b.1</p>pa'i gad mo dang / /he he rab tu dgyes pa ste/ /hi hi bde ba rab sgeg nyid/ /ho ho zil gyis gnon pa'o/ /zhes bya'o/ /sangs rgyas lnga ni mi bskyod pa la sogs pa lnga'o/ /rab tu sbyor zhes bya ba ni sangs rgyas lnga ni thod pa'i gzugs su sbyor ba'o/ /thod pa ni keng zhes bya ba ste bde ba'o/ /de'i rang
<p>247b.2</p>bzhin ni byang chub kyi sems dang / ma chags pa'i de bzhin nyid dang / sbyin pa'i pha rol tu phyin pa dang / brtson 'grus dogs pa med pa dang / bzod pa chen po ste de skyong bar byed pas so/ /cod pan la ni zhes bya ba ni dbu skra brdzes pa'i rtse mo la'o/ /mi bskyod bsgom zhes bya ba ni byin gyis brlabs
<p>247b.3</p>te rigs bdag gis dbang bskur ba'i rtags su gtso bo la mi bskyod pa bsgom par bya'o/ /bcom ldan 'das rdo rje 'chang ngo / /de dag ma lus pa'i rnam par rtog pas mi 'khrug pa'i phyir mi bskyod pa zhes bya'o/ /he ru kar grags pa ni rgyu'i he ru ka ste/ grags pa tha snyad la yid 'jug pa'i
<p>247b.4</p>phyir blo'i yul du bsgom par bya'o/ /shar la sogs pa'i phyogs bzhir ni chos kyi 'khor lo ma la sogs pa bzhi'o/ /zhal dang phyag ni he ru ka nyid dang 'dra'o/ /phyag rgya lnga la sogs pa'i rgyan kun gyis brgyan pa yang rjes su mthun no/ /kha dog sna tshogs zhes bya ba'i lha mo rnams kyi
<p>247b.5</p>mdog gam yang na rigs lnga'i phyag rgya ste lha mo ni gtso bo nyid dang mtshungs pa'o/ /de dag kyang gzugs mdzes shing lcug pa ste yi dgas kyi snying gar nyi ma la bzhugs pa'o/ /gti mug thams cad ces bya ba ni gtso bo smos pa ste nga rgyal la sogs pa nye bar 'joms par byed pa'o/ /chos
<p>247b.6</p>kyi 'khor lo rtsibs brgyad pa dkar po dang / a shwad+tha ni byang chub kyi shing ste lo ma dang bcas pa dang / yid bzhin nor bu ni dpag bsam gyi shing dang / lha mo rnams kyi phyag g.yas su/ /rdo rje yang ni bsgom par bya/ /zhes bya ba ni rdo rje rtse lnga pa'o/ /thod pa'i snod dang kha T+wAM ga ni g.yon phyogs su
<p>247b.7</p>ste thams cad kyang skyil krung phyed pa'i gar gyis bzhugs pa'o/ /spyan ma la sogs pa bzhi ni me la sogs pa'i mtshams bzhir ro/ /de yang mdog ser ba dang sngo ba dang ljang ba dang dkar po ste/ phyag g.yas pa'i mtshan ma'i bye brag ni sna tshogs rdo rje rgya gram dang rin po che cha dgu pa dang pad+ma 'dab ma
<p>248a</p>
<p>248a.1</p>bcu drug pa'o/ /'khor lo'i phyi rol zhes bya ba ni gshin rje gshed la sogs pa bzhi ste sku mdog ni gnag pa dang ser ba dang dmar ba dang ljang gu'o/ /de dag mtshan ma'i bye brag kyang gtun shing dang / dbyug pa dang / ral gri'o/ /de dag thams cad kyang gtso bo'i
<p>248a.2</p>phyag rgya dang rjes su mtshungs pa skyil krung phyed pa'i gar gyis bzhugs pa yi dgas kyi nyi ma'i snying ga na gnas pa/ g.yon pa ni thod pa dang kha T+wAM ga yongs su 'dzin pa'o/ /cho ga'i las ni bsnyen pa dang sgrub pa ste/ de yang rnal 'byor rnam pa bzhi'i go rims kyis yongs su rdzogs par
<p>248a.3</p>'gyur ba'i bya ba ni rtsa ba'i dkyil 'khor bzhin no/ /'dir yang sgrub pa'i dkyil 'khor thams cad ni/ rdzus te skye ba dang nges par sbyar ba ste snying ga'i sa bon las skad cig gis 'phrul bar bya'o/ /de yang bshad pa'i rgyud las/ sku gsung thugs kyi rdo rje can/ /rtsa ba'i dkyil 'khor bsnyen
<p>248a.4</p>byas nas/ /sgrub pa'i dkyil 'khor thams cad ni/ /khri dang ldan pa'i sbyor bas 'grub/ /'dir yang ye shes gang skyes pa/ /bsnyen dang sgrub pa'i khyad par gyis/ /zhes 'byung ba'i phyir sgrub pa 'di nyid du rigs pa ni/ oM he ru ka hUM hUM phaT swA hA/ zhes bzlas pa dang ldan pa'i sgrub thabs
<p>248a.5</p>ni rtsa ba'i dkyil 'khor nyid dang rjes su mtshungs pa'i 'khor lo'o/ /'dir ni mkhas pa dag gis rtsa ba'i dkyil 'khor spangs pa'i bsnyen pa'i sgrub pa yang shes par bya'o/ /de bzhin gshegs pa thams cad kyi sku gsung thugs gshin rje gshed nag po'i rgyud bshad zin to/ /he ru ka'i sgrub
<p>248a.6</p>thabs ni mchog gi dngos grub kyi don du'o/ /rim par phye ba ni rim pa gnyis yongs su rdzogs par bya ba'i don to/ /bcu drug pa ni bco lnga pas gzhag pas so/ /nag po zhabs kyis bshad pa'i le'u bcu drug pa rgya cher gsal bar byas pa'o// //da ni gzugs brnyan gyi rgyud
<p>248a.7</p>dang / rgyud rang gi mtshan nyid bsgrub pa'i phyir go rims la the tshom med par bya ba dang / spro bsdu la sogs pa'i las rab 'byams kyis bsdus nas phyi nang gi rnam par rtog pa bsal bar bya ba dang / byang chub kyi sems bde ba chen po yang dag par ston pa'i drin lan dang bcas pa gsungs pa/ rnam
<p>248b</p>
<p>248b.1</p>pa lnga ni bsgom byas la/ /sangs rgyas gzugs ni bsgom par bya/ /sangs rgyas gzugs ni bsgoms pa yis/ /mkhas pas 'khor lo bsgom par bya/ /zhes bya ba la rnam pa lnga ni cho ga'i bye brag lngas rdzogs pa'i rdo rje 'chang ngo / /de yang a dang re pha las gyur pa'i zla ba dang nyi ma la
<p>248b.2</p>dbyangs yig dang gsal yig spel ba dang bcas pa nyis 'gyur du byas pa ni dang po'o/ /'khrug cing ro mnyam pa ni gnyis pa'o/ /de las skyes pa'i yongs su rdzogs pa'i hUM dkar po ni gsum pa'o/ /de gyur pa las skyes pa'i rdo rje nor bu'i mdog tu gnas pa ni bzhi pa'o/ /de las byung ba'i
<p>248b.3</p>rdo rje 'chang ni rgyu'i gshin rje gshed ces bya ste/ dkar ba'i mdangs dang ldan pas khyad par du byas pa ni lnga pa'o/ /de yang me long lta bu dang / mnyam pa nyid dang / so sor rtog pa dang / bya ba nan tan dang / chos kyi dbyings kyi ye shes so/ /de yang rgyu mtshan du sbyar bar bya ste/ thun mong dang thun mong ma
<p>248b.4</p>yin pa'i mtshan dang dpe byad rab tu dngas shing gsal bar rgyas shing gang ba dang / zung du 'jug pa nyid du thams cad ro mnyam pa dang / de nyid las rigs lnga la sogs pa nyid skyes pas so sor rtog pa dang / de dag thams cad kyis sems can gyi don gyi phrin las kyi bya ba nan tan du mdzad pa dang / 
<p>248b.5</p>bzhi yongs su rdzogs pas gcig tu gyur pa ni chos kyi dbyings kyi rtags so/ /de'i don ni dbyer mi phyed pa'i ye shes la rdo rje zhes bya ste/ de gang la mnga' ba rdo rje 'chang zhes bya'o/ /de yang gti mug rdo rje dang / phra ma rdo rje dang / 'dod chags rdo rje dang / zhe sdang rdo rje la sogs pa lnga'i bdag nyid
<p>248b.6</p>spros shing bsdus pa'am go rims kyis rnal 'byor du byas pa ni 'bras bu lam du khyer ba'i thabs phun sum tshogs pa ste gong dang mtshungs par ro/ /don de yang bdag dang gzhan gyi don phun sum tshogs par sbyar bar bya ste/ dang por chos thams cad thabs dang shes rab kyi rang bzhin du brtags pas 'gro
<p>248b.7</p>ba bsgom par bya ste/ de nas zung du 'jug pa'i ro mnyam pa'i bde ba chen po'i rang bzhin gyis 'od gsal ba bsgom par bya'o/ /de nas brtan pa dang g.yo ba thams cad ye shes snang ba'i 'od zer las 'phros te shes rab kyi thabs la rgyas gdab par bya ste 'di ni rang gi don to/ /de yang chad pa dang be+ems
<p>249a</p>
<p>249a.1</p>po'i bdag nyid dang bral bas bde ba chen po nyams su myong ba rgyun chad pa nyid kyis longs spyod rdzogs pa dang sprul pa'i sku'i bye brag gdul bya la 'byung ba ni gzhan gyi don to/ /de yang oM d+harma d+hA tu zhes bya ba la sogs pa ni rang bzhin ye shes bzhi dbyer mi phyed pa'i chos kyi dbyings
<p>249a.2</p>kyi rang bzhin bdag nyid la gdod ma nas gnas par rtogs pa ni zung du 'jug pa ste phun sum tshogs pa'o/ /de ltar bdag nyid bsgom par byas la de'i rjes la sangs rgyas ni spangs pa dang ye shes phun sum tshogs pa'o/ /gzugs ni bcom ldan 'das gshin rje gshed nag po ste 'bras bu'o/ /
<p>249a.3</p>bsgom par bya zhes pa ni mdog dang mtshan ma ste bshad zin to/ /de ltar sangs rgyas kyi gzugs bsgoms pas ci byed ce na/ mkhas pas zhes bya ste/ thabs dang bdag nyid bsgom pa'i lha'i 'khor lo'i tshogs rnams la bsgom pa'i mngon par zhen pa'i spros pa med pa'o/ /'khor lo
<p>249a.4</p>ni gti mug rdo rje la sogs pa'o/ /de bsgom par bya ba ni gtso bo 'od dang bcas pa'i rnam par 'phrul pa las so/ /ji ltar na dkyil 'khor pas bcom ldan 'das khu ba'i rnam pa nam mkha' khyab pa'i ting nge 'dzin slong bar byed ce na gsungs pa/ /gar dang glu yi sbyor ba yis/ /'khor lo
<p>249a.5</p>bskyod par bya ba ste/ /tsartsi ka sogs glu dang ni/ /drug las skyes sogs len par byed/ /ces bya ba ni gar gyi rgyu dang 'bras bu'i dus kyi khyad par 'di nyid kyis sems can thams cad kyi don byed do/ /glu ni gar sngon du song ba'i rjes la tshig thun mong ma yin pa dang ldan pa dag gis 'gro ba gzhan gyi
<p>249a.6</p>yid 'phrog cing rang gi ye shes spar nas rab tu gsal ba'i man ngag go/ /bzhi ni lha mo bzhi'o/ /sbyor bas zhes bya ba ni bskul ba'i tshig dang sbyar ba'o/ /'khor lo bskyed par bya ba ste/ /zhes bya ba ni glu 'dis bskul ba nyid kyis 'khor lo bskyed pa'i rkyen du gyur pa'o/ /tsartsi ka sogs zhes bya ba ni
<p>249a.7</p>phag mo dang / dbyangs can ma dang / gau rI ma'o/ /glu ni dbyangs dang ldan pa'i brda'o/ /drug las skyes sogs ni glu'i khyad par te gong du bshad zin to/ /de'i khyad par phyogs gcig tu gsungs pa/ snying rjes khros pa'i dad sgrol bzhengs/ /khams gsum gyi ni gti mug sel/ /dad sgrol rtsol
<p>249b</p>
<p>249b.1</p>bas ma bzhugs bzhengs/ /bdud 'di dag las rgyal bar mdzod/ /'jig rten mgon po stong nyid ji ste bzhugs/ /dad sgrol 'jig rten bsod nams kyis bzhugs shing / /byang chub 'dod pa'i 'jig rten mgron bos nas/ /khyod ni stong pa nyid la sems par byed/ /ces bya ba la snying
<p>249b.2</p>rje khros pas ni snying rje'i dbang gis khro bo gshin rje gshed kyi gzugs zung la zhes bya ba'i don to/ /dad pa ni khyod kyi sku la blta bas chog mi shes pa'o/ /sgrol ba ni sems can thams cad 'khor ba'i rgya mtsho las sgrol ba'i mthu mnga' ba khyod nyid do/ /bzhengs zhes bya ba ni/ stong pa nyid ni thong mdzod la/ /zhes bya'o/ /khams gsum
<p>249b.3</p>ni 'dod pa dang gzugs dang gzugs med do/ /kun ni thams cad dang de lhag ma ma lus pa'i don to/ /gti mug ni rmongs pa ste ma rig pa'i rgya mtsho chen po'o/ /sol zhes bya ba ni dag par mdzod cig pa ste rdo rje tsartsi ka'i glu'o/ /rtsol bas ni sems can gyi don dang bral ba'i mya ngan las 'das pa'i zhi ba'i bde ba nyid
<p>249b.4</p>de/ /de la ma zhugs par rgyal ba'i skur bzhengs zhes bya ba'i don to/ /bzhengs nas ji ltar zhe na bdud ni rmongs pa dang 'chi bdag dang rgyal byed dang rnam par g.yeng byed lta bu ste de las rgyal bar mdzod cig pa ni phag mo'i glu'o/ /'jig rten gyi mgron bos pa ni 'gro ba rigs drug gi sems can te khyod dang
<p>249b.5</p>po byang chub tu thugs bskyed pa'i dus su sems can ma grol ba rnams grol ba dang / ma bsgral ba rnams bsgral ba dang / dbugs ma phyin pa rnams dbugs dbyung ba dang / yongs su mya ngan las ma 'das pa rnams yongs su mya ngan las bzla'o zhes mgron du bos pa'o/ /stong pa nyid kyis nam mkha'
<p>249b.6</p>khyab pa'i ting nge 'dzin te de la ji ste bzhugs so/ /de ci'i phyir zhe na/ dad sgrol khyod 'jig rten pa thams cad kyi bsod nams bsags pa'i rgyu nyid du bzhugs shig pa ni dbyangs can ma'i glu'o/ /byang chub ni nam mkha'i mtshan nyid de kun du rtog pa ma lus pa mtha' dag spangs pa'o/ /de 'dod
<p>249b.7</p>pa'i 'jig rten pa rnams khyod nyid sngon du bsgrub par bya ba'i phyir ram/ de'i phun sum tshogs pa rnyed nas gzhan grol bar bya ba'i don du 'jig rten pa mgron du bos nas so/ /da khyod stong pa nyid la sems par byed na thams cad kun du bslus pa nyid du gyur pa'o/ /de'i phyir bzhengs shig ces bos pa ni
<p>250a</p>
<p>250a.1</p>gau rI ma'i glu'o/ /de'i rjes la bsdu ba gsungs pa/ ji ltar skar mda' 'phro ba bzhin/ /byang chub sems la zhugs par 'gyur/ /rdo rje 'chang rang ngo bo nyid/ /snying rje dang ni 'dod chags sems/ /zhes bya ba la de bzhin gshegs pa thams cad kyi yab yum du gyur pa'i
<p>250a.2</p>rdo rje 'chang gi sku srid pa'i bar mdo rnam par dag pa'i sems bde ba chen po'i rang bzhin rnyog pa mtha' dag gis dben pa/ thabs dang shes rab kyi rang bzhin nyi ma dang zla ba'i dbus na ye shes kyi thig le ho gnyis kyis brten pa de dag sku dang gsung dang thugs nyid kyi phyir oM AHhUM gi mtshan nyid
<p>250a.3</p>can de dag tu ji ltar nam mkha' la skar mda' 'phro ba bzhin du lho mo bzhi yang 'dir 'jug par 'gyur ro/ /de las cir 'gyur zhe na/ dbyer mi phyed pa'i ye shes te chos thams cad kyi de bzhin nyid mtshon pa'i rtags su ro gcig tu gyur pa yin/ gal te kun rdzob byang chub sems su ro gcig
<p>250a.4</p>pa tsam nyid kyis de bzhin du mi 'gyur ro zhe na/ kun rdzob la sogs dbye ba yis/ /sen+da pa yi sgra bzhin no/ /zhes gsungs pa'i phyir tshig nyung yang don rgyas par mtshon nus te/ dper na yon tan dang ldan pa'i shing zhes brjod pa lta bu'o/ /tshig rgyas kyang don rgyas pa lta bu ma yin te/ 
<p>250a.5</p>dper na rtsa ba la sdong po dang yal ga dang lo ma dang me tog dang 'bras bu dang shun pa skye ba dang ldan pa ni shing ngo zhes brjod pa lta bu'o/ /tshig rgyas kyang don ma rgyas pa ni rgyal po'i gnas skabs kyi rta dang chu dang lan tshwa dang ral gri sen+da pa 'on cig brjod pas gcig gis mang po'i don byed do/ /de
<p>250a.6</p>bas na 'dir yang byang chub kyi sems kyis smon pa dang 'jug pa dang kun rdzob kun+da lta bu dang / don dam pa byang chub kyi sems dang / bde ba chen po byang chub kyi sems bstan pa ste gang zag gi bsam pa'i khyad par gyis chos thams cad byang chub kyi sems chen por ro/ /gcig par gyur
<p>250a.7</p>pas na byang chub sems la zhugs par gyur zhes pa'o/ /gal te gang zag mchog rnams la 'di ni bde ba chen po'i byang chub kyi sems su ji ltar 'gyur zhe na/ rdo rje 'chang rang ngo bo nyid ces bya ste ye shes lnga ro gcig pa'i ngo bo nyid ni rang rig pa ste/ de nyid shes rab ye shes kyi dus su rig pa
<p>250b</p>
<p>250b.1</p>dang lam du goms par sbyangs pas rlung gnas su 'jug par 'gyur te/ de bas na/ rang rig dag pa'i bdag nyid de/ /dag pa gzhan gyis grol mi 'gyur/ /zhes gsungs pa'i phyir ro/ /'dir rig ma rnams kyis bskul ba'i dgos pa gang zhe na/ khams gsum gyi sems can
<p>250b.2</p>thams cad la snying rje ba dang / nyid kyi don dang / gzhan gyi don phun sum tshogs pa'i yon tan mnga' ba'i phyir bskul ba'o/ /de bas na bcom ldan 'das nyid kyis khu ba'i gnas skabs nas kyang ye shes lnga dang snying rje zung du 'jug pa yin no zhes pa yang gdul bya la dgongs pas longs spyod rdzogs
<p>250b.3</p>pa'i gzugs su snang ba'o/ /rnal 'byor bzhi'i go rims bstan pa'i phyir/ dang po bsgom pa rnal 'byor te/ /gnyis pa rjes kyi rnal 'byor yin/ /gsum pa shin tu rnal 'byor te/ /bzhi pa rnal 'byor chen po'o/ /zhes bya ba smos te/ dang po ni dang po ste lha'i rnal 'byor gyi dang po'o/ /bsgom
<p>250b.4</p>pa ni rang gi rnam par 'phrul lo/ /rnal 'byor ni mngon par byang chub pa rnam pa lngar sems bskyed pa'o/ /te zhes pa ni rang gzhan phun sum tshogs pa 'og ma la ltos pa'o/ /gnyis pa la sogs pa ni go sla'o/ /rjes ni sems bskyed pa'i rjes thogs su'o/ /rnal 'byor ni don dam pa dang kun rdzob
<p>250b.5</p>zung du 'jug pa'o/ /yin zhes pa ni 'dis rang gi don phun sum tshogs pa'o/ /shin tu ni gzhan gyi don la nan tan du bya ba'i tha tshig go/ /rnal 'byor ni gsang ba byang chub sems kyi dkyil 'khor dang / bkod pa longs spyod rdzogs pa'i dkyil 'khor zung du 'jug pa'o/ /de ni de'i nus pa
<p>250b.6</p>'og ma la ltos pa'o/ /rnal 'byor ni dam tshig dang ye shes zung du 'jug pa'o/ /chen po ni thub pa'i 'od zer dpag tu med pa 'phros pas sems can thams cad kyi don mdzad pa yin no/ /yang de nyid rgyas par bstan pa'i phyir/ rdo rje sems dpa' rdzogs pa ni/ /rnal 'byor yin par 'di
<p>250b.7</p>ltar 'dod/ /de ni rgyu mthun lha yi sku/ /rjes kyi rnal 'byor yin par grags/ /'khor lo thams cad yongs rdzogs pa/ /shin tu rnal 'byor yin par 'dod/ /sku dang gsung dang thugs rnams dang / /lha yi mig sogs byin brlabs dang / /ye shes 'khor lo gzhug pa dang / bdud rtsi
<p>251a</p>
<p>251a.1</p>myang ba dag dang ni/ /mchod dang bstod pa chen po ni/ /rnal 'byor chen po zhes bya'o/ /zhes bya ba smos te rdo rje ni/ snying po brtan zhing khong stong med/ /mi chod mi phyed mtshan nyid can/ /mi shigs pa dang mi nyams pas/ /stong nyid rdo rje zhes bshad do/ /zhes gsungs
<p>251a.2</p>pa'i phyir thog ma dang tha ma dang dbus mi dmigs pa'i shes rab stong pa nyid do/ /sems dpa' ni/ /sna tshogs spangs pa'i skad cig la/ /mchog tu dga' ba'i yang dag rnyed/ /ston pas bka' stsal sems dpa' che/ /bde ba chen po yang dag gzung / /zhes gsungs pa'i phyir
<p>251a.3</p>thun mong ma yin pa'i snying rje bde ba chen po byang chub kyi sems so/ /de gnyis zung du 'jug pa bsgrub pa'i phyir me long lta bu la sogs pa sems bskyed par rdzogs pa ni rnal 'byor ro/ /rgyu mthun ni rgyu dang 'bras bu rjes su mthun pa ste sA lu dang sA lu bzhin no/ /gal te gzhan dag 'dra bas
<p>251a.4</p>rgyu mthun pa'o zhe na ma yin te/ gangs ri la gnas pa'i seng ge dang / rtsig pa la bris pa'i seng ge gnyis yon tan gyi khyad par brjod pa tsam du gcig gis kyang yon tan nyid dang mi ldan pa'i phyir rgyu mthun pa ma yin te/ /bris pa'i seng ge'i brdas seng ge dngos kyi rnam pa skye srid kyi yon tan dang
<p>251a.5</p>ldan pa de nyid mi skye ba'i phyir don spyi'i rnam pa'o/ /gal te don spyi'i skyes pa ni rgyu mthun pa'o zhe na/ bris pa'i seng ges mig gi rnam par shes pa skye nus kyi/ yid kyi rnam par shes pa yul gzhan la spyod par byed mi nus pas rang gi mtshan nyid do/ /gal te spyi'i rnam pa seng ge de nyid rang
<p>251a.6</p>gi mtshan nyid do zhe na/ gang la mar me'i yon tan brjod pas mun pa sel bar nus par thal bar 'gyur ro/ /de bas na sems bskyed pa ni thams cad mkhyen pa'i rgyu'i gtso bo ste/ /de las 'bras bu zung du 'jug pa rtags dang rjes su mthun par 'byung ba ni rgyu mthun lha'i sku zhes bya'o/ /gal
<p>251a.7</p>te rtags dang rjes su mthun pa yin na rdo rje sems dpa'i mdog dang dkyil 'khor gyi bdag po'i mdog gnyis gcig par 'gyur ba'am/ khyad par yod na ye shes mi rtag par 'gyur ro zhe na/ ma yin te/ 'di dag la ni ches skyon med pa'o/ /rgyu dang 'bras bu gnyis mtshan nyid mthun par
<p>251b</p>
<p>251b.1</p>ston te/ zhal gsum dang phyag drug dang zhabs gnyis dang rig ma dang rab tu 'khyud cing mtshon cha drug rab tu 'bar ba rgyan du ma dang ldan pa nyid du gcig pa'o/ /sku mdog ni chu shel gyi nor bu lta bur rkyen gyis rab tu snang ba yin te/ sngar rdo rje sems dpa'i dus su ni zla ba'i rgyab yol gyis
<p>251b.2</p>so/ /de yang me long lta bu'i ye shes dang sems bskyed pa'i brdar yang bstan to/ /dkyil 'khor gyi bdag po'i dus su gzhal yas khang gi dkyil 'khor in+d+ra nI la ltar gnas pa dang / rigs kyi khyad par la dgongs pa dang / 'gro ba thams cad kyi dri ma sdud pa la sogs
<p>251b.3</p>pa'i yon tan gyi khyad par ro/ /gnyis su gzhag pa la dgos pa yod de/ gcig ni bsgom pa'i lam dang rjes su mthun pa yin la/ gnyis pa ni mi slob pa'i lam dang rjes su mthun pa'o/ /de yang 'phags pa klu sgrub kyi zhal snga nas/ bskyed pa'i rim la legs gnas shing / /
<p>251b.4</p>rdzogs pa'i rim pa 'dod rnams la/ /thabs 'di rdzogs pa'i sangs rgyas kyis/ /skas kyi rim pa bzhin du gsungs/ /zhes gsungs pa'i phyir ro/ /de ltar na bskyed pa'i rim pa ma yin no zhe na/ sngar bzhin rang rig pas gang zag mchog rnams la rdzogs pa'i rim par 'gyur la/ 
<p>251b.5</p>dman pa la ni bskyed pa'i rim pa'o/ /gal te rdzogs pa'i rim pa yin na zhal phyag la sogs 'byung bar mi rigs so zhe na/ nyes pa med de/ spros pa med pa'i rang bzhin las/ /sngags dang lha ni yang dag gnas/ /zhes gsungs pa'i phyir me long dang me long gi gzugs brnyan bzhin ye
<p>251b.6</p>shes rtog pa dang bral ba de nyid gzugs brnyan gyi rnam par snang ba'o/ /gal te shes pa de nyid cha gnyis su thal lo zhe na/ 'khor ba yongs su dag pa ni/ /mya ngan 'das zhes de la bya/ /zhes gsungs pa'i phyir mi rtog las mi rtog pa gzhan ma yin te dbyer med pa'o/ /gal te rigs mthun pa
<p>251b.7</p>gnyen po mi 'thad do zhe na/ thabs chen rnams dang ldan pa la/ /nyon mongs byang chub yan lag 'gyur/ /sngags kyis bsad pa'i dug bzhin du/ /'khor ba zhi ba'i bdag nyid do/ /zhes gsungs pa'i phyir brgyud pa'i gzhung lugs dang ldan pa'i rnal 'byor la bskyed rdzogs gnyis byang chub kyi
<p>252a</p>
<p>252a.1</p>sems su ro gcig pas dngos pos dngos po dag par byed pa la dngos med ces phra ba dag par byed pa la 'gal ba med do/ /yang na bde ba chen por rigs gcig kyang de nyid la blos gnyis su brtags pa yin pas dngos po'i chad pa sel ba dang / dngos med kyi rtog pa
<p>252a.2</p>sel ba de bzhin no/ /'dir ni chos thams cad kyi ngo bo ma skyes la rkyen gyis skyes te de nyid tha mi dad pa'i dus na 'dzin pa dang bral ba ni bde ba chen po'o/ /rgyu zung du 'jug pa dang 'bras bu zung du 'jug pa gnyis gcig pa ma yin te/ tshes gcig pa'i zla ba dang nya gang ba bzhin no/ /tha dad pa ma
<p>252a.3</p>yin te chos gcig pa'i zla ba de spangs pa las nya gang ba'i zla ba de rnyed pa ma yin pa bzhin no/ /dgos pa med pa ma yin te byang chub kyi sems ma rtogs pa rtogs par byed pa'i phyir ni ma yin te rtogs pa brtan par byed pa'i phyir ro/ ye shes ni mi rtag par 'byung ba ma yin te/ rang gi ngo bo la
<p>252a.4</p>'phel 'grib med kyang ye shes kyi sa las ye shes kyi 'bras bur 'gyur ba ni ma rig pa bag chags rtsa ba dang bcas pa rkyen gyi stobs kyis de nyid kyi nus pa 'phel zhing rgyas par mngon te/ dper na zla ba rang gi ngo bo la 'phel 'grib med kyang nyi ma dang nye ba'i dus na zla ba 'grib pa nyid kyis
<p>252a.5</p>'grib par mngon te/ nyi ma dang ring ba na zla ba 'phel zhing rgyas pa bzhin no/ /de bas rgyu mthun pa ni btags pa tsam ma yin te rang gi mtshan nyid la'o/ /rjes kyi rnal 'byor la sogs pa ni go sla'o/ /'khor lo ni snying po len pa'i gnas so/ /thams cad ni dkyil 'khor gyi 'khor lo'o/ /
<p>252a.6</p>yongs rdzogs ni rdo rje phag mo'i chos kyi 'byung gnas su sngon sangs rgyas pa'i 'khor lo zhu ba'i ngo bor byas pa las thig le dang yi ge dang mtshan ma la sogs pa bskyed pa'i sku so so'i sngags kyis nam mkha' la bton te de'i ba spu'i bu ga las byung ba'i khro bo'i tshogs kyi rang gi rigs dang mthun pa'i
<p>252a.7</p>sems can gyi don byas nas rang rang gi gnas su bzhugs pa'o/ /sku dang gsung zhes bya ba la sogs pa ni sngar bshad pa bzhin te/ de yang bshad pa'i rgyud chen po las/ yan lag drug ces gsungs te/ sdom pa gsum ni rnal 'byor ro/ /drug las gnyis ldan rnam shes nyid/ /mchog
<p>252b</p>
<p>252b.1</p>gnas pa ni rab gnas so/ /mchod dang bstod pa chen pos ni/ /dam pa rnams ni mnyes byas so/ /thams cad bdag byin brlabs nas kyang / /myang ba dngos grub yan lag yin/ /zhes gsungs so/ /da ni phyi nang gi las rab 'byam ma lus pa thams cad kyi rtsa bar gyur pa
<p>252b.2</p>dam tshig ste/ bsrung bar bya ba dang nyams na gso ba'i cho ga la ma mkhas na rdo rje dmyal ba la sogs par 'gyur ba'i phyir bshad par bya ste/ slob dpon la ni brnyas mi bya/ /zhes bya ba ni slob dpon ni slob ma thams cad kyi dpon du gyur pa'i gzhung lugs dang ldan pa'o/ /rgyud bshad
<p>252b.3</p>pa dang man ngag ston pa dang dbang bskur ba gsum gcig dang ldan pa dang / gnyis dang ldan pa dang / bye brag tu ldan pa'o/ /de yang / dam chos klog dang sbyin pa dang / /'chad byed man ngag ston pa dang / /dbang bskur ba dang dkyil 'khor las/ /'di rnams slob dpon yin
<p>252b.4</p>par bshad/ /ces gsungs so/ /de bas na brnyas par mi bya ste dang po sems bskyed pa nas bde ba chen po'i bar du lus dang ngag dang yid dang longs spyod kyis bsnyen bkur zhing rang gi 'tsho bas kyang ches lhag par bya zhing bstod do/ /bde gshegs bka' las 'da' mi bya/ /zhes
<p>252b.5</p>pa ni bde ba chen po ni bde ba chen po ste dgos pa dang bral ba'i de bzhin nyid thugs su chud pa'o/ /de las kyang thugs rje chen po dang smon lam gyi rgyun gyis sems can gyi snang ba dag pa la sogs pa dang mthun par longs spyod rdzogs pa'i gzugs kyis 'gro ba thams cad kyi don mdzad pa
<p>252b.6</p>la gshegs zhes bya'o/ /de'i bka' ni dri ma med pa ste nyan thos dang rang sangs rgyas dang theg pa chen po'o/ /de las 'da' bar mi bya ba ni nyan thos kyi theg pa la gnas pa'i dus su spang bar bya ba bdun las/ de'i yan lag gi khyad par gyis pham pa dang / ltung ba dang / lhag ma dang / 
<p>252b.7</p>nyes byas dang / phra mo la sogs pa la phyir bcos pa dang / bshags par bya ba dang / sdom pa la sogs pa'i bye brag la gnas par bya zhing gtso bor gang la chags pa'i dngos po spong ba'o/ /rang sangs rgyas kyi theg pa ni spyod lam nyan thos dang rjes su mthun la/ 'khor ba thams cad ni
<p>253a</p>
<p>253a.1</p>bag med par mthong ste/ bag dang ldan pas 'du byed la yid mi 'jug go/ /theg pa chen po ni stong pa nyid snying rje'i snying po can gyi sbyor bas smon pa dang ldan pa'i 'jug pa dge ba dang sgrib pa gnyis mthar byed pa'i tshogs gnyis bsags te mi dge ba bcu la ma zhugs mi
<p>253a.2</p>'jug 'jug par mi 'gyur zhing 'khor gsum yongs su dag pa'i bsngo ba bdag gir byed pa'i re ba yongs su gtong ba'o/ /yang byang chub sems dpa'i theg pa chen po ni gsang sngags kyi theg pa chen po ste dbang gis smin par byas shing de'i ye shes rim pa gnyis kyi khyad par gyis rang dang gzhan
<p>253a.3</p>gyi don phun sum tshogs pa'i rtsa bar bsrung ba dang spyad pa dang shes par bya ba dang spyod pa'i dam tshig rnams dang ting nge 'dzin gyi rtags kyis bgrod cing 'bras bu lam du khyer ba'o/ /de yang theg pa chung ngu gnyis kyi dus su sdom pa sems kyis thob pas shes pa dus gsum rjes su gnas pa la
<p>253a.4</p>sdom pa'i rdzas gnas pa ni/ rtsig pa la ri mo bris pa bzhin te/ rten gang gi mthu nyams pas brten pa 'jig par 'gyur ba'o/ /de yang dge ba'i bshes gnyen gyi stobs kyis theg pa gnyis pa'i sems bskyed nas sdom pa de nyid ngo bo theg pa chen por 'gyur te/ dper na gser 'gyur gyi
<p>253a.5</p>rtsi'i stobs kyis lcags gser du 'gyur ba bzhin no/ /yang dus khas 'che ba cig gis ni stong ste/ de bzhin gshegs pa'i bka' mi slu ba'i phyir dang / dang por dus de snyed kyi bsam pas thob pa'i phyir te/ dper na skyes bu zhig gis khrus byas pas lus kyi dri ma thams cad dag par 'gyur
<p>253a.6</p>te/ zla mdog tu snang ba bzhin no/ /de bas na/ so sor thar dang byang chub sems/ /rig 'dzin rang gi sdom pa'o/ /sdom pa gsum la gnas nas ni/ /gsang sngags rgyal po bsgrub par bya/ /zhes gsungs te/ 'di nyid kyi dam tshig dang ldan pa thams cad bsrung bar gyur pas so/ /gal
<p>253a.7</p>te mtshan nyid mi mthun pas rigs gcig tu bsdur mi rung ste rta dang ba lang bzhin no zhe na ma yin te/ sdom pa thams cad ni shes pa'i khyad par gyi bshad pa yin la/ khyad par de nyid rnam par rtog pa ste rtog med ting nge 'dzin zhi ba rnyed pa na rnam par rtog pa rten med pas zhi la de bzhin gshegs
<p>253b</p>
<p>253b.1</p>pa nyid der thams cad rig pa gcig pa yin no/ /gal te mi gcig na sngon sangs rgyas pa rnams kyang mi rigs so/ /de lta bas na/ theg pa gsum gyi nges 'byung la/ /theg ba gcig gi 'bras bur gnas/ /zhes gsungs pa'i phyir nges par 'byung ba'i sgo ni bsam pa'i khyad par
<p>253b.2</p>la bden pas mi 'gegs la/ rnam par dag pa ni rang gi ngo bo nyid yin pa'i phyir rigs so/ /mi rigs na sems can bag dang ldan pa la dgod pa'i phyir/ sangs rgyas bcom ldan 'das kyis/ las drag gang gis skye bo rnams/ /gang dang gang gis 'ching 'gyur ba/ /thabs dang
<p>253b.3</p>bcas na de nyid kyis/ /srid pa'i 'ching ba las grol 'gyur/ /zhes gsungs pa yang mi rigs so/ /de bas na mi bden pa thams cad ni 'khrul pa zhig pa tsam gyis bden par ro gcig par 'gyur ro/ /de bzhin spun la khro ba dang / /nyes pa bsgrags par mi bya'o/ /zhes pa ni dam tshig
<p>253b.4</p>tu rigs mthun par bsdus pas na de bzhin no/ /skyes nas gcig pas na spun no/ /de yang shes rab mchog gi mngal na gnas pa rnams spun te khyad par gyi rdo rje spun dang bye brag dang nye ba'i spun no/ /de la dkyil 'khor dang slob dpon dang rigs pa gcig pa las dam tshig thob pa ni khyad
<p>253b.5</p>par gyi rdo rje spun no/ /bye brag tu thob pa ni bye brag gi rdo rje spun no/ /theg pa chen po la zhugs pa thams cad ni nye ba'i spun no/ /de yang gnyis ka la ni ltung ba gzhag la/ gzhan la ni cha mthun pa'o/ /khro bo ni nyid 'khrug pa'o/ /nyes pa bsgrags pa ni mtshang 'bru ba la sogs pa mi
<p>253b.6</p>bya'o/ /byang chub sems kyang gtang mi bya/ /zhes pa la byang chub sems ni sngar bshad zin to/ /kyang ni 'dud par byed pa'o/ /gtang bar mi bya ba ni dang po dam bcas pa la nyams par mi bya ba'i don to/ /bdag gzhan chos la smad mi bya/ /zhes pa la bdag ni sangs rgyas pa'o/ /gzhan
<p>253b.7</p>ni mu stegs can no/ /chos ni mngon par thob pa'i lam du mthong ba'o/ /smad par bya ba yang theg pa'i rim pas nyes pa yang de bzhin du 'gyur te/ mu stegs can la smad byas na/ /rnam par snang mdzad ring ba'i rgyu/ /zhes pa dang / phyi rol pa dang lam tshol zhugs/ /de phyir de la
<p>254a</p>
<p>254a.1</p>smad mi bya/ /zhes gsungs pa'i phyir gzhan la lta smos kyang ci dgos/ smod pa ni nga rgyal gyis kun nas bslang ba ste gzhan gyi yon tan la phrag dog pa yang rtsa ba nga rgyal nyid do/ /rang nyid la mchog tu mthong bas bag chags thams cad kyi mthu brtan par byed cing gzhan khyad
<p>254a.2</p>du gsod pas pha rol po'i sems 'phrog par 'gyur te/ byang chub sems dpa' gzhan gyi don du mi 'gyur zhing rang gi don du yang cher mi 'gyur ro/ /sems can la ni byams pa dag /nam yang gtang bar mi bya'o/ /zhes pa ni theg pa chen po bas sems can thams cad la bu gcig
<p>254a.3</p>pa bzhin bsam par bya zhing dus thams cad du gtang bar mi bya'o/ /sems can gyi zhing dang bral ba'i theg pa chen po ni ming tsam ste/ srin bu me khyer nyi ma'i 'od ldan pa/ /zhes ming du btags pa lta bu'o/ /gal te sngar gyi byang chub kyi sems dang khyad med do zhe na/ byang chub kyi
<p>254a.4</p>sems ni dngos gzhi yin la/ 'di ni bya ba thams cad kyi sngon du 'gro ba'i phyir ro/ /yongs su ma smin sems can la/ /gsang ba dag ni bstan mi bya/ /zhes bya ba la yongs su ma smin pa'i sems can ni lnga ste snod kyis ma smin pa ni log sred can no/ /cho gas ma smin pa ni bum
<p>254a.5</p>pa'i dbang ma thob pa'o/ /cho ga rdzogs pas ma smin pa ni gsang ba dang shes rab ye shes ma thob pa'o/ /nyams pas ma smin pa ni rtsa ba'i ltung ba la sogs pa byung nas phyir ma gsos pas so/ /zab pas 'jigs pa'i ma smin pa ni bzhi pa'i de bzhin nyid ma thob pa'o/ /gsang ba ni dkyil
<p>254a.6</p>'khor dang dam tshig gi phyag rgya gcig tsam dang / brda dang gsang ba'i dam tshig dang / tshogs kyi 'khor lo la sogs pa 'dus pa gcig pa dang zung du 'jug pa'i ye shes bstan par mi bya ste bstan na gsang sngags nyams par 'gyur ba dang / mkha' 'gro ma rnams kyis 'tshe ba dang / rgyud
<p>254a.7</p>pa'i gzhung lugs kyi byin gyi rlabs nyams par 'gyur ba dang / zab mo la skur pa btab pas bskal pa stong du chos kyi sgra mi grag cing sdug bsngal bar 'gyur ba'i nyes pa ni phal cher slob dpon la 'byung ba ste 'dod pas kun nas bslang ba'i nyes pa ni thams cad du spang bar bya'o/ /bdag gi phung po
<p>254b</p>
<p>254b.1</p>brnyas mi bya/ /zhes pa la bdag tu bcas pa'o/ /phung po ni gzugs la sogs pa'o/ /de nyid rang bzhin gnas pa dang byin gyis brlabs pa'i mthus rnam par snang mdzad la sogs pa ste nang gi sbyin sreg gis mchod par bya zhing bde bas bde ba bsgrub par bya'o/ /brnyas pa ni 'gegs pa
<p>254b.2</p>dang / g.yang sar mchod pa dang / dman pa'i brtul zhugs dang / gnas min gyi bzod pa dang / yan lag dang nying lag gcod pa dang / smyung bar gnas pa dang / dka' thub dang dka' spyad la sogs pa ste rgyu sdug bsngal las 'bras bu bde ba chen por mi 'gyur ba'i phyir spangs te mi
<p>254b.3</p>bya'o/ /grong pa'i chos ni sun mi 'don/ /zhes pa ni so so'i skye bo grub pa'i mthas blo ma bcos pa rnams drang don 'dod pa las/ /nges don ston pa dang / don ma go ba la spyod pa ston pa dang / sems 'jungs pa la khyad par gyi longs spyod ston pa dang / dge ba byas pas 'gyod pa skyes pa dang / chos
<p>254b.4</p>'dod pa la 'jig rten pa'i bstan bcos la sbyar ba dang / co 'dri ba dang / khas langs byas pa'i nyes pa ni byang chub sems dpa' la ltung bar 'gyur te sems sun phyung bas na phyis mi 'jug cing zhugs pa la skur pa 'debs pa dang / gzhan 'jug tu mi ster na mi bya'o/ /gdug la rtag tu byams pa
<p>254b.5</p>gtang / /zhes pa ni bla ma dang dkon mchog la sdang ba ni gdug pa can no/ /de dag la lus dang ngag dang mthu dang longs spyod kyis phan 'dogs par byed pa ni byams pa ste bla ma dang dkon mchog kho na smad par zad do/ /bla ma dang dkon mchog smad pa ni 'khor ba'i sdug bsngal ma lus pa thams cad
<p>254b.6</p>skyed pas na thar pa'i gegs su gsungs so/ /bla ma dang dkon mchog mchod pa las sangs rgyas yon tan ma lus pa thams cad 'byung ste/ de yang / bla ma mchog la bsnyen bkur bas/ /mchog gsum yon tan rig par 'gyur/ /bdud rtsis yid ngoms 'khor las brgal/ /'bras bu
<p>254b.7</p>nges par legs pa 'thob/ /de phyir dam pa'i zhal las ni/ /gsungs pa'i bya ba sdig kyang bya/ /dam pa'i zhal las ma gsungs pa'i/ /dge ba'ang mkhas pas spang bar bya/ /zhes gsungs pa'i phyir ro/ /chos la tshad gzhal bar mi bya zhes pa ni/ chos ni rnam pa gnyis te/ lung dang rtogs
<p>255a</p>
<p>255a.1</p>pa'i chos so/ /lung ni rig pa bzhi ste sgra dang / bzo dang / sman dang / bstan bcos dang / rig pa'o/ /rtogs pa ni don rtogs pa ste de yang don spyi'i rnam par rig pa dang / don rang gi mtshan nyid rig pa'o/ /de ni ming dang tshig dang yi ge dang / brda dang brjod pa thams cad dang bral
<p>255a.2</p>ba'i ye shes te/ de yang yin min rtsod pa dang / yod med du rtogs pa ni ltung ba'o/ /gzhan yang lung dang gzhan rigs pas blo brid pa'i stobs kyis the tshom za ba ni ltung ba'o/ /don de nyag gcig sgrub par byed pa la sgro 'dogs phyogs sna tshogs nas gcod cing don dang thabs
<p>255a.3</p>sna tshogs kyis phrad par byed pa'i phyir chos thams cad la tshad gzhal bar mi bya ste/ thos shing bsams la bsgom par yang bya'o/ /sems can dad pa can gyis bslu/ /zhes pa ni kha gsag dang / gzhogs slong dang / thob kyis 'jal ba dang / rnyed pas rnyed pa tshol ba dang / srang
<p>255a.4</p>la sogs pa la g.yo byed pa ni zang zing gis slu ba'o/ /gong mar ston pa ni rig byed 'chang ba dang / 'jig rten pa'i bstan bcos 'chad pa dang / bdud rgyud ston pa dang / sgyu ma ston pa dang / 'khrul 'khor gyi sbyor bas sems can slu ba'o/ /gnas ngan gyi sbyor bas slu ba ni rten ngan pa la
<p>255a.5</p>skyabs su 'gror 'jug pa dang / dman pa'i dka' thub srung du 'jug pa dang / bdag sgom pa la sogs pa la sbyor ba dang / yongs su gcod pa'i blo la slob pa ni don slu ba ste de bas na de dag mi bya'o/ /gal te sngar bshad pa dang khyad par med do zhe na ma yin te/ sngar ni 'dod pas kun nas
<p>255a.6</p>slong bar byed la/ 'dir ni yod de gcig ni sun 'byin pa yin la 'dir ni slu ba'o/ /rtag tu dam tshig bsten par bya/ /zhes pa la rtag tu ni dogs pa med pa'i bar du'o/ /dam tshig ni rgyud 'dir bshad pa dang / rgyud gzhan du bshad par 'gyur ba'i rtsa ba dang yan lag la sogs pa'o/ /ma
<p>255a.7</p>bsten pa ni gnyis te mkhas pa dang blun pa'o/ /de dag gi ji ltar bsten par bya zhe na/ mkhas pas sdig pa byas pa ni/ /dka' spong bslus te shin tu lci/ /mi mkhas sdig pa byas pa yang / /rang bzhin blun po nyid kyis so/ /zhes gsungs pa'i phyir mkhas pa rnams kyis dam tshig khyad du gsad
<p>255b</p>
<p>255b.1</p>par mi bya bsten par bya'o/ /blun po rnams spang ba'i phyir bag med par bya'o zhe na ma yin te/ mkhas pas sdig byas pa ni 'phral zhing sbyang / /mi mkhas sdig pa byas pa thur du 'gro/ /lcags kyi gong bu chung yang gting du 'gro/ /de nyid snod du byas na che yang kha na 'phyo/ /zhes gsungs pa'i phyir
<p>255b.2</p>blun pa dag gis kyang dam tshig la bsten par bya'o/ /bud med shes rab rang bzhin la/ smod pa'i nges pa de bzhin no/ /zhes pa la bud med ni shes rab kyi pha rol tu phyin ma ste/ rdo rje mkha' 'gro ma thams cad kyi sprul pa'i gzugs so/ /de nyid sangs rgyas bcom ldan 'das kyis kyang rnal
<p>255b.3</p>'byor pa la bde ba chen po'i ye shes kyi byed pa por gsungs pa ste/ de'i rang bzhin la yang ring ba dang nye ba'o/ /nye ba ni rje btsun ma dang rigs byed ma dang phyag rgya ma'o/ /de'i shan 'dra ba ni bud med thams cad la sbyar bar bya ste/ sems mngon par 'khrugs pa la sogs pas smod pa'i nyes pa ni
<p>255b.4</p>ltung ba la sogs pa 'byung bas na spang bar bya'o/ /bla ma'i bka' gnang ba dang / sems can gyi don du 'gyur ba dang / byang chub kyi rgyur 'gyur ba dang / nyon mongs pa'i gnyen por 'gyur ba ni dngos po bzhi la spang ngo / /de las bzlog pa ni spang yang dngos po ni lci'o/ /lci yang gi khyad par
<p>255b.5</p>gyis nyes pa'i bye brag kyang shes par bya'o/ /da ni rtog pa bsal bar bya ba'i phyir/ /rnal 'byor slong mos rgyu mi bya/ /rnal 'byor spang bar mi bya ste/ rtag par rgyun du gsang sngags bzlas/ /rtag tu dam tshig la sogs bsten/ /zhes bya ba smos te/ slong mo ni 'dod pa dang bcas pa'i yid
<p>255b.6</p>kyis grong du 'jug pa'o/ /des rnal 'byor du mi 'gyur zhing rang rgyud kyi dri ma dang bcas pas na rgyu bar mi bya'o/ /ji ltar bya zhe na/ rnal 'byor ni snyoms par 'jug pa ste zung du 'jug pa'i nyams spang bar mi bya'o/ /gal te rol cing grong du 'jug pa'i bya ba dang 'gal lo zhe na ma yin te/ 'di ni nus
<p>255b.7</p>pa ma skyes pa'i dus dang po yin la/ goms pa'i dus ni nus pa cung zad skyes pa na zhes gsungs te/ chos thams cad la rol cing grong du zhugs na zhen pa'i rang rgyud kyi dri mas mi gos te 'dam gyi pad+mo bzhin no/ /rtag pa ni rgyun du ste/ kun ni phyi nang ngo / /phyi ni sngags kyi mtshan ma'i rnal 'byor
<p>256a</p>
<p>256a.1</p>du bzlas pa dang / nang gi rdo rje'i bzlas pa dang / phra mo'i dang / thig le'i rnal 'byor bya ba'o/ /gsang sngags ni kun gyi spyod yul ma yin pa dang / yon tan gyi skye gnas su bsten pa'o/ /bzlas pa ni gsal ba'o/ /rtag tu ni yul dang dus dang gnas skabs
<p>256a.2</p>la rag ma lus par dam tshig bsten pa'o/ /la sogs ni spyod lam rgyun gyi rnal 'byor te/ dbang po'i khyad par gyis bdag gzhan mnyam pa dang / tha mi dad pa dang ro gcig bsten par bya'o/ /gal te dgag par mi nus pa'i nyes pa byung na bshags par bya ste/ gal te bag med byung
<p>256a.3</p>gyur pas/ /bla ma'i dam tshig la gnod na/ /des ni dkyil 'khor bris byas la/ /bde gshegs rnams la nyes pa bshags/ /zhes smos te/ gal te zhes pa ni nyes pa byung na gal te 'byung dka' ba'o/ /bag med byung gyur na zhes pa ni dgag par mi nus pa'i ltung ba la
<p>256a.4</p>sogs pa'o/ /de ci zhe na/ bla ma ni dngos grub thams cad kyi rtsa ba ste dang por gsungs pa'o/ /dam tshig ni bde bar gshegs pa'i bka' la sogs pa ste de la gnod pa ni ltung ba byung ba na rnal 'byor pa des bla ma'am rdo rje spun nam rang nyid kyi nus pas dkyil 'khor bri bar
<p>256a.5</p>byas la ci 'byor pa'i yo byad kyi tshogs kyi 'khor lo bskor te/ bla ma dang bde bar gshegs pa la sogs pa rnams la nyes pa mngon du phyung ste bshags par bya'o/ /de bas na dus thams cad kyi bya ba bstan pa ni/ rdo rje can gyis mi rtag par/ /dad par bla ma'i dam tshig
<p>256a.6</p>bsrung / /zhes smos te/ rdo rje can ni dam tshig dang ldan pa'i rnal 'byor pa'o/ /mi rtag pa ni 'khor ba'i char 'gyur ba thams cad la brtag par mi bya'o/ /dad pa ni yid ches pa ste kun gyi gzhir gyur pas so/ /de dang ldan pas bla ma dam tshig la gces spras su bya zhing bsrung
<p>256a.7</p>ba'o/ /des dngos grub tu ji ltar 'gyur zhe na/ nyes pa ma lus pa rnams sems kyis ni/ /bsam gtan la sogs bzlas pa mchog gzhol bas/ /byas la rtag tu bla mar bya/ /zhes smos te/ nyes pa ni mi mthun pa'i phyogs ma lus pa'o/ /rnam spangs sems ni sdom pa rang
<p>256b</p>
<p>256b.1</p>gi ngo bo dang / mi mthun pa'i phyogs dang ngo bo nyes pa phyir bcos pa'o/ /de rnams la brtan pa'i yid kyis bsam gtan rnal 'byor bzhi dang / la sogs ni phra mo'i thig le'i spro bsdu'o/ /bzlas pa ni gong du bshad zin to/ /mchog ni rdzogs pa'i rim pa la 'og nas 'byung ba la gzhol
<p>256b.2</p>bar byas la rtag tu bla mar bya'o/ /mchod par bya'o/ /ri mor bya'o/ /rnal 'byor du bya'o/ /bla ma gang gis ji lta bu'i slob ma gzung zhe na/ brtan zhing dul ba snying rje gcig tu sems/ /dad dang lhag pa'i bsam pas bzod pa 'dzin/ /zhes smos te brtan pa ni rtogs pa la sems brtan pa'o/ /
<p>256b.3</p>dul ba ni lus ngag yid gsum mo/ /snying rje ni sems can thams cad sdug bsngal dang bral bar 'dod pa'o/ /gcig tu sems pa ni rtse gcig pa'o/ /dad pas bzod pa 'dzin pa ni gnod pa byed pa la ji mi snyam pa dang sdug bsngal dang du len pa'i bzod pa'o/ /lhag pa'i bsam pas bzod
<p>256b.4</p>pa 'dzin pa ni chos nyid skye ba med pa la bzod pa'o/ /de lta bu'i bla mas slob ma la ni gus pa dang ldan pa'o/ /dang bas gshin rje gshed la gus pa la/ /brtul zhugs ldan pas de nyid yongs sbyin bya/ /zhes gsungs te slob ma la yang gang gi yon tan gyi steng du dngos grub kyi gnas gnyis
<p>256b.5</p>la gus pa ste/ de la brtul zhugs dang ldan pa'i bla ma ni gong gi gsung dang ldan pas sgro 'dogs gcod pa dang / phyir mi ldog pa dang / nyams su myong ba dang / the tshom za ba dang / 'gyur ba dang / spyi'i rnam pa gsum ldog par 'gyur te/ de lta bu'i gzhung lugs dang ldan pa yongs su sbyin
<p>256b.6</p>par bya'o/ /da ni chos thams cad kyi de kho na nyid bde ba chen po'i ngo bo'i byang chub kyi sems rdzogs pa'i rim pa bshad par bya ste/ de nas bcom ldan 'das de bzhin gshegs pa thams cad kyis mchog tu dga' ba'i ngo bo rdo rje 'chang gi gsung nges par thos nas cang mi smra bar gyur to zhes
<p>256b.7</p>pa smos te/ thams cad ni gti mug rdo rje la sogs pa'o/ /kyis zhes pa ni thugs lhan cig skyes pa'i ngo bor gcig par gyur pa'o/ /de gang zhe na mchog tu dga' ba chen po'i ngo bo'o/ /gzung ba dang 'dzin pas stong pa mtha' las grol ba gnyis su med pa rang nyid gsal ba sems
<p>257a</p>
<p>257a.1</p>kyi yul ma yin pa dang / 'khor ba las ring du 'gyur ba'o/ /rdo rje 'chang ni rang bzhin gyi lus so/ /gsung ni e baM ma ya'o/ /nges par thos pa ni mi bslu bar ro/ /tshig gam tha snyad kyi lam las 'das pa'i ye shes thob pa ni cang mi smra bar 'gyur ba'o/ /de
<p>257a.2</p>lta mod kyis kyang dag pa 'jig rten pa mngon du mdzad nas snying rje chen po'i stobs kyis don lkog tu gyur pa'i sems can rnams gzhug par bya ba'i don du 'og nas 'byung ba 'di lta bu ched du brjod pa ched du mdzad do/ /brtul zhugs mthar thug thod pa chen po ltar/ /'khrul 'khor mthar
<p>257a.3</p>thug gshin rje gshed kyi rgyud/ /rgyud kyi mthar thug pa ni 'dus pa che/ /byung bar ma gyur 'byung bar mi 'gyur ro/ /zhes bya ba smos te/ thod pa chen po ni gsum ste/ tshogs kyi 'khor lo rnal 'byor gyi snod du longs spyod pa'i phyir dang / kak+ko lar bol+la bsrubs pas rig pa'i ye shes chen
<p>257a.4</p>po rnyed cing brtan par byed pa'i phyir dang / skye ba med pa'i pad+mo las sna tshogs pa'i chos 'byung ba thams cad gsang ba chen por spyod pa'i phyir bsod nams dang ye shes dang 'bras bu mthar thug tu shes par byas la/ gsang ba dang rig pa dang mgon po'i brtul zhugs su spyad par
<p>257a.5</p>bya'o/ /'khrul 'khor ni gnyis te/ sngags 'khrul zhing zhi ba la sogs pa'i dngos grub 'khor lor 'byung ba ni dbang po dman pa'i 'o/ /'khrul pa'i bag chags ma rig pa'i rtsa ba thams cad rnam par dag pa'i 'khor lor sbyor ba ni rgyud 'di nyid do/ /rgyud ni rgyun te rgyu dang thabs dang 'bras
<p>257a.6</p>bu bshad zin to/ /'dus pa ni de bzhin gshegs pa thams cad kyi sku gsung thugs kyi gsang ba 'dus pas ched du brjod pa mdzad cing sems can thams cad kyi lam gyi gsang ba ston par mdzad cing yi ge gsum 'ba' zhig don gyi gtso bor gsungs pa ni mthar thug go/ /byung bar ma gyur
<p>257a.7</p>pa ni 'das pa la'o/ /'byung bar mi 'gyur ba ni ma 'ongs pa la'o/ /de yang rgyud de'i khyad par ji lta bu dang ldan zhe na/ e ma'o zhi ba chen po'i chos/ /e ma'o khro bo 'jigs mdzad pa/ /e ma'o mya ngan 'das pa'i chos/ /e ma'o 'khor ba zhi ba nyid/ /e ma'o 'di ni rab tu mtshar/ /nyes
<p>257b</p>
<p>257b.1</p>pa gang de yon tan 'gyur/ /zhes smos te/ 'dis ni rang don dang / gzhan don dang / gnyis ka dang / khyad par dang / yon tan dang / ngo bo bstan to/ /e ma'o ni ngo mtshar ba ste ci zhig la zhe na/ zhi ba stong pa chen po'i ngo bo dang / chen po bde ba chen po 'od gsal ba bdag nyid
<p>257b.2</p>gcig par gyur pas chos te rnam par rtog pa'i zug rngu dang bral bas so/ /e ma'o ni sngar dang mtshungs so/ /ci zhig la zhe na/ rnam par dag pa de nyid chu zla'i gzugs brnyan lta bu khro zhing 'jigs par mdzad pa la sogs pas gdug pa can 'dul zhing de nyid la dgod pas
<p>257b.3</p>so/ /e ma'o ni sngar dang mtshungs so/ /ci zhig la zhe na/ mya ngan las 'das pa'i mchog ni mi gnas pa ste rang don la mi gnas pa ni 'khor ba de bzhin nyid du 'gyur bas lhun gyis grub pa ste rang don no/ /gzhan don la mi gnas pa ni thun mong ma yin pa'i snying rje dang ldan pas
<p>257b.4</p>mya ngan las 'das pa la mi gnas te/ dam pa ni shing rta'i 'khor lo'i rgyun bzhin du 'byung ba'o zhe na/ /gzhan don ni de gnyis brtag pa med pa ni bde ba chen po'o/ /e ma'o ni sngar dang mtshungs so/ /ci zhig la zhe na/ 'khor ba nyid zhi ba yin pa dang / zhi ba nyid 'khor bar 'gyur bas na
<p>257b.5</p>rnam par rtog pa dang bral ba'i gzhan don 'byung bas so/ /e ma'o ni sngar dang mtshungs so/ /ci zhig la zhe na/ 'og gi yon tan dang ldan pas 'dir ni rab tu mtshungs par ro/ /nyes pa ni sgo gsum du 'byung ba'i mi dge ba bcu dang / de'i skyed par byed pa nyon mongs pa'i sa bon dang bcas
<p>257b.6</p>pa'o/ /yon tan 'gyur zhes pa ni bde ba chen po byang chub kyi sems su gyur pa'o/ /de zhes pa ni dus mtshon pa ste/ lus ngag yid gsum gyi sbyor bas phyag rgya chen po mthong ba'o/ /thabs kyang der 'gyur bas na yon tan no/ /da ni de lta bu'i ngo mtshar ba'i ye shes de rgyas par bshad pa'i
<p>257b.7</p>phyir/ dngos po ma yin bsgom bya med/ /khams ma yin zhing rnam shes min/ /nam mkha'i dkyil dang mtshungs pa nyid/ /nam mkha' lta bur bdag med par/ /chos 'di bde ba chen po'o/ /sa yang ma yin chu min te/ /me min rlung min nam mkha' min/ /zhes smos te/ dngos po 'di
<p>258a</p>
<p>258a.1</p>yang dag tu yod dam zhe na/ gcig dang du ma la sogs pa'i sbyor bas gnod de med do zhe na brtags pa zhig pa'i nyams su myong ba la gegs byed med do/ /gnyi ga la'o zhe na/ phan tshun spangs te gnas pas so/ /gnyis med do zhe na rgyu log pas so/ /bsgom bya med
<p>258a.2</p>pas mtha' bzhi las grol bar mi 'dzin pa'o/ /gal te 'gro ba la snang tshad 'di ji ltar gnas she na yul la brten nas rnam par shes pa skye bar 'gyur gyi/ yul sngar bzhin mi dmigs pas rnam par shes pa zhi ba nyid do/ /de bas na/ gzugs zhes bya ba stong pa ste/ /dbus na
<p>258a.3</p>rnam shes ji ltar mchis/ /zhes dri ba po la/ gzugs med mthong ba po yang med/ /sgra med nyan pa po yang med/ /ces pa nas/ chos med bsam par bya ba med/ /ces gsungs pa'i phyir na/ khams gsum pa dang kun gzhi rnam par shes pa la sogs pa ni rnam par rtog pa ste de
<p>258a.4</p>nyid rlung ngo / /de bde ba chen po la zhugs pas dper na nam mkha'i khams dang mtshungs pa nyid do/ /nam mkha' lta bu de la brtags pas sgyu ma tsam gyis kyang stong la/ bdag la sogs te lta smos kyang ci dgos te med pa'o/ /de ltar zug rngu med pa'i chos 'di ni bde ba chen po ste rang byung
<p>258a.5</p>ba'o/ /de la 'byung ba lnga brtags pa'i skyon gyis kyang ma gos pa'i phyir sa yang ma yin zhes bya ba la sogs pa'o/ /de ltar sgro 'dogs bcad nas zung du 'jug pa dngos bstan pa'i phyir/ rdo rje sems dpa'i sbyor ba yis/ /bskyed pa la ni rab gnas na/ /dngos po thams cad dngos med
<p>258a.6</p>bshad/ /rnal 'byor sbyor ba dang 'brel phyir/ /chad pa ma yin rtag pa min/ /yan lag med cing zhal mdog med/ /thog ma bar dang mtha' yas pas/ /dngos po thams cad med par 'gyur/ /mchog tu dga' ba'i mtshan nyid do/ /zhes smos te/ rdo rje sems dpa'i sbyor
<p>258a.7</p>ba ni lhan cig skyes pa bskyed pa la rab tu gnas pa ni snod bcud kyis rnam par dag pa ste/ de bas phyi'i dngos po thams cad rten dang brten pa po med la de nyid ma skyes pa'i ngo bor dngos po med par bshad pas dngos po gtan med pa rdo rje 'dzin pa la ma grags te/ ye shes kyi yul dang ldan pa'i
<p>258b</p>
<p>258b.1</p>phyir ro/ /de bas na rnal 'byor ni rim pa gnyis te/ sbyor ba ni zung du 'jug pa'o/ /dang 'brel ni blo dang dngos po ro gcig ste sems kyi skal bar 'brel pa'i phyir rtag pa dang chad pa min no/ /de nyid shes pa'i yul ma yin pas yan lag la sogs pa med do/ /rgyun mi 'chad
<p>258b.2</p>pas thog ma la sogs pa spangs so/ /skur 'debs dang bral bas dngos po thams cad med par 'gyur ba'o/ /sgro btags dang bral bas mchog tu dga' ba'i mtshan nyid do/ /da ni rdzogs pa'i rim pa mjug bsdu ba'i phyir de bzhin gshegs pa rnams kyi ched du brjod pa
<p>258b.3</p>gsungs nas/ /yang lha mo rnams kyi ched du brjod pa bstan pa'i phyir/ de nas bcom ldan 'das la tsartsi ka chen mo la sogs pas ched du brjod pa 'di lta bu ched du brjod do/ /bsod nams sdig pa dag dang ma 'brel bas/ /mchog tu dga' ba dri med dag pa yin/ /mgon po de
<p>258b.4</p>bzhin nyid kyi gter gcig pu/ /kun kyang snying rje'i sems kyis mgon 'di yod/ /ces gsungs te/ don dam pa byang chub kyi sems kyi lus la yang dag pa'i 'brel pa ni med do/ /de ci'i phyir zhe na/ dngos kyi 'brel ba ni kun rdzob tsam du zad kyi don dam par ni ma yin no/ /de yang
<p>258b.5</p>kun rdzob skye bar byed pa yin pa la don dam pa skyed byed yin na rgyu mi rtag pa dang / du ma dang / bcos ma dang / spang bya yin pa bzhin 'bras bu yang mi rtag pa dang / du ma dang / bcos ma dang / spang byar 'gyur ro/ /gal te dus mtshungs na rgyu nyid yin na 'bras bu yin la/ 'bras
<p>258b.6</p>bu ma yin na rgyu ma yin no/ /gal te 'bras bu sngon du song na rgyu 'bras 'tshol bar 'gyur bas rgyu med pa'i 'bras bu'am rgyu la dgos pa med par 'gyur ro/ /dper na nam mkha' skye ba med pa ltar chos thams cad kyi rang bzhin gcig nyid la bsod nams dang bsod nams
<p>258b.7</p>kyi 'bras bu phan pa med de/ 'phel ba dang bde ba mi dmigs so/ /sdig pa dang sdig pa'i 'bras bu gnod pa med de/ 'grib pa dang sdug bsngal ba mi dmigs so/ /ji ltar gnas na mchog tu dga' ba'i rang bzhin brtags pa'i dri mas ma gos dag pa'o/ /gal te 'brel pa med
<p>259a</p>
<p>259a.1</p>pa'i phyir 'gro ba'i don mi 'byung ngo zhe na/ mgon po de bzhin nyid kyi gter gcig pu ni chos kyi sku'o/ /kun ni 'gro ba'o/ /yang ni chos kyi sku spros pa mi mnga' ba las snying rje chen po'i sems dang smon lam gyi rgyun gyis gzugs sku gnyis la sogs pa 'di yod do/ /
<p>259a.2</p>da ni lhan cig skyes pa rang gi ngo bo bstan pa'i phyir/ chos rnams ngo bo bde ba chen po'i dngos/ /mchog tu dga' ba 'di yi ngo bo ni/ /de la gzugs rnams med cing sdig pa med/ /skye dang 'gag pa dag ni yod ma yin/ /zhes smos te/ chos rnams ni phung po la sogs pa'o/ /ngo bo ni rang
<p>259a.3</p>gi ngo bo'o/ /bde ba chen po dngos ni chos rnams thams cad rang gi ngo bor grol ba ste gang gis ma brtags pa ye shes kyi rang bzhin ni 'di zhes brjod pa tsam dang yang bral ba'o/ /mchog tu dga' ba 'di yi ngo bo ni/ /zhes pa ni lhan cig skyes pa rgyun gyi rnal 'byor du 'gyur ba'o/ /de la
<p>259a.4</p>gzugs med pa ni dgra la sogs pa spangs te/ dbang po rang snang du gyur pa'o/ /bsod nams med cing sdig pa med pa ni mnyam gzhag ni spyod pa chen po ste/ e ma'o gsad pa yang dag gsad/ /ces pa dang 'brel pa'o/ /des 'ching bar mi 'gyur ba ci'i phyir zhe na/ rgyu las skye ba
<p>259a.5</p>dang / rkyen gyis 'gag pa med pas na shigs pa med pa'i ye shes thob pa'o/ /gal te sngar bshad zin pas lhag pa la dgos pa med do zhe na ma yin te/ sngar ni rang bzhin bstan pa yin la/ 'dir ni rnal 'byor pa 'ba' zhig gis nyams su myong ba bshad pa'o/ /de bzhin gshegs
<p>259a.6</p>pa thams cad kyi sku gsung thugs gshin rje gshed nag po'i rgyud ni bshad zin to/ /byang chub kyi sems ni kun rdzob dang don dam mo/ /rim par phye ba ni bskyed rdzogs gnyis so/ /bcu bdun pa ni bcu drug pas gzhag pa'o/ /nag po zhabs kyis bshad pa'i le'u bcu bdun pa rgya
<p>259a.7</p>cher gsal bar byas pa'o// //de nas gleng bslang ba bshad par bya ste/ gtam rgyud ni sngon byung ba'i dus so/ /mngon par byang chub pa'i dus ni thun mong gi ye shes lnga dang / thun mong ma yin pa thugs su chud pa'i dus 'og min gyi gnas so/ /thub pa chen po ni rdo rje
<p>259b</p>
<p>259b.1</p>'dzin pa'i bde ba chen po brnyes pa'o/ /la ni gzhi'o/ /bar du gcod pa'i phyir ni bdud rnams kyis so/ /shin tu 'jigs su rung ba'i 'jigs pa chen po ston pa ni zhon pa 'jigs su rung ba dang / gzugs 'jigs su rung ba dang / sgra skad 'jigs su rung ba dang / mtshon cha 'jigs su rung
<p>259b.2</p>ba ston pa'o/ /bdud kyi tshogs ni phung po la sogs pa bzhi'o/ /dpung ni rta dang shing rta dang glang po che dang rkang thang gi tshogs so/ /chen po ni rta gshog pa can dang / glang po che dang ral gri dang ldan pa dang / shing rta'i 'khor lo gcan gzan gdug pa can gyis 'dren pa dang / rkang
<p>259b.3</p>thang gi tshogs mgo brnyan du gnas so/ /lhags pa ni bcom ldan 'das kyi khor yug tu'o/ /bdud chen po las mchog tu rgyal ba'i ting nge 'dzin ni srung ba'i 'khor lo dang zla ba rdo rje'i sbyor ba la sogs pa'o/ /snyoms par zhugs pa ni mkha' gsang byin gyis brlab pa'o/ /
<p>259b.4</p>bcom ldan 'das nyid kyi sku gsung thugs rdo rje ni byang chub kyi sems bde ba chen po'o/ /gshin rje gshed kyi khro bo nges par phyung ba ni rtsa ba'i dkyil 'khor sngar bskyed cing byin gyis brlabs pa ltar ston no/ /kyang zhes bya ba ni sdud pa po la bsgo ba byas pa'i phyir bsdu ba'i kyang ngo / /thub pa chen
<p>259b.5</p>po'i bka' bzhin byed pa ni sangs rgyas thams cad kyi phrin las par 'gyur ro/ /phyag na rdo rje ni gcod pa'o/ /'di lta bu mngon du gyur pa'i 'khor lo'o/ /khro bo'i gzugs su bsgyur ba ni ma 'ongs pa'o/ /rnal 'byor bzhis rgyud sbyangs pa la dgod pa'i phyir dang / pha rol tu phyin
<p>259b.6</p>pa ni gsang sngags la grags pa'i gshin rje gshed 'ching bar mi nus pa'i phyir ro/ /bdud ni bshad zin to/ /klu ni mtha' yas la sogs pa gdug pa can no/ /gnod sbyin ni nor bdag la sogs pa'o/ /lha ma yin ni thags zangs ris la sogs pa'o/ /lha ni tshangs pa la sogs pa'o/ /de dag gi khongs su dri za
<p>259b.7</p>dang / nam mkha' lding dang / mi'am ci dang / lto 'phye chen po rnams bsdus te chings shig choms shig rtogs shig ces bskul te gshin rje thams cad kyi gshed la dgod pa'i don to/ /de ltar rgyud phun sum tshogs pa'i bdag nyid gsungs pa/ rgyud bsdus pa'i phyir byang chub sems dpa' phyag na
<p>260a</p>
<p>260a.1</p>rdo rje de ji ltar mdzad pa'i tshul bshad par bya ste/ de'i dus na ji ltar bdag gis bcom ldan 'das kyis gsungs pa thos pa ni/ e baM nas bzung ste rab tu phye ba bcu bdun pa'i bar du'o/ /skad cig la bzung zhing bzung ba ni sru ta ste sngar bshad la/ tshig dang don gyi
<p>260a.2</p>khyad par shes par bya'o/ /gsungs pa ni yab yum e baM dus te/ gang na bde gshegs bzhugs pa dang / /'chag pa dang ni bzhengs pa dang / /seng ge lta bur gzims brtags pa'i/ /gnas de la ni phyag 'tshal bstod/ /ces gsungs pas so/ /legs par yid la rab tu byas
<p>260a.3</p>pas ni yi ge'i tshogs dang / tshig gi tshogs dang / ming gi tshogs dang / don gyi tshogs lhag pa dang chad pa med par byas pa'o/ /gsang ba ni rgyud bzhi ste/ chen po ni yi ge gsum gyi bdag nyid do/ /de'i bdag por bskos pa ni phyag na rdo rje'o/ /la ni thun mong ma yin pa'i cho ga'o/ /nA da
<p>260a.4</p>ku be ra ni gnod sbyin no/ /de'i yab ni rdo rje rigs kyi gtso bo'o/ /gshin rje gshed kyi sras su gyur pa'i phyag na rdo rjes de skad ces gsungs so/ /u rgyan gyi yul ni gtum drag la sogs pa rang byung gi dur khrod brgyad do/ /de na bzhugs pa'i rdo rje mkha' 'gro ma rnams te de'i
<p>260a.5</p>zhal nas yang dag par byung ba ni mchog dang thun mong gi dngos grub thams cad skyed par byed do/ /rgyud kyi rgyal po 'bum phrag bdun pa las byung ba'i dpal gshin rje gshed nag po'i rgyud byang chub sems kyi rtogs pa dpal nag po zhabs kyis rgya cher bshad pa'o// //sangs
<p>260a.6</p>rgyas rnams kyi sku gsung thugs kyi snying po'i rgyud/ rim pa gnyis kyi rab byed gsang ba 'dus sogs dang / 'khrul 'khor 'khor lo sgrub thabs phran tshogs la sogs pa/ /dam pa'i zhabs pad la btud 'grel pa 'di byas pas/ /snyan ngag tshig gi sbyor la
<p>260a.7</p>mkhas par ma gyur cing / /don rgyas pa la nga rgyal can rnams sdang 'gyur zhing / /skye bo phal cher bdag gi bzod pa sdud mi mdzad/ /bla ma dang bcas dkyil 'khor rnams la bzod pa mdzod/ /lhag pa byang chub sems kyi rang bzhin gsang ba dang / /kun rdzob dag pa rang bzhin de kho
<p>260b</p>
<p>260b.1</p>na nyid dang / /bdag sogs 'gro ba rnams kyis mchog dga' thob gyur te/ /khams gsum pa rnams bde ba chen po thob par shog /de bzhin gshegs pa thams cad kyi sku gsung thugs gshin rje gshed nag po'i rgyud kyi rgya cher 'grel pa mngon par mthong ba lam gyi sgron ma
<p>260b.2</p>zhes bya ba/ rgya gar gyi mkhan po chen po kr-iSh+Na pa chen pos mdzad pa rdzogs so// //rnal 'byor pa bsod snyoms pa pradz+nyA shrI dz+nyA na kI rtis rang 'gyur du mdzad pa'o/ /[ ]@##/ /rgya gar skad du/ kr-iSh+Na ya mA ri tan+t+ra s+ya pany+tsi ka rat+na a ba li nA ma/ bod skad
<p>260b.3</p>du/ gshin rje gshed nag po'i rgyud kyi dka' 'grel rin po che'i phreng ba zhes bya ba/ dpal rdo rje sems dpa' la phyag 'tshal lo/ /bcom ldan 'das gshin rje gshed nag po la phyag 'tshal lo/ /dpal ldan gshin rje gshed po yon tan ma lus rab tu 'khrungs/ /'od
<p>260b.4</p>zer sngon po 'jig pa'i dus kyi char sprin gzhon nu ste/ /zhal gsum pa la rdo rje ral gri 'dzin cing gri gug bcas/ /'khor lo chu skyes thod pa bsnams pa mgo bos phyag 'tshal lo/ /'di skad bdag gis zhes bya ba la sogs pa ni/ gsung rab rnams kyi ni kun gyi yang
<p>260b.5</p>dag dang po yin la/ sdud pa po ni rjes su ston pa'i tshig go/ /gang gi phyir bcom ldan 'das yongs su mya ngan las 'da' ba'i gnas skabs su gsungs pa las/ dngos su ni byas pa ma yin te/ ji ltar yang dag par bstan pa'i phyir dang / khyed rnams ni ston pa po'i dbang med pa
<p>260b.6</p>las te nga'i chos rnams ni 'di skad bdag gis thos pa zhes pas bsdus shig pas so/ /de la 'di skad ces bya ba ni gang ji srid du rgyud thams cad las gsungs pa de lta bu nyid de bzhin du ni ma yin no/ /bdag gis zhes bya ba ni bdag nyid kyis mngon sum du thos pa ste/ ston pa
<p>260b.7</p>bcom ldan 'das nyid la bdag gis thos kyi gcig nas gcig tu brgyud nas 'ongs pa ni ma yin no/ /gang gi tshe thos shing gsungs she na/ sa ma ya ni dus so/ /gang gi tshe bcom ldan 'das thub pa chen po'i byang chub la bar du gcod pa'i bdud nye bar lhags par gyur pa de'i tshe
<p>261a</p>
<p>261a.1</p>zhes pa'i don to/ /de skad du de nyid kyi le'u bco brgyad pa'i gtam rgyud brjod pa las 'byung bar 'gyur ro/ /de yang ci dang ci zhe na/ rgyud ma lus pa'i tshig thos zhes gsungs pas so/ /bcom ldan 'das zhes bya ba la sogs pa la bcom pa dang ldan
<p>261a.2</p>pas bcom ldan 'das zhes pa ste/ bdud rnams bzhi po 'joms pas na/ /'joms pa bcom ldan 'das su brjod/ /shes rab kyis ni nyon mongs 'joms/ /de phyir shes rab bcom ldan brjod/ /ces pa'i tshig las snang ba med pa gsal ba bde ba chen po'i rang bzhin gyi ye
<p>261a.3</p>shes ni bcom pa ste/ de dang ldan pa ni chos kyi sku'o/ /de dang der yongs su rdzogs pa ni lha'i 'khor lo la dbang ba ste/ gang gis de ni rdo rje sems dpa'i gzugs su rdzogs zhes pa'i don to/ /bzhugs pa zhes bya ba ni gzhan du 'brel te/ gang du bzhugs she na gsungs pa/ de bzhin
<p>261a.4</p>gshegs pa zhes bya ba la sogs pa ste/ thams cad kyi sgra ni mi bskyod pa la sogs pa dang de bzhin gshegs pa la sogs pa so sor mngon par sbyor ba bya ste/ sna tshogs pa'i dkyil 'khor du sna tshogs pa'i sa bon gyi yi ge'i rang bzhin no/ /rdo rje ni mi phyed pa ste dkyil 'khor ba'i lha'i skyes
<p>261a.5</p>bu'o/ /btsun mo ni dkyil 'khor ma rnams te lha mo rnams so/ /de bzhin gshegs pa dang rdo rje dang btsun mo dang zhes pa ste phan tshun bsdu ba'o/ /de'i rjes la b+ha ga'i sgras lhan cig de bzhin gshegs pa'i sgra ni sngon du song ba'i tshig ste bskur bar bya ba'i phyir ro/ /yang na rdo rje dang btsun mo
<p>261a.6</p>zhes bya ba la de bzhin gshegs pa'i sgra dang lhan cig ste tha dad du'o/ /phyi nas thams cad kyi sgras lhan cig tu khyad par du bsdus pa'o/ /de'i rjes la b+ha ga'i sgras lhan cig pa ste de'i skyes bu'i drug pa'o/ /de la b+ha ga rnams la zhes pa ni skye gnas kyi phyir ro/ /de dang der lha'i 'khor lo rdzogs
<p>261a.7</p>pa la ltos pas na de dang de rnams rdo rje 'chang dang 'khyud pa'i pad+ma'i rang bzhin du'o/ /bzhugs zhes bya ba ni rdo rje dang sbyor ba las byas pa'i tshogs kyis rol nas gang du dngos su ma grub pa de'i tshe b+ha ga rnams la zhes pa ni skyed par byed pa'i gnas kyi phyir te/ sa bon de dang de rnams so/ /bzhugs
<p>261b</p>
<p>261b.1</p>zhes pa ni gnas pa'o/ /gang du rang dang 'dra ba'i pad+mar gnas pa'i rdo rjes rdo rje sems dpa' bskyed nas lha'i 'khor lo nye bar bstan pa gsungs pa ni gti mug rdo rje gshin rje gshed dang zhes bya ba la sogs pa ste/ gti mug gshin rje gshed la sogs pa'i sa bon rnams kyis te lhan
<p>261b.2</p>cig ces pa'i don to/ /'bras bu las gzhan ma yin par nye bar bstan pa'i don du gti mug gshin rje gshed la sogs pa'i rgyud sa bon rnams la 'bras bu'i ming gis bstan to/ /de la mi phyed pa'i gti mug ni gti mug rdo rje ste/ de nyid che ba dang don med pa'i rgyur gyur pa'i phyir ro/ /
<p>261b.3</p>gshin rje dang 'dra ba'i gshin rje ste/ de'i dgra ni de dag rlag par byed pa can no/ /gzung ba dang 'dzin pa ni rnam par dpyad pas mi bzod pas na rang dang gzhan gyi 'gro ba'i rang bzhin skad cig so sor brdzun par bltas pa la gti mug yang dag par zad par byed pa'o/ /dang gi yi
<p>261b.4</p>ge ni phan tshun du ltos nas bsdu ba'o/ /de bzhin du phra ma rdo rje gshin rje gshed la sogs pa tshig bzhi po 'di yang ste mi phyed pa la sogs pa thams cad du rtogs par byed pa'o/ /de la bdag med pa la bdag tu 'dzin pa ni gti mug go/ /gzhan dang rab tu 'byed pa'i tshig ni phra ma'o/ /
<p>261b.5</p>tshogs thams cad la zhen pa ni chags pa'o/ /gzhan gyi phun sum tshogs pa la mi bzod pa ni phrag dog go/ /tho ba gshin rje gshed dang zhes bya ba la/ tho ba dang 'dra ba ste 'khor ba ma stongs kyi bar du sems can ma lus par son pa'i 'jig tshogs su lta ba'i brtan pa chen po tho
<p>261b.6</p>bas 'joms par byed pa'i phyir ro/ /gshin rje gshed ni gshin rje'i bdag nyid kyi dgra zhes bya ba 'jig tshogs su lta ba de nyid 'joms pa'i rgyur gyur pa'i phyir tho ba gshin rje gshed do/ /de bzhin du phyi nas kyi tshig gsum po dag la yang de nyid du las 'dzin par bsdu'o/ /dbyig
<p>261b.7</p>pa gshin rje gshed dang zhes bya ba ni dbyig pa dang 'dra bas te 'khor ba ma stongs kyi bar du sems can ma lus pa la gnas pa'i mthar 'dzin pa'i lta ba'i skyon 'byin pa'i phyir ro/ /gshin rje gshed ni gshin rje'i bdag nyid can gyi dgra ste lta ba de nyid 'joms pa'i rgyur gyur pas na
<p>262a</p>
<p>262a.1</p>dbyig pa gshin rje gshed do/ /pad+ma gshin rje gshed dang zhes pa ni pad+ma dang 'dra bas pad+ma ste/ log par lta ba'i 'dam gyis ma gos pa'i phyir dang log par lta ba'i gshin rje'i bdag nyid can gyi dgra'i phyir pad+ma gshin rje gshed do/ /ral gri gshin
<p>262a.2</p>rje gshed dang zhes bya ba la ral gri dang 'dra bas ral gri ste/ lta ba mchog tu 'dzin pa'i dgra gcod pas so/ /gshin rje gshed ni lta ba mchog tu 'dzin pa de nyid gshin rje'i bdag nyid can te de'i dgra'i phyir ral gri gshin rje gshed do/ /rdo rje rtsa tsi ka zhes bya ba ni rdo rje rtsa tsi
<p>262a.3</p>kas te gsum pa'i don la dang po'o/ /de bzhin phyi ma dag la yang ngo / /de la rdo rje ni rdo rje dang 'dra ba ste don med par byung ba dang / nyon mongs pa'i sgrib pa las so/ /de'i tsartsi ka ni gcig dang du ma dang bral ba'i sbyor bas rnam par dpyod pa dang gtso bo zhes bya ba'i bar du'o/ /rdo rje phag
<p>262a.4</p>mo zhes bya ba ni rdo rje dang 'dra bas rdo rje ste b+ha ga las kyi sgrib pa de ma bsgribs so/ /de'i a ni thams cad len zhing rtogs pa'o/ /ha ni rab tu byed pa gzhan du bltas te zhes pas ha'o/ /pi pi ling la sogs pa'i phyir na di pa'o/ /rdo rje dbyangs can ma zhes bya ba ni mi phyed pa'i ye shes de nyid dbyangs te
<p>262a.5</p>shes bya'i sgrib pa'i rgyun sel bas na'o/ /can ni de dang ldan pa'o/ /rdo rje gau rI zhes bya ba la rdo rje mi phyed pa'o/ /gau rI ni stong pa nyid du lta ba ste skye ba'i sgrib pa'i gnyen po'i phyir ro/ /de len zhing 'dzin pa nyid kyis ni rdo rje gau rI'o/ /rdo rje gau rI ste rang gi don gyi skyon no/ /grwar
<p>262a.6</p>zhes pa ni nang gi rim pa'i me dang bden bral la sogs pa'i mtshams rnams su'o/ /grwa rnams kyis nye bar mtshon nas nang gi 'phar ma'i shar dang lho la sogs pa'i phyogs rnams su gti mug gshin rje gshed la sogs pa rnams so/ /zhe sdang gshin rje gshed ni thams cad kyi dbus
<p>262a.7</p>su'o/ /tho ba gshin rje gshed la sogs pa rnams ni phyi rol gyi 'phar ma'i shar dang lho la sogs pa rnams su'o/ /de bzhin du phyi rol gyi grwa rnams su thod pa bzhi po rnams kyang ste phyis rtogs par bya'o/ /de lta bu la sogs pa zhes bya ba ni de rnams ni gtso bo ste de la sogs pa dang 'dus
<p>262b</p>
<p>262b.1</p>pa'o/ /de re re las rang rang gi sa bon rnams las mtha' yas par spro ba dang bsdu ba rnams kyis zhes bya ba'i don to/ /de yang bzhugs so zhes bya ba'i sngar gyi dang lhan cig tu blangs te 'brel to/ /de'i don yang bde ba phun sum tshogs pas de rnams thabs cig tu bzhugs pa'o/ /de
<p>262b.2</p>rnams ni dkyil 'khor gcig la ltos pa'i dbang du byas pa yin la gzhan dag ni gzhan dag la ltos nas dkyil 'khor gyi bdag po dang dkyil 'khor pa yang so so nyid du rtogs par bya'o/ /de dag gi dbye bas ni rdo rje sems dpa'i dbye ba yang ngo / /ji skad gsungs pa'i dkyil 'khor
<p>262b.3</p>lha rnams kyi sa bon las bskyed pa'i phyir mngon par byang chub pa rnam pa lnga bstan par gsungs pa/ de nas zhes bya ba la sogs pa ste/ de nas yang zhes pa ni dag 'di lta bu nye bar brjod pa'o/ /de nas bcom ldan 'das phyag na rdo rje bos te zhes bya ba 'dis sbyar bar bya'o/ /bos nas
<p>262b.4</p>zhes pa ni dris pa'o/ /bos pa de yang lan dang rjes su mthun par rtogs par bya'o/ /gzhan du na ni skabs ma yin par brjod par 'gyur te dri ba gzhan la bstan pa gzhan pas so/ /gang la bos she na gsungs pa/ rdo rje sems dpa' zhes bya ba la sogs pa ste/ thams cad kyang yin la de
<p>262b.5</p>bzhin gshegs pa yang yin pas de bzhin gshegs pa thams cad de mi bskyod pa la sogs pa'o/ /de rnams kyi bdag po zhes pa ni de rnams yang dag par gsungs pa'o/ /yang de bzhin gshegs pa ni skyed byed pas so/ /lan gyi don gsungs pa ni/ de nas yang zhes bya ba
<p>262b.6</p>la sogs pa nas bdud thams cad brlag pa zhes bya ba ste thams cad la 'tshe ba ni brdeg pa'o/ /las la a rkyen du byas pas bdud thams cad de 'dod chags la sogs pa'i nyon mongs pa'o/ /de dag rnam par brlag pa ni rnam par dag pa'o/ /de nyid rdo rje ste mi phyed pa'i phyir ro/ /
<p>262b.7</p>ming ni rab tu grags pa'o/ /ting nge 'dzin zhes bya ba ni rgyu'i rdo rje 'chang gshin rje gshed kyi gzugs so/ /nyid kyi sku dang gsung dang thugs las zhes pa ni me long lta bu la sogs pa rnam pa lnga'i rang bzhin rnams kyis so/ /nges par phyung ba zhes bya ba ni rnam par spros nas so/ /
<p>263a</p>
<p>263a.1</p>zla ba rdo rje rab sbyor bas/ /zhes bya ba ni gang gi tshe snying ga'i sa bon las bkod pa rnams la bdun po rnam par dag pa'i bla na med pa'i mchod pa dang / /tshangs pa'i gnas bzhi bsgom pa dang / stong pa'i byang chub dang rdo rje ra ba la sogs pa dang / de'i nang du son pa'i nam
<p>263a.2</p>mkha' 'byung ba chen po dang / sna tshogs rdo rje la gnas pa 'byung ba chen po bzhi yang dag par bsdus pa las skyes pa'i gzhal yas khang gi dbus su gnas pa'i nyi ma'i rjes la zla ba rdo rje la sogs pa bsgom pa ste gang 'di lta bu yang mngon du dkrugs pa'i rim pas bstan
<p>263a.3</p>pa'o/ /de lta bu yang brgya lam na gang zhig bla na med par shes rab kyis nga rgyal ba nyid tshig tsam la rab tu 'jug cing de nas dam tshig nyams par 'gyur ba'i phyir ro/ /de la zla ba ni A li la sogs pa'o/ /dbyangs yig bcu drug po rnams kyis nyis 'gyur las 'byung ste me long lta
<p>263a.4</p>bu'i ye shes so/ /rdo rje zhes pa ni bdud las rgyal ba'i rdo rje ste/ ka la sogs pa gsal byed rnams las yi ge drug lhag pa grangs bzhi bcu nyis 'gyur las byung ba nyi ma'i rdo rje ste mnyam pa nyid kyi ye shes so/ /de dag ni zla ba dang nyi ma dag go/ /sbyor ba ni phul du gyur pa
<p>263a.5</p>ste rab tu sbyor ba'o/ /de nas nyi ma'i steng du hUM yig las rdo rje de'i lte ba la hUM yig gis byin gyis brlabs pa ni so sor rtog pa'i ye shes kyi bdag nyid do/ /de nas lha'i 'khor lo spro ba dang bsdu bar gyur pa ni bya ba grub pa'i ye shes kyi bdag nyid do/ /de dag thams cad zhu
<p>263a.6</p>ba las yongs su gyur pa ni shin tu rnam par dag pa'i ye shes kyi bdag nyid du rtogs par bya'o/ /gshin rje 'jigs pa zhes bya ba ni zla ba dang nyi ma dang rdo rje dang sa bon yongs su gyur pa las skyes pa zhu bas bzhengs pa ste/ rgyu'i rdo rje 'dzin pa gshin rje gshed po zhabs g.yon brkyang
<p>263a.7</p>ba sku mdog dkar po rtsa ba'i zhal dkar ba g.yas dang g.yon gyi zhal ni sngo dang dmar ba'o/ /g.yas pa'i phyag rnams kyis rdo rje dang ral gri dang gri gug 'dzin cing / g.yon pa'i phyag rnams kyis 'khor lo dang pad+ma dang thod pa 'dzin pas rang dang 'dra ba la snyoms par 'khyud pa'o/ /de yang
<p>263b</p>
<p>263b.1</p>b+ha gar ling+ga rnams gzhag nas/ /dkyil 'khor bdag po rnam par bsgoms/ /zhes le'u bcu pa las gsungs pas so/ /bdud rnams zhes bya ba ni rnam pa bzhi ste/ nyon mongs pa dang / lha dang / phung po dang / 'chi bdag gi bdud do/ /rab zhi'i don zhes bya ba ni de'i don du ste bzhi
<p>263b.2</p>pa'o/ /sdang ba thams cad zhi ba zhes bya ba ni sdang ba thams cad ni dgra bo rnams so/ /zhi ba ni bsal bar bya ba'i don du'o/ /stong pa nyid kyi byang chub kyi rjes la gang bya ba de'i brjod pa gsungs pa bsrung ba'i don du zhes bya ba la sogs pa ste rdo rje zhes pa ni sna tshogs rdo rje'o/ /des na de nyid gsungs
<p>263b.3</p>pa/ 'od zer lnga yis 'khrigs pa yi/ /zhes pa ste de yang raM yongs su gyur pa las nyi ma'i steng du hUM yongs su rdzogs pa'o/ /rdo rje sa gzhi zhes bya ba ni rdo rje de nyid las 'od zer du ma byung ba rnams kyis 'og sa gzhi la thug par rdo rje'i rang bzhin gyi sa gzhir gyur pa'o/ /lcags ri zhes
<p>263b.4</p>pa ni rdo rje phreng ba'i 'od zer rnams la phyi rol du ra ba gru bzhi pa'o/ /ra ba zhes bya ba ni rdo rje'i sa gzhi'i steng gi phyogs bzhi 'od zer rnams las byung ba'i rtsig pa bzhi'o/ /gur zhes pa ni nam mkha'i phyogs su rdo rje'i 'od zer rnams kyis khyab ste thog phub pa'o/ /rdo rje sems dpa'
<p>263b.5</p>rdzogs pa'i rjes la bya ba gsungs pa/ de nas zhes bya ba la sogs pa ste de bzhin gshegs pa thams cad skyed pa po ni rdo rje sems dpa' rgyu'i rdo rje 'dzin pa ni gshin rje gshed po'o/ /bdud rlag par byed pa'i rdo rje zhes bya ba'i ting nge 'dzin la snyoms par zhugs zhes pa ni/ rang gi snying ga nas 'od
<p>263b.6</p>zer gyis de bzhin gshegs pa rnams bkug cing khar zhugs nas snying gar zhu bar bya ste/ rdo rje'i lam nas byung ba dang / rang dang 'dra ba'i pad+mar zla ba zhu ba'i gzugs kyis dkyil 'khor pa'i sa bon gyi yi ge rnams la rdzogs pa'i lha mo'i 'khor lo ni bdud rlag par byed pa'i rgyu nyid yin
<p>263b.7</p>pas rgyu la 'bras bu'i ming btags nas bdud rlag par byed pa'i rdo rje zhes bya ba'i ting nge 'dzin ni de dag nyid do/ /nyid kyi sku dang gsung dang thugs rdo rje rnams las zhes bya ba ni rang dang 'dra bar son pa sku dang gsung dang thugs kyi bdag nyid de bzhin gshegs pa gsum gyi rnam par dag pa'i chos
<p>264a</p>
<p>264a.1</p>kyi 'byung gnas zhes bya ba'i don to/ /nges par phyung zhes bya ba ni yang dag par spros te gnas ji lta ba bzhin du rnam par bkod pa ste/ gti mug gshin rje gshed la sogs pa'i sa bon spros pa'i gnas skabs las so/ /dbus su ya zhes pa ni gtso bo gshin rje gshed
<p>264a.2</p>kyi sa bon du ya shugs kyis rtogs par bya'o/ /zhu bar gyur pa las gshin rje gshed yin la/ de'i tshe sa bon yi ger bya'o/ /da ni ya k+She ma med la sogs pa nyid spros te gnas ji lta ba rnams su'o/ /k+She ma med dag ni nang gi rim pa'i phyogs su gnas pa ste lhag ma'o/ /ya dza
<p>264a.3</p>ni ra ni phyi rol gyi sgo bzhi po rnams su'o/ /dza sa do ru ni nang gi rim pa'i mtshams rnams su'o/ /Na yo ni rA ni phyi rol gyi rim pa'i grwa bzhi po rnams su'o/ /lha'i dbye bas sa bon gyi yi ge'i rnam par dbye ba gsungs pa/ ra sogs dang po zhes bya ba la sogs pa ste/ gshin rje
<p>264a.4</p>gshed ces bya ba ni mi bskyod pa'o/ /gti mug ces bya ba ni rnam par snang mdzad do/ /phra ma zhes pa ni rin chen 'byung ldan no/ /'dod chags zhes pa ni snang ba mtha' yas so/ /phrag dog ces pa ni don yod grub pa'o/ /gshin rje 'joms pa lnga ru grags/ /zhes bya ba ni mi bskyod
<p>264a.5</p>pa la sogs pa de nyid la/ gshin rje 'joms pa lnga ru grags/ /zhes mngon par brjod pa'o/ /de'i rjes la phyag rgya'i skabs su dkyil 'khor pa thams cad kyi dbu la gshin rje 'joms pa bsgom par bya'o zhes pa ni/ de bzhin gshegs pa nyid ji ltar rigs pa bsgom par bya zhes pa'o/ /
<p>264a.6</p>da ni rdo rje'i ra ba dang rdo rje'i gur gyi nang du gnas pa'i nam mkha'i bdag nyid kyis stong par 'chad par 'gyur ba'i gzhal yas khang gi dbus su gshin rje gshed po bzhugs pa'i don du gsungs pa/ nam mkha' rdo rje zhes bya ba la sogs te de la nam mkha' rdo rje ni nam mkha' 'byung ba
<p>264a.7</p>chen po ste/ rdo rje ra ba dang rdo rje'i gur gyi nang du gnas pa'i nam mkha'i rang bzhin no/ /de'i dbus su ni der khyab ces bya ba'i don to/ /sna tshogs rdo rje zhes pa ni hUM yig las skyes pa sngar gyi sna tshogs rdo rje nyid do/ /bsam zhes pa ni dran pa ste/ de bzhin gshegs pa lnga'i bdag nyid las dbus su nag
<p>264b</p>
<p>264b.1</p>po dang / shar du dkar po dang / lhor ser po dang / nub tu dmar po dang / byang du ljang gu dang / de yi dkyil bzhugs gshin rje gshed/ /ces bya ba ni sna tshogs rdo rje de'i mu khyud du gnas pa'i gzhal yas khang gi dbus su gnas pa'o/ /gzhan yang rdo rje sems dpa' zhu bar gyur pa las rdo
<p>264b.2</p>rje'i glus bskul nas bzhengs par rtogs par bya'o/ /shar rtsibs zhes bya ba ni shar phyogs kyi cha'o/ /de bzhin du lho dang nub dang byang gi phyogs kyi char yang rtogs par bya'o/ /mtshams zhes bya ba ni nang gi rim pa'i grwa rnams su'o/ /rdo rje rtsibs bzhi la zhes bya ba ni rdo rje ni gti mug rdo rje
<p>264b.3</p>gshin rje gshed la sogs pa'o/ /de rnams kyi rtse mo ni chos kyi brda grwa rnams su'o/ /tsartsi ka la sogs zhes bya ba ni tsartsi ka dang / phag mo dang / dbyangs can ma dang / gau ri ma'o/ /sgo bzhi rtse zhes bya ba ni phyi rol gyi 'phar ma'i sgo ru gang sna tshogs rdo rje'i rtse mo bzhi ste rtse mo lnga pa rnam pa bzhi'o/ /
<p>264b.4</p>de dang nye bar gyur pa'i sgo nyid du zhes pa'i don to/ /sna tshogs rdo rje'i grwa rnams su zhes bya ba ni sna tshogs rdo rje la gnas pa'i gzhal yas khang gi grwa rnams su'o/ /mi'i mgo bo ni skyes pa'i thod pa khrag gis gang ba rnams te sna tshogs pad+ma'i steng du gnas pa'o/ /lha rnams kyi
<p>264b.5</p>sngags kyi bzlas pa bstan pa'i don du de nas yang zhes bya ba la sogs pa ste/ gshin rje gshed rdo rje zhes bya ba'i ting nge 'dzin la snyoms par zhugs nas zhes bya ba ni 'bras bu'i gshin rje gshed 'byung bar 'gyur ba'i gnas skabs thob ces bya ba'i don to/ /sngags bzlas zhes pa lhag
<p>264b.6</p>ma'o/ /gsungs zhes pa ni da lta nyid du gsungs par 'gyur ba'o/ /dkyil 'khor pa'i bzlas pa'i sngags gsungs pa/ de yang zhes bya ba la sogs pa'i tshig bcu gnyis po rnams kyis so/ /sku gsung thugs byin gyis brlab pa'i sngags zhes bya ba ni dkyil 'khor gyi
<p>264b.7</p>bdag po dang dkyil 'khor pa rnams kyi'o/ /zhe sdang chen po'i sku zhes pa ni zhe sdang gshin rje gshed kyi sku'o/ /zhal gsum zhes pa ni rtsa ba nag po dang / g.yas dkar po dang / g.yon dmar po'o/ /phyag ces pa ni g.yas pa'i phyag na rdo rjes nye bar mtshan pa'i phyir ro/ /phyag
<p>265a</p>
<p>265a.1</p>gzhan gnyis na ral gri dang gri gug 'dzin pa'o/ /de bzhin du g.yon pa'i phyag gsum na 'khor lo dang pad+ma dmar po dang thod pa 'dzin pa'o/ /zhal gsum pa zhes rtsa ba nag po dang / g.yon pa dmar po dang / g.yas nag po'o/ /zhi ba ni zhi ba'i las kyis phan pa'o/ /
<p>265a.2</p>gsal ba'i gzugs ni zla ba'o/ /de dang mnyam pa'i 'od zer dkar po'o/ /phyag ces pa ni g.yas pa ste 'khor los nye bar mtshon pa'i phyir/ phyag gzhan gnyis su yang ral gri dang gri gug 'dzin pa'o/ /de bzhin du g.yon pa'i phyag gsum na rin po che dang pad+ma dang thod pa rnams so/ /
<p>265a.3</p>zhal gsum zhes pa ni rtsa ba ser po dang / g.yas dkar po dang / g.yon nag po'o/ /rgyas pa ni rgyas pa'i las kyi phan pa'o/ /gser bsreg pa'i rnam pa zhes pa ni bsregs pas mdog bzang po ste de'i 'od do/ /phyag ces pa ni g.yas pa na rin po ches nye bar mtshon pa'i phyir/ gzhan gyi
<p>265a.4</p>phyag gnyis su yang ral gri dang gri gug go/ /g.yon pa'i phyag gsum na 'khor lo dang pad+ma dang thod pa rnams so/ /zhal gsum zhes pa ni rtsa ba dmar po dang / g.yas dkar po dang / g.yon sngon po'o/ /dbang ni dbang du byed pa'i las kyi phan pa'o/ /pad+ma rA ga zhes pa ni rin po che dmar
<p>265a.5</p>po'o/ /phyag ni g.yas pa na pad+mas nye bar mtshon pa'i phyir/ phyag gnyis su yang ral gri dang gri gug go/ /g.yon par ni 'khor lo dang rin po che dang thod pa rnams so/ /zhal gsum zhes pa ni rtsa ba ljang gu dang / g.yas nag po dang / g.yon ser po'o/ /thams cad ni las thams cad pa'o/ /
<p>265a.6</p>margad ni rin po che ljang gu'o/ /phyag g.yas pa'i phyag na shugs can te ral gris nye bar mtshon pa'i phyir/ phyag gzhan gnyis su yang rdo rje dang gri gug go/ /g.yon pa ni 'khor lo dang pad+ma dang thod pa rnams so/ /de ltar nang gi rim par gnas pa'i gshin rje gshed po lnga gsungs
<p>265a.7</p>nas/ le'u rdzogs par gsungs pa/ de bzhin gshegs pa zhes bya ba la sogs pa ste/ de bzhin gshegs pa thams cad kyis gang sku dang / gsung dang / thugs ni rdo rje sems dpa' zhes bya'o/ /gang de yongs su gyur pa ni gshin rje gshed nag po ste de ni de bzhin gshegs pa thams
<p>265b</p>
<p>265b.1</p>cad kyi sku dang gsung dang thugs gshin rje gshed do/ /de nyid rgyud de dag gsal bar byed pa ga la yod pa de ni rgyud do/ /de las zhes pa ni phyogs gcig pa las so/ /mngon par zhen pa ni mngon par dang ba thams cad las te/ thams cad kyi rang bzhin gyis yang dag par thob cing mngon du byed kyi
<p>265b.2</p>rang bzhin gyis gang thob pa de lta bu ni mngon par rtogs pa'o/ /mi shes pa kun gyi sgrib g.yogs pa'i snam bu dang 'dra bas snam bu'o/ /der len zhing 'dzin pas na le'u'o/ /mngon par rtogs pa yang 'di yin la le'u yang 'di yin pas mngon par rtogs pa'i le'u'o/ /le'u dang po'i bshad
<p>265b.3</p>pa rdzogs so// //slob ma la sogs pa'i dbang du bya ste dkyil 'khor bri ba la sogs pa'i don du slob dpon la bstod pa brjod pa gsungs pa/ de nas bcom ldan 'das zhes bya ba la sogs pa ste/ rdo rje sems dpa' chen po zhes pa la chen po ni thams cad sdud par mdzad pa'o/ /
<p>265b.4</p>rdo rje ni byang chub kyi rang bzhin gyis so/ /de skad du/ /byang chub sems gang de rdo rje/ /zhes gsungs pas so/ /de la sems dpa'i ni gang yod pa'i phyir dang / de'i rang bzhin gyi phyir ro/ /bstod pa gang gi bstod ce na gsungs pa gti mug rdo rje zhes bya ba la sogs pa'o/ /lha'i 'khor lo bsgoms
<p>265b.5</p>pa'i rjes la mig la sogs pa byin gyis brlab par gsungs pa/ rdo rje mig ces bya ba la sogs pa gsungs so/ /gsungs pa zhes pa ni gsungs nas so/ /mig la sogs pa rnams byin gyis brlabs nas gang de'i dam tshig ni brda ste mig la sogs pa byin gyis brlab pa'i sngags
<p>265b.6</p>zhes pa'i don to/ /glegs bam la lar ni dang po'i mtha' can gyi tshig go/ /de'i don ni 'di yin te mig la sogs pa byin gyis brlab pa'i dam tshig gang gis bcom ldan 'das zhes pa'o/ /khyad par blangs te 'gro ba'i phyir so sor byed pa 'bru mang po par bsdu ba'o/ /de ltar na ni
<p>265b.7</p>phyi nas kyang de lta bu'i tshig tu rtogs par bya'o/ /bstod pa gsungs pa'i dgongs pa dkyil 'khor bri bar gsungs pa/ de nas zhes bya ba la sogs pa gsungs te/ 'joms zhes pa ni rab tu gtum par byin gyis brlabs nas so/ /dkyil 'khor zhes pa ni byang chub sems
<p>266a</p>
<p>266a.1</p>kyi rang bzhin yin pas na'o/ /de skad du yang dpal gsang ba 'dus pa las/ byang chub sems ni dkyil 'khor ro/ /zhes gsungs so/ /gshin rje'i dgra ni gshin rje gshed do/ /de dang rab mtshungs ni de dang 'dra ba ste der bya ba dang byed pa'i phyir ro/ /'dod pa'i
<p>266a.2</p>don kun sgrub par byed/ /ces bya ba ni gang 'dod pa'i don ji srid pa ste/ zhi ba la sogs pa der sgrub par byed pa'o/ /khyad par ni dbus na bzhugs pa'i sku mdog dang mtshan ma la sogs pa'i dbye bas so/ /dkyil 'khor gyi thig skud gsungs pa satwa zhes bya ba la sogs pa ste/ legs
<p>266a.3</p>par bsgrubs zhes pa ni/ de bzhin gshegs pa lnga rnam par dag pa lnga ste/ skud pa rnam pa lnga kha dog rnam pa lngar byas pa'i nyi shu rtsa lnga bdag nyid kyis so/ /legs pa'i tshad la zhes bya ba ni dkyil 'khor gyi nyis 'gyur gyis ring bas so/ /mdzes pa zhes pa ni rab tu legs pa na'o/ /
<p>266a.4</p>sboms su ni dkyil 'khor gyi sgo'i nyi shu cha zhes pa'i don to/ /skud pa zhes pa ni sngags kyis byin gyis brlabs pa las byas pa'i ye shes kyi skud pa'o/ /thig gdab ces bya ba la man ngag 'di yin te/ dkyil 'khor khru gang pa'i dbang du byas nas khru gsum pa'i cha la gru bzhi legs par
<p>266a.5</p>byas la/ dbus kyi char lag pa g.yon pa'i mthe bong dang mdzub mos skud pa bzung nas lag pa g.yas pas rdo rgyus dang bcas pa'i skud pa'i rtse mo bzung ste ri mo zlum po gcig kun nas bskor bar bya'o/ /de nas shar dang / nub dang / byang dang / lho ru slob dpon dang slob ma mngon par
<p>266a.6</p>phyogs pa yang mi bskyod pa dang / rnam par snang mdzad kyi lha'i bdag nyid du byas pa'i rnal 'byor pas rim pa ji lta ba bzhin du dbus kyi char tshangs thig gnyis gdab par bya'o/ /de bzhin du rlung dang / /me dang / dbang ldan dang / bden bral du gnas la mtshams kyi thig gnyis
<p>266a.7</p>kyang gdab ste/ de dag gi bar dag kyang mnyam pa dang tshad dang ldan pa'o/ /de'i dbus su dang po rkang pa gcig gis ma chog pa'i sor mo bcu nas bzung ste ri mo zlum po gcig kun nas bskor bar bya'o/ /de'i rjes la yang mthe bo gang du rkang pa gcig gis mchog pa'i ri mo zlum po gcig
<p>266b</p>
<p>266b.1</p>po ni rdo rje phreng ba'i don du'o/ /de nas de'i rjes la sor lnga pa'i ri mo phra mo gcig phyogs bzhi po rnams su'o/ /de nas rkang pa gcig gis ma chog pa'i mthe bong gang gi ri mo'o/ /de ltar re'u mig dgur gnas pa las lhag pa'i ri mo rnams phyis la ji ltar mdzes par re'u mig dang ka ba rnams
<p>266b.2</p>bri bar bya'o/ /de nas shar phyogs kyi tshangs pa'i skud pa las lhag par rdo rje phreng ba'i phyi rol du ri mo mthe bong phyed dang gnyis ni tshon sna'i sa'i don du ste/ me dang dbang ldan gyi mtshams su 'am thig gcig gis khyad par skud pa gcig gdab par bya'o/ /de nas grwa zhes bya ba tshon sna lnga'i don
<p>266b.3</p>du'o/ /gzhan dag ni rkang pa gcig gis mchog pa'i mthe bo gang sa'i cha'o/ /de'i phyi rol du tshangs pa'i skud pa'i ngos nas mthe bod phyed dang gnyis bor te ri mo gsum gyis ring ba rkang pa gcig gis mchog pa'i mthe bo gang gi dbus su thig gnyis gnyis ni ngos zhes bya ba ste ri mo
<p>266b.4</p>lnga'i don du'o/ /de nas logs su sor phyed dang gnyis kyi tshad du rkang pas mchog pa'i mthe bo gang gi dbus su 'gram zhes bya ste ri mo lnga'i don du skud pa gnyis gnyis so/ /de nas phyogs zhes pa ste/ ri mo lnga'i don du sor phra ba phyed dang gnyis kyi tshad rkang pa gcig gis mchog
<p>266b.5</p>pa'i mthe bo gang ba'i dbus su skud pa gnyis gnyis so/ /de nas ngos gnyis su khyab par ni phrag gong zhes bya ba ste/ ri mo lnga'i don du rkang pa gcig gis mchog pa'i mthe bo gang ba'i dbus su skud pa gnyis gdab par bya'o/ /de'i rjes la rgya gram las pha rol tu mtheb gang ba'i tshad
<p>266b.6</p>tsam rin chen tha gu'i don du'o/ /logs kyi skud pa gcig po ngos gnyis su gdab par bya'o/ /de nas rin chen pha gu las phyi rol du logs las rkang pas mchog pa'i mthe bong gang bor ba dang / yang rkang pas mchog pa'i mthe bong gang gi bar du skud pa gnyis ngos gnyis su gdab pa ni ka ba'i
<p>266b.7</p>don du'o/ /ya phubs kyi steng du rkang pas mchog pa'i mthe bong gang ni ka ba'i mgo bor gdab par bya'o/ /de nas ka ba'i phyi rol gyi ngos gnyis su rin chen snam bu las phyi rol du sor phyed dang gnyis kyi skud pa gcig po ni gzungs kyi snam bu'i ngos gnyis su gdab par bya'o/ /de nas
<p>267a</p>
<p>267a.1</p>rin chen snam bu'i don du sngar bzhin du skung ba gcig go/ /de nas rin chen snam bu las phyi rol du mthe bong phyed dang gnyis kyi skud pa gcig po ste dra ba dang dra ba phyed pa'i don du'o/ /de nas sngar bzhin du rin chen snam bu'i skud pa'o/ /de nas ka ba'i mgo'i steng du ngos las rkang pas
<p>267a.2</p>ma chog pa'i mtheb gang bor bar bcu gcig rdo rjes mtshon pa'o/ /rdo rje'i bla re ni rkang pas mchog ba'i mtheb gang tsam ka ba'i mgo bo las 'phyang zhing shar bu gnyis g.yo ba ji ltar mdzes pas so/ /de nas dra ba dang dra ba phyed pa'i mtshams kyi snam bu la chu srin gyi gdong pa bdun po rnams
<p>267a.3</p>te/ rin po che'i snam bu las btags pa de'i kha'i ngos gnyis nas mu tig gi phreng ba'o/ /dra ba dang dra ba phyed pa kun gyi dbus su pad+ma'i gdan la gnas pa'i zla ba phyed pa dang / nyi ma la gnas pa'i rin po che'i steng du rdo rje phyed pa rnams rab tu 'phyang bar gyur pa'o/ /chu srin gyi
<p>267a.4</p>kha'i dbus su 'phyang ba rnams ni che zhing dri ma med pa'i nor bu rtse mo gcig btags pas mdzes par gyur pa'o/ /ngos gnyis kyi phreng ba ni cung zad chung ba ste phreng ba gsum mo/ /de nas sgo'i ngos gnyis kyi tshon gyi sa gzhi la pad+ma'i steng du gnas pa'i bum pa gnyis kyang ji ltar mdzes par bri bar
<p>267a.5</p>bya'o/ /gzungs zhes bya ba ni snam bu yang brtse ba dang bcas pa'o/ /de nas grwa bzhi po rnams su rdo rjes mtshan pa'i nor bu dbyig pa la btags pa'i rnga ma g.yo zhing 'khrol ba'o/ /'phan gyi tshar tshar yang mthar sleb pa'i ji ltar legs pa gdugs dang yang ngo / /ka ba dang rin chen snam
<p>267a.6</p>bu'i dbus su yang bum pa bzang po la gnas pa'i dpag bsam gyi shing bri bar bya'o/ /ngos dang ka ba'i bar gyi mthongs su rdo rje rin chen bri bar bya'o/ /rdo rje'i bla re'i steng du me tog gi phreng ba'i snam bu ste/ mthe bong gnyis su rgyas pa/ ngos gnyis su rkang pa gnyis kyis lhag pa gru bzhi pa'o/ /
<p>267a.7</p>de'i rjes la nor bu ste/ rkang pa gsum gyis rgyas pa ring ba ni me tog dang mnyam pa'o/ /de nas ngos gnyis su rkang pas chung ba pha gu'i snam bu'o/ /rkang pa gnyis kyis che ba rta'i rmig pa dang 'dra ba mdog sna tshogs pa'i rmig pa lta bu'i dbus su'o/ /de nas mdog bzang po'i snam
<p>267b</p>
<p>267b.1</p>bu'i zheng dang bcas pa mdog ser po ngos gnyis su rkang pa gnyis gnyis kyis chung ba'o/ /de nas mun pa'i snam bu zheng du mthe bong gnyis pa/ ngos gnyis su mthe bong gnyis chung ba'o/ /de nas sngar gyi mdog bzang po'i snam bu'o/ /de nas rmig rjes lta bu'i snam bu
<p>267b.2</p>zheng du rkang pa gnyis so/ /mdog bzang po'i snam bu las ngos gnyis su rkang pa gnyis kyis lhag pa'o/ /de nas nor bu ni zheng du rkang pa gsum pa'o/ /ngos gnyis su rkang pa lhag pa'o/ /de nas rmig rjes lta bu'i snam bu bzhi ni sngar gyi rmig rjes lta bu'i snam
<p>267b.3</p>bu bzhin no/ /de nas gser gyi snam bu ni sngar gyi mdog bzhin no/ /de nas kra ma shiR+Sha ni steng du mthe bong phyed dang gnyis pa ngos gnyis su mthe bong gi rkang pa rkang pas chung ba'o/ /de nas rkang pa gcig gi tshad pad+ma'i gdan gyi steng du rkang pa dang bcas pa'i sor mo'i tshad ri dgas
<p>267b.4</p>kyi lus kyi dbus su'o/ /de'i skye ni sor phyed dang gnyis kyi tshad do/ /mgo bo ni sor mo phyed dang gnyis kyi tshad do/ /de'i steng du sor mo phyed bor bar ri mo gcig gis bskor bar bya'o/ /de'i phyi rol du pad+ma'i phreng ba mthe bo gsum gyi tshad do/ /de'i phyi rol du rdo rje phreng ba sor gsum gyi tshad do/ /
<p>267b.5</p>ji ltar mdzes par 'od zer lnga dang bcas pa'o/ /de ltar ngos re rer khru gang grwa las phyi rol du'o/ /de nas nang du khru gang ba'i dkyil 'khor ni gru gsum du gyur pa'o/ /de nas ri dgas gnyis kyi dbus su rkang pa gcig gis mchog pa'i mtheb gang gi pad+ma'i gdan gyi steng du rkang pas mchog pa'i
<p>267b.6</p>mtheb gang ba'i gdan bor te 'khor lo'i rtsibs bcu gnyis pa sor phyed dang gnyis kyi tshad do/ /dbu ma'i rtse mo dag la'o/ /rtse mo gzhan pa bzhi rnams ni ngos gnyis su bri bar bya'o/ /ri dgas gnyis kyi mdun du 'phan gnyis 'phyang ba ni ri dgas kyi mjug ma la slebs pa'o/ /ri dgas kyi
<p>267b.7</p>phyi phyogs kra ma shiR+Sha'i steng du shar dang / nub dang byang dang lho ji lta ba'i rim pas kha phyi phyogs su bltas pa'i seng ge dang / ngang pa'i rgyal po dang / rma bya dang / chu srin gnyis gnyis bri bar bya'o/ /de ltar khru gang nas brtsams te ji srid khru stong pa'i bar du dkyil 'khor bri bar bya'o/ /shes rab
<p>268a</p>
<p>268a.1</p>ces pa ni thig 'debs pa la mkhas pa'o/ /zhi ba la sogs rab 'jug pa/ /zhes bya ba ni zhi ba dang / rgyas pa dang / dbang dang / mngon spyod la sogs pa'i las byed pa ste/ khyad par ni dbus su gnas pa'i mdog dang mtshan ma'i dbye ba las so/ /las kyi rdo rje ni sna
<p>268a.2</p>tshogs rdo rje'o/ /rtse mo lnga pa ni rwa lnga pa'o/ /mnyam ldan pa zhes bya ba ni phyogs bzhi po rnams la'o/ /de'i dbus su zhes bya ba ni de'i mu khyud la gnas pa ste gzhal yas khang gi nang gi rim pa'i dbus su'o/ /rdo rje zhes bya ba ni rdo rje nag po rtse lnga pa'o/ /rdo rje 'bar ba zhes pa ni 'od zer rdo
<p>268a.3</p>rje'i rnam pa can no/ /shar gyi rtsibs zhes pa ni nang gi rim pa nyid do/ /shar du'o/ /'khor lo zhes pa ni 'khor lo dkar po rtsibs brgyad pa'o/ /'od zer zhes pa ni 'khor lo'i rdo rje'i 'od zer nyid do/ /rin po che zhes pa ni mdog ser po cha dgu pa'o/ /pad+ma rA ga'i mdangs 'dra'i 'od/ /ces bya
<p>268a.4</p>ba ni 'od zer dmar po'o/ /ral gri ljang gu zhes pa ni lhag ma'o/ /sna tshogs 'bar ba zhes pa ni 'od zer rnam pa lnga'o/ /de ltar nang gi rim pa la de bzhin gshegs pa rnam pa lnga'i mtshan ma bris la/ de dag nyid kyi grwa bzhi po rnams su mtshan ma bstan pa'i don du shar phyogs kyi grwa zhes bya
<p>268a.5</p>ba la sogs pa ste shar gyi mtshams su zhes bya ba ni me nyid du'o/ /lho ru zhes pa ni bden bral du'o/ /nub tu zhes pa ni rlung du'o/ /byang du zhes pa ni dbang ldan du'o/ /phyi rol gyi rim pa'i sgo bzhi po rnams su mtshan ma bri ba'i don du tho ba zhes bya ba la sogs pa ste/ de la tho ba ni nag po rdo rje rtse
<p>268a.6</p>gsum pas mtshan pa'o/ /dbyig pa ni dkar po rdo rje rtse gsum pa nag pos mtshan pa'o/ /pad+ma ni pad+ma dmar po'o/ /rdo rje ral gri ni ljang gu'o/ /phyi rol gyi 'phar ma grwa bzhi po rnams su ma gsungs pa nyid ni thod pa rnam pa bzhi po rnams su shes par bya ste/ mtshan nyid thams cad yang dag
<p>268a.7</p>rdzogs/ /zhes gsungs pa las so/ /gzhan du ni dman pa nyid du thal bar 'gyur ro/ /lha'i gdan gyi rim pas mtshan ma'i gdan rnams su yang shes par bya'o/ /rdzogs pa zhes pa ni ye shes kyi dkyil 'khor sgo rnams su rab tu zhugs pa ste/ bya ba gzhan la ltos pa ni ma yin no/ /
<p>268b</p>
<p>268b.1</p>sangs rgyas zhes pa ni mtshan ma'i tshul du gnas pa rnams so/ /the tshom med par zhes bya ba ni bden pa mngon par zhen pa'i gzung ba dang 'dzin pa rnams spangs pa'o/ /de bzhin gshegs pa thams cad ces bya ba la sogs pa ni snga ma bzhin no/ /dkyil 'khor chen po zhes bya ba la
<p>268b.2</p>chen po yang de yin la/ dkyil 'khor yang de yin pas dkyil 'khor chen po'o/ /de ston par byed pa'i gzhung gi tshogs ni le'u ste/ le'u gnyis pa'i bshad pa rdzogs so// //dkyil 'khor bri ba'i don du bstod pa byas pa la gsol ba gdab par bya'o zhes
<p>268b.3</p>pa de gsungs pa de nas bcom ldan 'das zhes bya ba la sogs pa ste bdag po zhes bya ba ni rdo rje sems dpa'o/ /bstod pa'i rgyal po zhes bya ba ni dkyil 'khor zhes bya ba la sogs pa 'chad par 'gyur ba'i tshigs su bcad pa'o/ /gsol ba gdab pa zhes pa ni zhus pa rnams
<p>268b.4</p>so/ /sdig pa thams cad ces pa ni/ srog gcod pa la sogs pa bgyid pa dang bgyid du stsal ba dang bgyid pa la rjes su yi rang ba'o/ /'jigs zhes bya ba ni sngar gyi bzhin no/ /dkyil 'khor kun gyi gtso bo ste/ zhes bya ba ni 'dir gsungs pa'i rdo rje mkha' 'gro la
<p>268b.5</p>sogs pa'i dkyil 'khor las gtso bor gyur pa'o/ /rdul tshon gyi dkyil 'khor ram bsgoms pa'i dkyil 'khor lha'i 'khor lo rdzogs nas bza' btung gsungs pa/ de nas yang zhes bya ba la sogs pa ste/ bdud rtsi zhes bya ba ni 'og tu yaM yig yongs su gyur
<p>268b.6</p>pa las grwa gnyis su ba dan g.yo ba gnyis kyis mtshan pa gzhu'i rnam pa'i rlung gi dkyil 'khor ro/ /de'i steng du raM yig yongs su gyur pa'i me la/ a yongs su gyur pa'i thod pa'i nang du go ku da ha na'i gzugs kyis bza' ba la sogs pa lta bu'o/ /rlung gis bskul nas
<p>268b.7</p>mes bsros pa'i thod par zhu bar gyur pa/ oM yig gis byin gyis brlabs pa'o/ /de'i thig le las byung ba'i 'od zer gyis de bzhin gshegs pa thams cad kyi snying po bkug ste ye shes kyi bdud rtsi dang gcig tu byas pa'i bdud rtsi rnam pa lnga'o/ /de myang ba ni nye bar longs spyad pa'o/ /de'i
<p>269a</p>
<p>269a.1</p>dam tshig ni brda'o/ /byin gyis brlab pa'i sngags ni nges par phyung ba ste rab tu bstan pa'o/ /gang zhe na/ byin gyis brlab pa'i sngags zhes gsungs te/ oM la sogs pa'o/ /yi ge gsum gyis byin gyis brlab/ /ces pa'i don to/ /rdo rje lce yi sbyor ba yis/ /zhes bya ba
<p>269a.2</p>ni hUM yig las lce rdo rje rtse gcig pa'i rnam par byas la de las byung ba'i 'od zer sbu gu'i rnam pas so/ /de'i dgos pa ci zhe na/ mnyes pa ste dgyes pa'o/ /rdo rje can kun zhes pa ni dkyil 'khor gyi bdag po dang dkyil 'khor pa'o/ /gang gi tshe bdud rtsi myang bar bya zhe na gsungs pa/ bzhugs
<p>269a.3</p>zhes bya ba la sogs pa ste/ rdzogs pa'i sangs rgyas zhes bya ba'i dam tshig gi dkyil 'khor dang 'dra ba rnams rang gi snying ga'i sa bon las byung ba'i 'od zer rnams kyis bkug ste nam mkha'i phyogs su gnas pa'o/ /ye shes 'byung gnas rang bzhin gyis/ /zhes bya ba ni rmi lam dang
<p>269a.4</p>sgyu ma'i rang bzhin gyis so/ /dgug pa dang zhes pa ni/ bkug pa'i lha'i 'khor lo la mchod yon la sogs pa phul te shin tu nye bar byas pa'o/ /bzhugs pa zhes pa ni/ dam tshig gi 'khor lo dang / ye shes kyi 'khor lo dag gcig tu byas pa'o/ /bcings pa zhes pa ni rab tu bcug pa las 'gro bar
<p>269a.5</p>mi byed pa'o/ /dbang du byed pa zhes pa ni bcings pa'i sdug bsngal btang ste bde bar gyur pa'o/ /yang / tho ba la sogs sngags bzhi yis/ /zhes pa ni/ oM mud+ga rA dzaHoM daN+Da hUM/ oM pad+ma baM/ oM khaD+ga hoHzhes pa 'di dag gi rim pa ji lta ba bzhin du'am/ dzaHhUM baM hoHzhes pa 'dis
<p>269a.6</p>so/ /gshin rje gshed po gang zhig gang la bcibs nas bsgom par bya zhe na gsungs pa/ ma he rdo rje zhes bya ba la sogs pa gsungs te/ ma he ni ma he chen po ste/ de'i steng du rdo rje'o/ /rdo rje bdud las rgyal ba'i ting nge 'dzin bsgom ste gdan du byas zhes pa lhag ma'o/ /dkyil 'khor gyi bdag po
<p>269a.7</p>ni dkyil 'khor gyi gtso bo'o/ /gsang ba'i dkyil 'khor zhes pa ni zla ba'i dkyil 'khor ro/ /gti mug rdo rje ni gti mug gshin rje gshed do/ /bdun gyi bdun pa ni lha ste/ gang la de'i bdun gyi bdun pa can nyi ma'o/ /dkyil 'khor zhes pa ni nyi ma'o/ /
<p>269b</p>
<p>269b.1</p>las kyi rdo rje ni phrag dog gshin rje gshed do/ /rdul tshon gyi dkyil 'khor gyi phyogs la sna tshogs pad+ma'i steng du ji ltar rigs pa nyi ma dang / zla ba la gnas pa rang rang gi mtshan ma tsam bri bar bya'o/ /bsgom pa'i bdag nyid dang / bzlas pa rig pa pos lha'i
<p>269b.2</p>rnal 'byor gang gis bya ba gang gi bstan pa'i don du/ /zhi ba zhes bya ba la sogs pa ste las kyi rdo rje zhes bya ba ni phrag dog gshin rje gshed kyi rnal 'byor gyis so/ /thams cad ces pa ni kun te/ gang ji srid da ltar brjod pa zhes pa'i don to/ /mi tshil zhes pa ni skyes bu bsad
<p>269b.3</p>pa'i sha dang / rus pa'i mar khu'o/ /mi skra zhes pa ni skyes bu bsad pa'i skras ra ba dang lhan cig pa'o/ /dur khrod du mar ngo'i bcu bzhi'am brgyad pa zhes pa lhag ma'o/ /btang zhes pa la mi'i thod pa zhes pa lhag ma'o/ /rdo rje las kyi sbyor ba yis/ /zhes pa ni phrag dog gshin rje gshed
<p>269b.4</p>kyi gzugs su 'dzin pa'o/ /mig sman zhes pa ni dreg pa las grub pa'o/ /las kyi bsgom pa zhes bya ba ni phrag dog gshin rje gshed kyi gzugs kyis de ltar bya'o/ /mig sman dag ni zhes bya ba ni dreg pa des skud pa'i mdzub mo la'o/ /mig sman grub pa ni gsum ste ji
<p>269b.5</p>srid du dreg pa de 'bar ba las mig sman du byas pa des 'jig rten gsum du rgyu yang sus kyang mi mthong ngo / /mig sman gyi dreg pa la du ba byung na sa 'og gi dngos grub po/ /dro bar gyur pa'i mig sman gyi dreg pas ni 'gro ba kun gyis brtse bar bya'o/ /'bar ba la sogs
<p>269b.6</p>pas ci byed pa yin zhe na/ gsungs pa/ las kyi rdo rje rab sbyor ba/ /zhes pa ste don ni 'di yin te/ phrag dog gshin rje gshen kyi rnal 'byor gyis lag pa g.yas pas bkab ste/ dreg pa de ji srid 'bar gyi bar du bzlas par byas te du ba dang dro ba la yang ngo / /gur gum zhes pa ni bud
<p>269b.7</p>med kyi me tog go/ /khrag ces pa ni skyes bu bsad pa'i sha'o/ /de dag ni man ngag go/ /rdo rje las kyi rab sbyor bas/ /zhes bya ba ni phrag dog gshin rje gshed kyi rnal 'byor dang 'dzin pa dang / gnyis po de dag kyang cha mnyam pa las gcig tu byas te thod par bcug la lag pas kha
<p>270a</p>
<p>270a.1</p>bcad la dur khrod du ji srid grub pa gsum ma byung gi bar du bzlas pa ni sngar bzhin no/ /bdud rtsi lnga zhes pa ni mu dang / bi dang / ra dang / su dang / ma'i mi mo mu sha lnga'i go ku da ha na'o/ /bcu po de dag cha mnyam pa'i ril bu nang gang ba tsam du gzung ngo / /lcags gsum
<p>270a.2</p>gyis dkri zhes pa ni/ gser dang / dngul dang / zangs kyi snod du rim pa bzhin du ril bu byas te/ de rnams kyi rim pa ji lta ba bzhin man cha'i tshad gsum dang / bzhi dang / bzhi ru dbye ba'o/ /bdun dang gsum dang lnga'i ra tis lhag pa can gyi ril bur ga chung gi tshad tsam mo/ /las kyi sbyor
<p>270a.3</p>ba la zhes bya ba la sogs pa thams cad ni sngar gyi bzhin no/ /ka na ta'i lcags kyi ral gri zhes pa ni gdong drug pa'i ka na ta'i lcags kyi rgyu las byas te brdungs pa'i ral gri'o/ /las kyi sbyor ba la zhes bya ba ni phrag dog gshin rje gshed kyi rnam par lag pas gzung bar bya ste ji srid dngos
<p>270a.4</p>grub rnam pa gsum ma byung ba de srid du bzlas pa yang sngar bzhin no/ /las kyi ral gri zhes pa ni phrag dog gshin rje gshed nyid kyi ral gri dang 'dra'o/ /zhi ba la sogs pa ji skad gsungs pa bzhag ste/ mngon spyod la sogs pa las gzhan dag ni gtso bo gshin rje gshed kyi sgrub pa ste/ 
<p>270a.5</p>bcom ldan 'das kyis gsal po nyid du ma gsungs kyang shugs las rtogs par bya zhes pa'o/ /las kyi sbyor ba'i rim par phye ba zhes bya ba las ni sna tshogs pa'i phrin las so sor gsungs pa'o/ /sbyor ba ni de dag sgrub pa'i thabs so/ /de dag stod par byed pa'i gzhung gi tshogs la yang
<p>270a.6</p>le'u zhes bya ste/ des na las kyi sbyor ba'i rim par phye ba'o/ /rim par phye ba gsum pa'i bshad pa rdzogs so// //zhi ba la sogs pa gsungs pa'i 'khrul 'khor gyi las kyi rim pa brjod pa'i don du/ de nas yang zhes bya ba la sogs pa ste/ 'di zhes bya ba ni/ gti mug rdo
<p>270a.7</p>rje'i rang bzhin khyod/ /ces bya ba la sogs pa bstod pa'i rgyal pos sngar gsungs pas bstod ces pa lhag ma'o/ /gsol ba gdab pa ni dris pa'o/ /las kyi dbye bas rab phye ba/ /zhes bya ba ni las kyi dbye ba ste zhi ba la sogs pa'o/ /rab dbye ba zhes pa ni zhi ba la sogs pa gang la
<p>270b</p>
<p>270b.1</p>phul du gyur pa'i dbye bas khyad par du gyur pa ste/ de yang lha'i gzugs su bsgoms pa la sogs pas bsgrub bya bsgrub pa las so/ /rdo rje chen po zhes pa ni rdo rje sems dpa'o/ /ye shes rgya mtsho rnams ni byang chub sems dpa' rnams so/ /nyes kun gso ba'i bdag nyid ces pa ni thams cad du
<p>270b.2</p>skyon thams cad las thams cad yongs su grol ba'o/ /'dir las 'di ni ma rungs pa'i las su bsam par bya ba ma yin te/ rnam pa 'di lta bus kyang pha rol po dag dmyal bar 'gro ba la kun nas 'don pa'i phyir ro/ /ji ltar gcong nad can la sman pa mkhas pas bsregs pa la sogs
<p>270b.3</p>pa'i las bzhin no/ /'di skad kyis ni tshig ces pa ni/ 'chad par 'gyur ba'i/ 'khrul 'khor mthar thug gshin rje gshed/ /ces bya ba la sogs pas so/ /rgyun du bya ba'i rim pa bla ma'i man ngag gzung ba'i don du gsungs pa/ de nas yang zhes bya ba la sogs pa gsungs te/ dbang
<p>270b.4</p>gi don du 'khrul 'khor ni dbang du bya ba'i 'khrul 'khor ro/ /ci brjod ce na gsungs pa/ gshin rje gshed kyi 'khrul 'khor zhes pa ni 'di lta bus kyang 'khrul 'khor gyi spyod yul gus par bya ba'i don du'o/ /bsrung ba'i don du zhes pa ni zhi ba'i don du'o/ /dbang du bya ba dang zhi
<p>270b.5</p>ba dag la mngon par brjod pa ni zhi ba'i go ro tsa na gzung ste zhes brjod pa ste gnyis ka la yang go ro tsa na nyid kyis bri bar bya'o/ /shog bu gang la bri bar bya zhe na gsungs pa/ grog la sogs pa ste/ smyug ma'i shun pa zhes bya ba ni smyug ma'i tshigs kyi nang gi stong par gnas pa shog bu dang
<p>270b.6</p>'dra ba'i pags pa'o/ /'khor lo bri ba'i le'u drug pa las 'chad par 'gyur ro/ /dkyil 'khor rim pa gsum byas te zhes bya ba la sogs pa'o/ /na mo na ma rnams bstan la/ /zhes bya ba ni na ma'i sgras na ma rnam par brten pa ste zhi ba la'o/ /'dir nye bar mtshon pa las/ las gang dang gang
<p>270b.7</p>byed pa de dang der gsungs pa'i sngags kyis spel ba'o/ /'khor lo bris la gzhag pa'i gnas gsungs pa/ gnag dang zhes bya ba ni mdog gnag pa'o/ /spu can zhes bya ba dbus kyi cha'o/ /phyi dang nang dang dman pa dag kyang ngo / /sogs pa'i sgra ni gas pa dang g.yo ba la sogs pa'o/ /gshin rje
<p>271a</p>
<p>271a.1</p>gshed kyi bdag nyid du bsam zhes par 'brel te/ ji lta bur 'gyur zhe na/ zla ba'i 'od zer dang 'dra ba/ gti mug gshin rje gshed do/ /bsgrub bya mdun du dgod ces bsgrub bya gzhan dag dang 'brel to/ /zla ba'i dkyil 'khor la gnas pa zhes bya ba ni 'khrul
<p>271a.2</p>'khor nyi zla'i dkyil 'khor du bya ste/ de'i dbus su son pa'o/ /bsgrub bya zhes pa ni gang zhi bar bya ba'o/ /rdzogs sangs rgyas zhes bya ba ni/ rang gi snying ga'i sa bon las spros te/ gti mug gshin rje gshed du ma rnams kyis so/ /de zhes pa ni bsgrub bya'o/ /bltas nas zhes
<p>271a.3</p>pa ni de lta bu'i rnam par bsam par bya'o/ /sngags brjod pa gsungs pa/ oM d+h+ri ti zhes bya ba la sogs pas te/ thams cad kyi sngags nyid de dang por oM yig nas hUM yig gi mthar thug pas yi ge dgu'o/ /de'i pha rol du spel ba'i sngags gnyis kyi nang du song ba bsgrub bya'i ming
<p>271a.4</p>bri ba'o/ /zhi ba'i dam tshig ni zhi ba'i sngags so/ /gsungs pa'o zhes pa ni brjod zin pa ste/ sngar gyi rdo rje 'dzin pa zhes bya ba ni 'brel to/ /skyes pa zhi ba la snag tsha gang gis bri ba gsungs pa/ skyes pa zhes pa la sogs pa ste/ lha la sogs pa yang bud med zhi ba'i cho ga de yis so/ /de
<p>271a.5</p>bzhin rgyas pa zhes bya ba ni skyes pa rgyas pa'i skabs su ni gur gum nyid kyis so/ /bud med rgyas pa la gang gis bri bar bya ba gsungs pa/ 'khor lo gnyis ni zhes bya ba la sogs pa ste bud med rgyas pa'i skabs su yang gur gum gyis so zhes bya ba'i don to/ /swA hA ming zhes pa ni swA hA'i sgra
<p>271a.6</p>des spel ba'o/ /dang po dang tha ma swA hA'i sgras sbyin par bya'o/ /gang dang spel bar bya ba gsungs pa bsgrub bya zhes bya'o/ /ci byas she na gsungs pa ming ni blangs nas ni zhes pa ste/ bsgrub bya'i ming gis spel bar bya/ /zhes pa'i don to/ /bris te 'khrul 'khor du gzhug ces pa lhag
<p>271a.7</p>ma'o/ /kha dog ser po gshin rje gshed/ /ces bya ba ni phra ma gshin rje gshed do/ /zla ba ser po gnas zhes pa ni 'khrul 'khor nyid zla ba ser por bsams te der gnas pa bsgom par bya'o/ /bum pa ser po zhes pa ni snying ga'i sa bon las byung ba'i phra ma gshin rje gshed du ma'i lag
<p>271b</p>
<p>271b.1</p>pas 'dzin pa'o/ /bau ShaT ces pa ni bau ShaTa'i sgras ming spel ba'o/ /rgyas pa'i dam tshig ni rgyas pa'i cho ga'o/ /dbang du bya ba'i cho ga gsungs pa/ gro ga'am zhes bya ba la sogs pa ste/ ras ni khrag gis bsgos pa'i ras so/ /srin lag gi khrag ces pa ni gang dbang du bya bar
<p>271b.2</p>'dod pa po dang / byed du 'jug par yang dag par rtsom pa ste/ de'i g.yon pa'i srin lag gi khrag gis so/ /de dag kyang nges par sbyang bar bya ba'i rgya skyegs la sogs pas so so'am bsdus pas so/ /yi ge ho yis zhes bya ba ni nye bar mtshon pa ste/ bau ShaTa'i sgras kyang spel lo zhes
<p>271b.3</p>nye bar ston par 'gyur ro/ /nag sogs bral ba zhes bya ba ni sngar gyi bzhin no/ /kha dog khrag ces pa ni dmar po'i bdag nyid can no/ /gshin rje mthar byed ces pa ni bdag nyid 'dod chags gshin rje gshed du byas pas so/ /zla ba dmar po la gnas pa/ /zhes bya ba ni 'khrul 'khor
<p>271b.4</p>nyid zla ba dmar por bsam par byas la bsgrub bya der chud pa'o/ /rang lus las byung 'od zer gyis/ /zhes bya ba ni rang la gnas pa'i sa bon las byung ba'i 'od zer gyi lha'i gzugs so/ /khri tsam ni stong phrag bcu ste/ 'dir yang nye bar mtshon pa'i phyir ro/ /las thams cad la
<p>271b.5</p>yang sngags stong phrag bcu bzlas par bya'o/ /sngags khri bzlas pa byas pas kyang bsgrub bya ma grub na bya ba'i khyad par gsungs pa/ gal te dbang du ma gyur na/ /zhes bya ba la sogs pa ste/ de spro bar ni sngar gyi sngags bzlas par bya'o/ /mar la mogs pa dbral byas la/ /zhes
<p>271b.6</p>pa ni mar dang sbrang gis gang ba'i kham phor kha sbyar nas gdon pa'o/ /dgug pa bstan pa'i don du gsungs pa/ dur khrod ces pa la sogs pa gsungs te/ tshe la ke sa ni ras so/ /yang ni'i sgra ni dang gi don te/ 'chad pa'i dbang du byas nas blangs te phyogs gzhan gyi don to/ /
<p>271b.7</p>des na rang byung gi me tog gi ras sam/ dur khrod kyi ras la zhes pa'i don to/ /khrag dang rgya skyegs phyed bsres pas/ /zhes pa ni rgya skyegs sam rang gi lag pa'i srin lag gi khrag bsres pas so/ /yi ge dza dang yi ge d+h+ri zhes pa ni dang po dang tha mar dza d+h+ri zhes pa'i yi ge gnyis sbyin par
<p>272a</p>
<p>272a.1</p>bya'o/ btsun mo yi ni pad+ma'i snod/ /ces pa ni bud med kyi thong ba'o/ /kha sbyar zhes pa ni gnyis po de dag 'og dang steng du gzhag pa'o/ /dmar zhes pa ni 'dod chags gshin rje gshed do/ /lcags kyu dmar pos bkug pa yi/ /zhes bya ba ni rang gi snying ga'i sa bon las 'od zer
<p>272a.2</p>lcags kyu'i rnam pas bkug pa'o/ /zhags pa bcings zhes bya ba ni phyag g.yas pa'i mtshan ma pad+ma dmar po'i lcug ma 'dzin pas 'ching ba'o/ /rlung gi dkyil 'khor sbyor ba yis/ /zhes bya ba ni yaM dmar po yongs su gyur pa las rlung gi dkyil 'khor gzhu'i rnam pa seng ge dmar po'i 'og
<p>272a.3</p>tu blta bar bya'o/ /rdzas lnga'i zhes pa ni mu dang / tsi dang / ra dang / su dang / ma yis so/ /dbang gi rab tu dbye bas ni dgug pa ste der ma brjod kyis kyang thams cad sngar bzhin du rtogs par bya'o/ mngon par 'dod pa ma grub pas las kyi khyad par gyi don du gsungs pa/ gal te bsgrub bya
<p>272a.4</p>mi 'ong na/ /zhes bya ba la sogs pa ste/ 'khrul 'khor bsros zhes pa ni thod pa kha sbyar nas bton te bzlas pa dang 'khrul 'khor yang dag par rtsom mo/ /bsro ba'i tshe sngags kyi bzlas pa ni sngar bzhin no/ /rengs par bstan pa'i don du gsungs pa/ yung ba yi ni khu ba yis/ /zhes bya ba
<p>272a.5</p>la sogs pa ste/ yung ba ni rab tu grags pa'o/ /khu ba ni ba bla'o/ /de dag gis yang dag par bris te kham phor kha sbyar gyi nang du bcug la kham phor ser po'i steng du ri mo bri bar bya'o zhes 'brel to/ /de yi steng du mnyam par bri/ /zhes pa ni ri mo bzhi'am/ bdun gyi ri mo'i thog
<p>272a.6</p>tu bsgom par bya ba ni ri mo nyid rgya mtsho'i bdag nyid kyis bskor ba'i ri rab bsgom par bya zhes pa'i don to/ /ri rab 'di yis brten par bya/ /zhes pa ni ri rab kyi steng du hUM yig blta bar bya ba ste/ sgrub pa po'i dbang du byas pa'i g.yon phyogs kyi char ro/ /cha gzhan du yaM baM yig ste/ 
<p>272a.7</p>sgrub pa po'i lus kyi dbang du byas te g.yas phyogs kyi char ro/ /de'i steng du zhes pa ni ri rab kyi 'og tu'o/ /dbang chen gyi dkyil 'khor zhes bya ba ni sa'i dkyil 'khor te/ gru bzhi mdog ser po grwa rnams su rdo rje rtse gsum pas mtshan pa'o/ /sna tshogs rdo rjes mnan pa la/ /zhes bya ba
<p>272b</p>
<p>272b.1</p>ni sna tshogs rdo rjes mnan pa'o/ /sa 'og tu sna tshogs rdo rjes zhes bya ba'i don to/ /dbang chen gyi dkyil 'khor la bzhengs pa zhes bya ba ni rang nyid dbang chen gyi dkyil 'khor la gnas pa bsgoms pa'o/ /bsgrub bya rnams bsams ni sna tshogs rdo rje'i 'og tu zhes pa lhag ma'o/ /ri bo
<p>272b.2</p>rnams zhes pa ni ri rab nyid kyis so/ /rnams kyis mang po'i tshig nyid ni ri rab mang po dang ldan pas mnan pa ste lcog brgyad pa'i phyir ro/ /gang du gzhag ce na/ gsungs pa dkyil 'khor sna tshogs rdo rje'i 'og tu mnan pa'o/ /don ni 'di nyid yin te/ 'khrul 'khor ser po ni zla ba ste
<p>272b.3</p>de'i steng du bsgrub bya ser po/ de'i steng du sna tshogs rdo rje dang / de'i steng du sa dang / de'i steng du ri rab bsgom par bya'o/ /na ge ni ri bos so/ /bral ya ni khab ste de las byung ba'i ri bo rnams kyis so/ /mnan zhes pa ni ngos rnams nas te/ steng nas ni ri rab nyid kyis mnan pas so/ /
<p>272b.4</p>ngag rengs par bstan pa'i don gsungs pa/ ngag ni rengs par zhes bya ba la sogs pa gsungs pa de bzhin zhes pa ni sngar gyi ji lta ba bzhin no/ /de nas lha'i gzugs nyid kyang de nyid de'i khyad par ni 'di yin te/ bsgrub bya'i lce la sna tshogs rdo rje ser po'i steng du dbang chen gyi dkyil
<p>272b.5</p>'khor ro/ /de'i steng du gshin rje gshed bsam par bya'o/ /ji ltar brjod pa zhes bya ba ni zhi ba la sogs pa'o/ /gshin rje nag po'i sbyor ba yis/ /zhes bya ba ni gshin rje gshed nag po'i rgyud las gsungs pa'i sbyor bas te/ sang rgyas dang chos dang dge 'dun la gnod
<p>272b.6</p>pa'i mi 'di dmyal bar 'gro ba las bsgral ba'i don du'o/ /ming bzung ste bsad pas don chen por 'gyur zhes bstan pa'i phyir dur khrod ras la zhes bya ba la sogs pa ste/ brtul zhugs can ni gshin rje gshed kyi rnal 'byor ba'o/ /snag tsha bstan pa'i don du gsungs pa ske tshe
<p>272b.7</p>zhes bya ba la sogs pa ste/ 'dab ma las byung ba'i khu ba'o/ /gtum po'i sa bon zhes bya ba la sogs pa la mdzub mo ni rang gi'o/ /tsi tra ka'i khu bas sam zhes pa ni las zhes bya ba skra ni bsdu ba'o/ /rab tu rtogs pa'i sgro smyug ces pa ni bya rog chen po'i sgro smyug gi bri ba'o/ /
<p>273a</p>
<p>273a.1</p>sems can gnod par byed pa'i mi/ /zhes pa ni gsad par bya ba'i sems can gyi ming ngo / /lha'i rnam pa'i don du gsungs pa bdag nyid ces bya ba la sogs pa smos te/ sma ra smin ma de bzhin ser/ /zhes bya ba ni smar dang / smin ma dang / skra yang ser ba'o/ /bri ste
<p>273a.2</p>zhes bya ba ni bsgom par bya'o/ /'khor lo zhes bya ba ni dkar po'o/ /pad+ma chen po ni dmar po'o/ /thod pa nyid ni dkar po'o/ /zla ba bzang po'i 'od ni dkar po'o/ /rdo rje rgyan gyis yang dag brgyan/ /zhes pa ni de bzhin gshegs pa'i bdag nyid kyi phyag rgya lnga 'dzin pa'o/ /ba spu'i bu
<p>273a.3</p>ga chen po nas/ /zhes bya ba ni rang gi snying gar gsad pa'i mtshan ma la gnas pa'i sa bon las byung ba'i 'od zer gyi rnam pa ba spu'i bu ga kun nas so/ /rang rigs bdag po zhes bya ba ni rang gi gzugs 'dzin pa'i gshin rje gshed kyi tshogs dang 'dis nye bar mtshon pa las gshin rje gshed
<p>273a.4</p>bdag nyid kyang rtogs par bya'o/ /g.yon pa brkyang ba zhes pa ni g.yon pa rab tu brkyang ste g.yas pa bskum pas so/ /nyi ma'i dkyil 'khor steng na zhes bya ba ni ma he'i rgyab tu nyi ma'i dkyil 'khor gnas pa de'i steng du gnas pa'o/ /bskal pa'i me 'bar ba dang mtshungs pa zhes bya ba ni 'jigs
<p>273a.5</p>pa'i dus kyi me'o/ /go cha zhes pa ni yang dag par bsgom par bya'o/ /dri ma can ni nag po'o/ /gzir ba ni rid cing nyam thag pa'o/ /gang gi zhe na/ gsungs pa nad kyis so/ /lus la ldang zhing zhes pa ni/ dman pa'i lus su rnam par gyur pa'o/ /don 'dod pa'i tshig smra ba zhes pa ni glo lu
<p>273a.6</p>zhing brjod pa'o/ /mtshon gyis zhes pa ni mdung dang / mda' la sogs pa rnams kyis so/ /gzir bar bya zhes pa ni/ lus kun la rma la sogs pa mang po dang ldan pas so/ /mchu ring can ni kang ka'o/ /tsher mas lus ni bkang ba dang / /zhes pa ni tsher mas gang ba'i lus so/ /rkang pa
<p>273a.7</p>gdos dang sgrog gis bsdam/ /zhes bya ba ni gdos dang lcags kyis bcing ba'o/ /de'i lus bsrung ba la sogs pa zhes pa ni lus dang / ngag dang / yid dang / mig la sogs pa la byas zhes so/ /rang gi snying ga'i sa bon gyi 'od zer bkug pa dang / bdag gi mdun du zhes pas te/ 
<p>273b</p>
<p>273b.1</p>rang gi lha'i gzugs la'o/ /dgod ces bya ba ni gnas ji lta bar gzhug par bya'o/ /grub par bya ba bsgom pa'i dus su kun gyi dang po de dag nyid byas la/ phyi nang dri mas gos pa zhes bya ba la sogs pa blta bar bya'o/ /go cha zhes pa ni gang lha ru bsgom par byas pa de'i rjes la 'brangs te bkug
<p>273b.2</p>la rang dang 'dra ba'i pad+mar bcug ste rdo rjes mnan par blta bar bya'o/ /stong pa'i lus ltar zhes pa ni ro dang 'dra ba'o/ /brgyab pa ni gsod par bya'o/ /'thung bar byed ces pa ni 'thung bar byed pa'i khro bo de dag go/ /rkang dang tshil dag ces pa la bsgrub bya zhes pa lhag ma'o/ /chu 'gags la sogs
<p>273b.3</p>nad kyi zhes pa ni yasma ri ni dri chu 'gags pa'i nad do/ /cho ga 'di lta bu nyid ni rang nyid nyon mongs pa tsam gyi bya ba ma yin no zhes dag pa'i don du gsungs pa/ /snying rje la gnas pa'i sems kyis zhes pa ste de dag nyid kyis dmyal bar 'gro zhes rnam par dpyad nas so/ /'o na sdug bsngal dang sdug
<p>273b.4</p>bsngal gyi rgyu la grol bar 'dod pa ni snying rje yin la de lta bu thams cad ni bdag la gnod pa yin no zhe na/ gsungs pa gnas bton nas zhes bya ba la sogs pa ste/ der gnas pa'i sdug bsngal la sgrol bar byed pa ste/ ji ltar pha rol gyi don byed pa las gzhan ci yod ces pa'i don to/ /'di lta
<p>273b.5</p>bur gsungs zhes pa ni 'di lta bu'i ngag go/ /phyung bar mdzad ces pa ni brjod nas so/ /ji lta bu gsungs she na/ gsungs pa e ma'o zhes bya ba la sogs pa ste sems can gsod pa zhes bya ba ni bla ma dang sangs rgyas la gnod pa byed pa'o/ /rnam par rtog pa chen po zhes bya ba ni chen
<p>273b.6</p>po yang yin la rnam par rtog pa yang yin pas rnam par rtog pa chen po ste/ dud 'gro la sogs pa'i sdug bsngal gyi rang bzhin no/ /de dag gsod par byed pa ni rlag par byed pa ste de'i don gyis na rdo rje dang 'dra bas na rdo rje ste rnam par rtog pa chen po gsod par byed pas gsod pa'i rdo rje'o/ /bcom
<p>273b.7</p>ldan 'das gang yin zhe na/ 'di lta bu'i cho ga gsungs pa/ 'khrul 'khor zhes bya ba la sogs pa'i cho ga gsungs te/ don ni 'di yin te 'khrul 'khor la sogs pa la dam tshig tu nges par gyur pas byin gyis brlabs pas khyad par gang 'khrul 'khor la sogs pa nyid do/ /
<p>274a</p>
<p>274a.1</p>bcom ldan 'das kyi dam tshig ste rdo rje sems dpa' nyid kyi don to/ /le'u bzhi pa'i bshad pa rdzogs so// //phan tshun du rnam par dbye ba'i don gsungs pa/ de nas zhes bya ba la sogs pa ste/ de nas zhes pa ni sna tshogs dang lha la sogs pa ste
<p>274a.2</p>snga ma bzhin no/ /thod pa kha sbyor zhes pa ni/ phru pa la sogs pa'i gyo mo gnyis su gsad pa'i 'khrul 'khor bcug la zhes rtogs par bya'o/ /gshin rje mthar byed ces pa ni/ bsad pa la brjod pa nyid do/ /rta dang ma he zhon pa dag /ces pa ni gcig ni rta la zhon pa yin la/ gzhan
<p>274a.3</p>dag ni ma he la zhon pa'o/ /sprul ba'i 'khor lo'i tshogs kyis zhes bya ba ni gnyis ka yang sprul pa'i khro bo'i tshig dgod par bya'o/ /stobs dag ces pa ni stobs dang ldan pa'o/ /khros pa ni khros pa dang ldan pa'o/ /bskrad pa zhes pa bstan pa'i don du gsungs pa/ 'khor lo gnyis ni bri
<p>274a.4</p>zhes bya ba la sogs pa ste/ cho ga nyid ni 'di dag ces pa ni bsad pa'i cho ga bstan pa'i snag tsha la sogs pas so/ /yi ge hUM phaT kyis brten pa zhes pa ni bsgrub bya'i ming dang hUM phaT dag spel pa'o/ /thong pa kha sbyar ni phru ba la sogs pa'i gyo mo gnyis su'o/ /pha'i nags su zhes pa ni
<p>274a.5</p>dur khrod du'o/ /gshin rje'i gshed ni gshin rje'i gshed do/ /yaM byung zhes pa ni yaM yongs su gyur pa las/ khro ba'i tshogs kyis zhes pa spros pa'i gshin rje gshed kyis so/ /ma grub na yid ches pa'i don du'o zhes lhag ma'o/ /cho ga gsungs pa'o zhes brjod nas brgya lam na
<p>274a.6</p>slob ma 'khrul bar gyur na/ lha'i gzugs dang ras la sogs pa de dag gsungs pa/ khros pa zhes bya ba la sogs pa ste lhor bltas pa ni lhor mngon par phyogs pa'o/ /rang khrag ces pa ni rang gi lag pa g.yon pa'i mdzub mo'i khrag go/ /thal ba zhes bya ba ni sol ba'o/ /smyon pa'i
<p>274a.7</p>'dab ma'i khu bas zhes bya ba ni thang phrom gyi 'dab ma'i khu bas so/ /'khor lo rnams kyi khyad par gyi bri ba'i thabs gsungs pa/ bsad pa zhes bya ba la sogs pa ste bsad pa'i cho gar gsungs pa'i snag tsha la sogs pa ste 'khor lo gnyis ka la yang de'i lus la gnas pa ni de'i lhor
<p>274b</p>
<p>274b.1</p>bltas pa'i 'khor lo'o/ /rta dang ma he dag ces pa ni 'khor lo gcig ni ma he'i rgyab tu yin la gzhan ni rta'i rgyab tu'o/ /bskrad pa zhes pa ni gnas nas bton pa'o/ /rnga mo'i lus la gnas zhes pa ni 'khor lo gnyis ka la yang rnga mo sngon po'i rgyab tu'o/ /zla ba'i dkyil 'khor la zhes pa
<p>274b.2</p>ni 'khor lo la zla ba'i dkyil 'khor gyis kun nas bskor te sbyin par bya'o/ /btsun mo'i snying gar zhes pa ni b+ha ga'o/ /ra la bskyon zhes pa ni lug la yang bskyon zhes pa'o/ /ri rab dkyil du zhes pa ni ri'i phreng bas kun nas bskor ba'o/ /seng ge sar pa ni rkang pa brgyad pa'i seng ge'o/ /
<p>274b.3</p>gzhan dag la zhes pa ni smyon pa la sogs par byed pa'i spre'u dang skyes bu bzi ba la sogs pa la bri bar bya'o/ /lan gnyis bcings pa ni legs par bcings pa yin zhes pa ste/ snag tsha la sogs pa yang zlos par gsungs pa ro tsa na zhes pa go ro tsa na'o/ /bud med zhi ba ni bud med kyi
<p>274b.4</p>don du'o/ /skyes pa dang bud med dbang du bya ba ni rgya skyegs te skyes pa dang bud med gnyis ka dbang la bya ba'o/ /gnyis kyi steng du gzhan yang / skyes pa'i don du kha phye yis/ /zhes pas te skyes pa zhi ba la'o/ /skyes pa dang bud med gnyis ka'i rgyas pa la yang ste dbang du bya bar bri zhes nye
<p>274b.5</p>bar mtshon pa'o/ /zhi ba dang rgyas pa dag la yang dge ba'i sems kyis te/ bya ba gang la yang ngo zhes lhag ma'o/ /don ni 'di yin te/ zhi ba dang / rgyas pa dang / dbang rnams la kham por kha sbyar du gzhag par bya'o/ /drag po las kyi dgongs pas bya rog gi sgro zhes bya ba la sogs pa ste/ 
<p>274b.6</p>bya rog ni bya rog chen po'o/ /smyu gus ni bsad pa dang / dbye ba dang / bskrad pa la sogs pa bri bar bya zhes pa lhag ma'o/ /nyi ma phyed na ro bsregs sar/ /zhes pa ni ro sreg pa'i sa'i nang du brkos te gzhug par bya'o/ /pad+ma kha sbyor zhes pa ni/ /kha sbyor dang pad+ma'i kha sbyor pad+ma ste/ de las bsad
<p>274b.7</p>pa dang bskrad pa dang dbye ba'i spyod yul la ni/ phru ba la sogs pa'i gyo mo kha sbyor du'o/ /dgug pa ni pad+ma ste bud med kyi thod pa'o/ /gshin rje'i rnal 'byor bdag nyid kyis/ /zhes bya ba ni de der ji skad gsungs pa'i gshin rje gshed kyi gzugs kyis so/ /bzlas te zhes bya ba ni brjod pa'o/ /
<p>275a</p>
<p>275a.1</p>lho phyogs gnas te zhes bya ba ni lho phyogs su mngon par phyogs pa ste/ drag po'i las kyi dgongs pas 'dir nye bar mtshon par bya ste/ gzhan dag dang gzhan dag gi ltos nas gzhan dang gzhan gyi don du mngon par phyogs pa shes par bya'o/ /las grub
<p>275a.2</p>nas 'khrul 'khor gnas pa la dgos pa med pas ni rim pa bzhin du dbye ba'i don gsungs pa/ zhi ba zhes bya ba ste las grub pa dang dgongs pa nye bar grub nas gang tshe bsrung ba rig par byed pa de'i tshe 'khor lo 'dzin pa yang yi ge bzhi po de dag phyis te gzung bar bya'o zhes pa ni man
<p>275a.3</p>ngag go/ /lhag ma zhes pa ni yi ge bzhi po phyis pa las gzhan dag go/ /ji ltar bde bar zhes pa ni ji ltar 'dod par byed pa'am gzhan par bya'o/ khri zhes pa ni stong phrag bcu'o/ /ye shes rdo rje zhes pa ni gzung ba dang 'dzin pa dang bral ba'i sems kyis te grib ma dang sgyu ma lta bu'i rnam
<p>275a.4</p>pas so/ /gshin rje gshed kyi rnal 'byor gyis/ /zhes bya ba ni de lta bu'i gshin rje gshed kyi gzugs kyis so/ /yi ge bzhi po 'di dag dbye bar bya ba ci'i phyir zhe na/ gsungs pa/ 'khrul 'khor 'di zhes pas so/ /bris nas zhes pa 'di yi ge thams cad gzhag pa na'o/ /'khor lo bri
<p>275a.5</p>ba'i sngar gyi rim pa ni go rims kyis te 'khor lo sngar rim mo/ /tra to a ta ra da ni bris pa'i sgra las dbye ba'o/ /ga tri ba ni ro tsa na la sogs pa ste/ de na bri ba'o/ /'khrul 'khor gyi rim pa bri ba'i don ro tsan la sogs te gang la de ston pa'o/ /mngon par 'dod pa'i don yongs su bcad
<p>275a.6</p>pa can ni le'u ste/ ngag gi tshogs pa la yang ngo / /le'u lnga pa'i bshad pa rdzogs so// //phyag rgya 'tshol ba'i bsgom pa las ni dngos grub dang sgrub pa po med pa zhes bya ba ste/ bstod pa sngon du 'gro ba'i gsol ba gdab pas phyag 'di 'du ba'i don du gsungs pa/ de nas bcom
<p>275a.7</p>'das zhes bya ba la sogs pa ste/ 'dis zhes bya ba ni sngar gsungs pa'i/ gti mug rdo rje'i rang bzhin khyod/ /ces bya ba la sogs pas so/ /zhe sdang zhes bya ba ni zhe sdang bar byed pa dang rab tu gsal bar byed pa'o/ /rang rang phyag rgya zhes pa ni rang rang gi de bzhin gshegs pa rnams kyis so/ /
<p>275b</p>
<p>275b.1</p>dkyil 'khor gyi ni lha kun gyi/ /zhes pa ni dkyil 'khor gyi bdag po yangs pa las dkyil 'khor gyi lha thams cad yongs su rnyed pa'o/ /kun gyi zhes pa ni gzhung las lhag pa ste/ des ni dkyil 'khor gyi bdag po gzung ngo / /gshin rje gshed ces pa ni le'u dang por mi bskyod pa la sogs
<p>275b.2</p>pa lnga bshad pas so/ /de lta bas na zhe sdang dang gti mug dang phra ma dang 'dod chags dang phrag dog dang gshin rje gshed rnams la rim pa ji lta bas mi bskyod pa dang rnam par snang mdzad dang / rin chen 'byung ldan dang / snang ba mtha' yas dang / don yod grub pa rnams dbu la bsgom par
<p>275b.3</p>bya'o/ /tsartsi ka dang / phag mo dang / dbyangs can ma dang / gau rI ma rnams kyi dbu la mi bskyod pa dang / rnam par snang mdzad dang / snang ba mtha' yas dang / don yod grub pa rnams rim pa ji lta ba bzhin no/ /tho ba dang dbyug pa dang pad+ma dang ral gri gshin rje gshed rnams la ni/ mi
<p>275b.4</p>bskyod pa dang / rnam par snang mdzad dang / snang ba mtha' yas dang / don yod grub pa rnams kyis so/ /rtag tu dkyil 'khor ni 'khor lo'i lha rnams so/ /bri bar bya zhes pa ni bsgom par bya'o/ /sbyin sreg ces bya ba ni nang gi bdag nyid can gyis te gsungs pa'i bdud rtsi myang ba'i cho ga'i
<p>275b.5</p>rigs pas so/ /dgang zhes pa ni lha'i bdag nyid can gyi gzugs tshim par byed pa'o/ /dam tshig rnams la zhes pa ni go ku da ha na la sogs pa rnams so/ /bsgrub par bya zhes pa ni ji ltar gsungs pa'i bdud rtsi myang ba'i cho gas bza' bar bya'o/ /sdom pa zhes bya ba ni nges par bya
<p>275b.6</p>ba ste/ de yang dkyil 'khor bzhengs pa la sogs pa can nyid do/ /dang po la ni dbu rgyan dbang / /zhes pa ni dkyil 'khor du zhugs nas chu'i dbang gi rjes la dbu rgyan gyi dbang gis so/ /ral gri zhes pa ni rdo rje'i dbang bskur ba'o/ /rdo rje dril bu dang zhes pa ni dril bu'i dbang bskur
<p>275b.7</p>ba'o/ /zla ba bzang ba bzhi zhes bya ba ni/ ming gi dbang dang rigs gsum gyi dam tshig dang / rdo rje slob dpon dang / rdo rje brtul zhugs dang / dbugs dbyung ba dang / lung bstan pa dang / rjes su gnang ba'i rjes la ste thabs dang shes rab kyi dbang bskur ba yang gzung bar bya'o/ /nag po ni rdo rje
<p>276a</p>
<p>276a.1</p>sems dpa' yis ni gshin rje gshed nag po'i rgyud las/ rdo rje sems dpa' nyid la nag po zhes bya'o/ /dbang bskur ba'i dgongs pa bstan pa'i don du gsungs pa/ dbang 'di dag gis zhes bya ba la sogs pa ste tho ba zhes pa ni rnyed pa'o/ /rgyal ba'i sras ni byang
<p>276a.2</p>chub sems dpa'o/ /bya ba byed pa thams cad kyi sngon du 'gro ba can ni gtor ma yin pas/ gtor ma'i cho ga bstan pa gsungs pa/ de nas sngags ni zhes bya ba la sogs pa ste/ /'byung po kun zhes bya ba ni 'byung por gyur pa thams cad de dbang po la sogs pa rnams so/ /de yang
<p>276a.3</p>rang gi lha'i rnal 'byor gyi lta stangs kyis lus rnams thal bar bya ste/ rang gi snying ga'i sa bon las 'od zer spros pa'i bdud rtsis yang dag par reg pas yud tsam gyi rnal 'byor gyi bdag nyid dang 'dra ba'i lha'i rnam par rdzogs pa'o/ /de rnams kyi gtor ma ni nye bar mchod pa'o/ /
<p>276a.4</p>lugs ni byed pa ste/ sngags brjod pa'o/ /ji ltar gsungs pa'i bdud rtsi myong ba'i rim pas bdud rtsi lnga ru bskyed la/ lha rnams de dag gi lce'i 'od zer gyi sgu gus bdud rtsi de dag nye bar longs spyod do/ /de nas ni mngon par 'dod pa'i 'bras bu grub pa'i rjes la sngags de nyid gsungs
<p>276a.5</p>pa/ oM in+d+ra ye zhes bya ba la sogs pa ste/ des ni lha rnams kyi phyir lag pa g.yas pas gnas de dang de rnams su spos btul zhing lag pa g.yon pas dril bu dkrol bar bya'o/ /'di lta ste/ g.yas dang g.yon gyi gnas dang / lte ba dang / snying ga dang / brla'i gnas dang / mgrin
<p>276a.6</p>pa dang / kha dang / g.yas pa'i sna bug dang / rna ba g.yon pa rnams su/ mig gnyis dang mtshog ma ste thams cad kyi gnas su lan gsum gsum du dgrol bar bya'o/ /de nas yang lte ba dang / snying gar ci bde bar ro/ /yang chang 'thung ba'i dus su rang gi lha nyid tshim pa'i don du gsungs
<p>276a.7</p>pa/ byas nas ni zhes bya ba la sogs pa ste/ gru gsum ni zur gsum lag pa g.yon pa'i srin lag gis g.yon du bskor bar bya zhes man ngag go/ /ji ltar gyur zhe na/ gsungs pa/ bi dang zhes bya ba la sogs pa ste/ bshang gci la sogs pas bya zhes pa'i don to/ /chu zhes pa ni byang chub
<p>276b</p>
<p>276b.1</p>sems sam chang ngo / /bshang ba la sogs pa med na myos byed tsam gyis bya'o zhes pa ni man ngag go/ /tshim par bya zhes pa ni/ de rnams kyi dkyil 'khor pa la lag pa g.yon pa'i srin lag gis tshim par byas te/ oM dze sha dza ma ri ye swA hA/ zhes bya ba la sogs pa rnams kyi rim pas
<p>276b.2</p>so/ /kyang zhes pa ni lha rnams kyi 'khor lo ma lus par tshim par byas pa'i rjes la'o/ /dran par byed pa ni rjod par byed pa'o/ /le'u bzhi pa dang ldan pa ni 'khor lo bri ba'i mdor bstan pa tsam byas te/ de nas de dag bri ba'i don du gsungs pa bya ba ni zhes bya ba la sogs pa ste/ bya ba zhes pa
<p>276b.3</p>ni 'bri ba ste/ ri bo na la sogs pa rnams so/ /dkyil 'khor rim gsum zhes bya ba ni dang po'i dkyil 'khor la dkyil 'khor gnyis pas bskor bar bya zhing gnyis pa la yang gsum pas so/ /brgyad dang bcu gnyis bcu drug pa/ /zhes pa ni dkyil 'khor thams cad kyi nang du ni re'u mig
<p>276b.4</p>brgyad pa rnams dang / dkyil 'khor gnyis pa la bcu gnyis pa dang / dkyil 'khor gsum pa la bcu drug pa rnams so/ /de la dkyil 'khor gsum char la khyab pa'i dbu ma las cung zad kyi mtha' gnyis su shar nas zhugs pa'o/ /nub tu ri mo gnyis drang par bya'o/ /de bzhin du
<p>276b.5</p>byang nas zhugs te/ ri mo gnyis drang bar bya'o/ /de dag thams cad kyi nang gi dkyil 'khor gyi dbu ma'i re'u mig bor ba dang / re'u mig brgyad du gyur to/ /dkyil 'khor gnyis pa'i mtshams kyi cha rnams su ri mo re re sbyin par bya'o/ /de dag gis ni gnyis par yang re'u mig
<p>276b.6</p>bcu gnyis su gyur to/ /dkyil 'khor gnyis pa'i mtshams su gnas pa'i ri mo'i mgo bo nas brtsams te logs gnyis nas ri mo gnyis bri bar bya'o/ /de lta bu sa ni zlum por bskor bar gsum pa la yang le'u tshe bcu drug tu gyur to/ /dgod par bya zhes pa ni thams cad kyi nang zlum
<p>276b.7</p>por bskor ba la'o/ /sngags zhes pa ni de bzhin gshegs pa lnga lnga'i sa bon gyi yi ge rnams te dbus su ya ste zhes bya ba la sogs pa'i rjes kyi tshig gis so/ /de yang mtshams bzhi po bor te lhag ma re'u mig lnga po dag go/ /re'u mig bcu gnyis zhes bya ba ni dkyil 'khor gnyis
<p>277a</p>
<p>277a.1</p>pa dag gi'o/ /de la sgo skyong la sogs pa rnams kyi yi ge bcu gnyis pa rnams so/ /sngags dgod pa'i dgongs pa gsungs pa/ grub pa zhes bya ba la sogs pa ste/ ma lus lus pa med par zhes bya ba ni 'jig rten dang 'jig rten las 'das pa la ltos pa'o/ /
<p>277a.2</p>rgyu dang mi rgyur bcas pa ni snod dang bcud du bcas pa'o/ /dang po dang gnyis po'i zlum por bskor ba la sa bon bskor ba'i tshigs su bcad pa bskor ba gsungs pa/ ya ma rA dza zhes pa la sogs pa ste yang dgod par bya ba'i tshigs su bcad pa gang yin zhe na/ gsungs pa/ dbus su ya
<p>277a.3</p>zhes pa ste ya yig ni thams cad kyi nang zlum por bskor ba dang po la'o/ /k+She zhes pa ni k+She yig go/ /'jam pa'i rdo rje zhes pa ni ma yig go/ /me zhes pa ni me yig go/ /dan da ma ni da yig go/ /mtshams kyi stong pa dag ces pa ni nang gi dkyil 'khor gyi mtshams kyi bzhi bor ba
<p>277a.4</p>rnams su'o/ /de dag kyang ci bsgrub bya 'ba' zhig gi ming bri'am zhe na/ gsungs pa/ hUM zhes bya ba la sogs pa ste/ thog ma dang mthar hUM yig gnyis bya zhes bya ba'i don to/ /de lta bu yang drag po'i las ltos nas brjod pa yin la/ zhi ba la sogs pa la ni na ma la sogs pa'i yi ge
<p>277a.5</p>spel bar rtogs par bya'o/ /dkyil 'khor gnyis par bri ba'i don du ya tsa zhes bya ba la sogs pa ste/ phyi rol du zhes pa ni dang por bskor ba las phyi rol du ste/ zlum por bskor ba gnyis pa zhes bya ba'i don to/ /g.yon nas brtsams te zhes bya ba ni g.yon pa ste ji ltar legs par
<p>277a.6</p>gyur pa'o/ /don ni 'di yin te ji ltar tshigs su bcad pa'i 'byung bar 'gyur ba de bzhin du bri ba'o/ /des na sngon du k+She yig nas brtsams te g.yas nas bskor zhes pa'i don to/ /rim pa gsum pa zhes bya ba ni zlum por bskor ba gsum pa'o/ /mdun du zhes pa ni zlum pos bskor ba
<p>277a.7</p>gnyis pa la shar phyogs nas bskor ba ste ya yig las gzhan zhes pa'i don to/ /shar nas zhes bya ba ni shar phyogs nas bskor ba dag ste le'u tshe nas brtsams te g.yas nas bskor zhes pa lhag ma'o/ /d+h+ri ti bi la sogs pa ste/ sngags zhes pa ni/ oM hrIHSh+T+riHwi kr-i tA na na hUM
<p>277b</p>
<p>277b.1</p>zhes pa'i don to/ /de yi bar bar nyid dag tu/ zhes pa ni sngags bris pa'i bar dag tu le'u tshe la gnas pa la'o/ /gang bri bar bya zhe na/ gsungs pa/ mo ka zhes bya ba la sogs pa ste/ rab sngags dang po na mo mthar/ /zhes bya ba ni rab sngags dang po dang mthar ni na ma zhes rtogs
<p>277b.2</p>par bya'o/ /rab sngags ni oM yig ste gang gi dang por rab sngags 'di'o/ /oM hrIHSh+T+riHwi kr-i tA na na hUM zhes pa'i don to/ /sngags 'di'i mthar na ma'i sgra bri ba'o/ /mthar zhes pa ni bsgrub bya'i yi ge mthar yang na ma'o/ /de dag ni zhi ba ste/ des na don 'di yin te/ oM hrIHSh+T+riHwi kr-i tA na na
<p>277b.3</p>hUM/ na mo a mu ka s+ya shAn+tiM ku ru na maHzhes bya'o/ /ba shi ta zhes bya ba ni dbang du bya'o/ /bo ShaT ces pa ni rgyas pa'o/ /hUM zhes pa ni bsad pa'o/ /phaT ces pa ni skrod pa'o/ /gzhan yang hUM gi yi ge gnyis byas te hUM phaT ces rtogs par bya'o/ /'di dag gis nye bar mtshon nas
<p>277b.4</p>gzhan du yang ho zhes pa 'di lta bu dang por bya ste ji ltar rigs par brjod par bya'o/ /sa bon zhes pa sa bon dang 'dra ba sa bon te/ oM hrIHla sogs pa'i sa bon rnams so/ /tha mar zhes pa ni tha mar ram lhag ma ste bsad pa'o/ /hrIHzhes pa ni dgug pa'o/ /zhi ba dang skrod pa la sogs par
<p>277b.5</p>byed ces pa'i don to/ /bsrung zhing 'khor lo rnam par bri ba la bsrung ba ni zhi ba'o/ /'di dag nye bar mtshon pa ste/ de'i don gyis na 'khor lo ste 'khrul 'khor gnyis so/ /de'i rnam pa bri ba ni/ yang dag pa'i rim pa nyid kyis nges par byas na 'di la yang de bzhin du'o/ /le'u drug
<p>277b.6</p>pa'i bshad pa rdzogs so// //sngar ma gsungs pa'i dkyil 'khor pa'i rnal 'byor ma bzhi'i zhal la sogs pa bstan pa'i don du gsungs pa/ zhal gsum zhes bya ba la sogs pa ste/ phyag na 'khor lo zhes pa 'dis gti mug gshin rje gshed kyi phyag mtshan gyi gtso bo 'dzin
<p>277b.7</p>pa'i phyir mtshan ma zhes gzhan dag zhal yang gti mug gshin rje gshed dang 'dra ba'o/ /dgos pa bstan pa'i don du khrag dgug pa zhes bya ba la sogs pa ste sbyor ba las shes pa'i rab tu sbyor ba'i spyod yul las so/ /rdo rje phag gdong ma'i zhal la sogs pa'i don du zhal gsum zhes bya
<p>278a</p>
<p>278a.1</p>ba la sogs pa ste mgo na zhes pa ni phag gi gdong pa can no/ /phyag na rdo rje zhes pa 'dis rim pa ji lta ba bzhin du 'di yang zhe sdang gshin rje gshed dang 'dra ba'o/ /dgos pa bstan pa'i don du chang dgug pa zhes bya ba la sogs pa'o/ /rdo rje dbyangs can ma'i zhal la sogs
<p>278a.2</p>pa'i don du zhal gsum zhes bya ba la sogs pa ste/ pad+ma dmar po 'dzin zhes bya ba 'dis kyang rim pa ji lta ba bzhin du 'di 'dod chags gshin rje gshed dang 'dra ba'o/ /dgos pa bstan pa'i don du gsungs pa/ shes rab 'phel ba zhes bya ba la sogs pa'o/ /rdo rje gau rI ma'i zhal la sogs
<p>278a.3</p>pa bstan pa'i don du gsungs pa/ zhal gsum zhes bya ba la sogs pa ste/ 'di lta bus kyang phrag dog gshin rje gshed kyi zhal dang / sku mdog gtsor bstan pa las/ 'di yang phrag dog gshin rje gshed dang 'dra ba'o/ /dgos pa bstan pa'i don du gsungs pa/ khu ba dgug
<p>278a.4</p>pa zhes bya ba la sogs pa'o/ /tsartsi ka'i dgos pa bstan pa bshad pa'i don du gsungs pa/ de nas yang zhes bya ba la sogs pa ste/ khrag dgug ces pa ni gang gis khrag 'gug par byed pa de lta bu'o/ /de nyid ni rdo rje ste mi phyed pa'i phyir ro/ /de yang rdo rje tsartsi ka'i gzugs te der sems gcig
<p>278a.5</p>pas na de nyid ting nge 'dzin to/ /kha gdangs pa dag byas pa ni/ /zhes bya ba ni lce la dzaHyig dmar po bltas te/ de'i 'od zer rnams las srin bu pad+ma'i rnam par song ste/ bsgrub bya'i snying phug ste de'i khrag rnams srin bu pad+ma'i rnam pa des bkug nas rang gi khar zhugs par nga rgyal brtan par bya
<p>278a.6</p>zhing sngags brjod pa dang ldan pa'o/ /khams gsum ni 'jig rten gsum pa'o/ /khrag chen po ni khrag gi tshogs so/ /chang 'gug pa'i rdo rje zhes bya ba ni sngar bzhin pa'i rdo rje phag mo'i gzugs te/ 'dir gsungs zhes bya ba ni gsungs nas so/ /chang gzhag pa'i snod gsungs pa/ rdza
<p>278a.7</p>mkhan lag pa phyis pa'i sa/ /zhes pa ste kham pa'i snod byas pa'i rjes la lag pa phyis pa byas te gang 'jim pa rdza mkhan gyis bor ba de las so/ /nye bar byas la zhes pa ni ring thung gi tshad khru gang la kha'i zheng du mtho gang pa lto che ba der chang blugs la snod chung ba gzhan zhig dang ldan pas kha
<p>278b</p>
<p>278b.1</p>bcad pa'o/ /rkun ma'i skra'i steng zhes pa ni g.yengs pa'i skra las chun po bya ste/ sngags 'dis rjes su drang bar bya/ /zhes bya ba ni chang cung zad myos nas 'ongs te/ snod du blugs nas chang de la dzaHyig dmar po'i 'od zer gyi sbu gus sbubs nas drangs te zhugs nas snod du blugs pa nyid du
<p>278b.2</p>bsam zhing sngags brjod par bya'o/ /pa ta na'i mchod rten dag tu bstan pa zhes pa ni/ oM ta de sha zhes bya ba'i gnas na pa ta na'i mchod rten yod pa ste/ der dpa' bo dang dpa' mo'i dkyil 'khor du bcom ldan 'das de dag nyid kyi cho gas 'jig rten gsum gyi chang 'gugs pa'o/ /de ltar
<p>278b.3</p>yang rdo rje phag mo'i khyim de nyid na chang gi dri zad pa med pa yod do/ /dal gyis dmigs nas 'bad par bya/ /zhes pa ni pha rol gyi spyod yul ma yin te mi smra bas so/ /shes rab kyi pha rol tu phyin pa rdo rje zhes bya ba ni rab tu rnam par 'byed pa ste/ gzung ba dang 'dzin pa'i dngos po med pa'i ye
<p>278b.4</p>shes ni shes rab bo/ /de'i phyi rol na chos thams cad bdag med pa'i gnyis su med par shes pa'i mtshan nyid can no/ /phyin pa ni blo ste des na shes rab kyi pha rol tu phyin pa'o/ /de nyid mi phyed pas na rdo rje ste dbyangs can ma'i gzugs so/ /ting nge 'dzin zhes pa ni sngar gyi bzhin no/ /
<p>278b.5</p>gzugs 'dis kyang brtsams pa la zhugs te zhag so sor bzla bar bya'o/ /oM rA ga ra ti zhes pa'i sngags ni sngar gyi bsnyen pa'i yi ge 'bum bzlas par bya'o/ /rdo rje dbyangs can ma'i gzugs nyid kyi thams cad la bya'o zhes pa ni man ngag go/ /tshes kyi dang po nas bzung ste/ /zhes pa ni
<p>278b.6</p>dkar po'i tshes nas bzung ste/ dus nam gyi tshe zhe na/ gsungs pa/ ji srid ces bya ba la sogs pa ste gang cung zad brjod pa kun te yang dag par 'dus byas pa de nyid kyis so/ /de nyid kyi phyogs la yang ci nyin zhag de nyid la yang dag par 'dus pa de nyid dam zhe na/ gsungs pa/ 
<p>278b.7</p>ji srid zla ba'i rjes su 'jug pa zhes pa ste/ gang gi tshe zla ba shar ba dang der mngon par phyogs pa'o/ /mi nus na mdun du snod chus bkang la zla ba'i gzugs la blta zhes pa ni man ngag go/ /ma lus lus pa med pa ni/ /zhes pa ni 'jig rten dang 'jig rten las 'das pa'o/ /khams
<p>279a</p>
<p>279a.1</p>gsum ma lus pa zhes pa ni 'jig rten gsum po kun kyang dbang du gyur zhes bya ba'i don to/ /khu ba 'gug pa la sogs pa ni snga ma bzhin no/ /rdo rje gau rI'i gzugs la zhes pa'i don to/ /rlung dang dril bu lcags kyu sbyor/ /zhes bya ba ni/ oM ka ta ni zhes bya ba la
<p>279a.2</p>sogs pa'i sngags brjod pa ste/ gang gi tshe dzaHyig gsum brjod par byas pa de'i tshe lce la dzaHyig dmar po'i 'od zer dang bcas pa'i 'byung ba'i rlung lcags kyu'i rnam pas nang du sbu gu'i rnam pas khu ba bkug ste khar zhugs pas blta bar bya'o/ /de'i tshe gang nas 'ong zhe na/ 
<p>279a.3</p>sngar gyi dang sbyar bar bya ste kha gdong zhes pa ni b+ha ga'i lam nas so/ rdo rje'i lam nas zhes pa ni pho'i dbang po'i bug pa nas so/ /don ni 'di yin te lam de nas rlung dang dril bu lcags kyu'i sbyor ba 'di rab tu zhugs te mgo bo na gnas pa'i khu ba'i tshogs haM yig las bkug cing drang
<p>279a.4</p>bar bya'o/ /bzlas dang bsgom pa zhes pa ni sngags bzlas pa dang lhar bsgom pa'i sbyor ba las so/ /gshin rje 'joms pa zhes bya ba ni nyon mongs pa ste zhe sdang gshin rje gshed kyi gzugs so/ /dbang bskur ba'i mchog ces pa ni sems can rjes su bzung ba la phul du gyur pas na mchog
<p>279a.5</p>go/ /dbang bskur ba ni dbang gi rgyur gyur pa'i phyir ro/ /de'i dam tshig sngags te des na dbang bskur ba mchog gi dam tshig go/ /dkyil 'khor du zhugs pa'i don du me tog sbyin pa'i sngags so/ /don ni 'di yin te/ slob ma la mig ras bkab la dkyil 'khor khang pa'i phyi rol du yol
<p>279a.6</p>ba phug ste/ u dum+WA ra zhes bya ba la sogs pa'i sngags kyi tshig 'dis lag par me tog sbyin par bya'o/ /me tog dor ba'i rjes la/ chu dang dbu rgyan gyi dbang sbyin pa dang / gang gi tshe rdo rjes dbang bskur ba de'i tshe khams gsum chen po'i la sogs pa'i sngags 'dis sbyin par bya'o/ /
<p>279a.7</p>rdo rje dril bu'i dbang bskur ba gsungs pa/ shes rab thabs zhes bya ba la sogs pa ste/ rdo rje khyod kyis bya ba ni de bzhin gshegs pa lnga'i ngo bo ni khyod do zhes dbugs dbyung ba sbyin par bya'o/ /slob ma bsdu ba nyid du gyis/ /zhes bya ba ni rjes su gnang ba'i sbyin pa'o/ /thabs dang shes
<p>279b</p>
<p>279b.1</p>rab las byung ba'i byang chub sems bza' ba'i sngags gsungs pa/ btung ba rin po che 'dis ni/ /rdo rje'i lus ni rab grub pa/ /zhes pa'o/ /btung ba'i gnas skabs las dkyil 'khor du 'jug pa'i dam tshig gi chu btung ba'i don du gsungs pa/ 'thung zhig ces bya ba la sogs pa'o/ /
<p>279b.2</p>don chen po'i rgyu'i phyir dang mi gtsang ba bsal ba'i don du gsungs pa/ /shin tu dga' ba zhes bya ba la sogs pa ste/ bdag nyid che zhes bya ba ni yon tan chen po zhes pa'i don to/ /le'u bdun pa'i bshad pa rdzogs so// //sngon du gsungs pa'i gsol ba btab pa'i
<p>279b.3</p>rjes la/ dkyil 'khor bri ba'i don du sa gzhi yongs su gzung ba gsungs pa/ de nas rdo rje 'dzin zhes bya ba la sogs pa ste/ bgegs dang log par 'dren pa dang gdug pa can dag ces pa ni lus dang dag dang yid kyi dbye ba las so/ /brlag pa'i phyir ni bsal ba'i phyir ro/ /gsungs
<p>279b.4</p>pa ni sngags zhes pa lhag ma'o/ /ral gri 'chang zhes pa ni nye bar mtshon nas 'khor lo dang / rin po che dang / pad+ma dang / rdo rje rnams byin la/ lnga char la yang sngags 'di brjod par bya'o/ /de ltar ral gri nye bar mtshon nas gcod par byed pa 'gegs par byed pa'o/ /rigs pa
<p>279b.5</p>gsum las skyes pa ni/ lus dang ngag dang yid las yang dag par byung ba'o/ /sa'i lha dgug pa'i don du lha mo khyod ni zhes bya ba la sogs pa ste/ sangs rgyas thams cad pa zhes bya ba ni drug pa'i don gyi gnyis pa'o/ /dpang du gyur zhes pa la dpang po ni legs pa mthong ba'i lam du
<p>279b.6</p>gsungs pa/ de la yod pas dpang po'o/ /dkyil 'khor du gzhug pa'i dam tshig dang bya ba gsungs pa/ dmar po'i gos kyis zhes pa ni ras kyis so/ /mdun sgor zhes pa ni shar sgor ro/ /dri ba brjod ces pa ni slob ma zhes pa lhag ma'o/ /brjod pa yang slob mas zhes pa
<p>279b.7</p>lhag ma la'o/ /gsol ba gdab ces pa ni slob mas te/ ras sam dar dmar pos gdong dkris la me tog bzung ba'i rjes la'o/ /gsum pa zhes pa ni lan gsum du'o/ /rjes su brjod pa ni gsol ba gdab par byed pa ste/ sangs rgyas zhes pa ni chos dang gang zag thams cad la bdag
<p>280a</p>
<p>280a.1</p>med par rtogs pa las chos kyi sku'i rang bzhin rnams kyis so/ /chos chen po zhes pa ni longs spyod rdzogs pa dang sprul pa'i skus te de dag gi sgo zhes pa'i don to/ /rdo rje sems dpa' zhes bya ba la rdo rje ni bla na med pa'i byang chub po/ /de la sems dpa' ni gang la bsam pa yod pa de lta bu'i don ni rdo rje
<p>280a.2</p>sems dpa' zhes pa'i don to/ /bdag kyang bsgral ba'i don du zhes pa ni bdag ni rang nyid do/ /bsgral ba ni bsrung ba'o/ /mchog ni mngon par 'dod pa'i don te dbang bskur ba zhes pa'i don to/ /bdag gi ni bdag la'o/ /de'i rjes la slob ma'i bya ba gsungs pa/ glu dang rol mo zhes bya ba la sogs pa ste/ 
<p>280a.3</p>bstod ces pa ni/ gti mug rdo rje'i rang bzhin khyod/ /ces bya ba la sogs pa'o/ /stong pa nyid bsgoms pa'i rjes la/ brjid pa gsungs pa/ oM shU n+ya tA zhes bya ba la sogs pa ste/ de'i don rnam par dpyad pas ci dgos she na/ nye bar brjod pa de nyid 'bras bur gsungs pa'o/ /rab tu gnas pa dang / 
<p>280a.4</p>slob ma'i bya ba la sogs pa'i dman pa'i skyon bsal ba'i don du sbyin sreg gsungs pa/ de nas sbyin sreg ces bya ba la sogs pa ste/ rgyas pa'i sems kyis zhes pa ni bu ram dang 'o ma zos pa'o/ /'dod pa ni chags pa'o/ /khro bo ni khro bo dang bcas pa'o/ /dkyil 'khor rnam pa ni thab
<p>280a.5</p>khung zlum po'o/ /rdzing bu'i rnam pa ni gru bzhi pa'o/ /nam mkha'i khams 'dra ba ni gru gsum mo/ /rgyar bstan pa'i don du gsungs pa/ khru gang zhes bya ba la sogs pa ste/ ji ltar rgyas pa de bzhin dbang / /zhes pa 'di yang khru gnyis pa nyid do/ /sor nyi shu zhes pa ni sor nyi shu'i tshad do/ /thab
<p>280a.6</p>khung rnams kyi zabs gsungs pa/ khru phyed ces bya ba la sogs pa ste/ lnga gnyis zhes pa ni sor bcu'o/ /dbang la ji ltar de bzhin dgug pa yang dbang gi thab khung dang mthun par ro/ /rengs pa la ma gsungs pa la yang rgyas pa'i thab khung dang 'dra ba yin te lha'i rnal 'byor dang mtshungs pa'i phyir ro/ /
<p>280a.7</p>de bzhin du bskrad pa dang dbye ba dang bsad pa rnams kyang thab khung 'dra bar shes par bya'o/ /nyi ma'i nges pa bstan pa'i don du gsungs pa/ tshes gcig ces bya ba la sogs pa ste/ bcu bzhi ni nag po'i'o/ /mngon spyod ni dbye ba dang bskrad pa dang bsad pa'o/ /tshes brgyad ni dkar po'i 'o/ /
<p>280b</p>
<p>280b.1</p>'dir man ngag ni 'di yin te/ dran pa med cing nus med pas/ /gang zhig cho ga dman gyur na'ang / /rab gnas la sogs rjes la ni/ /sbyin sreg kun nas dgang bar bya/ /bsgrub bya du ma'i dbye ba yis/ /sbyin sreg dbye ba'ang mang por 'gyur/ /gzhung mangs dogs pa'i 'jigs pa
<p>280b.2</p>yis/ /'dir ni phyogs tsam brjod pa'o/ /sngags dang phyag rgya bcas pa yis/ /dang por sa ni sbyang ba ni/ /lag pa g.yas pas gzung bya zhing / /de rjes rdo rje bsgoms te brdeg /oM ha na ha na kro d+ha hUM phaT/ thab khung khru gang tshad du brko'o/ /brkos pa khru phyed thabs su gyur/ /de las
<p>280b.3</p>gzhi dang kha khyer te/ /gzhi ni ge sar bcas par bya/ /kha khyer pad+ma kha bye ba'o/ /chu dang zheng du kun du mnyam/ /so sor sor ni bzhi pa'o/ /rgyas pa bzhi ni sor brgyad do/ /de dor 'phangs su sor brgyad de/ /sor brgyad pa la gru bzhi ste/ /mu khyud rdo rjes mtshan pa'o/ /dbang dang dgug pa
<p>280b.4</p>la ni rgyas pa bzhin du'o/ /zla ba phyed pa'i rnam pa'o/ /drag po las kyi thab khung ni/ /gzhi dang kha khyer spangs pa'o/ /thab khung de dag gi dbus su ni 'khor lo dang / rin po che dang / pad+ma dang / ral gri dang / rdo rje ste/ dbus kyi 'phangs su sor gcig la chur sor brgyad pa bri bar
<p>280b.5</p>bya'o/ /zhi ba'i rdul tshon dkar po dang / /rgyas pa'i rdul tshon ser por bya/ /dbang la dmar po gzhan la gnag/ /las kyi rab tu dbye bas so/ /phyogs dang dus kyi dbye bas ni/ /bden pa'i don du gsungs pa'o/ /phyogs la ji ltar de bzhin dus/ /mkhas pas las ni de der byed/ /
<p>280b.6</p>sngags pas kha ni shar du phyogs/ /zhi ba las ni yang dag brtsam/ /rgyas pa byang du shes bya ste/ /mngon spyod las ni lho ru'o/ /dbang la nub tu brjod pa ste/ /gang phyir dgug pa la yang ngo / /snga dro zhi ba bya ba ste/ /dgongs mo la yang rgyas pa'o/ /nyi ma gung la drag po'i
<p>280b.7</p>las/ /nam phyed la ni dbang dag go/ /sbyin sreg rjes mthun shing rnams ni/ /ma gas pa dang rtse mo'i cha/ /lo ma gnyis ldan dge ba'o/ /las kyi dbye bas bsdus pa ni/ /rgyas pa sor ni bcu bzhi ste/ /zhi ba sor ni bcu gnyis pa'o/ /dbang la sor ni bcu pa ste/ /dbye dang bskrad
<p>281a</p>
<p>281a.1</p>la sor ni brgyad/ /de bzhin zhi la sha ka ra/ /dkar po'i 'bras ni ma grugs pa/ /de bzhin dbang dang dgug pa dag /mar dang sbrang dang ka rar bsres/ /me tog dmar po'am ut+pal/ /de bzhin rgyas dang rengs pa dag /me tog ser po mar la sbags/ /de bzhin
<p>281a.2</p>du bsad pa la ni tsher ma dang / dug dang / ske tshe dang / tshwa dang / shing skam 'khyog po rnams tsha ba'i mar gyis sbags te de rnams sreg par byed do/ /de bzhin du bskrad pa la bya rog chen po'i sgros sbyin sreg bya'o/ /de ltar gzhan dang gzhan dag ni rjes su 'brangs te shes par bya'o/ /'bru
<p>281a.3</p>dang shing rnams nyid dang ni/ /mchod yon snod ni g.yas su gzhag /rim pa ji ltar bzhag byas la/ /de kun mngon par bsngags par phye/ /rgyas pas lag pa thal sbyar nas/ /dbus ma gnyis po brkyang byas la/ /thams cad dag par byed pa'i phyag rgya'o/ /oM shrI swA hA/ mar dag par
<p>281a.4</p>byed pa'i sngags so/ /oM swa swA hA/ rdzas 'khru ba'i sngags so/ /oM dzrIM swA hA/ 'bru rnams dag par byed pa'i sngags so/ /oM ku ru ku ru swA hA/ rdzas gzhan rnams sbyong bar byed pa'i sngags so/ /oM a swA hA/ yam shing sbyang ba'i sngags so/ /shing ni thab khung las dma' ba/ /thab khung sbyin sreg
<p>281a.5</p>cha las byung / /ku sha ra min rtse rdum min/ /rtse mo shar phyogs kha bstan pa/ /bkram nas yang ni rtse gcig tu/ /kha khyer la ni dgram pa'o/ /tsan+dan a ka ru shing rnams/ /gzhan yang dri dang ldan pa'i shing / /sbyin sreg rnam pas 'bar ba dang / /phyi nas yang ni me dgug bya/ /me yi dbus su bsam
<p>281a.6</p>bya ba/ /pad+ma nyi ma'i dkyil 'khor la/ /me yi lha ni spyan gsum pa/ /phyag bzhi zhal ni bzhi pa'o/ /g.yas pa mchog sbyin bgrang phreng dang / /g.yon pa dbyi gu spyi blugs so/ /kha dog las kyi rjes mthun par/ /sa bon raM las bsgom par bya/ /spos snod lag tu bzung byas la/ /oM tshur
<p>281a.7</p>spyon tshur spyon 'byung po che/ /lha yi drang srong bram ze mchog /sreg blugs zhal zas bzhes slad du/ /'di nyid du ni nye bar bzhugs/ /dgug pa'i tshigs su bcad pa'o/ /de la mchod yon zhabs bsil dbul/ /de la mchod yon gyi sngags ni 'di yin te/ oM dzaHhUM baM hoHkhaM raM/ zhabs bsil gyi
<p>281b</p>
<p>281b.1</p>sngags ni/ oM nI rI hUM khaM/ bshos gtsang gi sngags ni/ oM d+h+waM d+h+waM/ 'dod pa dngos grub blo nyid kyis/ /dam tshig yang dag brjod par bya/ /oM badzrA na la ma hA b+hU ta dz+wa la ya sarba b+hasmi ku ru/ sarba duSh+Tan hUM phaT/ dr-ish+ya dzaHhUM baM hoHsa ma ya shwaM sa ma ya a haM/ dam tshig sbyin pa'i tshigs su bcad pa
<p>281b.2</p>ni/ lag pa g.yas pa pus mo'i nang du bcug ste bzung ba ni/ dgang gzar blugs gzar dam pa ste/ /sa bon rdo rje'i mtshan dbus bsgom/ /me lha'i sku gsung byin gyis brlab/ /dbu la rin chen 'byung ldan te/ /lce la rdo rje rtse gsum mo/ /sreg blugs bzang po dbul bar bya/ /
<p>281b.3</p>oM ag+na ye swA hA/ mar gyi'o/ /oM sarba pA paM da ha na badzrA ya sarba pa paM da ha na swA hA/ til nag po'i'o/ /oM puSh+Tu ye swA hA/ 'bras sA lu ma grugs pa'i'o/ /oM sar+b+ba saM pa de swA hA/ 'bras chan zho dang mchog tu gyur pa'i zan gyi'o/ /oM sar+b+ba bi dzA ya swA hA/ 'bras kyi so ba gra ma med
<p>281b.4</p>pa'o/ /oM ma hA ba gA ya swA hA/ nas kyi'o/ /oM ma hA ba lA ya swA hA/ sran ma sha'i'o/ /oM badzra g+hasma rI swA hA/ gro'i'o/ /cho ga 'di ni las thams cad pa ste mthun pa'o/ /khyad par du ni las dang rjes su mthun par bsreg rdzas rnams khyad par gyi sngags kyis sbyin sreg bya'o/ /kha dog dri dang
<p>281b.5</p>rtse mo 'khyil/ /gzugs sgra sogs pa dge ba ste/ /yon tan gyi ni dge ba yis/ /me la bsreg rdzas bsreg pa zhes/ /zhi ba la ni dkar ba ste/ /rgyas pa la ni ser po'i mdog /dbang la dmar po mngon spyod ni/ /kha dog nag po mchog tu 'gyur/ /dbang po'i gzhu dang 'dra ba dang / /sbyin
<p>281b.6</p>sreg g.yas su 'khyil pa mchog /rnga yi sgra bzhin zab pa dang / /snum zhing rtse mo gcig tu 'khyil/ /du ba'i tshogs ni mang zhing me stag bcas/ /rim pas langs shing dal bu dal bus te/ /'od zer dum bur chad cing gzi brjid ldan/ /snum med par snang gnag dang bcas/ /
<p>281b.7</p>la la sha yi mdog 'dra ba/ /rtse mo nyi ma mnyam pa'i mdog /de bzhin ba glang mgo dang mtshungs/ /mi dge mtshan ma yang dag mthong / /de lta bu sogs mtshon pa'o/ /sbyin sreg gi mthar me 'bar ba zhi ba dang / khyad par du gyur pa'i me tog dang / spos la sogs pa'i mchod
<p>282a</p>
<p>282a.1</p>pa'i tshogs dang / tshigs su bcad pa 'dis gshegs su gsol bar bya'o/ /bdag gi don dang gzhan gyi don/ /bsgrubs te sreg blugs bzhes nas kyang / /ji lta'i dus su yang ni gshegs/ /bdag la dngos grub thams cad mdzod/ /me ni bsad par dkar
<p>282a.2</p>ba ste/ /zhi dang rgyas pa'i sgrub pa la/ /chu ni dkar ser dbang sogs la/ /chu ni dmar dang nag po shes/ /oM gi li gi li hUM dza swA hA/ zhes bya ba 'dis thal ba spos dang me tog dang / rnga sgra dang bcas pas chu bo dag tu bskur bar bya'o/ /le'u brgyad pa'i bshad pa rdzogs so// //
<p>282a.3</p>char dbab pa'i cho ga gsungs pa/ rgya mtsho'i sa zhes bya ba la sogs pa ste/ de'i ma rnyed pa'i phyogs la yang nye bar mtshon pa las te/ chu bo dang / chu klung dang / lteng ka dang / rdzing dang / lum shong dang / khron pa rnams kyi ngos gnyis nas blang bar bya'o/ /klu gcig ces pa ni 'jim pa
<p>282a.4</p>las pad+ma 'dab ma brgyad pa'i dbus su chu bdag sprul gyi gdengs ka bdun pa/ skyes bu'i gdong pa can phyag gnyis pa/ g.yas ral gri 'dzin zhing g.yon pa na zhags pa bsnams pa baM yig las skyes pa'o/ /shar phyogs kyi 'dab ma la mtha' yas ut+pal sngon po ltar sngo bsangs/ lho
<p>282a.5</p>phyogs na nor rgyas dkar po/ nub phyogs na 'jog po dmar po/ byang phyogs na stobs rgyu nag po/ mer pad+ma dmar po/ bden bral du pad+ma chen po dkar po/ rlung du dung skyong ser po/ dbang ldan du rigs ldan sna tshogs so/ /de rnams
<p>282a.6</p>kyang 'jim pa la nAM gyi yi ge lan bdun du mngon par bsngags te/ nAM yig las skyes pa/ snying gar thal mo sbyar pa gzhag la/ sbrul gyi gdengs ka re re dang ldan pa blta bar bya'o/ /oM phu snying gar dgod ces pa ni/ /oM hrIHSh+TIHwi kr-i tA na na hUM hUM/ /sap+ta ba ta la ga ta na nA ga A kaR+Sha ya ha ra dza ya/ phu phu phu phu phu phu phu phu hUM/ de rnams
<p>282a.7</p>gro ga la bris te/ thams cad kyi snying gar gzhug par bya'o/ /hrIHSh+Thil sogs sngags bzlas te/ zhes bya ba ni snying gar bkod pa'i sngags de nyid bzlas par bya ste/ gshin rje gshed kyi rnal 'byor dang ldan zhing bdag nyid khros pa'i sems kyis rgyan thams cad kyang sngon po/ phyogs brgyad na
<p>282b</p>
<p>282b.1</p>gnas pa'i klu rnams kyi mjug ma dag dbus kyi chu bdun gyis yang dag par mnan zhing / thams cad kyi mgo bo rnams kyang gshin rje gshed kyis mnan nas gnas par blta zhing / klu thams cad kyi gnas rnams su 'bar ba'i gzugs su yang nas yang du blta bar bya'o/ /gshin rje gshed
<p>282b.2</p>kyi tshogs su gsal ba yi/ /phyag mtshan sna tshogs pas gzir ba dang ldan pa nyid kyang stong phrag bcur bzlas pa byas pas gdon mi za bar char 'bab par 'gyur ro/ /gzhan dag tu mthong ba yang blangs nas 'di lta bu yang bya ste/ gshin rje gshed kyi dkyil 'khor bzhengs su gsol bar byas la/ 
<p>282b.3</p>de nas rlung gi phyogs su rdzing bu chung ngu bya'o/ /de'i dbus su klu rnams kham phor kha sbyar du gzhug par bya'o/ /glang po che myos pa ni mgo byug /klu gdul bar byed pas ni klu rnams la byug par bya/ ba nag mo'i 'o mas ni kham phor dgang bar bya/ kham phor kha sbyar ni skud pa nag pos
<p>282b.4</p>bcing bar bya'o/ /mchod pa dang gtor ma la sogs pa dang / dam tshig kyang bza' zhing drag po'i las kyi tshe bsnyen pa dang ldan par bya'o/ /rgya mtsho'i rlabs rengs pa'i don du gsungs pa/ sbrul nag po'i zhes bya ba la sogs pa ste/ sbrul nag po ni a la gar ta'i sha ste nim
<p>282b.5</p>pa'i lo ma dang cha mnyam zhes pa lhag ma'o/ /ril bus zhes pa ni sran tsa na ka'i tshad tsam mo/ /bzlas pa khri byas zhes pa ni rengs pa'i tshogs stong phrag bcu bzlas par bya'o/ /rlabs rengs par byed pa ni gang gi tshe rlabs byung bar gyur pa de'i tshe ril bu gcig bskyur bar bya'o/ /
<p>282b.6</p>tsan+dan gyi 'bras bu brgya zhes pa ni/ da du ra'i 'bras bu'i nang na gnas pa'i sa bon rnams ni nyi shu lnga ste/ ma sha'i 'bras bu rnams kyang de tsam mo/ /'bras zhes pa ni ma grugs pa'i 'bras sA lu ste/ de yang de dag tsam nyid do/ /de ltar rtsis pas brgya phrag gsum du gyur pa'o/ /'bum
<p>282b.7</p>phrag brgyad ces pa ni dgug pa'i cho gas 'bum phrag brgyad mngon par bsngags pa ste/ /brgya phrag gsum zhes pa ni lhag ma'o/ /sbyin sreg la ni lha zhes pa ni/ dgug pa'i rim pa tsam na ci co dang / 'bras sA lu rnams re re blangs pa las bsdoms pas sa bon rnam pa gsum mo/ /
<p>283a</p>
<p>283a.1</p>sbyin sreg ni bsreg rdzas kun nas bsreg pa'o/ /lha zhes pa ni bcom ldan 'das gshin rje gshed nag po nyid de/ des nye bar mtshon nas gang yang rung ba'i ming gis sbyin sreg byas pas de nyid mthong bar 'gyur ro/ /mthong ba nyid ni mngon par 'dod pa'i dngos grub
<p>283a.2</p>bo/ /yog pa'i shing zhes pa ni/ shi ba'i ro la bsregs pa'i phyed tsam tshig pa dkrugs pa'i shing bu'i sol ba'o/ /smyon pa'i khu ba dang btags zhes bya bar 'brel lo/ /gri zhes pa ni dbang du bya ba'i cho gas stong phrag bcu bzla bar bya'o/ /de ltar lhan cig tu bsgrubs nas gang gi tshe
<p>283a.3</p>dgos pa de'i tshe gang la bltas pa de dbang du byed par 'gyur ro/ /rtsa sngags 'bum phrag bzhi bzlas zhes pa ni gti mug gshin rje gshed kyis te zhi ba'i cho ga la zhes pa'o/ /ming sbyin pa sngar ma mthong ni mthong ba zhes te bzlas par bya'o/ /de ltar byas na gang yang rung ba la sbrul gyis zin pa de la lan
<p>283a.4</p>bdun mngon par bsngags pa'i yungs kar mngon par brdeg par bya'o/ /ri gshong sa ni blangs la zhes pa ni gang yang rung ba'i ri gshong nas sa'i cha dkar po'i dum bu la rang gi lag pas mnan te/ sa 'og bzhin du kun la mthong bar gyur pa'i bar du ste/ zhi ba'i cho gas mgo nad
<p>283a.5</p>ces spel ba'i sngags kyis mngon par bsngags par bya'o/ /ma 'ongs pa'i dus su yang ji srid nam mkha'i mthar thug gi bar du blo brtan pas byin gyis brlab pa byas 'jim pa des de nas mgo nad can gang yang rung ba'i mgo la byug par bya'o/ /des mgo nad nyams par byed do/ /
<p>283a.6</p>lan bdun mngon par bsngags zhes pa ni zhi ba'i cho gas so/ /lag pa zhes bya ba ni lag par zla ba'i dkyil 'khor bsgoms pa las ba mo lta bu'i char pa'i rgyun gyis so/ /'byung mi 'gyur zhes pa ni ma 'ongs pa'i dus su yang skye bar mi 'gyur ba'o/ /nyams par byed ces pa ni bskyed zin pa
<p>283a.7</p>yang zhi bar byed pa'o/ /tshar bcad pa bstan pa'i don gsungs pa/ bram ze zhes bya ba la sogs pa ste/ thal ba zhes bya bas ni sol bas so/ /dur khrod sa zhes bya ba ni 'jim pa dag gis so/ /gzugs brnyan ni ji ltar 'dod pa'i tshad tsam lhag ma'o/ /rdo rje chen po ni rtse mo lnga pa'i rdo rje'o/ /
<p>283b</p>
<p>283b.1</p>a pa s+ya bya ni g.yon pa'o/ /N+r-i mgo ni mi'i mgo bo'o/ /cher 'jigs pa ni 'jigs par byed pa can de zhal rnam par 'gyur ba la sogs pa rnams kyis so/ /bdud rtsi dang sha lnga pos/ /zhes bya ba ni/ sha lnga po dang bdud rtsi lnga po dag go/ /rtag gsol gdab ces bya ba ni de'i rnal 'byor du dmigs
<p>283b.2</p>la/ oM hrIHSh+T+riHwi kr-i tA la sogs pa'i sngags dang / dgra bo'i ming du spel la gsang ba'i cho gas bzla bar bya'o/ /'di skad brjod ces bya ba ni dus myur ba zhes pa'i don to/ /gang yang rung ba'i nyin zhag la zhes pa'i don to/ /tshar bcad pa gzhan dag bstan pa'i don du gsungs pa/ 
<p>283b.3</p>'dra'i zhes bya ba la sogs pa ste/ rnam par snang mdzad ni bshang ba'o/ /mi'i rkang sbubs zhes bya ba ni bcangs pa'i rjes rang gi thur ma'i sbu gu'o/ /'bum bzlas zhes pa ni dgra'i ming dang spel ba sngar gyi'o/ /bskrad pa la ni bsgom pa ste/ 'khrul 'khor dang bral ba nyid kyis bzlas par byas
<p>283b.4</p>nas so/ /shing gi rtser zhes pa ni sarko ta'i shing ngam ba ru ra'i shing gi rtse mo la'o/ /mnyes zhes pa ni gang de shing las thab la rnam par snang mdzad bsams te/ rkang sbubs mar 'ba' zhig gis bkang nas dgra la zhi ba'i cho ga bya ste/ stong phrag brgyad cu bzlas pa byas na de'i tshe de bde bar
<p>283b.5</p>'gyur ro/ /gshin rje 'jigs pa zhes bya ba ni gshin rje 'jigs pa gong du ston pa de yang de bzhin no/ /le'u dgu pa'i bshad pa rdzogs so// //sngar gyi le'u ro langs sgrub pa'i cho ga mdor bstan pa'i don bshad pa'i don du gsungs pa/ shing la zhes bya ba ni gags pa ste/ shing la
<p>283b.6</p>dbyangs pa zhes bya ba ni bsgegs pa'o/ /ma god ces bya ba ni dman pa ma yin pa'i lus so/ /yan lag go/ /rma med ni mtshon gyis ma brgyab pa'o/ /legs pa zhes pa ni ma rul ba'o/ /khrus zhes pa ni dri bzang pos zhes lhag ma'o/ /gzhan yang ro'i snying gar rang gi snying ga'i sa bon las
<p>283b.7</p>'jigs pa'i yi dgas bkug pa ste/ lag pa ni gri gug dang thod pa can rab tu bcug ste/ me tog dang spos dang byug pa la sogs pas kyang mchod pa byas la de gan rkyal du byas la de'i steng du bsngags te de ru bzlas pa zhes pa'o/ /oM hrIHSh+T+riHwi kr-i tA na na hUM hUM/ kwe yi dgas bdag gis mngon par
<p>284a</p>
<p>284a.1</p>'dod pa'i dngos grub stsol cig hUM/ brtul zhugs can zhes pa ni dpal gshin rje gshed kyi rnal 'byor dang ldan pas so/ /dngos grub kyi mtshan ma bstan pa'i don gsungs pa/ e ma'o zhes bya ba la sogs pa ste/ 'o dod 'bod pa ni rnam par 'gyur ba'i sgra'o/ /
<p>284a.2</p>'jigs pa med pa las cir 'gyur ba gsungs pa/ gang dang gang gis zhes bya ba la sogs pa ste/ gang bslangs pa zhes pa de ni sems kyis byed pa ste ral gri dang mig sman dang rkang mgyogs la sogs pa'o/ /bcom ldan 'das mgon po dpal gshin rje gshed po'i gzugs kyi
<p>284a.3</p>don dang 'jim pa las 'dus bya bar bstan pa gsungs pa/ ma he'i sha'i zhes bya ba la sogs pa ste/ gzugs zhes bya ba ni gzugs kyi don du 'jim pa bya ba'o/ /che ge mo de dag la stsol zhes bya ba ni de'i pha dang de'i ming dag rab tu spel te/ de nas oM hrIHSh+T+rIHwi kr-i tA nan hUM hUM/ che
<p>284a.4</p>ge mos bdag la stsol cig hUM/ de ltar stong phrag bcu bzlas pa bya ste/ de bslangs pas de ster ro/ /mi ster bar gyur na de sdug bsngal bar gsungs pa/ gshin rje gshed po zhes bya ba la sogs pa'o/ /sngar ma gsungs pa'i tho ba gshin rje gshed la sogs pa sgo skyong bzhi'i zhal la
<p>284a.5</p>sogs pa gsungs te/ zhal gsum zhes bya ba la sogs pa bya ste/ thams cad kyang zhe sdang gshin rje gshed kyi gzugs la/ khyad par ni rdo rje'i gnas su tho ba'o/ /de ltar gti mug gshin rje gshed dang 'dra ba ni dbyig pa gshin rje gshed de khyad par ni 'khor lo'i gnas su rdo rje'i dbyug
<p>284a.6</p>pa'o/ /de ltar pad+ma dang ral gri gshin rje gshed kyang 'dod chags dang / phrag dog gshin rje gshed thams cad kyi bdag nyid dang 'dra'o/ /ji ltar sngar gyi rim pas mngon par byang chub pa rnam pa lnga'i rjes la/ lha bsgom pa gsungs pa/ b+ha gar ling+ga rnam par bsgoms/ /zhes
<p>284a.7</p>pa la/ b+ha gar ling+ga ni phul du gyur pa'i rnal 'byor las sa bon gyi yi ge rnam par bsgom pas skyes pa'o/ /don ni 'di yin te/ rang dang 'dra ba la snyoms par 'jug pa rdo rje sems dpa' gshin rje gshed kyi kha ru snying ga'i 'od zer gyis sangs rgyas thams cad bkug ste bcug
<p>284b</p>
<p>284b.1</p>pas zhu bar bya ste/ rdo rje'i lam nas lha mo'i pad+ma'i nang du ltung ba'i ya yig bor ba k+She ma med pa la sogs pa sa bon bcu drug po rnams yang dag par spros te gnas ji ltar bkod pa las dkyil 'khor bdag po rnams bsgom zhes pa'o/ /chags pa dang rjes su chags pa shes rab dang bcas
<p>284b.2</p>pa zhu bar bya ste/ yaM gi yi ge yongs su rdzogs pa'o/ /de nas rnal 'byor ma rnams kyis yang dag par bskul bar gyur pa dang dkyil 'khor gyi bdag po zhe sdang chen po gshin rje gshed rdzogs par 'gyur ro/ /zhe sdang rjes dran zhes bya ba ni zhe sdang gshin rje gshed rdzogs par gyur nas so/ /
<p>284b.3</p>gti mug gshin rje gshed bsgom par bya zhes pa ni sa bon k+She yig las skyes pa'i gti mug gshin rje gshed bsgom par bya'o/ /de ltar gong nas gong nyid du rtogs par bya'o/ /lha'i 'khor lo rdzogs nas spro bar bstan pa'i don du spro bar bya zhes pa la sogs pa ste/ rigs kyi sprin zhes
<p>284b.4</p>pa ni rang dang 'dra ba'i lha'i tshogs rnams so/ /so so zhes pa ni so so dang ldan pa'o/ /khro bo bzhi zhes pa ni tho ba la sogs pa bzhi po rnams so/ /gsal ba'i dkyil 'khor ni zla ba'i dkyil 'khor ro/ /le'u bcu pa'i bshad pa rdzogs so// //zhe sdang la sogs pa'i
<p>284b.5</p>dbye ba'i dgos pa bstan pa'i don du gsungs pa/ zhe sdang gis mnan zhes bya ba la sogs pa ste/ gshin rje gshed po ni zhe sdang gshin rje gshed do/ /dam pa'i gzugs ni grib ma dang sgyu ma lta bu'o/ /de bzhin gti mug gis mnan zhes bya ba la sogs pa yang 'dis rtogs par
<p>284b.6</p>bya'o/ /sna tshogs pa'i gzugs kyang blos dbyer mi phyed par bya ba'i phyir gsungs pa/ bdag nyid kyis zhes bya ba la sogs pa ste/ bdag nyid dkyil 'khor dang dkyil 'khor pa la sogs pa thams cad du lhag par mos par bya'o/ /thams cad kyang bdag nyid las dbyer mi
<p>284b.7</p>phyed do zhes bya ba'i don to/ /rnal 'byor snying ga'i sa bon spro/ /zhes pa ni/ ba spu'i khung bu'i rtse nas spro/ /zhes pa la sogs pa sngar ji ltar gsungs pa de'o/ /de ltar byas pas cir 'gyur zhe na/ dngos grub ces pa ste grub pa'i mtshan ma mthong ba'o/ /de nas zhes bya ba la sogs pa ste/ spyod pa ni dgu
<p>285a</p>
<p>285a.1</p>ba ste bya ba'i khyad par te de'i mtshan nyid do/ /ci'i don du zhe na/ gsungs pa/ gshin rje gshed po zhes bya ba la sogs pa ste/ sku gsung thugs su grub ces pa ni gshin rje gshed por gyur zhes bya ba'i don to/ /spyod pa de nyid gsungs pa/ mgon po chen po zhes bya
<p>285a.2</p>ba la sogs pa ste/ gang gi tshe 'dis cho ga de lta bus nus pa dang ldan par byas pa de'i tshe gshin rje gshed kyi dngos grub thob pa'o/ /de yang gang gi dus su bya bar nus she na/ gsungs pa/ nus pa cung zad ces bya ba la sogs pa ste/ skyes pa ni mngon du byas pa'o/ /brgya lam na
<p>285a.3</p>bsgom pa tsam gyi ji lta ba ma yin no zhes pa'i don to/ /drug las skyes zhes pa ni drug las skyes pa dang 'dra bas na drug las skyes te ro du ma dang ldan pa sna tshogs kyis chags pa dang rjes su chags par gyur pa zhes pa'i don to/ /nus pa gzhan dag kyang bstan pa'i don du rgyal
<p>285a.4</p>mtshan zhes pa la sogs pa ste/ rgyal mtshan khyams ni dpyangs pa'i mi'o/ /'o ma zhes pa ni sha ste snod la gnas pa'o/ /bdud rtsi myang ba la bsgom pa'i rim pas mngon du zhu bar bsgrub par byas pa'o/ /cho ga ma goms par zhes pa ni bdud rtsi'i cho ga de bzhin du goms
<p>285a.5</p>par byas pas so/ /phag mo'i gzugs su bya zhes pas ni/ ji skad gsungs pa'i phag mo'i gzugs su lhag par mos te rang nyid gshin rje gshed kyi gzugs su bsgom par bya zhes pa'i don to/ /de'i rjes la mdor bsdus pa'i gshin rje gshed kyi sgrub pa'i thabs 'bras
<p>285a.6</p>bu dang bcas pa bstan pa'i don du gsungs pa/ de nas zhes bya ba la sogs pa ste/ 'dir yang mchod pa la sogs pa dang / rdo rje gur gyi nang du son pa'i nam mkhar gnas pa'i sna tshogs rdo rje'i bar du thams cad mthun pa'o/ /sa bon ci la 'byung bar bsgom zhe na/ gsungs pa/ 
<p>285a.7</p>yi ge sti zhes bya ba la sogs pa ste/ 'dir don ni 'di yin te/ sna tshogs rdo rje'i nang du re pha las nyi ma dang / de'i steng du sti yig las skyes pa'o/ /ji ltar 'byung zhe na/ gsungs pa/ rdo rje'i dkyil 'khor la gnas pa/ /zhes bya ba la sogs pa ste/ don ni 'di yin te/ 
<p>285b</p>
<p>285b.1</p>ma he'i steng du nyi ma'i dkyil 'khor la gnas pa'o/ /mtshon cha bstan pa'i don gsungs pa/ gang yang cung zad ces bya ba la sogs pa ste/ phyag rnams kyis zhes pa ni phyag rnams kyi'o/ /dbyig pa gshin rje gshed kyi yang phal cher ni phyag brgya pa'i sgrub pa'i thabs nyid
<p>285b.2</p>bzhin no/ /khyad par ni 'di nyid kyi sa bon yi ge hri ste/ gdod pa yang mi'i'o/ /ri rab ji ltar mtho zhes pa ni de dang 'dra ba ste ri rab mnyam pa'o/ /zhal rnam par 'gyur ba la yang dbyig pa gshin rje gshed bzhin te/ yang de'i sa bon ni hUM yig ste des thams cad
<p>285b.3</p>rdzogs pa'o/ /sngags kyis dub pa zhes bya ba ni rnal 'byor pa'o/ /rnyed sla zhes pa ni kun gyis smad pas na blangs pa dman pa la sogs pa las so/ /ga ro ni bong bu'o/ /kri stu ni ce spyang ngo / /snum chen ni mi'i mar khu'o/ /sngon po ni rams so/ /bsres zhes pa ni
<p>285b.4</p>rams kyi lo ma'i khu ba dang cha mnyam pa'o/ /dril phyis bstan pa'i don du gsungs pa/ ro tsa na zhes pa la sogs pa ste/ ro tsa ni rnam par snang mdzad do/ /de'i thog ma dang tha ma'i cha spangs te bar pa blang bar bya'o/ /so phag phye ma zhes bya ba ni chu'i nang du dus ring por
<p>285b.5</p>gnas pa'i so phag go/ /phyed mnyam zhes pa ni ro tsa na la sogs pa cha mnyam pa ji tsam gyi tshad tsam du so phag gi phye ma'i tshad ni de tsam mo/ /gser shing ni da du ra ste/ thams cad dus gcig tu byas nas 'dis mnye zhing dril bar bya'o/ /gcig pa chen po ni mi'i dri chu'o/ /btung
<p>285b.6</p>bar bya ba ni sna nas so zhes pa lhag ma'o/ /rdo rje bdud rtsi ni byang chub kyi sems so/ /de dag re re zhig nas btung bar bya ba'am zhes gsungs pa/ rang byung me tog btung de bzhin/ /zhes pa ni bud med kyi khrag gis lhan cig bsre ba'o/ /'di nye bar mtshon pa las de bzhin gshegs pa gzhan
<p>285b.7</p>dag kyang rtogs par bya'o/ /'di'i sems ni don gsal bar byed pa ni/ le'u phyi mar gtor ma drug cu rtsa bzhi sbyin pa dbyu gu drug cu rtsa bzhi la zhes pas te mkhas pas 'dir rtogs par bya'o/ /le'u bcu gcig pa'i bshad pa rdzogs so// //dkyil 'khor gyi
<p>286a</p>
<p>286a.1</p>'khor lo'i glu'i mchod pa bstan pa'i don du gsungs pa/ de nas zhes bya ba la sogs pa ste/ skyes bu chen po zhes bya ba la gnyug ma'i longs spyod rdzogs pa'i sku'i bdag nyid pas na chen po yin la/ gang gi phyir kun 'gengs par byed pa de nyid la skyes bu zhes mngon
<p>286a.2</p>par brjod pas na skyes bu ste/ de yang 'gengs pa ni dkyil 'khor gyi 'khor lo'o/ /de'i dam tshig ni gang la nye bar spro ba ste/ de nyid skyes bu chen po'i dam tshig ste dpal rdo rje sems dpa'o/ /tsartsi ka'i rnam pa'i ting nge 'dzin la snyoms par zhugs zhes pa ni/ rdo rje tsartsi ka'i gzugs su
<p>286a.3</p>byed pa ste de bzhin du gzhan dag la yang ngo / /'di brjod do zhes pa ni brjod zin pa'o/ /a de de zhes pa ni a re re'o/ /gshin rje gshed nag ces pa ni gshin rje gshed nag po'o/ /bdag ces pa ni bdag nyid byams pa'i rang bzhin gyis tsartsi ka'o/ /khyod ces pa ni khyod la'o/ /mthong
<p>286a.4</p>ba ni mthong nas so/ /'jigs pa ni rab tu 'jigs pas so/ /bla ni bla ma'o/ /thong zhes pa ni yongs su gtang ba'o/ /khros pa'i rang bzhin ni khros pa'i ngo bo'o/ /rgya mtsho sa steng sa bla sa 'og ni rgya mtsho dang / mtho ris dang / sa 'og dang / sa steng rnams so/ /mig sman ni nag po
<p>286a.5</p>btsag ces pa ni mig sman btsag dang 'dra ba nag po'o/ /de dag ni phag mos brjod pa'o/ /gnag cing zhes pa ni nag po kye zhes pa'o/ /thung ba'i tshad ces pa ni thung ba lta bu'i tshad do/ /rnam pa mang po zhes pa ni rnam pa mang por ro/ /sprul zhes pa ni sprul par byed pa'o/ /gzugs
<p>286a.6</p>zhes pa ni gzugs su'o/ /rdo rje dbyangs can zhes pa ni rdo rje dbyangs can ma'o/ /bdud ces pa ni zhu bar byed pa'o/ /khyod ni gar zhes pa ni khyod kyi gar ro/ /bde chen rang bzhin zhes pa ni bde ba chen po'i rang bzhin no/ /rdo rje gau ris brjod pa gsungs pa/ hrIHSh+T+ri zhes pa la sogs pa ste/ sol
<p>286a.7</p>zhes pa ni spro bar byed pa'o/ /srid pa gsum gyi 'khrul pa ni khams gsum gyi 'khrul pa rnams so/ /snying rje yis ni khros pa ni kye'i rdo rje'i khro bo rnams so/ /rje btsun ni dad sgrol lo/ /de mdzad ni de bzhin du mdzod cig pa'o/ /gang ni gang rnams so/ /'gro ba ni 'gro ba rnams so/ /
<p>286b</p>
<p>286b.1</p>bltas ni lta bar byed pa'o/ /bzlas pa mtshan nyid ces pa ni bzlas pa'i sngags brjod pa'i tshul lo/ /ring po ma yin zhes pa ni thung ngu la ring por brjod pa'o/ /thung min zhes pa ni ring po thung ngur byed pa ste de dag ma yin pa'o/ /sngags ni cung zad thos par ro zhes pa ni ji ltar gzhan gyis
<p>286b.2</p>mi thos par te/ de bzhin du bzlas zhes pa'i don to/ /gshin rje'i zhes pa ni gshin rje'o/ /gnyis za ni glang po'o/ /ba dza zhes pa ni rta'o/ /gdung zhes pa ni rus pa'o/ /bcu bzhi'i zhes pa ni nag po'o/ /sha lnga'i zhes pa ni go ku da ha na'i sha lnga yis so/ /bzlas na zhes pa ni phreng ba
<p>286b.3</p>bzlas pa'o/ /mi'i mgo bo khrag 'dzag ces pa ni bcad ma thag gi khrag 'dzag pa'o/ /de lta bu min ni 'gro ba nyid du lhag par mos par bya'o/ /'byung po rnams zhes pa ni brgya byin la sogs pa rnams te mi rnams la gnod par byed pa'o/ /mkha' 'gro ma rnams kyis zhes pa ni
<p>286b.4</p>gnyis pa'i don gyis drug pa'o/ /stong phrag dag la zhes pa ni stong phrag dag gis so/ /gsod par byed ces pa ni tshar gcod par byed pa'o/ /gshin rje gshed kyi sbyor ba yis/ /zhes bya ba ni de la gshin rje gshed kyi rnal 'byor ji lta ba bzhin byas pas 'byung pos bzung bar shes
<p>286b.5</p>par byas la/ de'i tshe skyes bu de la snying ga'i sa bon gyi 'od zer gyis 'byung po la sogs pa dgug pa dang / gzhug pa dang / bcings pa ni dzaHhUM baM zhes pa'i yi ge gsum gyis dgug pa la sogs pa gsum po rim pa bzhin du bya'o/ /de'i rjes la mgo bo sna tshogs rdo rjes mtshan pa'o/ /yang
<p>286b.6</p>hUM yig las skyes pa'i rtse mo lnga pa'i rdo rje gnyis kyi ngos gnyis su btsir ba/ yaM yig las byung ba'i rlung gi dkyil 'khor dang / me'i dkyil 'khor 'bar bas 'og nas mgrin pa'i bar du bsregs par bsgrub bya blta bar bya'o/ /hUM yig 'bar ba las skyes pa dang 'dra pa'i
<p>286b.7</p>yungs kar la brgya rtsa brgyad mngon par bsngags pa'i nga rgyal gyis sngags bzlas shing brgyab pas de'i lus nges par phug pa nyid du blta bar byas nas nges pa nyid du grol bar 'gyur ro/ /yang na rang gi lag pa gnyis la hUM yig las skyes pa'i rdo rje 'bar ba gnyis bsam par
<p>287a</p>
<p>287a.1</p>bya'o/ /bsgrub bya'i lus las 'byung po la sogs pa dgug go/ /rdo rje gnyis kyi bar du chud par bya zhing de'i 'od zer gyis zin pa de rang gi lag pa kha sbyar gyi dal bus mnye zhing bsu bar bya zhing sngags kyang bzlas par bya'o/ /de lta bus sam rkang pas kyang mnye
<p>287a.2</p>bar bya'o/ /sngon du bsnyen pa dang bral bas dgos pa mi 'grub pa bstan pa'i don gsungs pa/ 'bum bzlas na zhes bya ba la sogs pa'o/ /rnal 'byor bdag nyid ni lha'i rnal 'byor dang ldan pa'o/ /dngos grub ste zhes pa ni gshin rje gshed kyi gzugs thob pa'o/ /smos
<p>287a.3</p>ci dgos zhes pa ni 'di yang mi rnams kyis ngag gi spyod yul ma yin te sangs rgyas kyi spyod yul du byas pa'i phyir ro/ /gcig pa chen po btung bar bya/ /zhes pa la sogs pa la/ de gang gi tshe btung bar bya zhe na/ re re las zhes pa ni nyi ma so so la'o/ /nyi ma so so la ma rnyed
<p>287a.4</p>na ci ltar bya zhe na/ zla ba re re la'o/ /zla ba re re la yang ma rnyed na/ gsungs pa/ lo re re la ste gtor ma sbyin zhes bya ba la sogs par 'brel to/ /gtor ma zhes pa ni de bzhin gshegs pa rnams kyi mchod pa'i rnam pa ste/ nang gi bdag nyid can gyi sbyin sreg las so/ /gang nas she na/ 
<p>287a.5</p>sna nas so/ /drug cu rtsa bzhi zhes pa ni 'di yang dbyu gu zhes pa 'dir 'brel to/ /don ni 'di yin te/ bzhis lhag pa'i dbyu gu drug cu ni sdom pa ste/ dbyu gu drug cu ni nyin zhag gcig la'o/ /nyin zhag gcig po de'i dbyu gu las cir 'gyur zhe na/ drug cu rtsa bzhir zhes pa ste/ drug
<p>287a.6</p>cu rtsa bzhi la ni zhag gi lhag ma la zhes pa'i don to/ /'di'i man ngag kyang sna nas te dang por rnam par snang mdzad dang / rin chen 'byung ldan dang / snang ba mtha' yas dang / mi bskyod pa dang / don yod grub pa dang / na ra la sogs pa'i bdag nyid rnams kyi so so zhing yang ra ti lnga'i tshad la
<p>287a.7</p>mi bskyod pa lhag ma la/ rdo rje sems dpa'i ni dngul chu zhes bya ba ste/ ra ti gcig btul te der bsre bar bya'o/ /rin chen 'byung ldan blang ba ni nag mo dang sngo bsangs ma la ni nag po'i phyogs la blang bar bya'o/ /dkar mo dang dkar sham la ni dkar po'i phyogs la'o/ /gzhan yang gal te
<p>287b</p>
<p>287b.1</p>nag po dang / dkar po'i phyogs zhes bya ba gang gis kyang mthun par grub pa de bzhin du de'i nang gses kyi dbye ba ni/ dkar po'i phyogs kyi tshes gcig dang gnyis dang gsum la ni dkar po'i phyogs kyi dgos pa bsgrub par bya'o/ /bzhi pa dang / lnga pa dang / drug pa la ni nag po'i
<p>287b.2</p>phyogs kyi dgos pa bya'o/ /de bzhin du bdun pa la sogs pa nyi ma gsum la yang dkar po'i phyogs kyi dgos pa'o/ /bcu pa la sogs pa'i nyi ma gsum la yang nag po'i phyogs kyi dgos pa'o/ /tshes bcu gsum la sogs pa'i nyi ma gsum la yang dkar po'i phyogs kyi dgos
<p>287b.3</p>pa'o/ /ji skad gsungs pa las go rims bzlog pas nag po'i phyogs kyi tshes gcig la sogs pa nyi ma gsum la rtogs par bya'o/ /lung las/ ri bong can nyid nyi ma ste/ /nyi ma ri bong can nyid do/ /ri bong can zhes bya ba ni dkar po'i phyogs yin la/ nyi ma ni nag po'i phyogs so
<p>287b.4</p>zhes gsungs pa yin no/ /ji skad gsungs pa dkar po'i nyin mo dang / mtshan mo'i lhag ma la sna bug g.yon pa nas blugs par bya'o/ /mtshan mo'i lhag ma la yang sna bug g.yas pa'i bu gnas so/ /de yang sna ru chu dang / dbang chen sbyor bas sna bug g.yon par te shin tu bzang
<p>287b.5</p>ba ma yin pa'o/ /me dang rlung sbyor bas ni 'bring po'o/ /sna bug g.yas par yang me dang rlung dang sbyor ba ni thams cad blugs par bya ba ma yin pa'o/ /rlung dang dbang chen sbyor ba de nyid tsam la sbyin par bya'o/ /de skad gsungs pa/ sa dang chu la bzang po'i las/ /rlung dang me la nag
<p>287b.6</p>po'o/ /zla ba bzang po yang dag rig /'od rno ba la 'bring po'o/ /gal te nyi ma'i rlung dang mer/ /nges par yang ni 'chi ba ste/ /de nyid zla ba byung gyur na/ /shin tu sdug bsngal ster ba min/ /zhes pa'o/ /sbyor ba rnam pa bzhi ni rlung dang dbang chen dang me dang chu dang zhes bya ste/ rim pa
<p>287b.7</p>ji lta ba bzhin du logs dang steng dang dbus dang 'og rnams nas rlung rab tu rgyu ba'i mtshan nyid do/ /bya ba gzhan dag la yang sbyor ba 'di nyid las dge ba dang mi dge ba'i mtshan nyid rnams su rang nyid shes par byas pa'o/ /gang zhig rtag tu gshin rje gshed kyi rnal 'byor dang ldan pa de'i
<p>288a</p>
<p>288a.1</p>gang byas pa ni gshin rje gshed nyid kyi bya ba ste/ de thob pa la ni cung zad kyang brjod pa ma yin no/ /gang yang goms par bya ba ma yin pa de la ni 'di lta bus lhag par mos par bya ba yin te/ de'i phyir gsungs pa/ rtag tu cung zad ci za dang / /zhes bya ba la
<p>288a.2</p>sogs pa'o/ /gzhan yang bza' zhes pa ni me tog dang thig le la sogs pa la'o/ /phud dbul zhes pa ni thog ma nyid kyi bshos gtsang ngo / /bla ma mnyes pas thams cad 'grub pas de la dbul ba'i don gsungs pa/ de nas zhes bya ba la sogs pa ste/ /yon ni phul du
<p>288a.3</p>gyur pa yin no/ /nye bar mkho ba'i khyad par kun/ /zhes pa ni gang dag 'khor zhing btub pa rnams te/ de'i khyad par ro/ /de dag gsal bar byed pa ste de la de skad ces bya'o/ /le'u bcu gnyis pa'i bshad pa rdzogs so// //bcom ldan 'das kyi phyag mtshan bstan
<p>288a.4</p>pa'i don du gsungs pa/ de nas zhes bya ba la sogs pa ste/ sdig pa'i las ni ji snyed pa/ /zhes pa la sdig pa'i las ni sdug bsngal ba'o/ /shubs can ni ral gri'o/ /nyon mongs pa ni 'dod chags la sogs pa ste nye bar mtshon pa las so/ /ji skad gsungs pa gzhan
<p>288a.5</p>dag las yang rnam par dag pa rtogs par bya'o/ /nam mkha'i khams kyi dbus gnas bsam/ /zhes pa ni bdun po rnam par dag pa dang / bla na med pa'i mchod pa dang / tshangs pa'i gnas bzhi bsgoms pa'i rjes la/ 'gro ba pa gzung ba dang 'dzin pa'i rang bzhin la
<p>288a.6</p>stong pa nyid du bsgoms pas rmi lam lta bur byas la/ thogs par bya ba dang bral ba bdag nyid 'byung ba chen po nam mkha' ste/ nam mkha'i phyogs su bsgom par bya'o/ /der ci zhe na/ gsungs pa/ nyi ma'i dkyil 'khor te/ re pha las byung ba'o zhes lhag ma'o/ /rtse lnga pa zhes
<p>288a.7</p>pa ni hUM yig las sna tshogs rdo rje'o/ /gnas der zhes pa ni/ gzhi gzhal yas khang zhes pa'o/ /de'i don ni 'di yin te/ rdo rje ra ba dang / rdo rje gur gyi nang du gnas pa'i sna tshogs rdo rje'i mu khyud la gnas pa'i 'byung ba chen po bzhi yongs su gyur pa las gzhal yas khang ngo / /
<p>288b</p>
<p>288b.1</p>de bzhin du phyis kyi dag pa la yang dkyil 'khor gyi 'khor lo'i nang du rtogs par bya'o/ /d+hi zhes pa ni sa bon nye bar bkod pa ste/ 'dir yang sngar bzhin du mngon par byang chub pa rnam pa lnga la sogs pa ste/ khyad par ni nyi ma dang / zla ba dang / rdo rje dang / sa bon gyur pa las zhu
<p>288b.2</p>ba dang / zhu ba las bzhengs pa dang / yang rdo rjer gnas pa dang / sa bon nyid ni rdo rje sems dpa'o/ /de dag yongs su gyur pa las bcom ldan 'das ma de nyid skyes pa'o/ /de'i thugs kar sa bon las dkyil 'khor pa'i lha rnams spro bar bya'o/ /phyag ces
<p>288b.3</p>pa ni g.yas pa'i phyag gi gtso bo'o/ /gzhan dag ces pa ni lnga po rnams su'o/ /ral gri dang / gri gug dang / 'khor lo dang / pad+ma dang / tho ba rnams so/ /rdo rje mkha' 'gro ma la sogs pa 'di rnams ni zhe sdang gshin rje gshed la sogs pa bzhin du zhal
<p>288b.4</p>gsum pa phyag drug pa rnams so/ /lA s+ye ni dkar zhing sngo ba sgeg pa'i cha byad do/ /phreng ba ma ser mo zhes bya ba ni phreng ba bsnams pa'o/ /gar ma dmar mo gar sgyur ba'o/ /glu ma sdo bsangs glu len pa'o/ /de rnams kyang zhal gcig phyag gnyis pa'o/ /de bzhin gzhan
<p>288b.5</p>zhes bya ba ni sgo rnams su tho ba gshin rje gshed la sogs pa ste sngar bzhin no/ /grwa rnams su yang 'dir ma gsungs mod kyi thod pa rnam pa bzhi'o/ /oM badzra DA ki nI zhes bya ba la sogs pa ni bzlas pa'i sngags so/ /bsgom pa dang sngags kyi dgos pa gsungs pa/ ring ba'i zhes bya
<p>288b.6</p>ba la sogs pa ste/ ring ba nas thos pa ni ring ba'i thos pa'o/ /yang dag gnas zhes bya ba ni g.yon brkyang bas gnas pa'o/ /rin chen thor cig ces pa ni rin po che'i dbu rgyan no/ /ral gri zhes pa ni g.yas pa'i phyag tu'o/ /sdigs mdzub zhags pa zhes pa ni g.yon pa'i phyag
<p>288b.7</p>tu'o/ /spyan ma zhes bya ba ni sku mdog dkar mo'o/ /phyag g.yas pa na 'khor lo 'dzin pa'o/ /mA ma kI ni sngon mo phyag g.yas pa na rdo rje 'dzin pa'o/ /gos dkar mo ni phyag g.yas pa na pad+ma 'dzin pa'o/ /sgrol ma ni ljang gu phyag g.yas pa na ral gri 'dzin pa'o/ /lha mo
<p>289a</p>
<p>289a.1</p>thams cad kyang zhabs g.yon brkyang la/ g.yon pa'i phyag sdigs mdzub dang zhags pa bsnams pa'o/ /me tog ma ni dkar mo phyag na me tog gi phreng ba 'dzin pa can no/ /spos me ma ni sngon mo spos kyi snod bsnams pa'o/ /mar me ma dmar mo mar me'i
<p>289a.2</p>sdong bu 'dzin pa'o/ /byug pa ma ni ljang gu dri'i dung phor 'dzin pa'o/ /'di dag ni g.yas brkyang bas gnas shing gar gyis bsgyings par byed pa'o/ /tho ba la sogs pa rnams ni sngar gyi bzhin no zhes lhag ma'o/ /las kyi cho ga mthong nas ni/ /zhes bya ba ni bcom ldan
<p>289a.3</p>'das bskyed pa'i rjes la/ de'i snying ga'i sa bon nyid las lha thams cad spro bar bya'o/ /bdun pa'i rgyal po zhes pa ni rta'i mchog go/ /bsgom par bya zhes pa ni sngar gyi bzhin no/ /g.yas pa zhes pa ni g.yas pa'i phyag go/ /sngags ni phu gsum dang hri gsum mo/ /ji ltar phyag
<p>289a.4</p>rgya ma gsungs pa dang / ma bshad pa ni de yang de bzhin gshegs pa rnams kyi kha dog gi rjes su 'brangs nas rtogs par bya'o/ /lha mo rnams kyi kha dog la sogs pa'i dbye ba yang sngar gyi dkyil 'khor bzhin du bya'o/ /bdag po'i zhal phyag ji lta ba/ /zhes bya ba ni bdag po ste/ 
<p>289a.5</p>gtso bo bzhin du phyag gnyis ma/ rta'i zhal gdong gcig pa/ de'i phyag mtshan 'dzin pa'i'o/ /sngags 'dis ni zhes pa ni rta'i mchog gi snying ga na gnas pa'i haM yig nyid do/ /'byung zhes pa ni spro ba'o/ /smyug ma'i gling bu la sogs pa ni rang rang gi ming gi mtshan ma 'dzin pa'o/ /
<p>289a.6</p>gdong bzangs ma dang gdong ngan ma/ /zhes pa ni brda tsam du zad do/ /'di dag kyang yang dag par na khro bo'i cha byad can no/ /kha dog gi dbye ba ni sngar gyi bzhin no/ /sgo skyong rnams kyi rim pa ji ltar phyag g.yas pa rnams su phyag mtshan 'dzin par gsungs pa/ /gtun shing zhes
<p>289a.7</p>bya ba la sogs pa'o/ /rdo rje sa 'og gi sngags ma gsungs pa brjod pa'i don du ji ltar rta mchog ces bya ba la sogs pa ste/ de'i phyi na rdo rje sa 'og gi sngags nyid do/ /sa bon gyi yi ge ni hri yig dag go/ /mkha' la zhes pas ni nam mkha' la'o/ /khams ni 'jig rten
<p>289b</p>
<p>289b.1</p>gsum mo/ /dngos grub nges par ston pa zhes bya ba ni/ dngos grub rnams ni sa 'og gi bug par 'jug pa la sogs pa rnams so/ /gang du nges par bstan pa de la de skad ces bya'o/ /le'u bcu gsum pa'i bshad pa rdzogs so// //dkyil 'khor bzhengs su
<p>289b.2</p>gsol ba'i don du thig gdab pa gsungs pa/ de la zhes bya ba la sogs pa la/ de la zhes bya ba ni sa yongs su gzung ba dang sbyang ba byas pa'i sa gzhi la'o/ /mchog ces pa ni mngon par 'dod pas na'o/ /dam tshig ces pa ni 'da' bar bya ba ma yin pa'o/ /ye shes thig
<p>289b.3</p>skud ces bya ba ni/ bar bya ba ma yin pa'i phyir/ a kA ro mu khaM zhes bya ba la sogs pa ste/ sngags 'dis thig skud byin gyis brlab par bya'o/ /rnam par snang mdzad ni gti mug gshin rje gshed yin la/ gshin rje mthar byed ni zhe sdang gshin rje gshed do/ /ye shes ni
<p>289b.4</p>yak+She ma me da zhes pa'i yi ge rnam pa lnga'o/ /des bskyed pas thig skud ni ye shes thig mchog go/ /de lta bas na rtse mo'o/ /shin tu mnyam gzhag ces pa ni/ shar la sogs pa'i phyogs kyi go rims bzhin no/ /de ci dkyil 'khor chen po dam tshig yin zhe na/ gsungs pa/ 
<p>289b.5</p>oM AHhUM zhes pa'i yi ge gsum po 'dis dkyil 'khor byin gyis brlab par bya'o/ /thig skud kyi tshad bstan pa'i don du gsungs pa/ dkyil 'khor nyis 'gyur zhes pa la sogs pa'o/ /sbom phra bstan pa'i don du gsungs pa/ sgo'i zhes pa'o/ /rdo rje chen po la gsol
<p>289b.6</p>ba gdab pa'i dam tshig ces bya ba/ rdo rje ni rdo rje slob dpon te/ de la dkyil 'khor du gzhug pa'i don du'o/ /gsol ba gdab pa ni zhu ba'o/ /de'i don gyis na dam tshig ste de brjod pa'o/ /de nyid gsungs pa/ e ma'o zhes bya ba la sogs pa'o/ /sa yongs su gzung ba'i dam
<p>289b.7</p>tshig ces pa ni/ sa gzhi yongs su gzung ba'i sngags so/ /de'i dgongs pa ji lta bu zhe na/ gsungs pa/ rdo rje zhes bya ba la sogs pa ste/ dgug la zhes pa ni mngon du bya'o/ /de yang tshigs su bcad pa'i sngags gang yin zhe na/ gsungs pa/ lha mo khyod ni zhes bya ba la
<p>290a</p>
<p>290a.1</p>sogs pa'o/ /thig skud sgo'i nyi shu'i cha'i sbom phra gsungs pa de nyid mi shes so zhe na/ sgo'i tshad gsungs pa/ dkyil 'khor brgyad cha zhes bya ba la sogs pa ste/ brgyad cha zhes pa ni dkyil 'khor khru gang gi dbang du byas na sor gsum mo/ /bzhengs su
<p>290a.2</p>gsol zhes pa ni rdul tshon dgye ba yang dag par bris nas so/ /khyams chen zhes bya ba la/ chen po yang de yin la/ khyams kyang yin pas khyams chen te/ de yang chen po ni lha'i gtso bor bzhugs pa'i gnas yin pa'i phyir te/ nang gi rim pa zhes pa'i tha tshig go/ /yid du
<p>290a.3</p>'ong zhes bya ba ni ri mo lnga'i sa dang 'brel ba la ni/ rkang pa gcig gis ma chog pa'i mtheb gang dang / tshon gyi sa dang 'brel pa la ni mthe bo phyed gnyis dang / rdo rje phreng ba dang 'brel ba ni rkang pa gcig gis ma chog pa'i mtheb gang ngo / /de bzhin du ngos bzhi char la yang mthe bo
<p>290a.4</p>gsum gsum dor bas mthe bo bco brgyad po de la legs par spros pa zhes bya ste/ sa gzhi de nyid la sna tshogs pa'i ka ba zheng du rkang pa gcig gis mchog pa'i mtheb gang ba bris pa le tshe dgu'i bdag nyid du byas pa'o/ /sgo khyud ces pa ni sgo'i tshon sna lnga'o/ /sgo tsam zhes
<p>290a.5</p>pa ni chur sor gsum mo/ /de tsam zhes pa ni sgo tsam ste/ mthe bo gsum gyi tshad do/ /lha'i snam bu zhes bya ba la rdul tshon gyi snam bu la lar gyis dgong pa ma yin no zhe na/ de'i don du 'dir ni thod pa rnams su gsungs te/ grwa rnams su sor mo gsum gyi tshad tsam mo/ /sgo'i ngos
<p>290a.6</p>gnyis su yang bum pa gnyis te/ thams cad dkar po dang ldan pa'o/ /yang lha'i snam bu zhes bya ba la mchod pa'i snam bur bri ba'i don du gsungs pa/ rdo rje lha mo zhes bya ba la sogs pa'o/ /khyams de'i tshad ji tsam zhe na/ gsungs pa/ mchod snam zhes bya ba la sogs pa ste/ phyed
<p>290a.7</p>kyi zhes pa ni mthe bo phyed dang gnyis so/ /'gram zhes pa ni mu khyud kyi steng du gang tshon sna lnga'i ngos de nyid 'gram mo/ /de'i steng du gang tshon sna lnga dang nye ba de ni logs so/ /de tsam mo zhes bya ba ni de dag gnyi ga la yang mthe bo phyed dang gnyis kyi tshad tsam mo/ /lha'i snam bu las phyi rol du
<p>290b</p>
<p>290b.1</p>mtheb gang pa'i rkang pa'i tshad kyi rin chen snam bur bor bar/ gang dra ba dang dra ba phyed pa'i snam bu de nyid mthe bo phyed dang gnyis kyi tshad do/ zhes brjod pa ni/ dra ba dang dra ba phyed pa la sogs pa zhes te/ snam bu de'i tshad du rtogs par bya zhes pa lhag ma'o/ /de'i phyed ces pa ni
<p>290b.2</p>sgo'i phyed ces te/ mthe bo phyed dang gnyis so/ /rtsa ba'i thig ces pa ni nang gi rim pa'i rdo rje ra ba'i phyi rol dang / ri mo las kyang phyi rol lo/ /ri mo'i dkyil 'khor la ye shes kyi dkyil 'khor gzhug pa'i don du gsungs pa/ de la zhes bya ba la sogs pa la/ snying po chen po zhes
<p>290b.3</p>bya ba ni de bzhin gshegs pa rnams dang 'brel pa'i phyir/ bcud du gyur pa'i phyir na chen po yin la snying po yang de yin pas snying po chen po'o/ /rnam par dgod ces pa ni nam mkha'i phyogs las bkug ste gnas par bya'o/ /bdag nyid 'khor lo zhes bya ba ni rdul tshon gyi
<p>290b.4</p>'khor lo dang mnyam pa'i ye shes kyi 'khor lo zhes bya ba'i tha tshig go/ /rang gi phyag rgya ni rang gi shes rab ste/ gshin rje gshed kyi rnal 'byor dang ldan pas lhag ma'o/ /bsten zhes pa ni dbang po gnyis snyom par 'jug par byed pa'o/ /dam tshig gi yi ge zhes pa ni
<p>290b.5</p>byang chub kyi sems bskyed pas so/ /dkyil 'khor zhes pa ni rdul tshon gyi dkyil 'khor la ye shes kyi 'khor lo bkug nas gcig tu byas pa'o/ /de'i rab tu bsgrub pa ni bsang gtor bya ba'o/ /gang gi tshe dkyil 'khor la sogs pa rab tu gnas pa la byang chub kyi sems mngon
<p>290b.6</p>du bskyed par mi nus pa des na bsgoms pas kyang bya ba'o/ /de bzhin du bum pa bcu bya ba ni lto ba che ba/ mchu 'phyang zhing mgrin pa ring ba/ rdo rgyus kyis dkar por byas pa dbus kyi bum pa'i ngos la sna tshogs pad+ma dang / nyi ma la gnas pa'i rdo rje rtse lnga pa'o/ /shar phyogs kyi bum pa'i
<p>290b.7</p>ngos la sna tshogs pad+ma dang / zla ba la gnas pa'i 'khor lo rtsibs brgyad pa'o/ /de bzhin du lho phyogs la sogs pa gzhan gsum pa la yang sna tshogs pad+ma dang / nyi ma la gnas pa'i rin po che dang pad+ma dang ral gri rnams bri bar bya'o/ /me'i mtshams su yang sna tshogs pad+ma dang / 
<p>291a</p>
<p>291a.1</p>zla ba la gnas pa'i spyan gnyis so/ /bden bral la sogs pa gsum po rnams su yang sna tshogs pad+ma dang / zla ba la gnas pa'i rdo rje dang / pad+ma dmar po dang / gser gyi ut+pal rnams kyis mtshan pa'o/ /las thams cad pa la sna tshogs pad+ma dang / nyi ma la gnas
<p>291a.2</p>pa'i bdud rtsi 'khyil pa'i mtshan ma ste rdo rje rtse lnga pa bri bar bya'o/ /bum pa de rnams kyang / 'dzam bu dang / tsu ta dang / bi dza phu ra dang / ma du ka ra dang / dza yan ti'i shing rnams kyi lo mas kha brgyan pa'o/ /rdo rje'i ske can la/ gser dang / dngul dang / zangs dang / mu men dang byi ru ste rin
<p>291a.3</p>po che lnga dang ldan pa'o/ /so ba dang / ma she dang / nas dang / gro dang / til rnams kyang nang du'o/ /a pa ra tsi ta dkar po dang / bri ha ti dang / kaN+Da ka ri dang / sa ha de ba dang / bi sha de ba rnams te/ sman lnga dang ldan pa'o/ /de nas dbus kyi rnam par rgyal ba'i bum pa la me tog gi phreng ba
<p>291a.4</p>gdags par bya'o/ /bum pa brgyad po gzhan rnams la yang de nyid kyi me tog gi phreng ba dang sbrel zhing gdags par bya'o/ /rnam par rgyal ba'i bum pa'i kha ru rdo rje bzhag ste/ rab tu gnas pa'i lha 'am/ de'i rigs kyi sngags brgyad bzla bar bya'o/ /shar la sogs
<p>291a.5</p>pa'i bum pa rnams la ni oM dang / AHdang por byin pa/ hUM yig ni tha mar te/ b+hUM AM dz+r+aiM khaM gi sngags bzhi po rim pa bzhin du brgya rtsa brgyad bzla bar bya'o/ /me la sogs pa'i bum pa rnams la yang rim pa ji lta ba bzhin du/ laM mAM paM tAM zhes pa'i sngags bzhi po sngar bzhin bzla bar bya'o/ /bdud
<p>291a.6</p>rtsi 'khyil pa'i bum pa la yang / oM hUM swA hA zhes pa'i sngags brgya rtsa brgyad bzlas te/ byang phyogs su gzhag par bya'o/ /thams cad kyang g.yas phyogs nas bskor te gzhag par bya'o/ /dgongs mo'i dus su song ba dang zhag de'i lhag ma dang / dus bzang po la rab tu gnas pa dang / 
<p>291a.7</p>rdul tshon gyi dkyil 'khor dang mthun pa'i lha rnams dang / rang gi snying ga'i sa bon gyi 'od zer gyis bkug ste/ 'di rim pa bzhin du mchod yon la sogs pa sbyin par bya'o/ /mchod yon gyi rim pa ni 'di yin te/ gser dang dngul dang nya phyis dung / /rdo dang 'jim pa
<p>291b</p>
<p>291b.1</p>zangs kyi snod/ /'di dag mchod yon snod yin te/ /ma 'byor shing lo snod kyis bya/ /mchod yon gyi snod bstan pa'o/ /dri zhim chu dang 'o ma mngar/ /chu gtsang me tog dkar po rnams/ /ji ltar rnyed pa'i snod nang bzhag /spos kyis bdug cing mngon par bsngags/ /de dag ni
<p>291b.2</p>mchod yon bsgrub pa'i cho ga'o/ /zhi dang rgyas sogs sgrub pa las/ /las dang rjes su mthun pa ru/ /dkar po ser po dmar po ljang / /dri dang chu sogs de bzhin sbyar/ /mchod yon gyi cho ga'i dbye ba'o/ /me tog spos dang mar me dang / /dri yi dung sogs g.yas su gzhag / 
<p>291b.3</p>g.yon du sngags kyi mchod yon snod/ /snod rnams mdun du gzhag par bya/ /mchod yon gyi snod dgod pa'o/ yi ge gsum mam sangs rgyas lnga'i/ /sngags ni rgyud las ci gsungs pa/ /mchod yon la sogs sngags su bya/ /ji ltar rgyud kyi rjes 'brangs la/ /zhi ba'i
<p>291b.4</p>mtha' ru b+hu sha ta/ /rgyas pa bau Sha Ta'i mtha'/ /bsad pa hUM phaT mtha' yis so/ /dgug dang dbang la dza dang hrIH /mchod yon mngon par bsngags pa'o/ /dang por dri zhim chu dbul bya/ /sbrang dang 'o ma gnyis po'o/ /gsum pa ru ni dag pa'i chu/ /bzhi pa me tog dang ldan
<p>291b.5</p>pa'o/ /dri zhim chu ni dung chos nas/ /zhabs bsil du ni dbul bar bya/ /oM nI rI hUM khaM hUM pA d+ya/ 'o ma sbrang na zhal du ste/ /ku sha'i chun pos bsang gtor nas/ /yang ni chu gtsang 'ba' zhig la/ /mchod yon sngags ni bzlas pa nyid/ /oM sar+b+ba saM sho d+ha ni hUM phaT/ 
<p>291b.6</p>zhabs bsil dang ni 'thor 'thung ngo / /mthe bo mdzub mo me tog blang / /mthe bo mthe'u chung dgrol bya ste/ /me tog ldan pas mchod par bya/ /zhabs bsil bzed zhal chol zangs su/ /nye reg de bzhin lcags snod du/ /rdzas gzhan man ji steng gnas pa'i/ /gser
<p>291b.7</p>la sogs pa'i snod du dbul/ /de'i phyi nas rdul tshon gyi dkyil 'khor dang mthun pa'i lha'i 'khor lo rnams/ dzaHhUM baM hoHzhes pa 'dis dgug pa dang / gzhug pa dang / bcing ba dang / dbang du bya ba la mig la sogs pa byin gyis brlab pa dang / yi ge gsum byin gyis brlab
<p>292a</p>
<p>292a.1</p>pa dang / dbang bskur te de bzhin gshegs pa'i phyag rgya yang bya ste/ me long du dkyil 'khor gyi gzugs brnyan snang ba dang / dang por ba'i rnam pa lngas bkru bar bya ste/ oM sar+b+ba ta thA ga ta kA ya bi sho d+ha ni zhes pa'i sngags kyis so/ /de bzhin du p+hUM AM
<p>292a.2</p>dzrAM khaM hUM zhes pa'i sngags kyis dri zhim pa'i mar khus byug par bya'o/ /sngags 'di nyid shun lpags lnga legs par btags pas kyang byug par bya'o/ /de bzhin du oM sar+b+ba ta thA ga a b+hi She ka badzra swa b+hA ba At+ma ko\u0f85haM zhes pa 'dis dri zhim pos byug ste bkru bar bya'o/ /de nas/ 
<p>292a.3</p>gtsang zhing gtsang mar sbyar ba yi/ /lha rdzas bzang po'i me tog 'di/ /bdag ni gus par 'bul lags na/ /bzhes te bdag la bka' drin stsol/ /me tog dbul ba'o/ /nags tshal bcud ni yid du 'ong / /dri yi rgyal po'i dri mchog 'di/ /bdag ni gus pas 'bul lags
<p>292a.4</p>na/ /bzhes te bdag la bka' drin stsol/ /spos dbul ba'o/ /gdon rnams 'joms shing bkra shis la/ /dge zhing mun pa rnam sel ba/ /bdag ni gus pas 'bul lags na/ /bzhes te bdag la bka' drin stsol/ /lhan cig skyes dang sbyar zhing dag /shangs
<p>292a.5</p>la tshim byed dri 'di rnams/ /bdag ni gus pas 'bul lags na/ /bzhes te bdag la bka' drin stsol/ /dri dbul ba'o/ /bshos gtsang thams cad yang dag ldan/ /bza' dang bca' bar ldan bcas pa/ /kha dog dri dang ro ldan pa/ /dbul gyis so sor bzhes su gsol/ /bshos dbul ba'o/ /de ltar
<p>292a.6</p>mched pa rnam pa lnga dbul bar byas la/ /ji ltar sangs rgyas thams cad kyang / /dga' ldan gnas na yang dag bzhugs/ /lha mo sgyu 'phrul lhums su gnas/ /de bzhin 'das bzhugs brtan par mdzod/ /mgon po rtag tu 'dir bzhugs par/ /gyur nas me tog la sogs 'di/ /bzhes
<p>292a.7</p>nas bdag la brtser dgongs te/ /byang chub sems ni 'phel bar mdzod/ de'i rjes la bsdus pa'i dus su/ oM gi li gi li hUM dza swA hA/ zhes pa 'dis rdul tshon bsdu bar byas la/ snod gtsang mar rdul tshon rnams blugs te/ sngags de nyid kyis chu bor rab tu dor ro/ /'di nyid kyi
<p>292b</p>
<p>292b.1</p>rim pa thams cad ni/ bris sku rab tu gnas pa la yang ste/ gshegs su gsol ba ni ma yin no/ /slob ma'i bya ba la yang bum pa dang dkyil 'khor la sogs pa thams cad bya'o/ /rgyud 'dir gsungs pa'i slob ma'i cho ga ni phyogs gcig tsam du bstan pas na/ de tsam gyi bya ba ma yin te/ 
<p>292b.2</p>thun mong du gsungs pa mdor bsdus te brjod par bya'o/ /de la bris sku la ni de bzhin gshegs pa rnam pa lnga dang / rnal 'byor ma bzhi mtshan ma dang bcas pa'i bum pa gcig ste/ rin po che lnga/ sman lnga/ 'bru lnga/ snying po lnga dang / dri zhim pa'i chus gang ba'o/ /oM AHbig+h+nA n+ta krita hUM phaT
<p>292b.3</p>ces pa'i sngags kyis brgya rtsa brgyad bzlas/ shing pa la was kha brgyan zhing mgul pa ras kyis dkris pa/ me tog dang / spos la sogs pas mchod de mdun du gzhag par bya'o/ /de nas slob mas maN+Dal byas la/ me tog gi phreng ba rnams bzung ste/ pus mo g.yas pa'i lha nga sa
<p>292b.4</p>la btsugs la/ sngags kyi theg pa'i snod du gyur pas gsol ba 'debs pa'i don du/ sngags kyi dngos grub don gnyer gang / /dkyil 'khor 'dir ni gzhug par bya/ /de las gzhan pa bsod nams 'dod/ /gzhan yang 'jig rten pha rol gnyer/ /'jig rten pha rol la
<p>292b.5</p>dmigs nas/ /dad pa chen por byed pa yi/ /blo ldan dkyil 'khor du ni gzhug /'di yi 'bras bu 'dod mi bya/ /'di yi 'bras bu 'dod gyur na/ /'jig rten pha rol 'byung ba min/ /skyes bu 'jig rten pha rol gnyer/ /dka' ba med par 'di 'bras 'grub/ /ces rna bar
<p>292b.6</p>bsgrag par bya'o/ /de lta bu'i slob ma de rang nyid lha'i rnal 'byor du byas pa'i lus su blos bcug la/ rang gi rdo rje nas phyung la rang snang ba'i pad+mar gnas pa la de bzhin gshegs pa zhu bas bskul te byung nas dkyil 'khor gyi shar phyogs kyi sgor tsog tsog por 'dug ste/ 'jug pa'i
<p>292b.7</p>don du gsol ba gdab pa/ khyod ni bdag ston dpa' bo che/ /mA ma kI dang mnyam sbyor ldan/ /mgon po chen po bdag 'tshal lo/ /byang chub chen po'i tshul bstan pa/ /dam tshig de nyid bdag la stsol/ /byang chub sems kyang bdag la stsol/ /sangs rgyas chos dang dge 'dun
<p>293a</p>
<p>293a.1</p>te/ /skyabs gsum dag kyang bdag la stsol/ /thar pa chen po'i grong khyer du/ /mgon po bdag ni 'jug par 'dod/ /ces slob ma'i gtso bo gcig la byas la/ khu tshur theg pa chen po la/ /gsang sngags tshul gyi cho ga ni/ /khyod la yang dag bstan par bya/ /
<p>293a.2</p>khyod ni theg chen snod yin no/ /zhes brjod la/ dkon mchog gsum la bdag skyabs mchi/ /sdig pa thams cad so sor bshags/ /'gro ba'i dge la rjes yi rang / /sangs rgyas byang chub yid kyis gzung / /zhes bya bas gsum la skyabs su 'gro ba'i tshigs su bcad pa
<p>293a.3</p>lan gsum du brjod pa'i slobs ma de rnams la/ oM AHbig+h+na n+ta krita hUM phaT ces bdud rtsi 'khyil pa'i sngags kyis kun bsrung ba byas la/ de rnams kyi snying ga dang / mgrin pa dang / mgo bor nyi ma la gnas pa'i rdo rje sngon po dang / zla ba dmar po la gnas pa'i pad+ma dang / zla ba dkar
<p>293a.4</p>po la gnas pa'i 'khor lo dkar po rtsibs brgyad pa'i lte ba rnams la/ rim pa ji lta ba bzhin du hUM AHoM rnam par bsam par bya'o/ /de nas slob dpon gyis lag pa g.yas par rdo rje bzung ste/ slob ma rnams kyi snying ga dang / mgrin pa dang / mtshog mar reg cing / 
<p>293a.5</p>hUM AHoM zhes brjod cing me tog ni mgo bor ro/ /mdun du ni spos so/ /de bzhin du mar me dang / byug pa ni snying gar sbyin par bya'o/ /de dag ni slob ma lhag par gnas pa'o/ /de nas gtor ma sbyin te/ rang gi lha'i rnal 'byor sngon du song ba dang ldan pas so/ /rang nyid slob ma
<p>293a.6</p>'jug pa'i cho gas dkyil 'khor du 'jug pa nas brtsams te/ rjes su gnang ba'i dbang bskur ba'i bar du bcom ldan 'das la blos blangs te/ bden pa'i don du gsol ba gdab par bya'o/ /chos rnams gzugs brnyan lta bu ste/ /dag cing gsal la rnyog pa med/ /gzung ba med cing
<p>293a.7</p>brjod du med/ /rgyu dang las las kun du 'byung / /de bzhin de nyid las byung ba/ /bden pa de yis dkyil 'khor ni/ /gzugs brnyan dang mtshungs slob ma yis/ /sdig med gsal bar mthong bar shog /de nas yol ba'i phyi rol du yon phul ba'i slob ma re re zhing yang rnam par snang
<p>293b</p>
<p>293b.1</p>mdzad kyi gzugs su dmigs la/ a khaM bI ra hUM zhes pa'i sngags kyis lan bdun mngon par bsngags pa'i me tog lag tu byin nas gdong ras bkab ste bum pa'i chus bsangs la dri bar bya'o/ /khyod su yin/ ci la dga'/ des smras pa/ skal ba dang ldan pa ni bdag ste/ bde ba chen por
<p>293b.2</p>ro/ /de nas de'i snying gar rdo rje gzhag la/ oM sar+b+ba yo ga tsit+ta at+pa da ya mi/ su ra te sa ma ya s+t+waM/ ho sid+d+hi badzra ya tha su khaM/ de nas hUM dza hUM zhes pa'i sngags 'dis bkug ste/ yol ba'i nang du gzhug cing dkyil 'khor gyi sgor bzhag pas brjod par bya ba ni dkyil 'khor ma mthong ba rnams
<p>293b.3</p>la smra bar bya ba ma yin zhing / dam tshig nyams par ma byed cig ces pa'o/ /mgo bor rdo rje bzhag la/ /gal te tshul 'di smras par gyur pa yin no/ /dam tshig gi rdo rje 'dis mgo 'gas par byed do/ /de nas rdo rje me tog dang bcas pa snying gar gzhag la brjod par bya ste/ oM rdo rje
<p>293b.4</p>sems dpa' deng khyod kyi/ /snying la yang dag zhugs pa ste/ /gal te tshul 'di smras na ni/ /de ma thag tu dral te gshegs/ /'dis mna' bsgag par bya ste/ pad+ma'i snod du bdud rtsi lnga gzhag la/ yi ge gsum gyis byin gyis brlab ste/ oM badzra -i mra ta u da ka Tha zhes pa lan bdun du bzlas
<p>293b.5</p>la/ 'di ni khyod kyi dmyal ba'i chu/ /dam tshig 'das na sreg par byed/ /dam tshig bsrungs na dngos grub ni/ /rdo rje bdud rtsi'i chu 'dis 'grub/ /ces brjod la blud par bya'o/ /de nas 'di skad brjod par bya/ /de nas 'di skad brjod par bya/ deng nas brtsams te khyod kyi phyag na rdo rje nga yin pas ngas gang ci bsgos pa de dag
<p>293b.6</p>thams cad bya dgos so/ /khyod kyis nga la yang brnyas pa ma byed cig /ya nga ba ma spangs par dus byas nas sems can dmyal bar ltung bar gyur ta re zhes dam tshig gi chu blud par bya'o/ /de nas slob mas 'di skad brjod par bya ste/ de bzhin gshegs pa thams cad kyis byin gyis rlobs la
<p>293b.7</p>rdo rje sems dpa' bdag la dbab tu gsol zhes pa'o/ /de nas slob ma'i snying gar laM ser po las byung ba'i dbang chen gyi dkyil 'khor gru bzhi pa rdo rjes mtshan pa la hUM yig nag po gnas pa'o/ /mtshog mar chu'i dkyil 'khor baM yig las byung ba dkar zhing zlum pa bum pas mtshan
<p>294a</p>
<p>294a.1</p>pa haM yig dkar po kha thur du bltas pa gnas pa'o/ /mgrin par yaM yig nag po las byung ba'i rlung gi dkyil 'khor gzhu'i rnam pa ba dan g.yo bas mtshan pa dmar po gnas pa'o/ /rkang pa ni rlung gi dkyil 'khor gyis bus pas me'i dkyil 'khor gru gsum 'od zer 'bar
<p>294a.2</p>ba la gnas pa'i dz+haiM yig 'od zer dang bcas pa bsams te/ bsgyings pa dang bcas pas dril bu 'khrol zhing a we sha ya sta m+b+ha ya raM raM raM tsa la ya tsa la ya hUM ha a dz+haiM zhes brjod pas 'bebs par byed do/ /phebs par gyur nas lce la a yig dmar po bsams te/ sna la snang ba mtha'
<p>294a.3</p>yas kyi gzugs bsam par bya'o/ /de nas smros shig ces pas dge ba dang mi dge ba smra bar 'gyur te/ brjod pa shes nas oM tiSh+Tha badzra zhes pas brtan par byas la/ khyod kyi mig gis ji ltar mthong / /zhes dri bar bya'o/ /dri bar byas pa dkar po dang / ser po dang / dmar po dang / nag po
<p>294a.4</p>rnams snang zhes des smras na/ zhi ba dang / rgyas pa dang / dbang dang / mngon spyod kyi dngos grub rnams kyi snod du 'gyur ro zhes bstan par bya'o/ /de nas bden pa'i byin gyi rlabs bya ste/ bdag gis dkyil 'khor 'di ru ni/ /slob ma yang dag gzhug par bgyi/ /ji ltar bsod nams de
<p>294a.5</p>bzhin shog /lha yi rigs kyi rig pa dag /dngos grub 'di ni gang grub pa/ /gang gi rigs kyi snod du 'gyur/ /gang la bsod nams ci yod pa/ /dkyil 'khor 'dir ni de bzhin shog /de nas me tog gcig dkyil 'khor du dor bar bya ste/ pra tits+tsha badzra hoH/ zhes pa 'dis so/ /de nas me
<p>294a.6</p>tog dor ba las/ dman pa dang mchog la sogs pa'i dngos grub mtshon par bya ste/ de la gal te sangs rgyas rnams kyi dbu'am/ mtshog ma'am/ spyi gtsug tu lhung na ni de'i tshe phyag rgya chen po'i dngos grub tu 'gyur ro/ /gal te spyan nam zhal du lhung ba de'i tshe sngags kyi dngos
<p>294a.7</p>grub tu 'gyur la/ yan lag mchog tu lhung na mchog dang / yan lag 'bring po la ni 'bring po dang / smad kyi cha la ni tha ma 'grub pa'o/ /sku las ring du lhung na tha ma 'grub la/ nye bar gyur na myur du 'grub bo/ /lha rnams kyi rang rang gi gnas ni le tshe'i ri mos bcad par shes par
<p>294b</p>
<p>294b.1</p>bya'o/ /gang gi tshe gnyis kyi bar du lhung bar gyur pa de'i tshe me tog gar la nye bar gyur pa de'i rigs su 'gyur ro/ /dkyil 'khor gyi phyi rol du lhung na ni dman pa'i dngos grub tu 'gyur ro/ /gal te ri mo la lhung ba de'i tshe dor bar 'gyur ro/ /lan gsum du dor bas de'i tshe de nyid
<p>294b.2</p>du lhung na dngos grub med la/ rdo rje phreng ba'i phyi rol du lhung na nang du lhung ba tsam gyis yang dka' ba'o/ /de dag ni me tog dor ba'i cho ga'o/ /de nas me tog blangs te/ slob ma'i mgo la bcings te/ pra ti gri h+Na swa mi maM satwa ma hA ba la zhes brjod pas so/ /de nas mig gnyis su yi ge oM
<p>294b.3</p>bsams la/ oM rdo rje sems dpa' deng khyod kyi/ /mig 'byed pa ni brtson pa ste/ /mig ni thams cad 'byed mdzad pa/ /rdo rje'i mig ni bla na med/ /ces brjod la gdong g.yogs dgrol bar bya'o/ /de dag ni dkyil 'khor du gzhug pa'i cho ga'o/ /da ni dbang bskur ba brjod par bya ste/ 
<p>294b.4</p>byang chub rdo rje sangs rgyas la/ /mchod chen ji ltar stsal ba bzhin/ /bdag kyang bsgral ba'i don du ni/ /nam mkha' rdo rje deng bdag stsol/ /zhes gsol ba 'debs pa dang ldan pa'i slob ma rnam par snang mdzad kyi gzugs su dmigs la/ rang gi rig ma skyes bu'i chu/ /bum pa brgyad
<p>294b.5</p>po thams cad de/ /rdo rje thugs su rab bsgoms nas/ /rdo rje can gyi dbang bskur bya/ /khu tshur dang bcas pa nas chu blugs la/ sangs rgyas kun gyis byin pa yi/ /gsang gsum gnas las byung ba yi/ /khams gsum kun gyis phyag mdzad pa/ /rdo rje'i dbang bskur chen po'o/ /badzra a b+hi
<p>294b.6</p>Shiny+tsa zhes brjod pas ni/ slob ma 'khor los sgyur ba lta bu'i dbang bskur bar bya'o/ /de dag ni chu'i dbang bskur ba'i cho ga ste/ me long lta bu'i ye shes so/ /de'i rjes la gser ram/ gos la sogs pas bsrung ba'i dbu rgyan slob ma'i mgo la bcings la rin chen 'byung ldan gyi sbyor ba las
<p>294b.7</p>nam mkha'i phyogs na bzhugs pa'i de bzhin gshegs pa thams cad dbu rgyan la rigs kyi gzugs su gnas par blta bar bya'o/ /de dag ni dbu rgyan gyi dbang bskur ba ste mnyam pa nyid kyi ye shes so/ /de nas rdo rje chen po rtse lnga pa snying gar rang gi lag pas bzung la dbang bskur rdo rje sems
<p>295a</p>
<p>295a.1</p>zhes brjod do/ /slob ma snang ba mtha' yas bya/ /sangs rgyas rdo rje dbang bskur bya/ /'di de sangs rgyas thams cad kyi/ /shin tu grub phyir rdo rje zungs/ /zhes brjod cing rdo rje snying ga dang / mgrin pa dang / mtshog ma rnams su reg par byas te/ lag pa g.yas pas
<p>295a.2</p>rdo rje sbyin par bya'o/ /de dag ni rdo rje'i dbang bskur ba'i cho ga ste/ so sor rtog pa'i ye shes so/ /de nas don yod grub pa'i gzugs su dmigs shing lag pa g.yon pa'i dril bu byin la/ rdo rje dril bu ldan pa dag gis 'khyud pa'i tshul du byas la/ oM badzra a d+hi ba ti staM a b+hi She
<p>295a.3</p>ka ta zhes bya ba ni dril bu'i dbang bskur ba'i cho ga ste bya ba grub pa'i ye shes so/ /de nas mi bskyod par bsams la/ ming gi dbang bskur ba yang sbyin par bya ste/ mgo bor rdo rje dang dril bu byin la/ oM badzra satwa s+t+waM a b+hiShiny+tsa mi badzra nA ma a b+hi She ka ta/ kye dpal gti mug rdo rje/ kye dpal 'dod
<p>295a.4</p>chags rdo rje/ kye dpal zhe sdang rdo rje/ zhes pa la sogs pa rigs dang rjes su mthun pa'i ming gdags par bya'o zhes pa ni/ ming gi dbang bskur ba'i cho ga ste/ shin tu rnam par dag pa'i chos kyi dbyings kyi ye shes so/ /de ltar dbang bskur ba rnam pa lnga po de dag ni rig pa'i dbang
<p>295a.5</p>bskur zhes brjod do/ /thams cad kyang spyan la sogs pa'i rig pa'i bya ba la 'jug pas zhes pas so/ /de'i rjes la rdo rje slob dpon dbang bskur bas/ kye bdag la stsol cig snying rje'i mchog /rang gzhan don gyi nus par gyur/ /ji ltar bdag la deng stsol cig /ces gsol ba
<p>295a.6</p>'debs pa'i slob ma ste/ seng ge'i stan la bzhag ste/ sna tshogs pad+ma 'dab ma brgyad pa'i steng du rdo rje sems dpa'i gzugs su dmigs la/ hUM las byung ba'i rdo rje byin la/ thog mtha' med pa'i sems dpa' ni/ /rdo rje sems dpa' dga' ba che/ /kun du bzang po kun bdag nyid/ /
<p>295a.7</p>rdo rje snyems bdag bdag po'i bdag /bcom ldan 'das dpal mchog dang po'i skyes bu'o zhes bya ba ni/ de kho na nyid kyis gzung bar bya'o/ /de'i rjes la aH yig las byung ba'i dril bu la/ 'di ni sangs rgyas thams cad kyi/ /shes rab dbyangs can rjes 'gror
<p>295b</p>
<p>295b.1</p>bshad/ /khyod kyis kyang ni rtag tu zungs/ /byang chub mchog tu rgyal ba bzhed/ /ces pa 'dis lag pa g.yon par dril bu sbyin par bya zhing / srid pa ngo bo nyid kyis dag /ngo bo nyid kyis srid bral bya/ /rang bzhin dag pa'i sems dpa' mchog /srid pa yi ni mchog tu brjod/ /
<p>295b.2</p>cas brjod la/ slob mas dril bu dkrol bar bya'o/ /de'i rjes la/ yid kyis gzugs ni brtan pa'i phyir/ /phyag rgya dam tshig ces su brjod/ /gang tshe kun gyi gzugs su brtan/ /de ni phyag rgyar rab tu grags/ /zhes pa 'dis rang nyid lha'i gzugs kyi nang gi bdag nyid can gyi phyag rgya chen
<p>295b.3</p>por byin gyis brlabs nas 'khyud par bya'o/ /slob dpon gyis de'i tshe rang gi snying ga'i sa bon las byung ba'i lha rnams kyi tshogs nam mkha' la gnas pa rnams kyis dbang bskur bar bsam par bya ste/ sangs rgyas kun gyis byin pa yi/ /gsang gsum gnas nas byung ba yi/ /khams gsum
<p>295b.4</p>kun gyis phyag byas pa/ /rdo rje dbang bskur chen po'o/ /zhes pas dbang bskur ba'o/ /de skad du yang gsungs pa/ shes rab bcu drug lon pa la/ /lag pa dag gis yang dag 'khyud/ /rdo rje dril bu mnyam sbyor bas/ /slob dpon gyi ni dbang du 'dod/ /ces pa'o/ /de nas slob ma rnam par
<p>295b.5</p>snang mdzad kyi gzugs su dmigs pa la rjes su gnang ba sbyin par bya ste/ sems can kun la phan pa'i phyir/ /'jig rten kun la thams cad du/ /ji ltar sna tshogs 'dul 'gyur ba/ /chos kyi 'khor lo rab tu bskor/ /zhes pa'o/ /chos kyi gnas su rin po che dang / rdo rje dang / pad+ma dang / ral
<p>295b.6</p>gri'i sgra bcug pa'i rim pa las tshigs su bcad pa rnam pa lnga ni rjes su gnang bar sbyin pa'o/ /de'i rjes la mi bskyod pa'i gzugs su dmigs la/ 'di de sangs rgyas thams cad kyi/ /rdo rje sems dpa'i phyag na gnas/ /khyod kyis kyang ni rtag tu zungs/ /phyag na rdo rje brtul zhugs
<p>295b.7</p>brtan/ /zhes pa 'dis hUM las byung ba'i rdo rje slob ma'i lag tu sbyin par bya/ oM sar+b+ba ta thA ga ta sa ma ya badzra tiSh+Tha e Sha s+t+waM d+ha ra ya mi/ hi hi hi hi hUM zhes slob ma la brjod par byas nas rdo rje'i brtul zhugs blang bar bya'o/ /zhes pa ni rdo rje'i brtul zhugs sbyin par bya'o/ /de nas bdag nyid sangs
<p>296a</p>
<p>296a.1</p>rgyas kyi gzugs su bsams te/ snying gar g.yon pa'i khu tshur gyis chos gos kyi grwa nas bzung ste/ g.yas pa mchog sbyin pa'i phyag rgya bcas nas/ slob ma gang gi rigs de'i gzugs su dmigs nas lung bstan par bya ste/ oM 'dir ni ngas khyod lung bstan
<p>296a.2</p>phyir/ /rdo rje sems dpa' de bzhin gshegs/ /srid pa'i ngan 'gro rnams las bton/ /srid pa'i mchog ni 'grub par byed/ /kye de bzhin gshegs pa che ge mo/ /khyod ni dam tshig bsgrub pa'o/ /b+hur b+hu ba swaHzhes lung bstan byas la/ gang 'di lta bu'i chos 'byung ba'i phyag rgyas lung ston
<p>296a.3</p>par byed pa ste/ de ni de bzhin gshegs pa thams cad dang / de ni 'khor gyi byang chub sems dpa' dang bcas pa'i dkyil 'khor rnams kyis mgrin gcig tu bla na med pa yang dag par rdzogs pa'i byang chub tu lung ston par byed do/ /gang 'di lta bu nyid ni chos 'byung ba'i phyag rgya ste/ byin gyi
<p>296a.4</p>rlabs kyis stobs te/ 'di ni sngags kyi stobs so/ /zhes dang por bya'o zhes brjod do/ /de dag gis lung bstan pa'o/ /de'i rjes la/ ma hA sa ma ya hUM phaT ces brjod cing dbugs dbyung ba sbyin par bya'o/ /gsang ba'i dkyil 'khor mchog tu ni/ /zhugs shing mthong ba dam pa ste/ /
<p>296a.5</p>sdig pa kun las grol bar gnas/ /khyod ni de ring bzang por gyur/ /theg pa chen po bde chen 'dir/ /yang ni 'chi ba yod min te/ /srid pa'i mchog ni 'grub pa'i phyir/ /srid pa'i sdug bsngal las brgal ba'o/ /byang chub sems ni spang mi bya/ /rdo rje zhes pa'i phyag rgya ste/ /gang zhig
<p>296a.6</p>bskyed pa tsam gyis ni/ /sangs rgyas nyid du the tshom med/ /dam pa'i chos ni spang mi bya/ /nam yang bor bar bya ba min/ /mi shes pa'am rmongs pa la/ /de ni bstan par mi bya'o/ /rdo rje dril bu'i phyag rgya yang / /nam yang spang bar mi bya'o/ /slob dpon dag kyang smad mi bya/ /de ni
<p>296a.7</p>sangs rgyas kun dang mnyam/ /rang dag yongs su spangs nas su/ /dka' thub rnams kyis gdung mi bya/ /ji ltar bde ba bde ba gzung / /'di ni ma 'ongs rdzogs sangs rgyas/ /de ring slob dpon dkyil 'khor gyur/ /sngags dang rgyud rnams 'dzin par 'gyur/ /sangs rgyas byang
<p>296b</p>
<p>296b.1</p>chub sems dpa' dang / /lha rnams kun gyis mthun par gsungs/ /sems can rjes su brtse don du/ /khyod kyis dkyil 'khor cho ga bzhin/ /nan tan gyis ni bri bar gyis/ /sgrub po rnams kyang rgyud la sbyor/ /zhes pa ni dbugs 'byung sbyin pa'o/ /rjes su gnang ba la sogs pa bzhi
<p>296b.2</p>po 'di rnams ni dbang bskur ba rnam pa lnga'i rjes la'am slob dpon gyi dbang bskur ba'i rjes la sbyin par bya'o/ /slob dpon gyi dbang bskur ba nyid ni phyir mi ldog pa'i dbang bskur ba zhes brjod do/ /dbang bskur ba lnga dang / slob dpon gyi dbang bskur ba la ni bum pa'i dbang
<p>296b.3</p>bskur ba zhes brjod de/ thams cad kyang bum pa'i bya ba la 'jug pas so/ /dbang bskur ba drug po 'di dag ni rgyud de kun dang mi 'gal ba'o/ /de dag ni slob dpon gyi dbang bskur ba ste/ rdo rje'i lus su rnam par dag pa'o/ /de'i rjes la yol ba la sogs pa rnams kyis dben
<p>296b.4</p>par byas pa'i phyogs su slob ma gsang ba'i dbang bskur ba'i don du skal ba dang ldan pas phul te nges par phyung ba'i gnas skabs su gsol ba gdab par bya'o/ /byang chub rdo rje sangs rgyas la/ /mchod chen ji ltar stsal ba bzhin/ /bdag kyang rab tu bsgral slad du/ /nam mkha'i rdo rje
<p>296b.5</p>bdag la stsol/ /bla mas kyang lha'i rnal 'byor du lhag par mos te/ rang rig pa mngon du byas la/ nam mkha'i khams su 'tsher ba yi/ shes rab pad+ma nas phyung ste/ shes rab gdong ni bcing ba dang / /thabs kyi gdong yang de bzhin te/ /mthe bo srin lag lag gis ni/ /slob
<p>296b.6</p>ma'i kha ru lhung bar bya/ /des kyang a ho su kha zhes brjod cing longs spyod kyi sbubs su gzhug par bya ste/ rnam par snang mdzad kyi bdag nyid du son pa'o/ /des kyang langs te de lta bu nyid kyis sbyin par bya'o/ /de dag ni gsang ba'i dbang bskur ba ste/ rdo rje'i ngag rnam par dag pa'o/ /
<p>296b.7</p>de'i rjes la slob ma'i lag tu ste/ phyag rgya lag tu gtad bya zhing / /de bzhin gshegs pa rnams por byas/ /spyi bor rdo rje yang dag zungs/ /bla ma rdo rje can gyis brjod/ /'di ni khyod bzung legs pa yin/ /sangs rgyas kun gyis brtan par gsungs/ /'khor lo bskor ba'i
<p>297a</p>
<p>297a.1</p>rnal 'byor gyis/ /dam pa'i bde ba yang dag brtsam/ /'jig rten gsum 'di dag pa ste/ /gzhan gyis kyang ni sangs rgyas min/ /de bas lhan cig mi gnas par/ /khyod kyis nam yang bya ba min/ /'di ni sangs rgyas thams cad kyi/ /rig pa'i brtul
<p>297a.2</p>zhugs bla na med/ /rmongs pa gang zhig 'da' byed pa/ /bla med dngos grub 'byung mi 'gyur/ /zhes brjod la slob ma'i phyir te sbyin par bya'o/ /de nas rang lha'i bdag po'i rnal 'byor gyis/ de'i mtshog ma dang / snying ga dang / lte ba dang / gsang ba dang / brla rnams su rim pa ji lta
<p>297a.3</p>ba bzhin du/ oM hUM swa a ha zhes pa'i rig sngags kyi tshogs su bya'o/ /de'i rjes la hUM gis as pad+ma dang rdo rje ste/ de dag gi ze 'bru la yang a dang oM yig go/ /bu ga sgor yang phaT ser po bsam par byas la/ oM pad+ma su kha d+ha ra ma hA rA ga su khaM dad tsa tur a nan+da b+ha ga bi shwa hUM hUM kar+yaM
<p>297a.4</p>ku ru shwa me zhes pas pad+ma byin gyis brlab pa dang / oM badzra ma hA dwe sha tsa tur a nan+da da ya ka khA kha mu khe ka ra so na tha hUM hUM kaR+YaM ku ru shwa me zhes pas rdo rje byin gyis brlab pa'o/ /de nas b+ha gar g.yon gyi rtsa gnas pa/ rdo rje dbyings kyi dbang phyug ma zhes bya/ cung zad sor mos bskyod byas
<p>297a.5</p>nas/ de yang bla ma'i bka' las shes/ /de'i rjes la/ oM sar+b+ba ta thA ga ta a nu rA ga Na badzra swa b+hA wa At+ma ko\u0f85haM/ zhes dga' ba brtsam par bya'o/ /mkha' khams rdo rje yang dag sbyor/ /reg pas ngo mtshar chen po las/ /gang zhig bde ba skyes pa des/ /mchog tu dga' bar des
<p>297a.6</p>byed pa'o/ /mchog dang dga' bral dbus su ni/ /mtshon zhing ltos la brtan par gyis/ /zhes pas shes rab ye shes kyi dbang bskur bas thugs rdo rje rnam par dag par byed pa'o/ /de nas/ ji skad gsungs pa'i cho gas dbang bskur sbyin/ /slob ma'i mos pas yid
<p>297a.7</p>kyi yang dag shes/ /zab cing rgya che'i tshul la mos gyur na/ /dbang bskur rin chen tshig gi sbyin par bya/ /dga' ba bde ba cung zad bde/ /mchog tu dga' ba de las lhag /dga' bral chags dang bral nyid de/ /lhan cig skyes dga' lhag ma'o/ /dang po reg par 'dod pa dang / 
<p>297b</p>
<p>297b.1</p>gnyis pa bde bar 'dod pa ste/ /gsum pa chags pa nyams pa ste/ /de nas bzhi pa bsgom par bya/ /rnam pa sna tshogs dang po'i dga'/ /mchog tu dga' ba rnam par smin/ /dga' bral rnam par nyed pa ste/ /lhan skyes mtshan nyid bral ba'o/ /rnam pa sna tshogs sna tshogs
<p>297b.2</p>brjod/ /'o dang 'khyud pa la sogs la/ /rnam par smin pa de las bzlog /bde ba'i ye shes nyer longs spyod/ /rnam par nges pa grogs su brjod/ /bdag gis bde ba zos pa'o/ /mtshan nyid bral ba gsum las gzhan/ /chags dang chags bral rnam par spangs/ /
<p>297b.3</p>des na 'di skad du gsungs te/ /'dod chags ma yin chags bral min/ /dbu mar dmigs par mi 'gyur te/ /gsum po spangs pas 'di nyid na/ /lhan cig skyes pa rtogs par brjod/ /ces dbang bskur ba thob pa ni bya ba byas pa'o zhes brjod de/ deng dus bdag tshe
<p>297b.4</p>'bras bur bcas/ /bdag gis gson pa 'bras bu ste/ /de ring sangs rgyas rigs su skyes/ /bdag ni da ltar sangs rgyas sras/ /gzhan yang 'dir de bzhin gshegs pa rnams kyis gsungs pa'i bkas dkyil 'khor du 'jug pa la sogs pa dang / dbang bskur
<p>297b.5</p>ba so so la bla ma'i don du gos gsum dang yon dbul bar bya'o/ /ma 'byor bar gyur na dang po dang bar ma dang tha mar ro/ /thams cad du 'byor par ma gyur pa'i phyogs la ni/ kun phyogs gcig tu byas te/ thog ma nyid du gos gsum dang yon gyi bar du dbul bar bya'o/ /
<p>297b.6</p>yang ma 'byor na ji ltar gang yang rung ba ste/ bla re dang 'phan rnams te/ ras bal 'jam po'i stan mthon po dang / gser gyi sor gdub nges par dbul bar bya'o/ /de bzhin du sbyin sreg dang rab tu gnas pa la yang ngo zhes pa'o/ /de nas/ sbyin sreg bya zhing gtor ma sbyin/ /'gro mchog
<p>297b.7</p>rnams kyang gdul bya zhing / /de rjes dge 'dun chos ston bya/ /mgon med phongs pa tshim par bya'o/ /zhes 'di dag thams cad kyi rdo rje dang rdo rje dril bu dang bcas pa'i lag par bya'o/ /de la/ rdo rje sor ni brgyad nas brtsams/ /nyi shu rtsa gnyis grangs mnyam bya/ /rdo rje brgyad ni
<p>298a</p>
<p>298a.1</p>tshul las byas/ /gser dang ra gan sogs 'byung ba'o/ /rdo rje zhes bya rnam pa gsum/ /rtse gsum rtse lnga rtse dgu pa'o/ /yang na rnam pa gnyis dbye ste/ /zhi dang ma zhi'i dbye bas so/ /bzhi pa sna tshogs rdo rje ni/ /rtse mo lnga pa gdong bzhi pa'o/ /dbus ma gzung ba'i
<p>298a.2</p>gnas yin te/ /mtha' yi rtse mo de yi tshad/ /chu srin spel ba mtha' dang mthar/ /chu srin kha nas byung ba'o/ /kha sbom rtse mo bags kyis phra/ /rtse mo rgu zhing rim gyis rno/ /phyogs kyi cha las ma 'das pa/ /dbus ma'i rwa ni nas kyi dbyibs/ /rwa bzhi yi ni bar dag kyang / /dbus kyi rwa dang
<p>298a.3</p>bar mtshams bya/ /rdo rje dang ni rjes mthun par/ /chung ngu gor gnyis cha bskyed bri/ /rtse mo phan tshun mnyam bya zhing / /dbus ma la ni cung zad bsnyung / /rwa brgyad rtsa ba'i yan lag tu/ /pad+ma'i kha khyer ska rags btags/ /dbus kyi cha ni cung zad tsam/ /ska rags las ni lhag par
<p>298a.4</p>bya/ /phan tshun mnyam pa'i lhag ma ni/ /rim gyis nyis 'gyur mthon por bya/ /chu skyes 'dab ma brgyad mdzes pa'i/ /kha ni rtsa bar phreng ba gnyis/ /zhes pa ni rdo rje'i mtshan nyid do/ /dril bu'i drug cha kun nas zhal/ /de la cha bzhi dag pa yi/ /khar ba'i rang bzhin las ni bya/ /
<p>298a.5</p>gzhan ni gzhan las bsrub pa yin/ /dril bu de'i ni nang gi khar/ /zheng dang chu ru mnyam par bya/ /kha khyer ut+pal brgyad cha yin/ /gzhan la bum pa'i cha dang ni/ /steng gi cha ni gnyis yin te/ /ngos su shes rab gdong pa bya/ /gdong de sngar gyi rdo rje phyed/ /nyid de rdo rje phyed
<p>298a.6</p>'dra bya/ /de ltar sor brgyad la sogs pa'i/ /dril bu'i rdo rje mthun par sbyar/ /cung zad chu skyes kha bye ba'i/ /kha'am yang na kha la mchu/ /zhes pa ni dril bu'i mtshan nyid do/ /rdul tshon gyi gzhi'i kha dog gi dbye ba brjod pa'i don du gsungs pa/ shar du shes rab ces bya ba la sogs pa
<p>298a.7</p>ste go sla'o/ /las kyi cho ga mthong ba yis/ /zhes bya ba la sogs pa ni ji ltar rigs par nyi ma dang / zla ba la sogs pa la gnas pa'o/ /rdo rje zhes pa ni rtse lnga pa'o/ /'khor lo ni rtsibs brgyad pa'o/ /de lta bu la sogs pa zhes bya ba ni rin po che ser po cha dgu pa dang / pad+ma dmar po dang / 
<p>298b</p>
<p>298b.1</p>ral gri ljang gu ste nang gi rim pa'i phyogs rnams su'o/ /mtshams rnams su ni 'khor lo dang / rdo rje dang / pad+ma dang / ut+pal rnams so/ /phyi rol gyi rim pa'i sgo rnams su ni tho ba nag po dang / dbyug pa dkar po dang / pad+ma dmar po dang / ral gri ljang gu'o/ /phyi rol gyi 'phar ma'i
<p>298b.2</p>grwa rnams la yang thod pa rnam pa bzhi'o/ /phyag mtshan kun du zhal dang mtshungs/ /zhes bya ba ni lha rnams rang nyid kyi zhal gtso bo'i sku mdog dang po'i khru gang tsam zhes pa'i 'og na gnas pa'i rin chen sor gnyis pa dang / rdo rje sor drug pa bor ba ste/ yu ba khru gang gi tshad do/ /de'i steng
<p>298b.3</p>du yu ba'i steng du gnas pa ste/ ska rags kyis bcings pa sor bzhi pa las te steng du dkyil 'khor zhes pa ste gru bzhi pa'o/ /de dag thams cad kyi tshad ji tsam zhe na gsungs pa/ sor bzhi pa'i tshad ces pa'o/ /gting du sor gnyis zhes pa ni sor bzhi pa dang ldan pa la sor gnyis gting du bru ba ste/ 
<p>298b.4</p>zheng du sor bzhi pa la gting du sor phyed bor ba bru ba ste/ dkyil du ni rtse gsum pa'i rdo rje sor gnyis pa'o zhes pa ste/ man ngag go/ /bcud 'dzag khung bu zhes pa ni dgang gzar gyi mgo bor gnas pa/ pad+ma'i 'dab ma'i rnam pa zheng du sor brgyad pa/ zabs su sor gnyis pa'i dbus su
<p>298b.5</p>rgyar sor bzhi pa brkos par gnas pa'i rdo rje rtse gsum pa sor bzhi'i tshad kyi dgang gzar la mar 'dzag pa'i don du sor phyed kyi bug pa gang yin pa de ni sor phyed de bcud 'dzag khung bu'o/ /de lta bu 'di ni khru do pa'i tshad kyi dgang gzar ro/ /blugs gzar pad+ma'i 'dab 'dra zhes pa ni/ blugs gzar khru
<p>298b.6</p>phyed dang gnyis pa ste/ de yang 'og tu rdo rje rtse lnga pa sor gnyis pa de'i 'og tu rin po che sor gcig pa'o/ /de'i steng du yu ba khru gang pa'o/ /de'i steng du yang ska rags sor gsum pas nye bar brgyan pa'o/ /de'i steng du sor drug pa'i tshad kyi pad+ma'i rnam pa'o/ /rdo rje rtse gsum sor gsum
<p>298b.7</p>pas blugs gzar ro/ /rgyud kyi che ba'i bdag nyid bstan pa'i don du dkyil 'khor du ni ma zhugs zhes bya ba la sogs pa ste/ gshin rje'i gshed kyi rgyud la brten nas mchod pa dang dad pa tsam gyis zhes pa lhag ma'o/ /de nyid ji lta bu zhe na/ nag po zhes bya ba la sogs pa ste/ dbang
<p>299a</p>
<p>299a.1</p>po mchog gi rgyud dang 'bras bu'i tshul rdo rje sems dpa' nyid kyis mkhyen to zhes pa'i don to/ /rdo rje'i tshig ces pa ni rdo rje sems dpa'i nges pa'i tshig ste dngos po'i rang bzhin brjod pa ni dkyil 'khor du ni ma zhugs zhes bya ba la sogs pa'o/ /slob mas dkyil
<p>299a.2</p>'khor du gsar du 'jug pa'i don du de la zhes bya ba la sogs pa ste/ 'byung ba bzhi'i sa bon zhes pa rlung dang me dang sa dang chu ste 'byung ba chen po'i sa bon yaM raM laM baM yi ge rnams kyis so/ /'khor lo bzhi zhes pa ni rlung la sogs pa'i dkyil 'khor rnams so/ /gnas bzhi zhes pa ni
<p>299a.3</p>rkang pa'i 'og dang / lte ba dang / snying ga dang / mtshog mar ro/ /rim pa ji lta ba bzhin du gnas rnams su sa bon gyi yi ge brjod pa'i don du rkang pa zhes bya ba la sogs pa'o/ /'khor lo bzhi bstan pa'i don du gsungs pa/ gzhu'i rnam pa zhes bya ba la sogs pa ste/ grwa
<p>299a.4</p>gnyis su g.yo ba'i ba dan gnyis dang ldan pa'o/ /gru gsum zhes bya ba ni zur gsum mo/ /ba ne zhes pa ni me'i dkyil 'khor ro/ /rdo rje can ni 'dzin bzod pa/ /zhes bya ba ni rdo rje ri bo 'dzin par bzod pa'o/ /rdo rje ri bo de nyid bstan pa'i don du ri rab ces bya ba la sogs pa ste/ sprin
<p>299a.5</p>zhes pa ni tshogs rnams so/ /bsil ba chen po zhes ji skad gsungs pa'i don gsungs pa'o/ /gangs kyi ri bo zhes bya ba la sogs pa la gangs kyi ri bo ni kha ba'i'o/ /'bebs zhes pa ni lus la 'bebs pa'o/ /ngag la 'bebs pa'i don gsungs pa/ rdo rje snang ba mtha' yas sbyor
<p>299a.6</p>ba zhes bya ba ste/ phebs pa'i slob ma'i lce la yi ge a dmar po yongs su gyur pa'i nyi ma la hrIHyig dmar po bltas pa de nyid snang ba mtha' yas su blta bar bya'o/ /de la zhes pa ni/ de'i tshe snang ba mtha' yas su rdzogs nas so/ /dri ba'i dam tshig ces pa ni dri zhing zhu ba ste/ ji skad du
<p>299a.7</p>gsungs pa'i 'byung ba bzhi po bsgoms pas rang gi bsod nams kyi stobs las gang yang rung ba'i sems bkug pa gang gi rtags de bstan pa'i don du khru gang zhes bya ba la sogs pa'o/ /de nas zhes bya ba la sogs pa nas/ rin chen cod pan sor drug pa/ /zhes bya ba'i bar rtogs par
<p>299b</p>
<p>299b.1</p>sla zhes pa ste ma bshad do/ /gnod sbyin mo bsgrub pa'i don du gsungs pa/ de nas zhes bya ba la sogs pa ste/ gnod sbyin mo ni bsgrub dus su/ /zhes bya ba ni gnod sbyin mo bsgrub par 'dod pa'i dus su ste sngon mo che zhes lhag ma'o/ /sa bon ma gsungs pa yang man ngag gi hUM yig las
<p>299b.2</p>skyes pa'o/ /de yang gzhal yas khang yongs su rdzogs pa ni gshin rje'i gshed kyi gzhal yas khang bzhin no/ /'di dag thams cad ni phyag gnyis pa yin la/ tho ba la sogs pa ni phyag drug pa nyid do/ /sngar gyi dkyil 'khor zhes pa ni rdul tshon bkye ba'i dkyil 'khor gyi
<p>299b.3</p>'khor lo'o/ /bzhin te gshin rje'i gshed kyi dkyil 'khor bzhin no/ /bdag po'i mtshan ma 'dzin zhes pa ni ral gcig ma bzhin thod pa dang gri gug 'dzin pa'o/ /don ni 'di yin te/ ral gcig ma'i rnal 'byor dang ldan pas sngags kyi yi ge 'bum cad mi smra bar bzlas te/ gang
<p>299b.4</p>gi tshe gnod sbyin mo bsgrub pa de'i tshe gzhon nu mas bkal ba'i skud pa la ras kha tshar ma bcad pa las gnod sbyin mo bris pa'i thang ka bya ste/ de yang rgyan thams cad kyis brgyan pa lang tsho phun sum tshogs pa dang / sgeg pa'i nyams dang / me tog dang / 'bras bur bcas pa'i mya ngan
<p>299b.5</p>med pa'am/ pa ta'am/ a mra'i shing rnams gang yang rung ba'i yal ga lag pa g.yon pas 'dzin cing g.yas pas mchog sbyin pa'o/ /de'i mdun du me tog dang / spos dang / bshos gtsang la sogs pa sbyin te/ dben pa'i gnas su ral gcig ma'i rnal 'byor dang ldan pas sngags
<p>299b.6</p>bzlas par byas na nyi ma bdun gyis 'ong bar 'gyur ro/ /'ong bar gyur na dri zhim po'i me tog gi chu mchod yon du sbyin par bya'o/ /de nas las sgrub par 'gyur ro/ /ma dang sring mo dang / chung ma ste gang yang rung ba nges par smra bar bya'o/ /de lta bus des tha snyad du byed par 'gyur ro/ /gzhan
<p>299b.7</p>du na gsod par byed ces so/ /yang na nag po'i bcu bzhi'am/ brgyad pa'i tshes gang yang rung ba la spang leb la sngar bzhin du bri bar byas la/ ral gcig ma'i rnal 'byor las snying ga'i sa bon gyis bkug ste/ tho ba la sogs pa'i sngags bzhin nye ba nyid du bkug pa dang / ri mo la
<p>300a</p>
<p>300a.1</p>gzhug pa dang bcing ba dang / dbang du byas la skye gnas lag pas bkab la sngags bzla bar bya'o/ /gzhan du cang mi smra bas so/ /de nas nyi ma bdun gyis 'ong bar 'gyur ro/ /'ongs nas sgrub po'i stobs kyis 'dod par byed cing rtse ba sna tshogs pa
<p>300a.2</p>yang ston par 'gyur ro/ /'jigs pa yang ston par byed do/ /'on kyang 'jigs par mi bya zhing smra bar yang mi bya'o/ /de nas bde blag tu gyur pa'i rjes la dngos grub tu 'gyur zhing rnal 'byor pa gang yin par mngon par 'dod pa de dang rtse bar byed do/ /de nas kyang ma
<p>300a.3</p>grub na de'i tshe gshin rje'i gshed kyi rnal 'byor ram/ ral gcig ma'i rnal 'byor gyis rang gi snying ga'i sa bon las rdo rje lcags kyu spros pa dang / lcags kyu rnams kyis skye gnas phug la/ zhags pas ske nas bcings te bkug nas ri mo la gzhug par bya'o/ /de'i mgo bo nyid
<p>300a.4</p>la gshin rje mthar byed bskal pa'i me dang mnyam par bsam par bya zhing 'og nas kyang re phas me'i thab khung ste/ de nas nga rgyal dang bcas pas der bkug ste gshin rje gshed po'i sngags pas ral gcig ma'i sngags bzlas par byas nas nges pa nyid du nyi ma bdun na 'grub par
<p>300a.5</p>'gyur ro/ /de nas/ puk+ka sI ni rab tu bsgrub/ /ces bya ba la de'i dngos grub ni puk+ka sI zhes pa ste de ni snying po 'don par byed pa'o/ /sku mdog ser mo zhes bya ba ni go sla ste/ pu yig gi sa bon las skyes pa zhes pa lhag ma'o/ /puk+ka sI'i las zhes bya ba ni snying 'khrug pa'i las so/ /
<p>300a.6</p>don ni 'di yin te/ de lta bu'i rnal 'byor pas lce la dza yig dmar po las byung ba'i 'od zer rnams kyis bsgrub bya'i snying phug ste/ snying khaM yig dkar por bsam par bya ste/ de nas de'i snying 'od zer de rnams kyis bkug ste/ rang gi snying la zhugs par bsam par bya'o/ /
<p>300a.7</p>zhags pa ni g.yon du'o/ /tho ba ni g.yas par ro/ /g.yas pa na mda'o/ /gzhu ni g.yon pa ste/ de yang zhags pa ni de'i ske nas 'ching bar byed do/ /lcags kyu ni 'gug par byed do/ /gzhu ni bkang ste snying gi gnas su mda' rdeg par byed do/ /oM puk+ka puk+ka che ge mo'i
<p>300b</p>
<p>300b.1</p>puk+ka zhes bya ba 'di ni yi ge 'bum sngon du bsnyen par bya'o/ /mi snang ba'i don du gsungs pa/ de nas zhes bya ba la sogs pa la/ 'jam pa'i rdo rje rab bsgrub pa ni 'jam pa'i rdo rje rab tu grub nas bsgrub pa'o/ /ser po zhes pa ni rtsa ba'i zhal ser po'o/ /g.yas pa dang / 
<p>300b.2</p>g.yon pa dag ni dkar po dang sngon po'o/ /man ngag las ni g.yas pa na ral gri dang / mda' dang gri gug 'dzin pa'o/ /g.yon pa na ut+pal sngon po dang gzhu dang thod pa 'dzin pa dang / phyag ces pa ni g.yas pa'i phyag dang po'o/ /'khor lo la sogs gzhan la dgod/ /ces bya ba ni/ 
<p>300b.3</p>phyag gzhan lhag ma rnams su'o/ /gti mug gshin rje'i gshed la sogs pa bzhin du mtshan ma 'dzin pa'o/ /snying po bsdus pa zhes bya ba ni snying por gyur pa'o/ /phyag mtshan gyi gtso bo bstan pa'i don du gsungs pa/ mya ngan med 'dab ces bya ba ste/ me tog dang 'bras bur bcas
<p>300b.4</p>pa'i mya ngan med pa'i yal 'dab bo/ /yal ga zhes pa ni byang chub kyi shing gi yal ga'o/ /dbyig pa zhes pas ni dbyi gu gsum pa'o/ /'di rnams kyang phyag gnyis pa'i phyir na gzhan gyis ni sdigs mdzub can no/ /sku mdog bstan pa'i don du gsungs pa/ ser dang zhes bya ba la
<p>300b.5</p>sogs pa rim pa ji lta ba bzhin du'o/ /tho ba la sogs pa ni sngar bzhin no/ /bsgom zhes pa ni 'di lta bu'i bcom ldan 'das so/ /mthong bar mi 'gyur zhes pa la/ tsa yig ni bdag nyid snying rje'i dbang gis ston par yang byed do/ /gang du 'jam pa'i rdo rje sgrub pa'i thabs ston pa de bzhin
<p>300b.6</p>du le'u 'di yang ngo / /le'u bcu bzhi pa'i bshad pa rdzogs so// //sa bon phuHlas yang dag byung / /zhes bya ba ni sngar bzhin du gzhal yas khang la sogs pa yongs su rdzogs pa'i rjes la ste/ a la sogs pa rnams kyis ni me long lta bu'i ye shes dang / ka la sogs
<p>300b.7</p>pas ni mnyam pa nyid dang / phuHyig las byung ba'i sbrul ni so sor rtog pa dang / sbrul gyi snying gar yang yi ge phuHni bya ba grub pa'i ye shes so/ /me long la sogs pa gcig tu gyur na ni shin tu rnam par dag pa'i chos kyi dbyings te/ de las skyes pa'i phuHyig ces bya ba ni rdo rje sems
<p>301a</p>
<p>301a.1</p>dpa' rdzogs te/ phyag na sbrul rnams zhes pa ni g.yas pa'i phyag na'o/ /g.yas pa'i phyag gzhan dag ni ral gri dang ral gri gug 'dzin pa'o/ /g.yon pa'i phyag gsum du 'khor lo dang / pad+ma dang / thod pa bsnams pa'o/ /rma bya la ni zhon zhes pa ni rma bya la
<p>301a.2</p>chibs pa'o/ /rma bya la sogs pa rim pa bzhin du phyag g.yas pa'i mtshan ma bstan pa'i don du gsungs pa/ sgro dang zhes bya ba la sogs pa ste/ sgro ni rma bya'i sgro'i tshogs so/ /yal ga ni byang chub kyi shing gi yal ga'o/ /lcags sgrog ni rdo rje lu gu rgyud do/ /'di rnams kyi rim pa ji lta
<p>301a.3</p>bar kha dog dbye ba bstan pa'i don du gsungs pa/ ser dang zhes bya ba la sogs pa'o/ /'di rnams kyi phyag mtshan ji skad gsungs pa'i bar du nas phyag gzhan rnams su yang gti mug gshin rje'i gshed la sogs pa bzhin du phyag mtshan rnams so/ /me tog la sogs pa zhes bya ba
<p>301a.4</p>ni sngar bzhin du phyag gnyis pa nyid do/ /de ltar bsgom pa yongs su rdzogs pa dang / chu'i dkyil 'khor du laM yongs su gyur pa las dbang chen gyi dkyil 'khor ser po bsgom par bya'o/ /ku ru kul+le yang rdo rje'i ra ba dang rdo rje'i gur bskyed pa'i mthar thams cad snga ma bzhin
<p>301a.5</p>no/ /khyad par ni mngon par byang chub pa lnga ste/ sa bon las ut+pal ni so sor rtog pa'i ye shes yin la/ de'i lte bar zla ba la gnas pa'i sa bon las spros pa dang bsdus pa ni bya ba grub pa dang / thams cad ro gcig tu gyur pa ni shin tu rnam par dag pa'i chos kyi dbyings so/ /de las
<p>301a.6</p>byung ba'i hrIHyig ni rdo rje sems dpa'o/ /phyag brgyad du ni klu dgod de/ /zhes bya ba ni g.yas pa'i phyag bzhir mtha' yas dang / 'jog po dang / rigs ldan dang / dung skyong rnams rim pa ji lta bar ut+pal sngon po ltar sngo bsangs dang / dmar po dang / mdog sna tshogs dang / 
<p>301a.7</p>ser po rnams so/ /g.yon par phyag bzhir ni pad+ma dang / stobs kyi rgyu dang / nor bdag dang / pad+ma chen po rnams rim pa ji lta bar dkar po dang / nag po dang / ser po dang / dkar bsangs kyi mdog rnams so/ /klu 'gugs par byed pa gsungs pa/ 'dis ni char 'bebs
<p>301b</p>
<p>301b.1</p>pa'i nus mthu 'byung ba nyid do/ /de la man ngag ni 'di yin te/ kham phor so ma btang ba la rams kyi khu bas ral gri rtsibs brgyad pa'i 'khor lo'i dbus su pad+ma 'dab ma brgyad pa bris la/ lte bar ku ru kul+le'i sngags bsgrub bya'i klu'i ming dang spel te bri bar bya'o/ /oM ku ru kul+le hriH
<p>301b.2</p>A mo g+ha nA ga A kaR+Sha ya/ b+har sha ya/ tar dza ya/ gar dza ya/ phu hriHswA hA/ dbyar zla ra ba la sogs pa'i zla ba gsum la rim pa ji lta bar stobs kyi rgyu dang / dung skyong dang nor bdag rnams te/ de ltar brje shing bsgyur bas/ zla ba ni rim pa bzhin du klu rnams kyi ming dang spel bar
<p>301b.3</p>byas la/ kham phor so ma btang ba gzhan zhig gis kha sbyar bar bya zhing skud pa ser pos dkri bar bya'o/ /de ru ku ru kul+le dgug pa dang / gzhug pa dang / bcings pa dang / dbang du byas la yang dag par mchod cing gnang ba mnos nas klus byin gyis brlabs pa chu mig la
<p>301b.4</p>sogs par bcug na der 'bebs par 'gyur ro/ /rig pa 'dzin ma dgug pa'i don du rdo rje lus med bstan pa/ de nas zhes bya ba la sogs pa ste/ dbang du byed ces pa ni phan par byed pa'o/ /phyag na mda' dang gzhu bsnams zhes bya ba ni g.yas pa dang g.yon gyi phyag dag
<p>301b.5</p>na mda' dang gzhu 'dzin pa'o/ /dga' ba la sogs pa'i phyag mtshan bstan pa'i don du gsungs pa/ gzhu dang zhes bya ba la sogs pa'o/ /sku mdog bstan pa'i don du gsungs pa/ ser po zhes bya ba la sogs pa'o/ /ma 'gags pa la sogs pa ni/ rdo rje tsartsi ka la
<p>301b.6</p>sogs pa'i sku mdog yin la/ dpyid la sogs pa ni tho ba la sogs pa'i mdog go/ /'di dag thams cad kyang phyag gnyis pa'o zhes pa lhag ma'o/ /gshin rje'i gshed po zhes bya ba ni sngar gyi de bzhin du de bzhin gshegs pa rnams so/ /dgug pa'i cho ga bstan pa'i don du
<p>301b.7</p>gsungs pa/ bud med kyi ni zhes bya ba la sogs pa ste/ bya rog gi gdong gi nang du gnas zhes bya ba ni/ bsgrub bya bud med kyi skye gnas kyi dbus su gnas pa'o/ /gzhan yang bdag nyid rdo rje lus med kyi rnal 'byor dang ldan par gyur pas so/ /rdo rje lus med ces bya ba ni de'i sngags te
<p>302a</p>
<p>302a.1</p>sngags dang lha dag dbyer mi phyed pa'i phyir ro/ /de'i sngags ci zhe na/ gsungs pa/ yi ge si ta'i sngags so/ /yi ge si ta las yang dag byung / /zhes bya ba ni shin tu gsal ba'i 'od zer 'bar ba rnam par spros pa de'i lus thams cad khyab pa'o/ /myos nas bde ba
<p>302a.2</p>'dod ces bya ba ni shin tu bde ba 'dod pa'o/ oM gyi yi ge dbyangs dang spel/ /zhes bya ba ni man ngag gis oM dang hriHyig ni dang por bya ba'o/ /yi ge swA hA de rjes sbyin/ /zhes bya ba ni yi ge sid+d+ha dbus su sbyin zhing mthar ni swA hA'i sgra sbyin par bya'o/ /de las ni oM hrI a mu ki
<p>302a.3</p>me ba shi ba bstu sid+d+ha swA hA/ lan bdun ni nyi ma bdun no/ /gang du rdo rje lus med kyi sgrub pa'i thabs bstan pa de ni rdo rje lus kyi sgrub pa'i thabs so/ /le'u bco lnga pa'i bshad pa rdzogs so// //shes par zhes pa ni mngon du byed pa'o/ /de'i rang bzhin bstan pa'i don du gsungs
<p>302a.4</p>pa/ phyag gnyis zhes bya ba la sogs pa ste/ rdo rje phyag tu zhes bya ba ni g.yas pa'i phyag rgya'o/ /go ro taM ni thod pa'o/ /gzhan la zhes pa ni g.yon par ro/ /phyag lnga zhes pa ni 'khor lo dang / rna cha dang / mgul rgyan dang / lag gdub dang / ska rags rnams so/ /sa bon hUM las
<p>302a.5</p>yang dag byung / /zhes bya ba ni bdun po rnam par dag pa ni bla na med pa'i mchod pa la sogs pa nas rdo rje sems dpa' zhu ba'i bar du byas nas so/ /yi dgas la gnas zhes pa ni ro'i snying gar nyi ma la gnas pa'o/ /rab sbyor bas zhes bya ba ni rnam par dag pa las so/ /sna tshogs
<p>302a.6</p>gzugs zhes pa ni dkar po dang / ser po dang / dmar po dang / sngo bsangs kyi mdog rnams so/ /yi dgas la gnas zhes pa ni ro'i snying gar zla ba la gnas pa'o/ /chos kyi 'khor lo ni 'khor lo'i rtsibs brgyad pa'o/ /a shwat+tha ni byang chub kyi shing ngo / /yid bzhin nor
<p>302a.7</p>bu dang / dpag bsam gyi shing ste de rnams kyi 'og tu ni rnal 'byor ma rnams bri bar bya'o/ /rdo rje zhes pa ni rtse lnga pa'o/ /lha mo zhes pa ni lha mo rnams kyi'o/ /phyag g.yas cha zhes bya ba ni g.yas pa'i phyag tu'o/ /thod pa'i snod ni mi'i snod do/ /a bas bya ni g.yon pa'o/ /yid du
<p>302b</p>
<p>302b.1</p>'ong ba zhes bya ba ni spyan dang zhes bya ba la sogs pas so sor sbyar bar bya'o/ /sgo'i cha zhes pas ni shar phyogs dang / lho phyogs la sogs pa'i sgo rnams so/ /'khyil bar bcas zhes bya ba ni bdud rtsi 'khyil pa'i'o/ /las kyi cho ga mthong bas zhes bya ba ni phyogs kyi rnal 'byor
<p>302b.2</p>ma rnams kyi g.yon du kha T+wAM ga'o/ /de la spyan la sogs pa ni dkar po dang / ser po dang / dmar po dang / sngo bsangs te/ 'khor lo dang / rdo rje dang / ral gri g.yas pa dag gis 'dzin pa'o/ /g.yon du ni thod pa 'dzin pa'o/ /gshin rje mthar byed la sogs pa ni tho ba dang / dbyug
<p>302b.3</p>pa dang / pad+ma dang / ral gri 'dzin pa'o/ /g.yon pas ni zhags pa 'dzin zhing sdigs mdzub byed pa'o/ /de bzhin du ma gsungs kyang ye shes kyi 'khor lo gzhug pa dang / phyag rgya rgyas btab pa yang bya ba'o zhes pas so/ /'dir ni bcom ldan 'das bskyed pa nyid kyis dkyil 'khor
<p>302b.4</p>pa zhes pa yang bskyed pa ste bcom ldan 'das kyi snying ga'i sa bon las so/ /le'u bcu drug pa'i bshad pa rdzogs so// //rgyud ni thams cad du bsgom pa rnams dkrugs kyang rim pa ji lta ba bzhin du rtogs par bya ste de bzhin du bshad pa gsungs pa/ rnam pa lnga ni zhes
<p>302b.5</p>bya ba la sogs pa ste/ de la a yig la sogs pa dbyangs kyi yi ge bcu drug po nyis 'gyur gyis zla ba me long lta bu'i ye shes kyi bdag nyid kyi rnam pa'o/ /ka la sogs pa dang wa ra ya dang bcas pa lhag ma ste/ gsal byed bzhi bcu tham pa nyis 'gyur gyi nyi ma ni mnyam pa
<p>302b.6</p>nyid kyi ye shes te byang chub pa gnyis pa'o/ /sa bon gyi yi ge las mtshan mar skyes shing mtshan ma la yang sa bon zhes pa so sor rtog pa'i ye shes te gsum pa'i rnam pa'o/ /de dag las spro ba dang bsdu ba ni bzhi pa'i rnam pa'o/ /de la zla ba la sogs pa thams cad zhu ba ro
<p>302b.7</p>gcig tu gyur pa ni shin tu rnam par dag pa chos kyi dbyings kyi ye shes te rnam pa lnga'o/ /sangs rgyas gzugs ni zhes bya ba ni rdo rje sems dpa'o/ /rdo rje can zhes bya ba ni glu bzhis nye bar bskul nas mngon par 'dod pa'i lha'i gzugs te gtso bo'o/ /de nyid gsungs pa/ glu
<p>303a</p>
<p>303a.1</p>bzhi zhes bya ba la sogs pa ste/ tsa rtsi ka sogs zhes bya ba ni sngar gang byams pa la sogs pa bsgom pa de nyid du rtogs par bya ste dkyil 'khor pa rnams ni da dung bskyed par gyur pas so/ /gang du rdo rje sems dpa' bskyed pa med pa der ni thams cad sdug bsngal
<p>303a.2</p>las byung ba'i mtshan ma la gnas pa'i sa bon rdo rje sems dpa' ste/ gang gi phyir mtshan ma ni rdo rjer brjod la de gang sems dpa' ni sa bon te des na rdo rje sems dpa'o/ /de la khyad par ni glus bskul ba dang nye bar bral ba nyid de de dag thams cad yongs su gyur pa las skyes
<p>303a.3</p>pa tsam mo/ /drug las skyes sogs zhes bya ba ni drug ste sngar bshad zin to/ /sogs zhes bya ba'i sgra ni dbyangs du ma dang ldan pa'o/ /langs zhes pa ni bzhengs pa'o/ /dad sgrol zhes pa ni rje btsun no/ /snying rje khros pa zhes bya ba ni thugs rje las bskul ba'i khro bo'o/ /khams
<p>303a.4</p>gsum zhes bya ba ni srid pa gsum ste/ 'dod pa'i khams dang / gzugs kyi khams dang / gzugs med pa'i khams so/ /sol zhes pa ni sol bar byed pa'o/ /de dag ni rdo rje tsartsi ka'i'o/ /bdud 'di dag las zhes bya ba ni nyon mongs pa dang lha dang phung po dang / 'chi bdag
<p>303a.5</p>gi gzugs te bdud bzhi po 'di dag go/ /rgyal bar mdzod ces pa ni pha rol las rgyal ba ste rgyal bar byed pa'o/ /dad sgrol zhes bya ba ni rgyal rigs so/ /mdzod ces pa ni 'dod pa'o/ /rdo rje phag mo'i'o/ /'jig rten mgon pos zhes bya ba ni 'jig rten pa rnams mgron du bos pa'o/ /
<p>303a.6</p>stong nyid ni stong pa nyid las te bde ba chen po'i ror mthar phyin pa'o/ /'jig rten bsod nams zhes bya ba ni 'jig rten pa'i bsod nams kyis so/ /de dag ni rdo rje dbyangs can ma'i'o/ /ci'i phyir khyod ni gang gi phyir/ /stong nyid sems zhes bya ba ni/ stong pa nyid rnam par sems
<p>303a.7</p>pa ste/ stong pa nyid ni don du'o zhes pa'o/ /'jig rten mgon pos zhes bya ba ni 'jig rten rnams bos pa'o/ /de dag ni rdo rje gau rI'i'o/ /gru'i dgos pa bstan pa'i don du gsungs pa/ ji ltar zhes bya ba la sogs pa ste/ don ni 'di yin te/ thugs rje chags pa'i sems kyis zhu zhing
<p>303b</p>
<p>303b.1</p>thim pa'i rjes la yang dag par bskul ba dang de'i rjes la skar mda' 'phang ba bzhin byang chub kyi sems zhugs so zhes rtogs par bya'o/ /byang chub kyi sems zhes bya ba ni oM AHhUM zhes pa'i yi ge gsum po 'bar ba'i gzugs so/ /rgyud 'dir bde blag tu rtogs pa'i don du thog mar
<p>303b.2</p>zhes bya ba ni ngag gi brda ste dang po'i rnal 'byor gyi dang po bstan pa'i don du rdo rje sems dpa'i dang po ste/ bdun po rnam par dag pa bla na med pa'i mchod pa nas bzung ste/ rdo rje sems dpa' rdzogs pa'i mthar thug pa ste rnal 'byor zhes bya ba'i don to/ /de'i rgyu mthun zhes bya ba ni rdo rje sems
<p>303b.3</p>dpa' de nyid zhu ba las yang dag par bskul bas langs pa'i lha ste 'bras bu gshin rje gshed do/ /'khor lo thams cad ces bya ba ni dkyil 'khor pa'i lha rnams kyi 'khor lo'i tshogs so/ /sku dang gsung dang thugs nyid ces bya ba ni/ sku dang gsung dang thugs byin gyis brlabs pa'o/ /de dag gi don ni 'di
<p>303b.4</p>yin te/ sgrub thabs legs par brjod par bya'o/ /rang gi snying gar yaM yig dmar po las byung ba'i nyi ma dmar po de la gnas pa'i hUM yig nag po las 'od zer rnams phyung ste/ mdun du zhags pa dang / lcags kyu'i rnam pa gnyis su gyur pas/ gshin rje gshed kyi dkyil 'khor
<p>303b.5</p>gyi 'khor lo dang 'dra bar bsgom par bya ba'i 'og nas phug cing steng nas bcings te/ mdun du gnas pa la 'od zer rnams drang por bya ste/ de dag gi sgo las mchod pa sna tshogs pa rnams sprul zhing phyag bya ba dang / ji srid du bdag gis sdig pa bgyis pa dang bgyid du stsal ba dang / rjes su
<p>303b.6</p>yi rang ba'i sdig pa de dag thams cad bshags par bgyi'o/ /yang bdag gis 'tsho ba'i don du mi bgyid do zhes sdom par bgyid do/ /gang ji srid bsod nams byas pa de dag la rjes su yi rang ba dang / de nas de ltar mchod pa la sogs pa ji srid bsod nams su gyur pa de dag thams
<p>303b.7</p>cad 'gro ba rnams kyi don du bla na med pa'i byang chub tu yongs su bsngo bar bgyi'o/ /byang chub ma thob kyi bar du sangs rgyas la skyabs su mchi'o/ /chos la skyabs su mchi'o/ /dge 'dun la skyabs su mchi'o/ /de'i rjes la bdag nyid kyis gshin rje gshed kyi rang bzhin du
<p>304a</p>
<p>304a.1</p>sangs rgyas par gyur pa dang / sems can thams cad dpal gshin rje gshed kyi gzugs su rgyas par bya'o/ /de lta bu'i don gyis bdag nyid gsang sngags chen po 'di nyid yang dag par bsten par bgyi'o/ /de ltar mchod pa dang / sdig pa bshags pa dang / 
<p>304a.2</p>bsod nams yongs su bsngo ba dang / gsum la skyabs su 'gro ba dang / byang chub mchog tu sems bskyed pa dang / lam bsten pa'i mtshan nyid do zhes pa bdun po rnams yang dag pa'i mchod pa byas la sems can thams cad la bu gcig pa ltar brtse ba'i mtshan nyid
<p>304a.3</p>can gyi byams pa dang / sdug bsngal dang / sdug bsngal gyi rgyu las yang dag par bsgral bar 'dod pa'i mtshan nyid can gyi snying rje dang / rnam pa thams cad kyi bde ba yang dag par bsdu bar 'dod pa'i bdag nyid can gyi dga' ba dang / de bzhin du 'jig rten las 'das
<p>304a.4</p>pa'i bde ba'i rgyun la 'dod pa'i rnam pa can gyi btang snyoms te/ de lta bu'i tshangs pa'i gnas bzhi bsgom par byas la/ 'gro ba rnams rmi lam dang sgyu ma lta bur bsam zhing / oM shU n+ya tA dz+nyA na badzra swa b+hA wa At+ma ko\u0f85haM zhes pa'i sngags brjod pas sems nam mkha' dang
<p>304a.5</p>mnyam par bya'o/ /mdun du re pha las ni nyi ma rnam par bsgom/ nyi ma der ni hUM byung sna tshogs rdo rje ste/ rdo rje de nyid kyi ni ra ba dang / gur bcangs pa yang rnam par bsgom par bya'o/ /des sa gzhi bcing ba dang / de ni khang pa lta bu ste de'i nang du sna tshogs rdo rje gnas pa'i steng du gnas pa nam mkha'i
<p>304a.6</p>bdag nyid nam mkha'i phyogs su yaM yig nag po las rlung gi dkyil 'khor nag po gzhu'i rnam pa gnyis su ba dan g.yo ba gnyis dang ldan pa'o/ /de'i steng du raM yig dmar po las me'i dkyil 'khor dmar po gru gsum grwa rnams su re phas mtshan pa'o/ /de'i steng du baM yig dkar
<p>304a.7</p>po las chu'i dkyil 'khor dkar po kha 'og tu bltas pa bum pas mtshan pa'o/ /de'i steng du laM yig ser po las sa'i dkyil 'khor ser ba grwa rnams su rdo rje rtse gsum pas mtshan pa bsgom par bya'o/ /de'i thog tu rlung gi dkyil 'khor la sogs pa thams cad yongs su gyur pa las
<p>304b</p>
<p>304b.1</p>gzhal yas khang rim pa gnyis par sna tshogs pad+ma'i 'dab ma'i steng du rang rang gi gnas ji lta bar zla ba dang nyi ma'i gdan rnams so/ /gru bzhi pa la sgo bzhi pa/ /ka ba brgyad kyis nye bar brgyan/ /rta babs bzhi dang yang dag ldan/ /dra ba dra phyed dril bu dang / /ba dan la sogs dang
<p>304b.2</p>bcas pa'o/ /mtshan nyid thams cad yang dag par rdzogs pa bsgom par bya'o/ /nang gi rim pa'i dbus su a yig la sogs pa dbyangs yig bcu drug pa rnams kyis g.yas skor dang g.yon skor gyi nyis 'gyur las zla ba'i dkyil 'khor ni me long lta bu'i ye shes kyi rnam par
<p>304b.3</p>dag pa'o/ /de'i steng du ka yig la sogs pa gsal byed rnams las lhag par da d+ha wa ya ra la'i yi ge rnams kyi nyis 'gyur gyi rim dang rim ma yin pa las nyi ma'i dkyil 'khor ni mnyam pa nyid kyi ye shes kyi rnam par dag pa'o/ /de'i steng du hUM yig la de nyid las rdo rje rtse lnga
<p>304b.4</p>pa'o/ /de'i lte ba la yang nyi ma la gnas pa'i hUM yig ni so sor rtog pa'i ye shes kyi rnam par dag pa'o/ /hUM yig de nyid las gshin rje gshed kyi 'khor lo spros pas sems can gyi don byas nas yang snying por bkug pa ni bya ba grub pa'i ye shes so/ /de dag thams cad skad cig
<p>304b.5</p>gis zhu bar gyur pa las dkar po ni shin tu rnam par dag pa chos kyi dbyings kyi ye shes su bsgom par bya'o/ /de ltar na mngon par byang chub pa rnam pa lngas rdo rje sems dpa' 'chad par 'gyur ba'i gshin rje gshed kyi phyag mtshan 'dzin pa sku mdog dkar po zhal gsum ni rtsa ba dkar po/ 
<p>304b.6</p>g.yas pa nag po g.yon pa dmar po dang ldan pa zla ba'i dkyil 'khor la gnas pa'o/ /rang snang ba'i rdo rje phag mo'i rnam pa dmar po dang snyoms par zhugs par blta bar bya'o/ /de dag ni rnal 'byor ro/ /de nas rang gi snying gar gnas pa'i hUM yig gi 'od zer rnams kyis gshin rje gshed
<p>304b.7</p>kyi dkyil 'khor bkug ste/ khar zhugs nas chags pa dang rjes su chags pas zhu bar bya ste/ rdo rje'i lam nas lha mo'i pad+ma'i nang du spros pa dang / byang chub kyi sems de dag las skyes pa dkyil 'khor pa'i sa bon gyi yi ge rnams gnas ji lta ba bzhin du dgod par bya'o/ /
<p>305a</p>
<p>305a.1</p>de la nang gi rim pa'i shar du ni zla ba'i dkyil 'khor la k+She yig dkar po dang / lho phyogs su nyi ma la gnas pa'i ma yig ser po dang / nub tu nyi ma la gnas pa'i me yig dmar po dang / byang du yig ljang gu nyi ma la gnas pa'o/ /me la sogs pa'i mtshams
<p>305a.2</p>rnams su ni zla ba'i dkyil 'khor la gnas pa'i rim pa ji lta ba bzhin du dza sa do ru yi ge rnam pa bzhi dkar po dang / nag po dang / dmar po dang / ljang gu'i mdog go/ /phyi rol gyi rim pa'i shar dang / lho la sogs pa'i sgo rnams su ya tsa ni ra zhes pa'i yi ge bzhi po nyi ma la
<p>305a.3</p>gnas shing nag po dang / dkar po dang / dmar po dang / ljang gu'i mdog go/ /grwa bzhi ru ni zla ba'i dkyil 'khor la gnas pa'i Na yo ni ra zhes pa'i yi ge bzhi po kha dog dkar por blta bar bya'o/ /de nas rang gi rig ma dang lhan cig tu chags pa dang / rjes su chags
<p>305a.4</p>par zhu ba las rdo rje sems dpa' zhu ba'i gzugs su blta bar bya'o/ /de nas sngon gyi smon lam gyi stobs kyi dbang gis byams pa dang / snying rje dang / dga' ba dang / btang snyoms kyi tsartsi ka la sogs pa rnal 'byor ma bzhi po rnams nang gi rim pa'i grwa rnams su blta bar
<p>305a.5</p>bya'o/ /de la rdo rje tsartsi kas ni 'di ltar gsol ba 'debs par byed de/ snying rjes khros pa'i rje btsun bzhengs/ /srid gsum kun gyi gti mug sol/ /de bzhin rdo rje phag mos kyang ste/ rje btsun gsol bas ma zhugs bzhengs/ /bdud ni dag las rgyal bar mdzod/ /de
<p>305a.6</p>bzhin du rdo rje dbyangs can mas kyang / 'jig rten mgon po stong nyid ji ltar bzhugs/ /rje btsun 'jig rten bsod nams kyis bzhengs shig /de bzhin du rdo rje gau rIs kyang / byang chub 'dod pa'i 'jig rten mgron bos nas/ /ci phyir khyod ni stong nyid sems par byed/ /glu'i
<p>305a.7</p>de ma thag pa'i rjes nyid du/ oM AHhUM zhes pa'i yi ge gsum po dmar zhing zhu ba'i tshogs su zhugs par blta bar bya'o/ /de nas zhu ba de nyid las nyi ma dmar po la gnas pa'i yaM yig sngon po las rdo rje sngon po rtse lnga pa'o/ /de'i lte bar yang nyi ma dmar po la gnas pa'i yaM yig
<p>305b</p>
<p>305b.1</p>sngon po'o/ /de nas sa bon dang bcas pa'i rdo rje yongs su gyur pa las bdag nyid zhe sdang gshin rje gshed gnag cing khro la drag po'i mgo bo'i phreng ba 'phyang ba 'dzin pa/ mche ba gtsigs pa/ dbu skra ser po gyen du 'bar ba/ smin ma dang / ag tshom ser po/ mche ba cung zad
<p>305b.2</p>gtsigs pa/ gsus pa 'phyang ba/ 'jig pa'i dus kyi me lta bu/ sbrul brgyad kyis brgyan pa/ stag gi pags pa rnams dkris pa/ zhal gsum pa/ rtsa ba nag po/ g.yas dkar po/ g.yon dmar ba phyag drug ste/ g.yas pa'i phyag gsum na rdo rje dang / ral gri
<p>305b.3</p>dang / /gri gug 'dzin pa'o/ /g.yon pa'i phyag gis ni 'khor lo dang / pad+ma dang thod pa 'dzin pa ma he chen po'i rgyab tu nyi ma la zhabs g.yon brkyang ba'o/ /dbu la sangs rgyas lnga'i rang bzhin gyi thod pa'i dum bu lnga gnas shing phyag rgya lnga 'dzin pa'o/ /ba spu'i bu ga rnams la
<p>305b.4</p>rang dang 'dra ba'i gshin rje gshed kyi tshogs spro zhing / oM hrIHSh+T+r-iHwi kr-i tA na na hUM hUM phaT phaT swA hA/ zhes pa'i sngags brjod par bsam par bya'o/ /de dag ni rjes su rnal 'byor ro/ /de'i rjes la nang gi rim pa'i shar phyogs su gnas pa'i k+She yig las gti mug gshin rje
<p>305b.5</p>gshed dkar po/ rtsa ba'i zhal dkar ba/ g.yas sngon po/ g.yon dmar po/ phyag g.yas pa rnams kyis 'khor lo dang / ral gri dang / gri gug 'dzin pa'o/ /g.yon pa'i phyag rnams kyis rin po che dang / pad+ma dang / thod pa 'dzin cing oM dzi na dzika ces pa'i sngags brjod par
<p>305b.6</p>bya'o/ /de nas lho phyogs ma yig yongs su gyur pa las phra ma gshin rje gshed sku mdog ser po/ rtsa ba'i zhal ser po/ g.yas dkar ba/ g.yon dmar ba/ g.yas pa'i phyag rnams kyis rin po che dang / ral gri dang / gri gug 'dzin pa'o/ /g.yon pa'i phyag rnams kyis
<p>305b.7</p>'khor lo dang / pad+ma dang / thod pa 'dzin zhing oM rat+na d+h+r-ika ces pa'i sngags brjod par bya'o/ /de nas nub phyogs su me yig yongs su gyur pa las 'dod chags gshin rje gshed sku mdog dmar po/ rtsa ba'i zhal dmar zhing g.yas pa nag po/ g.yon pa dmar po'o/ /g.yas
<p>306a</p>
<p>306a.1</p>pa'i phyag rnams su pad+ma dmar po dang / ral gri dang gri gug 'dzin pa/ g.yon pa'i phyag rnams su 'khor lo dang / rin po che dang thod pa 'dzin pa'o/ /oM a ro lika ces brjod par bya'o/ /de nas byang phyogs su da yig yongs su gyur pa las phrag dog
<p>306a.2</p>gshin rje gshed marka ta'i mdog can/ rtsa ba'i zhal ljang gu g.yas pa nag po/ /g.yon pa ser po/ /g.yas pa'i phyag rnams su ral gri dang / rdo rje dang / gri gug 'dzin cing / g.yon pa'i phyag rnams kyis 'khor lo dang / pad+ma dang / thod pa 'dzin cing / oM pradz+nyA d+h+r-ika ces pa'i
<p>306a.3</p>sngags brjod par bya'o/ /bzhi po de rnams kyang zhabs g.yon brkyang ba dbu skra ser po gyen du 'greng ba/ spyan gsum zlum zhing dmar ba 'jig pa'i dus kyi me ltar bzod par dka' ba'o/ /de nas nang gi rim pa'i me'i mtshams su gnas pa ni dza yig las rdo rje tsartsi
<p>306a.4</p>ka gti mug gshin rje gshed dang 'dra ba/ byams pa chen po'i rang bzhin/ oM mo hA ra ti zhes pa'i sngags brjod cing blta bar bya'o/ /de nas bden bral du sa yig las rdo rje phag mo zhe sdang gshin rje gshed dang 'dra ba la/ rtsa ba'i zhal phag pa'i gdong can snying rje'i bdag
<p>306a.5</p>nyid can/ oM dwe Sha rA ti zhes pa'i sngags brjod cing bsam par bya'o/ /de nas rlung gi mtshams su do yig las rdo rje dbyangs can ma sku mdog dmar mo 'dod chags gshin rje gshed dang 'dra zhing dga' ba'i bdag nyid can/ oM rA ga rA ti zhes bya ba'i sngags brjod
<p>306a.6</p>cing bsam par bya'o/ /de nas dbang ldan du du yig las rdo rje gau rI ma phrag dog gshin rje gshed dang mtshungs pa la/ ral gri'i gnas su ut+pal ser po 'dzin pa btang snyoms kyi bdag nyid can/ oM badzra rA ti zhes bya ba'i sngags brjod cing blta bar bya'o/ /rnal 'byor
<p>306a.7</p>ma de rnams kyang zhabs g.yas brkyang bas gnas pa'o/ /de nas phyi rol gyi rim pa'i shar phyogs kyi sgor yaM yig las tho ba gshin rje gshed zhe sdang gshin rje gshed dang 'dra ba las khyad par ni rdo rje'i gnas su rdo rje rtse gsum pas mtshan pa'i tho ba 'dzin pa ste/ oM mud+ga ra d+h+r-ika
<p>306b</p>
<p>306b.1</p>ces pa'i sngags brjod par bya'o/ /de nas lho phyogs kyi sgor tsa yig yongs su gyur pa las dbyig pa gshin rje gshed phra ma gshin rje gshed dang 'dra ba las khyad par ni 'khor lo'i gnas su rdo rje rtse gsum pas mtshan pa'i dbyig pa 'dzin cing oM daN+D-i d+h+r-ika ces bya ba'i sngags brjod par
<p>306b.2</p>bya'o/ /de nas nub phyogs kyi sgor ni yig yongs su gyur pa las pad+ma gshin rje gshed 'dod chags gshin rje gshed dang 'dra ba ste/ oM pad+ma d+h+r-ika ces bya ba'i sngags brjod par bya'o/ /de nas byang phyogs kyi sgor ra yig yongs su gyur pa las ral gri gshin rje gshed phrag dog
<p>306b.3</p>gshin rje gshed dang 'dra ba oM khaD+ga d+h+r-ika ces pa'i sngags brjod cing bsam par bya'o/ /dkyil 'khor pa'i lha rnams kyang 'khor lo'i bdag po'i rgyan gyis brgyan pa'o/ /de nas phyi rol gyi rim par grwa bzhi la gnas pa ni na yo ni rA'i sa bon las sna tshogs pad+ma la
<p>306b.4</p>gnas pa'i rang gi gdan la thod pa rnam pa bzhi por bdud rtsi rnam pa lngas gang bar bsam par bya'o/ /de dag ni 'khor lo thams cad rdzogs pa ste/ shin tu rnal 'byor du brjod pa'o/ /de nas dkyil 'khor gyi bdag po dang dkyil 'khor pa rnams kyi mig la sogs pa la/ oM
<p>306b.5</p>badzra tsak+Shu/ oM badzra kro d+ha/ oM badzra gra na/ oM badzra dzi ba/ oM badzra k+Sha ya zhes pa'i sngags kyis byin gyis brlab par bya'o/ /de bzhin du mgo bo la zla bar oM yig dkar po gnas pa dang / mgrin pa AHyig dmar po pad+ma dmar po la gnas pa dang / snying gar nyi ma dmar po la gnas pa'i
<p>306b.6</p>hUM yig sngon po sku gsung thugs kyi bdag nyid du blta bar bya'o/ /de nas rang gi snying ga'i sa bon gyi 'od zer gyis nam mkha'i phyogs su gnas pa'i sangs rgyas thams cad la yang dag par mchod nas de bzhin gshegs pa thams cad de bdag la dbang bskur khyed kyis stsol
<p>306b.7</p>zhes gsol ba gdab par bya'o/ /de nas de rnams kyis gshin rje gshed kyi gzugs su bya ste/ bum pa bdud rtsi lngas gang ba bzung ste dbang skur bar byed do/ /de nas phyi dang nang gi dri ma ma lus pa bkrus te 'bar zhing gsal ba dang ldan pa bdag nyid kyi phyi dang nang gi dri ma ma lus
<p>307a</p>
<p>307a.1</p>pa dag par blta bar bya'o/ /dkyil 'khor gyi bdag po dang dkyil 'khor ba rnams kyi dbu la rang gi rigs kyi bdag por blta bar bya'o/ /de yang 'di lta ste/ dkyil 'khor gyi bdag po ni mi bskyod pa'o/ /gti mug gshin rje gshed kyi rnam par snang mdzad do/ /phra ma
<p>307a.2</p>gshin rje gshed kyi rin chen 'byung ldan no/ /'dod chags gshin rje gshed kyi snang ba mtha' yas so/ /phrag dog gshin rje gshed kyi don yod grub pa'o/ /rdo rje tsartsi ka ni rnam par snang mdzad do/ /rdo rje phag mo ni mi bskyod pa'o/ /rdo rje dbyangs can ma ni snang ba mtha' yas so/ /rdo rje gau rI
<p>307a.3</p>ma'i ni don yod grub pa'o/ /tho ba gshin rje gshed kyi mi bskyod pa'o/ /dbyig pa gshin rje gshed kyi rnam par snang mdzad do/ /pad+ma gshin rje gshed kyi snang ba mtha' yas so/ /ral gri gshin rje gshed kyi don yod grub pa zhes pa'o/ /de'i rjes la rang gi snying ga'i sa bon gyi 'od zer gyis ye shes
<p>307a.4</p>kyi 'khor lo bkug ste yang dag par mchod nas/ oM mud+ga dzaH/ oM daN+Da hUM/ oM pad+ma baM/ oM khaD+ga hoHzhes pa'i sngags rnam pa bzhi dgug pa dang / gzhug pa dang / bcing ba dang / dbang du byas pas dam tshig gi 'khor lo dang ye shes kyi 'khor lo gcig tu bya'o/ /de nas yaM yig yongs su
<p>307a.5</p>gyur pa las ji skad gsungs pa'i rlung gi dkyil 'khor la de sbar ba'i raM yig yongs su gyur pa las me'i dkyil 'khor ro/ /des bsros pa'i a yig dkar po yongs su gyur pa'i thod pa srog dang bral ba'i go ku da ha na oM yig gis byin gyis brlabs pas zhu bar gyur par blta bar bya zhing / oM
<p>307a.6</p>yig gi thig le las byung ba'i 'od zer gyis de bzhin gshegs pa thams cad kyi thugs ka'i bdud rtsi blangs te/ der zhugs pas bdud rtsi rnam pa lngas bsil bar bya ste/ oM AHhUM zhes pa'i yi ge gsum gyis byin gyis brlab cing lha rnams thams cad kyi zhal du hUM las skyes pa'i rdo rje rtse
<p>307a.7</p>gcig pa'i 'od zer gyi sbu gus rab tu gzhug par blta bar bya'o/ /de nas 'khor lo tshim par gyur par blta bar bya zhing rdo rje tsartsi ka'i zhal gyi glus mchod par bya ste/ a kye kye gshin rje gshed nag bla/ /srin po'i gzugs kyi rang bzhin khyod/ /bdag gis khyod mthong shin tu 'jigs/ /
<p>307b</p>
<p>307b.1</p>khros pa'i rang bzhin 'di thong mdzod/ /de nas rdo rje phag mo'i zhal nas/ sa bla sa 'og sa stengs gsum/ /khyod kyi gar gyis g.yo bar mdzad/ /mig sman bdar 'chag khros pa'i thugs/ /khyod ni ro langs bzhin gar mdzod/ /de nas rdo rje dbyangs can ma'i zhal nas/ mdangs nag
<p>307b.2</p>tshad ni thung pa la/ /rnam pa sna tshogs gzugs yul mdzad/ /dbyangs can ma bdag gsol ba 'debs/ /bde ba chen po khyod gar mdzod/ /de nas rdo rje gau rI ma'i zhal nas kyang / /hrIHShaT+r-iH'i sngags kyi gar gyis/ /srid pa gsum gyi 'khrul pa sol/ /rje btsun snying rje'i dbang
<p>307b.3</p>gis khros/ /'gro bas gar byed pa ni mthong / /zhes pa'i glu'i dkyil 'khor yang dag par mchod nas de la bstod pa bya ste/ gti mug rdo rje'i rang bzhin khyod/ /gshin rje gshed po shin tu 'jigs/ /ston pa sangs rgyas kun rang bzhin/ /rdo rje sku la phyag 'tshal bstod/ /phra
<p>307b.4</p>ma rdo rje'i rang bzhin khyod/ /gshin rje gshed po shin tu 'jigs/ /rdo rje thugs dang rab mtshungs pa/ /rdo rje rin chen phyag 'tshal bstod/ /'dod chags rdo rje'i rang bzhin khyod/ /'dod chags chos kyi 'byung gnas gtso/ /dbyangs kun gyi ni mchog gi mchog /rdo rje gsung la
<p>307b.5</p>phyag 'tshal bstod/ /phrag dog rdo rje'i rang bzhin khyod/ /gshin rje gshed po las kun pa'i/ /rdo rje sku dang rab mtshungs pa/ /phyag na ral gri phyag 'tshal bstod/ /sangs rgyas kun gyi rang bzhin khyod/ /sangs rgyas thams cad gcig bsdus pa/ /sangs rgyas kun gyi mchog gi
<p>307b.6</p>mchog /dkyil 'khor gtso la phyag 'tshal bstod/ /ces pa ste/ de ni rnal 'byor chen po ste/ /mig sogs byin gyis brlabs pa dang / /sku dang gsung dang thugs nyid dang / /ye shes 'khor lo gzhug pa dang / /bdud rtsi myang ba dag dang ni/ /mchod pa che dang bstod pa ni/ /rnal
<p>307b.7</p>'byor chen po zhes brjod pa'o/ /zhes pa 'dis nye bar mtshon par bya ste/ 'chad par 'gyur bas kyang rnal 'byor chen por rtogs par bya'o/ /bdag nyid de ltar bsgoms nas thams cad kyi snying gar rang rang gi stan dang zla ba dang nyi ma la gnas pa'i rang rang gi sa bon yi ge rnams blta zhing bzla
<p>308a</p>
<p>308a.1</p>bar bya'o/ /de la sngags ni 'di yin te/ oM yak+She ma med ya tsa ni rA dza sa do ru/ Na yo ni rA hUM hUM phaT phaT swA hA/ de bzhin du lha thams cad kyi sku rnams las rang dang 'dra ba'i lha'i sku sems can gyi don du spro bar bya'o/ /de la zhe sdang gi rigs kyi snod du gyur pa'i sems can
<p>308a.2</p>rnams btul nas mchod pa chen po zhe sdang che ba la bkod nas 'od zer te dkyil 'khor gyi bdag po'i lus la rab tu zhugs pas zhe sdang gshin rje gshed kyi 'khor lor blta bar bya'o/ /de bzhin du gti mug gi rigs kyi snod du gyur pa'i sems can rnams mchod pa chen po gti mug che ba
<p>308a.3</p>la bkod nas gti mug gshin rje gshed kyi tshogs rnams gti mug gshin rje gshed kyi sku la bsdu bar bya'o/ /de bzhin du phra ma'i rigs kyi snod du gyur pa'i sems can rnams mchod pa chen po phra ma che ba la bkod nas phra ma gshin rje gshed kyi sku lha'i 'khor lo rnams bsdu bar bya'o/ /
<p>308a.4</p>de bzhin du phrag dog gshin rje gshed la sogs pa rnams kyang rtogs par bya'o/ /de ltar yang dang yang du bsgom par byas pas ngal bar gyur na yan lag drug gi rnal 'byor bsgom par bya ste/ nag dang ser dang de bzhin dmar/ /sngo bsangs dkar ljang rim pa las/ /lhan cig skyes dga'
<p>308a.5</p>tsam du ni/ /'khor lo bdag por bcas pa bsgom/ /de nas langs te sngar bzhin du lha'i 'khor lo rnams bsgom zhing spro ba dang bsdu ba la sogs pa'i sngags bzla bar bya'o/ /de ltar lha'i rnal 'byor dang ldan pas gtor ma byin gyis brlab pa dang zhi ba la sogs pa'i las rnams brtsam
<p>308a.6</p>par bya'o/ /de nas ji ltar bya ba bstan pa'i don du gsungs pa/ slob dpon zhes bya ba la sogs pa ste/ bde gshegs bka' zhes pa ni bcom ldan 'das kyis ji skad gsungs pa'i gang la gnas pa 'di ni bya ba'o/ /'di ni mi bya ba'o/ /spun zhes pa ni rdo rje 'chang gi spun du gyur pa ste
<p>308a.7</p>sems can rnams nyid kyi skyon bstan par mi bya'o zhes pa 'brel te/ de bzhin khro bar mi bya zhes pa ni khros pa las legs pa'i chos bstan pa ma yin pa'o/ /bden pa zhes pa ni don dam pa'o/ /chos zhes pa ni rul pa dang 'gal ba la sogs pa'o/ /chos la tshad ni zhes pa ni
<p>308b</p>
<p>308b.1</p>zab cing rgya che ba'i lha la sogs pa la ste dgos pa chung ngu la zhes bya ba'o/ /rtag tu bsten par bya zhes pa ni lhag ma'o/ /shes rab rang bzhin zhes bya ba ni shes rab kyi pha rol tu phyin pa'i gzugs brnyan rnams kyi'o/ /slong mos zhes bya ba ni gzung ba dang 'dzin pa'i mngon par zhen pa med
<p>308b.2</p>pas so/ /rnal 'byor par mi bya zhes bya ba ni lha'i rnal 'byor ro/ /rtag par ni dus thams cad du'o/ /rtag tu zhes pa ni mnyam par gzhag pa dang mnyam par ma bzhag pa'i rnal 'byor gyis so/ /sngar dam tshig mngon par brjod pa las yang gang zhig brjod pa ni de'i don yang 'di
<p>308b.3</p>yin te bsrung ba dang / bza' ba de dag gi dam tshig ni gnyis te/ sngar ni bza' ba'i dam tshig brjod pa yin la/ 'dir ni bsrung ba'i dam tshig tu dgongs te/ bla ma smod pa zhes pa ni gnod pa byed pa'o/ /de bzhin dam tshig ces bya ba ni dam tshig nyams pa na'o/ /dkyil 'khor
<p>308b.4</p>zhes bya ba ni rdul tshon gyi dkyil 'khor ro/ /bde gshegs rnams la zhes pa ni bla ma rnams la zhes pa'o/ /de dang nye bar ma gyur na sangs rgyas rnams nyid la'o/ /nyams pa'i gnas skabs su bla ma 'di ji lta bu zhig la bya zhe na gsungs pa/ /dad pas zhes bya ba la sogs pa ste/ 
<p>308b.5</p>dam tshig ces bya ba ni go ku da ha na la sogs pa bsten pa'o/ /gzhan mi rtag ces bya ba ni dam tshig bsten par byed pa ji ltar gzhan gyis mi rigs pa'o/ /nyes pa ma lus zhes pa ni lung las gsungs pa'i nyes pa gsungs pa'o/ /bsam gtan la sogs zhes bya ba ni lha'i
<p>308b.6</p>rnal 'byor dang ldan pa'o/ /sems can mchog gzhol zhes pa ni sems can gyi don mchog pa'o/ /bla ma der ni bla ma zhes bya ba ni bla ma de la gus par bya ba'o/ /slob ma'i yon tan bstan pa'i don du gsungs pa/ bstan zhes pa ni bstan pa nyan pa dang klog pa'o/ /dul ba zhes
<p>308b.7</p>bya ba ni sems can thams cad las dman par sems pa'o/ /dad pa'i bsam pa ni rab tu dang ba'o/ /mdzes zhes pa ni lus dang yan lag dman pa ma yin pa'o/ /smin bya zhes pa ni chos bstan pa la sbyor ba'o/ /mchog tu dga' ba chen po zhes bya ba ni lhan cig skyes pa'i dga' ba'o/ /
<p>309a</p>
<p>309a.1</p>dga' bar gyur zhes pa ni mchog tu tshim par byed pa'o/ /ched du brjod ces bya ba ni brjod pa dang ldan pa rnams so/ /ci brjod ce na gsungs pa/ gshin rje gshed kyi mthar thug ces pa ni dpal gshin rje gshed kyi rgyud dang lhar dngos grub myur ba gdon mi za bar 'byung ba'i
<p>309a.2</p>'khor lo rnams las gzhan dag tu de bzhin du ma yin pas so/ /thod pa'i mthar thug ces pa ni thod pa 'chang ba'i mthar thug pa ste/ he ru ka'i rnal 'byor gyi mthar thug pa'o/ /de lta bas na nyan thos la sogs pa'i brtul zhugs ni mthar thug pa ma yin no zhes pa'i don to/ /e ma'o zhi ba
<p>309a.3</p>chen po'i chos/ /zhes bya ba ni rmi lam dang sgyu ma lta bu gnyis med bden par mi 'gyur ba las zhi ba chen por byed pa pos 'jigs par mdzad pa zhes pa ni zhi bar gyur nas gdul bya rnams la rmad du byung ba'i 'jigs pa'i gzugs su ma sprul pa'o/ /de lta bu'i lha gnyis gsungs pa/ e ma'o
<p>309a.4</p>zhes bya ba la sogs pa'o/ /'khor ba mya ngan las 'das zhes bya ba ni zhi ba'o/ /e ma'o 'khor ba zhi ba nyid/ /ces bya ba ni 'di yang 'khor ba lta bu'am/ 'jig rten pa lta bu ste/ lha rnams kyi rnam pas 'jug pa lta bu la yang rgyun gyis 'jug par byed pa'o/ /e ma'o 'di ni zhes bya ba
<p>309a.5</p>la sogs pa ste/ nyes pa gang de sha zhes pa ni khyim dang khyim thab dang / skye ba dang / 'chi ba la sogs pa'o/ /de dag ni 'khor ba'i skyon te/ 'dir yang de lta bu ste/ thams cad mchog gi yon tan du gyur pa yin no/ /gang gi phyir 'di ni gzhal yas khang du gnas pa la sogs pa yin
<p>309a.6</p>yang 'ching ba'i rgyu ma yin te/ 'on kyang grol ba nyid du byed pa'o/ /yang skyon rnams yon tan du ji ltar byed ce na gsungs pa/ byang chub med cing zhes pa ste/ 'di yang byang chub 'di bsgrub par bya ba la/ byang chub sems dpa' ni sgrub par byed pa'o zhes logs su mngon par zhen pa med pa'o/ /
<p>309a.7</p>mngon rtogs med ces pa ni mngon par rtogs pa ni byang chub kyi don du lam ste der logs su mngon par zhen par mi bya'o/ /dngos po min zhing bsgom pa min/ /zhes bya ba ni bdag nyid bsgom par bya ba dang / sgom pa po dang / bsgom pa ma yin te/ tha dad kyi mngon par zhen pa dang bral zhing
<p>309b</p>
<p>309b.1</p>sems nyid yang dang yang du goms par byed pa'i bdag nyid tsam mo/ /ci'i phyir yang mngon par zhen pa med ce na gsungs pa/ khams kyang min zhen zhes bya ba la sogs pa ste/ phyi rol gyi gzugs la sogs pa'i rten med pa'o/ /gzung ba med pas 'dzin pa yang med dam zhe
<p>309b.2</p>na/ kyang med ces pa ste/ 'dzin pa'i rnam par shes pa yang med ces pa'i don to/ /'o na so sor snang ba 'di ji lta bu zhe na/ nam mkha'i dkyil dang mtshungs pa nyid/ /ces pa ste/ gang gi phyir nam mkha' ni nam mkha'i rang bzhin no/ /sngon po dang / dkar po la sogs pa'i rang bzhin
<p>309b.3</p>dang bral ba snang ba tsam ste/ de lta bu yang mun pa dang / sprin la sogs pa'i gzhi yin pa de rnams bsdus nas nam mkha' nyid ni/ /'dir 'di lta bu zhes rmongs pa'i yin can rnams mngon par zhen pa'o/ /de bzhin du bde ba chen po ro gcig par rtogs pa rnam pa dang bral ba'i
<p>309b.4</p>shes pa dang 'di nyid la ste/ de lta bu rnam pa sna tshogs pa'i gzhi yin pas de nyid rang bzhin no zhes rmongs pa rnams mngon par zhen pa'o/ /'di nyid gsungs pa/ nam mkha' lta bu zhes pa ste/ /bdag med chos 'di bde chen po/ /zhes bya ba ni sems nyid bde ba chen
<p>309b.5</p>po'i rang bzhin de nyid bdag med pa'i chos yin la/ de yang snang bar 'dod cing rnam pa'i rang bzhin med par gyur pa ste/ rang bzhin med pa rnam pa bral ba zhes pa'o/ /gzung ba dang 'dzin pa'i dngos po med pa de'i phyir na 'byung ba lnga ma grub par bstan pa'i don du gsungs pa/ 
<p>309b.6</p>sa yang ma yin zhes bya ba la sogs pa ste/ sa la sogs pa ni rdul phra rab kyi tshogs nyid du 'dod cing rdul phra rab kyi cha shas med pa'i dngos po zhes brjod de/ 'di ni phyogs kyi cha'i dbye bas rtogs pa gang la cha shas med pa yin/ de lta bas na rdul phra rab ma grub pas sa
<p>309b.7</p>la sogs pa'i bya ba ni snyim pa chu gter ba nyid do/ /gal te 'di dag thams cad la gzung ba dang / 'dzin pa sna tshogs rang bzhin gyis med na gang las skye bar 'gyur zhe na/ gsungs pa/ rdo rje zhes bya ba la sogs pa ste/ rdo rje ni mi phyed pa'i ye shes so/ /de'i bden pa ni
<p>310a</p>
<p>310a.1</p>sems pa'o/ /de'i rab tu sbyor bas zhes pa ni gti mug rab tu 'byed pa'i sbyor ba'o/ /bskyed pa ni de las te/ 'dir rten cing 'brel bar 'byung ba dang por 'di ni blta bar bya/ bdag ni lta byed do zhes pa la sogs pa'o/ /de yang ci gzung ba dang 'dzin pa de zhes pa la
<p>310a.2</p>brten pa ma yin nam zhe na/ gsungs pa/ thams cad ces bya ba la sogs pa ste/ dngos po thams cad ces bya ba ni gsal zhing snang ba brten pa'i gzung ba dang 'dzin pa'i rnam pa'o/ /dngos med bshad ces pa ni bden pa'i ngo bo ma yin pa'o/ /de'i don ni 'di yin te/ shes pa la brten nas gzung ba dang
<p>310a.3</p>'dzin pa'i rang bzhin du rtag pa yang ci pha rol po'i shes pa ni gzung ba dang 'dzin pa'i rang bzhin ma yin te/ pha rol gyi rang rig pa mngon sum du ma gyur pa'i phyir ro/ /rang gi yang dag par rig pa la brten pa yang ma yin te/ gzung ba dang 'dzin pa ma yin pa'i phyir ro/ /'das pa dang ma
<p>310a.4</p>'ongs pa yang mngon du gyur pa ma yin pas na gzung bar ma grub pa nyid do/ /da ltar byung ba'i rang rig pa yang gcig pa nyid kyis na gzung ba dang 'dzin pa ji ltar yin te bdag nyid la bdag nyid byed pa 'gal ba'i phyir ro/ /de lta bu nyid kyis na dngos po med pa zhes bya ba la sogs pa ste/ 
<p>310a.5</p>ces zhes bya ba ni gang de lta bu de'i don gyis na dngos po med pa ste/ shes pa la brten pa'i gzung ba dang 'dzin par yang dngos por ma grub pa'o/ /'o na 'di lta bu yang ste bden par gyur pa'i gzung ba dang 'dzin pa'i rnam pa spang ba'i don du nges pa nyid du thabs goms par byas na de ni gnyen po la
<p>310a.6</p>ste bden pa'o/ /de lta bu'i sbyor ba gang la yod pa de ni rnal 'byor pa zhes 'os pa'o/ /rnam pa gzhan gyis gzung ba dang 'dzin pa nyid do zhe na/ gsungs pa/ rnal 'byor zhes bya ba la sogs pa'o/ /don ni 'di yin te/ rnal 'byor pa'i 'brel pa ni yod pa ste/ gzhan yang 'di ni chad pa ma yin
<p>310a.7</p>te snang ba tsam du yod pa'i phyir ro/ /ji skad gsungs pa'i dpyad pa mi bzod pas na rtag pa ma yin pa dang / don dam pa yang ma grub na rnam pa gzhan gyis gzung ba dang 'dzin pa'i ngor rtag pa de ji ltar grub/ de ni lha'i rnal 'byor pa yang don 'di gsal bar bya ba'i phyir yan lag med cing
<p>310b</p>
<p>310b.1</p>zhes pa la sogs pa ste gsal zhing snang ba las yan lag la sogs pa ste/ des na chad pa yang ma yin zhing ji skad gsungs pa'i dpyad pa mi bzod pas na rtag pa ma yin pas so/ /ci de lta mod kyi 'on ni don dam pa gang yin zhe na/ gang mchog tu dga' ba'i mtshan nyid can no zhes pa
<p>310b.2</p>lhag ma'o/ /gzung ba dang 'dzin pa'i rnam pa yongs su spangs pa gang bde ba chen por ro gcig pa'i ye shes de ni bden pa zhes pa'i don to/ /gang las she na/ gsungs pa/ dngos po thams cad ces bya ba la sogs pa ste/ dngos po thams cad ces bya ba ni phyi dang nang gi zhes bya'o/ /
<p>310b.3</p>de'i rten ni shes pa'i rnam pa ste/ chos can de las chos rnams 'byung bar 'gyur ro/ /de rnams kyang don dam par ma grub pa'o zhes pa'i dgongs pa bstan pa'i don du gsungs pa/ thog ma zhes bya ba la sogs pa'o/ /bcom ldan 'das kyis ji skad gsungs pa de dag bdag gis
<p>310b.4</p>rtogs par byas nas go bar bya ba'i don du gsungs pa/ de nas bcom ldan 'das ma rnams zhes bya ba la sogs pa ste/ de dag gi ci zhig brjod ce na/ dri med ces bya ba la sogs pa la dri med ni dri ma med pas te phyi rol gyi gzung ba dang de la ltos pa rnams so/ /dag pa ni rnam
<p>310b.5</p>par dag pa ste/ ye shes ni gzugs su gzung ba dang de la ltos pa'i gzung ba dang 'dzin par ma byung ba'o/ /ho zhes pa ni mnyes pa'o/ /gang yin zhe na/ gsungs pa/ mchog tu zhes bya ba la sogs pa ste/ mchog ni ma bcos par 'dod pa yin la/ dga' ba ni bde ba
<p>310b.6</p>chen po yin pas so/ /'di lta bu yang thabs kyi bsgrub bya bsod nams bden pa'i bdag nyid ma yin no zhe na/ gsungs pa/ bsod nams zhes bya ba la sogs pa ste/ bsod nams ni bsod nams kyis so/ /thob pa zhes pa ni rab tu thob pa'o/ /ma zhes pa ni
<p>310b.7</p>ma yin pa'o/ /'brel pa ni 'brel par byed pa'o/ /de yang thabs kyi rang bzhin gyis phyi rol gyi bsod nams bden pa'i bdag nyid de der byed do zhes pa'i don to/ /thabs kyi ngo bo ni lus su snang ba tsam dang / bsod nams kyi rang bzhin yin pas na yod pa nyid do/ /'o na de lta bu ni
<p>311a</p>
<p>311a.1</p>gzung ba dang 'dzin pa spangs pa na rnam par shes pa tsam 'ba' zhig gis gnas pa yang ma yin pa de ni stong pa nyid tsam du brjod cing snying rje med par 'gyur bas na/ de ltar 'di yang bcom ldan 'das nyid kyis dbyer med du gsungs pa'i don du snying rje'i sems kyis
<p>311a.2</p>zhes pa ste/ snying rje'i sems ni rmi lam dang sgyu ma lta bu'i rang bzhin gyi ngo bo'o/ /yod ces pa ni ji srid nam mkhar gnas pa'i bar du sems can ma lus pa'i don mdzad pa'i nus pa yod pa'o/ /dang ba zhes pa ni gzung ba dang 'dzin pa yongs su spangs pa ste dri ma med
<p>311a.3</p>pa'o/ /de'i phyir 'di nyid gsungs pa/ gter chen gcig pus zhes pa la gter chen ni gter chen po dang 'dra ba ste/ 'gro ba ma lus pa'i tshor ba ster bas na'o/ /de bzhin nyid ces pa ni dbyer mi phyed pa'i ye shes kyi bdag nyid bcom ldan 'das so/ /stong pa zhes
<p>311a.4</p>pa ni gzung ba dang 'dzin pa'i skyon dang bral ba'o/ /'o na de lta bu don dam pa byas pas 'gro ba 'di dag rnams la ni skye zhing 'gro ba yin pas de dag gi rang bzhin la ma khyab po zhe na/ gsungs pa/ mchog tu zhes bya ba la sogs pa ste/ mchog ni 'gro ba la khyab pa'o/ /dga' ba ni
<p>311a.5</p>nyon mongs pa dang bral ba'o/ /de'i phyir 'di nyid dang po zhes pa ste dang po nyid dngos po med pa ste/ gcig gi rang bzhin du 'os pa med pas khyab ces pa'i don yin la/ de yang gcig gi rang bzhin du nges pa la ni mchog tu dga' ba med do zhes pa'o/ /dga' ba ni nyon mongs pa dang
<p>311a.6</p>bral ba yin na/ de yang ji ltar shes she na/ gsungs pa/ bde ba chen po zhes bya ba la sogs pa ste/ bde ba chen po ni rang bzhin gyis nyon mongs pa dang bral ba yin la des na dga' ba chen po'i don to/ /de lta bas na 'di ni chos rnams ngo bos zhes pa ste/ chos ni rang bzhin gyi
<p>311a.7</p>mtshan nyid 'dzin pa brtan pa dang g.yo ba'i dngos po ma lus pa'o/ /de rnams kyi rang bzhin ni gnyug ma'i de kho na nyid de mkha' 'gro ma rnams kyang de rang bzhin gyis rnam par dag pa las so/ /'o na 'di ltar 'gro ba ni rkyen la skye ba dang ldan pa'i 'gro ba'i rang bzhin te de dag
<p>311b</p>
<p>311b.1</p>kyang der 'gyur ro zhe na/ gsungs pa/ med cing zhes bya ba la sogs pa ste/ med pa ni med pa nyid do/ /de ni de rnams kyi'o/ /de bzhin nyid ces pa ni de bzhin nyid la'o/ /bsod nams med cing sdig pa med/ /ces pa ni thams cad kyang ro mnyam pa de'i rang bzhin no zhes
<p>311b.2</p>pa'o/ /ci'i phyir zhe na/ gsungs pa/ 'jig dang zhes bya ba la sogs pa ste/ 'jig pa dang skye ba ni sdig pa dang bsod nams kyi sbyor ba yin na de dag dngos po med pa las/ ci'i phyir de dag gi rang bzhin 'byung zhes pa'o/ /byang chub kyi sems zhes pa ni sangs rgyas kyi
<p>311b.3</p>thugs kyi rang bzhin no/ /de gsal ba ni gtan la 'bebs pa'o/ /de ston par byed pa dag gi tshogs te byang chub kyi sems gsal bar byed pa'i le'u'o/ /le'u bcu bdun pa'i bshad pa rdzogs so// //rgyud 'byung ba'i skabs la babs pa'i don
<p>311b.4</p>gsungs pa/ de nas gtam rgyud brjod par bya ste zhes bya ba la sogs pa'o/ /lhags te zhes bya ba ni mngon par phyogs par gyur pa'o/ /bdud chen po las rgyal ba zhes bya ba la bdud chen po ni nyon mongs pa la sogs pa'i mtshan nyid rnams so/ /pha rol las rgyal bas
<p>311b.5</p>rgyal ba ste mngon par byang chub pa rnam pa lnga las yang dag par byung ba'i rdo rje 'dzin pa gshin rje gshed kyi gzugs zhes pa'i don to/ /nyid kyi sku gsung thugs rdo rje'i gtso bo zhes bya ba ni gshin rje gshed kyi khro bo'o/ /nges par phyung bar gyur nas zhes bya ba ni sku
<p>311b.6</p>gsung thugs rnams kyis gshin rje gshed du 'gyur ba'o/ /dgos pa bstan pa'i don du nges par phyung zhes bya ba la sogs pa ste/ de rnams kyang de'i dus su gnas pa'i lha la sogs pa rnams la de bzhin du snang ba yin pas 'di ltar brjod par bya ste/ bcom ldan 'das
<p>311b.7</p>rang nyid kyis bdag nyid kyi bdag nyid la bka' bsgo ba yang ma yin no/ /skad cig la zhes pa ni dus su nyung ngu nye bar mtshon pa'o/ /legs par rab tu yid la byas so zhes bya ba ni bdud rnams so zhes pa lhag ma'o/ /legs so sbyin pa dang ldan pa gang yin zhe na/ 
<p>312a</p>
<p>312a.1</p>legs par byed pa ni gang rab tu byed pa ni gang zhes pa'i don to/ /gsang ba chen po'i bdag po zhes bya ba la gsang ba chen po ni gnod sbyin no/ /de rnams kyi bdag po ni phyag na rdo rje'o/ /rdo rje'i rigs kyi gtso bo zhes bya ba ni mi bskyod pa'i rigs te 'dir
<p>312a.2</p>de'i rigs mchog tu gyur pas na de'i dbang du byas pa'i shes pa'o/ /ci rgyud 'di gtso bo yin pa'am/ dgyes pa'i rdo rje'i rgyud bzhin du yang dag par phyung ba yin zhe na/ gsungs pa/ na da ku be ra yi yab/ ces pa la sogs pa ste/ na da ku be ra zhes pa'i rgyud rkang
<p>312a.3</p>pa gcig dang bcas pa'i 'bum phrag gcig pa las phyung zhes pa'i don to/ /nan tan du byas zhes pa ni yang dag pa'i nan tan gyis te des 'dul ba'i blo dang ldan pa rnams kyi don du'o/ /de bzhin du rgyud kyi rgyal po chen po zhes bya ba la sogs pa ni rgyud kyi rgyal po las so/ /
<p>312a.4</p>auD+ya na nas byung zhes pa ni auD+ya na nas yang dag par byung ba'o/ /le'u bco brgyad pa'i bshad pa rdzogs so// //gang gis rgya mtsho'i chu yang rmig pas 'gebs shing ri bo'ang rab tu g.yo ba yi/ /ma he'i rgyab tu nyi ma dmar po'i gnas su gang zhig zhon zhing
<p>312a.5</p>rol pa ni/ /bskal pa'i mthar byung sprin dang 'dra ba'i gshin rje gshed kyi rnam pas yun rings su/ /'gro ba rnams kyi phun sum tshogs pa rab tu 'byor ba'i rgyur gyur cig /bde gshegs dgongs pa yongs su shes pa'i stobs ni rin chen te/ /srid gsum mun pa
<p>312a.6</p>'joms shing dga' bas 'di ni phreng ba'ang yin/ /rin chen 'od zer ldan pas snying la gnas pa'i yon tan byed/ /mdog bzang phreng bar brgyus pa'i yon tan ldan pa 'di yis ni/ /snod kyi sems can rtag tu sems nyid dga' zhing rgyas pa dang / /shin tu dga' ba'i yid
<p>312a.7</p>kyis mun pa sel bas nyi ma bzhin/ /rin chen dang ni 'dra bas rin chen phreng ba ste/ /yang dag bsdus pas 'gro ba las ni rgyal ba'o/ /de yi gnyis med rtogs pa'i las ni mtshungs med pa'i/ /snying rje dang ni stong pa'i brtse bas snod du gyur/ /sems can kun gyi snod
<p>312b</p>
<p>312b.1</p>rnams las ni bde gshegs kyi/ /dgongs pa'i bdud rtsi'i chu yis bran pa'i brtse chen po/ /kun mkhyen yang dag sems ni rgya mtsho'i chu rlabs bzhin/ /rgyal ba gshin rje gshed dpal rnam spras nan tan las/ /yon tan dpal du gyur pa'i dka' 'grel 'di yin te/ /rin
<p>312b.2</p>chen phreng ba zhes ni ming du brjod pa'o/ /ma ga d+hA bye yi shar gyi phyogs/ /b+haM ga la zhes bya ba'i yul/ /bi kra ma pu ri'i gtsug lag khang / /sku 'khrungs mkhas pa chen po las/ /a wa d+hU tI par gyur pa'i/ /gzhon nu zla bas mdzad pa yin/ /rgya gar mkhan po li la badzra la/ /bod
<p>312b.3</p>kyi lo tsA bsod nams rgyal mtshan ni/ /rus pa dpyal la mtshan ni ser tsa yis/ /rnyed dang grags pa'i don du 'di ma bsgyur/ /rang gi slob ma rnams kyis gsol btab nas/ /phan pa'i bsam pas 'di don legs par bsgyur/ /gal te lhag chad 'ga' zhig yod srid na/ /rgya dpe
<p>312b.4</p>gzhan dang mkhas pa gzhan dag la/ /da dung bdag nyid zhus gtugs legs par bgyid/ /sgra yi ming dang rnam rtog sna tshogs pas/ /lo tsA gzhan gyis bcos pa ma mdzad cig /mnyan zhing shes na 'di la bshad pa mdzod/ /dpal gshin rje gshed nag po'i dka' 'grel
<p>312b.5</p>rin po che'i phreng ba zhes bya ba/ slob dpon gzhon nu zla bas mdzad pa rdzogs so/ /[ ]@##/ /rgya gar skad du/ kr-iSh+Na ya ma ri tan+t+ra pany+tsi kA/ bod skad du/ gshin rje dgra nag po'i rgyud kyi dka' 'grel/ dpal gshin rje'i gshed la phyag 'tshal lo/ /dngos med
<p>312b.6</p>'gro la khyab pa po/ /'gro ba mtha' yas 'khor ba yi/ /rgya mtsho sgrol mdzad khrag 'thung gang / /mgon po de la bdag phyag 'tshal/ /shin tu zab pa'i rgyud 'di la/ /bka' yang bla mas gnang ba yis/ /gshin rje dgra yi rnam 'grel 'di/ /sems can don du bdag gis bya/ /
<p>312b.7</p>'di skad bdag gis thos pa dus gcig na zhes bya ba la sogs pa la/ 'di skad bdag gis ni phyag na rdo rjes bcom ldan 'das dkyil 'khor chen po na bzhugs pa de'i tshe de kho na nyid bshad pa thos shing rtogs pa'o/ /gang gi tshe zhe na/ dus gcig na ste/ dus ni tshod do/ /gcig na
<p>313a</p>
<p>313a.1</p>zhes bya ba ni bsam pa las 'das pa'i dus te/ dus gang gi tshe bdag gi yid bsam pa thams cad yongs su spangs par gyur pa na'o zhes bya'o/ /'khor ba pa rnams kyi dus ni rnam pa gsum du 'gyur te/ sdug bsngal ba'i dus dang / shin tu bde ba'i dus dang / 
<p>313a.2</p>bsam pa las 'das pa'i dus rnams so/ /de la mchog tu sdug bsngal bas zil gyis non pa'i dus na/ thos pa gang ci yang rung ste/ de la phyin cad dran pa gang yang 'byung bar mi 'gyur te/ 'di ltar sdug bsngal gyi shugs kyis dran pa gsal ba'i phyir ro/ /gang
<p>313a.3</p>bde bas yid bsgos pa na yang ma yin te/ de la yang dran pa gang ci yang 'byung bar mi 'gyur te/ 'di ltar de la yang shin tu bsgos pa'i phyir ro/ /de bas na gnas skabs gnyis po de yongs su spangs pa'i skad cig la ci 'byung ba de dran par 'gyur te/ dus gcig ni bsam pa las
<p>313a.4</p>'das pa'i dus de nyid do/ /de bas na bdag gis bsam pa thams cad yongs su spangs pas/ bcom ldan 'das kyis gsungs pa de thos so zhes bya ba yin no/ /de ni bdag gis ji lta ba de ltar brjod pa 'di'o zhes bya ba yang dag par sdud par byed pa'i dgongs pa'o/ /'di ltar yang
<p>313a.5</p>brtsad par 'gyur te/ gang zhig bsam pa thams cad dang bral ba'i dus na thos/ /de la ji ltar phyi ma'i dus na dran pa 'byung bar 'gyur/ gang gi phyir dran pa zhes bya ba 'di rnam par rtog pa ste bsam pa las 'das pa ni bsam pa cung zad kyang med pa'o/ /de bas na de yang dag pa ma yin no/ /re zhig 'dir bsam pa las
<p>313a.6</p>'das pa'i dus ni 'jig rten pas blang bar bya ste/ dus gang gi tshe tshig gi don la so sor nges par 'gyur ba'i yid la byed pa las lhag pa'i don gzhan bsam pa la ni mi bya ste/ gang dag bsam pa mang por 'gyur ba'i yid du gyur pa'i dus na/ bsam pa des dngos po gcig las
<p>313a.7</p>so sor nges pa'i dran pa ji lta ba bzhin rjes su 'byung bar mi 'gyur ro/ /de bas na 'dir bsam pa las 'das pa'i dus ni mngon par 'dod pa'i bsam pa tsam la yongs su gnas pa'i yid la khong du chud par bya'o/ /gzhan du don dam pa'i bsam pa las 'das pa'i
<p>313b</p>
<p>313b.1</p>dus ni gtang bar bya ste/ dus gang gi tshe gzung ba dang 'dzin pa'i bsam pa thams cad las 'das pa der yang rang dang gzhan gyi rig pa nyid yin pa'i phyir dran pa la sogs pa ji ltar 'byung bar 'gyur te/ de ni 'di ltar gnas gang du bcom ldan 'das kyis de kho na nyid bstan pa
<p>313b.2</p>mdzad par gyur pa ji lta ba 'di skad thos so zhes bya ba 'dir gsungs pa'o/ /de bzhin gshegs pa thams cad ces bya ba la sogs pa la/ de bzhin gshegs pa thams cad kyi sku gsung thugs kyi ngo bo nyid kyi rnam pa thams cad kyis/ rdo rje btsun mo'i gzugs su gyur par
<p>313b.3</p>mdzad nas/ de'i b+ha ga bde ba chen po'i gnas su bcom ldan 'das bzhugs pa'i tshe/ 'di skad chos bstan par gyur to zhes bya'o/ /de bzhin gshegs pa thams cad rdo rje btsun mor gyur pa'i b+ha ga dam pa'i mya ngan las 'das pa'i go 'phang la bcom ldan 'das bzhugs nas
<p>313b.4</p>'di skad bstan par gyur to zhes bya ba'i don te/ nyon mongs pa'i bag chags mtha' dag yongs su bsal ba'i gnas ni b+ha ga yin la/ dam pa'i dga' ba'i ro myong bar bya ba'i phyir/ btsun mo'i ngo bo nyid du de bzhin gshegs pa rnams grub par gyur nas yul gyi bag chags kyis
<p>313b.5</p>sems yongs su nyon mongs pa'i sems can rnams la phan gdags pa'i phyir/ 'di ltar rjes su bstan par mdzad do zhes bya ba yin te/ de'i phyir yang btsun mo'i b+ha ga la bzhugs par sprul pa mdzad par gyur nas/ 'di ltar 'dod chags chen po'i rjes su 'gro ba yul gyi chags
<p>313b.6</p>pas yongs su nyon mongs pa'i sems can rnams bsgral ba'i phyir bcom ldan 'das 'di ltar brtsam pa mdzad do/ /de bas na yul rnams byang chub kyi ye shes kyi rgyu la byang chub sems dpa' rnams 'jigs par mi bya zhing de'i sgo dgag cing spang bar mi bya ste/ de bzhin gshegs
<p>313b.7</p>pa'i ngo bo nyid yin pa'i phyir dang / dam pa rnam par dag pa nyid yin pa'i phyir ro/ /de bas na lam gang gis rjes su bcings par gyur pa'i sems can rnams/ de nyid kyis bcom ldan 'das thugs rje chen po'i bdag nyid rnams chos bstan par mdzad de/ ji yul gang
<p>314a</p>
<p>314a.1</p>gis 'di ltar 'khor bar bcing bar byed par 'gyur ba de de nyid kyis de kho na nyid kyi ngo bo nyid yongs su shes te/ sangs rgyas nyid thob par byed do/ /de'i phyir de dag nyams su myong ba ji ltar gyur pa de ltar spyod par bya ste/ srid pa 'di nyid yongs shes pa/ /mya
<p>314a.2</p>ngan 'das par de brjod do/ /zhes so/ /yang na gang gis 'ching bar byed par 'gyur ba de nyid zhi ba'i rang bzhin du 'gyur te/ ji ltar me yis tshig pa la/ /me yis bsros pa 'di yi sman/ /de bzhin chags pas gdungs pa 'di'i/ /sems can yul rten rten
<p>314a.3</p>bral bas/ /byang chub gnas par nus ma yin/ /zhes bya ba'i don to/ /yul 'di nyid ji lta ba de ltar 'khor ba yin pa las gzhan ci zhig yod/ de bas na grol ba'i rgyur gyur pa'i phyir/ 'khor ba gzhan lhag pa gzhan ci yang med par 'gyur te/ rgyu 'di
<p>314a.4</p>las grol ba 'byung bar mi rigs te/ rgyu med pa'i nyes par 'gyur ba'i phyir ro/ /de'i phyir yang 'di ltar gang gis bcings pa dang grol ba gnyis kyang rgyu yul nyid yin bya ba'i rigs pa 'di gang yin/ 'di dag ni gcig gis gcig bsal ba'i phyir/ bsal
<p>314a.5</p>ba 'dis rgyu gcig pa rigs pa ma yin te/ 'di ltar me ni grang ba'i bya ba yang mi byed do/ /de bzhin du 'bras bu sna tshogs kyi don du rgyu sna tshogs len par byed par yang ga la 'gyur zhes bya ba 'di ston par byed do/ /yul bye brag med pa nyid rgyu gnyis su mi
<p>314a.6</p>'gyur ro zhes bya ba'i nyes pa yod do zhe na/ ci yongs su shes pa dang yongs su ma shes pa'i gnas skabs thob pa las 'bras bu bye brag tu 'byung bar 'gyur te/ ji ltar ngo bo nyid med pa'i dngos po khong du chud pa las grol ba'i rgyur 'gyur ro/ /ji ltar ngo bo nyid yongs su ma shes
<p>314a.7</p>pa las 'ching bar 'gyur te/ de bas na ji ltar ngo bo nyid shes pa dang ma shes pa'i rgyu'i bye brag yod do/ /des na tshogs pa'i dbye ba nyid kyis 'bras bu phye ba yin no/ /dper na 'di ltar dug ni sbyor ba shes pas zos na nad zhi bar 'gyur ro/ /ma shes pas ni 'chi ste/ de bas na
<p>314b</p>
<p>314b.1</p>bcings pa dang grol ba ni rang bzhin ji ltar brjod pa yongs su shes par bya'o/ /ji ltar gnyis po 'di dag kyang don dam pa ma yin te/ de lta na yang 'khor ba la rjes su chags pa ni nges pa nyid du ji ltar bstan pa'i rgyus shes par bya'o/ /de bas na brdzun gyi bdag nyid rtog pa'i
<p>314b.2</p>bag chags kyis bcings pas sdug bsngal 'byung bar byed do/ /gzhan du na gnyis po dag ni brdzun nyid yin pas/ mkhas pa rnams gang gi don du grol ba la 'bad par byed/ de lta na yang brdzun du brjod pa'i phyir/ brdzun gyi byed pa spangs pa'i don nyid yin no/ /brdzun gyi
<p>314b.3</p>byed pa gang gis 'ching ba'i byed pa las 'di ltar sdug bsngal 'byung bar byed do/ /de ni ji lta ji ltar bag chags kyi byed pa de dang de bsal bar byas pa 'di nyid grol ba'o/ /gzhan du na grol ba zhes bya ba gzhan dngos po ci yang med par rig par bya ste/ 'di ltar yul gyi snang ba'i rnam
<p>314b.4</p>pa de ltar bcom ldan 'das chos ston par 'gyur ro/ /gzhan yang 'di ltar yul gyi snang ba'i rnam pas de kho na nyid snang bar byed de/ de'i phyir thabs dang shes rab kyi bdag nyid bstan pa 'di ni de kho na nyid do/ /'di ci zhig bsal ba gnyis gcig gi bdag nyid du ji ltar 'gyur/ 'di ltar
<p>314b.5</p>grib ma dang snang ba dag kyang gcig tu brjod par 'gyur ro zhe na/ ma yin te rgyu la 'bras bu nye bar gdags pa byas nas/ thabs dang shes rab kyi bdag nyid la de kho na nyid ces brjod de/ dper na yul grang ba'i chu la rkang pa'i nad ces bya ba bzhin no/ /de bas na thabs dang
<p>314b.6</p>shes rab sbyor ba las dga' ba la sogs pa'i rim pas/ rang bzhin gyi dga' ba'i ngo bo nyid kyi ye shes 'byung bar 'gyur bas/ thabs dang shes rab dag gi rgyu la de kho na nyid kyi ngo bor bshad do/ /de bas na bsal ba med de/ de lta bu'i rgyu len pa las ye shes kyi bye
<p>314b.7</p>brag gzhan nyid 'byung ste/ dper na bu ram dang dong gra zos pa las/ 'bras bu rims la phan pa'i mtshan nyid gzhan nyid 'byung ngo zhes bya ba 'dir 'gyur ro/ /thabs dang shes rab dag gnyis kyi bdag nyid las gnyis su med pa'i rang bzhin gyi rang rig pa'i bdag nyid
<p>315a</p>
<p>315a.1</p>kyi ye shes ji ltar 'byung / rgyu gnyis pa dang bcas pa'i 'bras bu gnyis su med pa ni mi rigs so/ /de bas na dmigs pa dang bcas pa yin pa de'i phyir/ thabs dang shes rab kyi rgyu las dmigs pa med pa'i lhan cig skyes pa'i rang rig pa ji ltar 'byung / 
<p>315a.2</p>rgyu dang mthun pa nyid kyi tshul du 'bras bu 'byung ste/ dper na skud pa nag po las byas pa'i snam bu nag por 'gyur ba bzhin no/ /gzhan du na rjes su mthun pa ji lta bar len par byed par mi 'gyur ro zhe na/ de lta ma yin te rgyu'ang gzhan yin la 'bras bu'ang gzhan yin te/ rgyu nyid
<p>315a.3</p>'bras bur mi 'gyur ro/ /de'i phyir ngo bo nyid tha dad pa la ji lta bar rjes su mthun par brtag pa 'dis ci zhig bya/ shing pi pa la'i sa bon phra mo la de lta bu'i yal ga la sogs pa'i bdag nyid kyi shing mi 'byung bas/ de bzhin mthun pa nyid du 'gyur ba ci zhig yin/ yang
<p>315a.4</p>na thabs dang shes rab kyi bdag nyid ces bya ba 'di gsal bar byed pa tsam nyid yin te/ lhan cig skyes pa'i bdag nyid ni de bzhin pa'i ye shes nyid yin par rig par bya'o/ /thabs dang shes rab dag ni mngon par gsal bar byed pa nyid tsam mo/ /de lta na bag chags
<p>315a.5</p>kyi sgrib pa zad par byas pas rang nyid de kho na nyid rang rig pa rtogs par byed de/ mar me'i sbyor bas bum pa bzhin no/ /yang na thabs dang shes rab ces bya ba'i sgra 'dis srid pa dang / mi srid pa'i 'gro ba mtha' dag gi dngos po brjod pa ste/ gang yang 'di ltar srid
<p>315a.6</p>pa dang mi srid pa la sogs pa'i 'gro ba'i dngos po ni de kho na'i rang bzhin nyid las gzhan ma yin no/ /de lta na yang srid pa dang mi srid pa dag ni gcig gis gcig bsal ba'i mtshan nyid yin pas/ de'i ngo bo nyid las de kho na nyid ji ltar 'gyur/ de ni bzang po ma
<p>315a.7</p>yin no/ /'dis ni srid pa dang mi srid pa la sogs pa'i bdag nyid kyi dmigs pa rnam pa gnyis ka yang bsal bar rig par bya ste/ 'di ltar dngos po'i ngo bo nyid mngon par grub na/ dngos po med pa'i ngo bo nyid sel bar byed de/ dngos po med pa'i ngo bo nyid dag gis kyang
<p>315b</p>
<p>315b.1</p>dngos po 'gog go/ /ji ltar so sor nges pa'i bdag nyid kyi dngos pos ngo bo nyid gnyis ka'ang sel bar byed do/ /de lta bas na dngos po dang dngos po med pa la sogs pa'i bdag nyid kyang / de dag gis de kho na dmigs pa med de/ gnyis ka la yang nyes pa yod pa'i phyir ro/ /'di ci
<p>315b.2</p>zhig rig pa'i bdag nyid kyang de kho na nyid la med pa ma yin nam/ 'di ltar ma nges pa'i bdag nyid kyi rig pa ji lta bu zhig tu 'gyur/ dngos po yang 'khrul pa ste/ 'di ltar tho yor dang skyes pa'i gzugs dag ma nges pa las gang rig pa de 'khrul pa nyid du 'gyur te/ de'i phyir
<p>315b.3</p>nges pa'i dngos pos gang rig pa de ni de kho na nyid ji lta bar 'gyur te/ bum pa'i lto ba dang mgrin pa'i gzugs dag nges pa las bum pa rig go zhes bya bar 'gyur ro/ /de bas na dngos po dang dngos po med pa'i bdag nyid nges pa las de kho na nyid rig pa nyid du 'gyur ro/ /'di ltar de
<p>315b.4</p>rig pa las 'khor ba las yongs su thar ba ji ltar 'gyur/ gal te ma rig na yang de kho na nyid du 'gyur bas srid pa 'di 'gog go/ /thams cad kyis kyang de thob par 'gyur te/ 'di ltar 'bad pa med pa nyid du 'khor ba pa srid pa las 'das pa thob par 'gyur ro/ /'di skad brjod
<p>315b.5</p>par bya ste/ kho bo ni de kho na nyid med par smra ba ma yin te/ 'di ltar yang dag pa ji lta ba'i bdag nyid nyes pa thams cad dang bral ba/ so sor rtogs par bya ba'i phyir 'bad par byed de/ gang dang gang du nyes pa yod pa'i phyogs de dang de kho na nyid du mi 'gyur ro/ /dngos po dang dngos
<p>315b.6</p>po med pa dag kyang nyes skyon gyi 'byung gnas yin na/ de'i bdag nyid kyi de kho na nyid du ji ltar 'gyur/ de bas na phyogs thams cad mi dmigs pa'i ngo bo nyid kyi tshad ma'i stobs kyis 'ongs pa'i ngo bo nyid 'di la ci zhig brtsad/ gzhan yang ma nges pa'i dngos pos rig pa dang / rig
<p>315b.7</p>pa ma yin pa nyid du ji ltar 'gyur/ long ba dang lkugs pa la sogs pa rnams kyis mngar ba la sogs pa ro bro ba nyams su myong ba bzhin no/ /de la 'di ltar ngo bo nyid med pa ma nges pa las nyams su myong ba med pa nyid du ji ltar 'gyur/ de la long ba la sngon po dang dkar po la sogs
<p>316a</p>
<p>316a.1</p>pa'i ngo bo nyid du de la ma nges la/ lkugs pa dag la yang 'di lta bu zhig ces brjod pa med do/ /de bas na ma nges pa zhes bya ba de kho na nyid kyi dngos po ma yin pa de'i phyir/ rnam pa thams cad ngo bo nyid med pa'i bdag nyid de/ rig pa tsam spang bar mi bya'o/ /
<p>316a.2</p>gzhan yang rnam pa thams cad ngo bo nyid med pa nyid rnam pa dang bral ba'i de kho na nyid kyi ye shes su de brjod par 'gyur ro/ /de la yang rnam pa 'di ltar snang ba de'i ngo bo nyid ji lta bu zhig yin/ re zhig phyi rol gyi don ni gcig dang du ma'i ngo bo nyid kyis med pa nyid du rig par bya
<p>316a.3</p>ste/ de bas na rnam pa 'di dag ji lta bu zhig yin pa brjod par mi nus te 'di dag yang dag pa ma yin pa zhes bya'o/ /de ltar na re zhig rnam pa'i shes pa nyid kyis rnam pa brdzun du brjod pa ma yin te/ de yang de'i ngo bo nyid yin pas so/ /sngon po'i shes pa nyid kyis sngon po
<p>316a.4</p>brdzun par rtogs pa ma yin no/ /de bzhin du bden pa gang ci yang rung ste/ rig pa nyid kyis bden par mi byed do/ /yang bden pa gzhan gyi rnam par brdzun par rtogs pa nus pa yang ma yin te/ re zhig gzhan rnam pa dang bral ba'i shes pas rmi lam lta bu'ang rtogs par
<p>316a.5</p>mi byed do/ /de bas na rnam pa dang bral ba des rnam pa brdzun du ji ltar rtogs/ gzhan yang shes pa gzhan gyis shes pa gzhan gyi khyad par brdzun par byed par nus pa yang ma yin te/ de'i rang bzhin nyid du gnas pa'i phyir ro/ /sngon po'i shes pas ser po brdzun du rtogs pa
<p>316a.6</p>ma yin no zhes bya bar brjod pa 'di grub pa ma yin te/ gang gis dngos po thams cad brjod pa dang bral ba rang rig pa blang bar bya ste/ des rnam pa dang bral bar blang bar bya bar ji ltar 'gyur/ de'i ngo bo nyid kyis kyang dngos po thams cad brjod pa dang bral ba len par mi 'gyur ro/ /
<p>316a.7</p>gzhan yang rnam pa dang bral ba dag gi rnam pa dang bcas pa len gyis yongs su spong bar ga la nus/ 'di dag gcig la gcig ltos pa'i phyir pha rol dang tshu rol bzhin no/ /'di ji lta bu zhig rnam pa dang bral ba yongs su bsal ba las de kho na nyid kyi ye shes kyi rnam pa
<p>316b</p>
<p>316b.1</p>nyid len par 'gyur te/ de yang ji lta ji lta ba'i rnam pa'i shes pa snang ba de thams cad bden pa nyid pas/ de bas na brdzun gyi rnam pa'i dngos po gang ci yang med de/ 'di dag thams cad la rnam par shes pa'i ngo bo nyid skye bas/ de lta na ni log pa'i shes pa gang ci yang
<p>316b.2</p>med de/ thams cad du 'bad pas grol ba bsgrubs par ji ltar 'gyur ba de lta na 'khor ba med pa'i phyir ro/ /log pa'i snang ba brdzun pa 'di dag 'khor ba ste/ de la brdzun gyi rnam pa gang ci yang med na/ 'khor bar 'jig pa gang zhig yod/ thams cad ye shes kyi rnam pa
<p>316b.3</p>nyid de/ rnam pa dang bcas pa dag gis ye shes su brjod par 'gyur ro/ /'di skad ston te/ 'dir smras pa/ 'di dngos po thams cad brjod pa dang bral ba'i ngo bo nyid kyi ye shes de ni ji ltar rnam pa dang bcas pa yongs su 'dzin te/ smras pa 'di ni bzang po ma yin no/ /ngo
<p>316b.4</p>bo nyid thams cad brjod pa dang bral bas/ de la yang len par byed pa med pa'i phyir te/ de bas na rang gi nyams su myong ba tsam rtog pa thams cad spangs pa ni/ sems can thams cad la grub pa 'di la bsal bar nus pa med de/ de'i gnas skabs na rnam pa dang bcas pa la
<p>316b.5</p>sogs pa'i dngos po'i rtog pa med par 'gyur te/ rang dang gzhan gyi rig pa nyid der yongs su bsal ba'i phyir/ rnam pa la sogs pa rjes su rtog pa'i rnam par dbye ba 'di ni/ thams cad gnyis su med pa la skyon du 'gyur ro/ /gnyis su med pa yang bcom ldan 'das kyi ngo bo
<p>316b.6</p>ste/ de ni 'di skad bshad pa der bdag gi sems rtse gcig pas rtogs te/ de nyid bdag gis ji skad gsungs pa las bsdus pa'o/ /rtogs pa'i don de nyid dbang po dang bcas pa'i tshul du gsungs pa/ gti mug rdo rje gshin rje gshed/ /ces bya ba la sogs pa ste/ 
<p>316b.7</p>dkyil 'khor mtha' dag bstan pa'i dbang po dang bcas par thos so zhes de 'di ltar ston par byed de/ gti mug rdo rje la sogs pa gshin rje gshed po'i tshogs dang / rdo rje 'od zer can la sogs pa lha mo'i tshogs kyi 'khor dang bcas te bzhugs pa der/ 'di skad bdag
<p>317a</p>
<p>317a.1</p>gis bcom ldan 'das kyis gsungs pa'i tshig rtogs te/ de bdag gis ji ltar gyur pa bstan pa byas na/ dbang po dang bcas pas 'jig rten gyi lugs su bden par rtogs par byed do/ /de bas na dbang po dang bcas par bshad pa mdzad par khong du
<p>317a.2</p>chud nas sems can rnams 'jug ste/ gang du sems can rnams the tshom med par 'jug par 'gyur ro/ /zhugs pas bcom ldan 'das kyi de kho na nyid khong du chud nas sangs rgyas nyid du 'grub par byed do/ /de dag la sogs pa zhes bya ba ni/ de lta bu'i rnam pa
<p>317a.3</p>gshin rje'i dgra'i tshogs dang / lha mo'i tshogs dang ldan par bcom ldan 'das la bdag gis thos so zhes bya ba yin no/ /de nas phyag na rdo rjes de kho na nyid kyi don 'di bshad pa mdzad par bcom ldan 'das rdo rje 'dzin pa la gsol ba btab po/ /de nas de ma thag tu bcom
<p>317a.4</p>ldan 'das kyis gshin rje'i dgra'i tshogs thams cad nyid kyi sku gsung thugs rdo rje las phyung ngo / /gshin rje'i gshed la sogs pa'i tshogs phyung bar mdzad nas/ de nas de kho na nyid bshad par mdzad do zhes bya ba'i don to/ /zla ba rdo rje rab sbyor bas/ /zhes bya ba ni zla
<p>317a.5</p>ba'i steng du nyi ma'i gzugs la gnas pa'i rdo rje dang / de nas yi ge d+hIHlas byung ba'i gshin rje gshed bsgom par bya'o zhes bya ba'i don to/ /de la dkyil 'khor rdzogs par bya ba'i phyir 'di'i rim pa de nyid bshad pa de ni/ bsrung ba'i don zhes bya ba dang / rdo rje bsgom
<p>317a.6</p>par bya zhes bya ba la sogs pa ste/ 'di ni dkyil 'khor gyi rim pa bshad pa ste/ de la 'di'i rim pa ni/ re zhig dang por byams pa la sogs pa bsgom par bya'o/ /de nas bdag nyid rnam pa lnga bsgom par byas nas/ sdig pa bshags pa la sogs bya ba dang / bsod
<p>317a.7</p>nams la rjes su yi rang ba byas nas/ stong pa nyid du blta ste/ oM shU n+ya tA dz+nyA na badzra swa b+hA wa At+ma ko\u0f85haM/ zhes bya bas chos su gyur pa thams cad stong pa nyid du dmigs par bya'o/ /de nas bar snang la yi ge a bsgoms te/ de las zla ba'i dkyil 'khor du bsgoms la/ 
<p>317b</p>
<p>317b.1</p>zla ba'i dkyil 'khor gyi steng du yi ge d+hIHyongs su gyur pa las/ rdo rje 'od zer lnga dang ldan pa bsgoms te/ de las 'di ltar rdo rje 'phros pas thad kar ni rdo rje ra ba bsam par bya'o/ /steng du rdo rje gur du'o/ /dbus su rdo rje'i rang bzhin gyis gzhir bsgom par bya'o/ /de nas rnam
<p>317b.2</p>par snang mdzad rig ma dang bcas pa yongs su gyur pa las khang pa brtsegs pa dra ba dang dra ba phyed pa la sogs pa dang ldan par blta'o/ /de nas lha bcu gsum gyi gnas rnams su sa bon gyi yi ge rnams las rnam par bskyed pa'i mtshan ma gsungs pa/ de nas bcom
<p>317b.3</p>ldan 'das de bzhin gshegs pa thams cad bskyed pa zhes bya ba la sogs pa ste/ der sa bon gyi yi ge 'di rnams blta bar bya'o/ /k+She yi rnam pa gti mug brjod/ /ces bya ba la sogs pa ni/ gti mug gshin rje gshed kyi sa bon yi ge k+She'e/ /ser sna rdo rje
<p>317b.4</p>gshin rje'i dgra'i sa bon yi ge ma'o/ /yi ge ya ni tho ba zhes bya ba la sogs pa ni/ tho ba rdo rje gshin rje'i dgra'i sa bon ni yi ge ma'o/ /de bzhin du yi ge tsa ni be con rdo rje gshin rje'i dgra'i'o/ /dza yig tsartsi ka ru brjod/ /ces bya ba ni 'od zer can ma'i sa bon ni yi ge
<p>317b.5</p>dza'o/ /de bzhin du yi ge sa ni phag mo la sogs par rjes su rig par bya ste/ 'di ltar 'od zer can ma la sogs pa'i lha mo bzhi po rnams grwa rnams na/ dngos grub sbyin par mdzad par rjes su rig par bya'o/ /ral gri rdo rje la sogs pa'i dkyil 'khor bskyed pa'i rim
<p>317b.6</p>pa gsungs pa'o/ /de la 'di'i rim pa ni yi ge ra las gyur pa'i nyi ma'i dkyil 'khor blta ste/ de'i steng du yi ge d+hIHlas gyur pa'i ral gri rdo rje yongs su gyur pa las/ sna tshogs rdo rje 'jigs pa sngon po 'od zer sna tshogs pa dang ldan pa bsams te/ de'i dbus su gyur
<p>317b.7</p>pas yi ge d+hIHde yongs su gyur pa las ma he la bcibs pa'i bcom ldan 'das zhe sdang rdo rje gshin rje'i dgra sngon po 'jigs pa/ zhal gsum pa phyag drug pa bsgom par bya ste/ khros pa'i gzugs can rab tu mi bsrun pa/ mgo bo'i dum bus brgyan pa/ lce 'jib pa/ gsus
<p>318a</p>
<p>318a.1</p>pa 'phyang ba/ mi'u thung gi gzugs gtsigs pa/ skra gyen du 'greng ba/ smin ma dang / ag tsom dang / skra ser skya/ g.yas brkyang ba'i stabs/ mche ba gtsigs pa/ zhal bgrad pa/ bskal pa bye me 'bar ba lta bu/ 'od zer kun du 'phro ba'o/ /de nas shar
<p>318a.2</p>phyogs su gti mug gshin rje gshed 'jigs par byed pa la sogs pa'i gzugs 'dzin pa 'di lta bur bsam par bya'o/ /lhor ser sna rdo rje gshin rje gshed dang 'di lta bu la sogs pa gzhan yang ji ltar brjod pa bzhin shes par bya'o/ /grwa bzhi rdo rje rtse mo ru/ /zhes bya ba
<p>318a.3</p>la sogs pa'i grwa bzhir/ rdo rje'i dpal rtse bzhi dang mnyam par 'od zer can ma la sogs pa'i lha mo bzhi bsam par bya'o/ /de bzhin du sgo bzhir rdo rje dpal rtse bzhi dang mnyam par tho ba rdo rje la sogs pa gshin rje'i dgra bzhi'o/ /'di ltar grwa phyi ma la de bzhin du sna tshogs rdo rje'i grwa
<p>318a.4</p>bzhi la mi'i mgo bo bzhi yang bri bar bya'o/ /de ni 'di ltar lha bcu gsum gyi bdag nyid kyi dkyil 'khor du rtogs par bya ste/ de la dkyil 'khor gyi dbang phyug zhe sdang gshin rje'i dgra'i snying po gsungs pa/ oM hrIHSh+T+r-IHzhes bya ba la sogs pa'o/ /de bzhin du gti
<p>318a.5</p>mug rdo rje gshin rje gshed kyi sngags gsungs pa/ oM dzi na dzika /'di ltar ser sna rdo rje la sogs pa rnams kyi oM rat+n-i d+h+r-i ka /ces bya ba la sogs pa'o/ /de bzhin du rdo rje 'od zer can ma la sogs pa grwa bzhi'i lha mo bzhi'i sngags gsungs pa/ oM dwe Sha ra ti/ oM mo ha ra
<p>318a.6</p>ti zhes bya ba la sogs pa'o/ /'di ltar dkyil 'khor gyi dbang phyug la sogs pa gshin rje'i dgra rnams kyi sngags gsungs pa'i rim pa'i gzugs ji lta ba bstan pa yin par rig par bya ste/ zhal gsum pa phyag drug pa khros pa zhes bya ba la sogs pa ste/ dkyil 'khor gyi
<p>318a.7</p>dbang po bcom ldan 'das gshin rje'i dgra 'di ltar nag po la sogs pa'i gzugs dang ldan pa bsgom par bya'o/ /re zhig de'i phyag g.yas na rdo rje bsnams par blta ste/ gnyis pa na ral gri'o/ /gsum pa na gri'o/ /de bzhin du phyag g.yon pa gsum na/ 'khor lo dang / 
<p>318b</p>
<p>318b.1</p>pad+ma dang / ka pA la'o/ /de bzhin du rtsa ba'i zhal nag po/ g.yas dkar po/ g.yon dmar po ste/ re zhig 'di ltar dkyil 'khor gyi gtso bo bsgom par bya'o/ /de la pha rol tu phyin pa drug rnam par dag pa ni phyag drug go/ /sku gsung thugs rnam par dag pa ni zhal gsum
<p>318b.2</p>mo/ /mi phyed pa'i rdo rje bskyed pa ni rdo rje'o/ /nyon mongs pa ma lus pa gcod pa ni ral gri'o/ /'gro ba'i sdig pa'i las gcod par byed pa ni gri'o/ /'gro ba ma lus pa ye shes skyed par byed pa 'khor lo'o/ /dam pa'i dga' ba'i bdag nyid rtogs par byed pa pad+ma'o/ /
<p>318b.3</p>stong pa nyid khong du chud par byed pa ka pA la'o/ /'di ltar bcom ldan 'das dkyil 'khor gyi bdag po zhe sdang gi rigs kyi gshin rje gshed du bskyed pa ni/ zhe sdang gi 'gro ba rnams la gzigs te/ zhe sdang thams cad zad par mdzad pa'i phyir/ bcom ldan 'das rdo rje
<p>318b.4</p>'dzin pa 'di lta bu'i ngo bo nyid du gyur par mdzad do/ /de bzhin du shar dang lho la sogs pa'i phyogs bzhir/ gti mug rdo rje la sogs pa'i gshin rje gshed bzhi gsungs pa/ zhal gsum phyag drug pa/ zhi ba zhes bya ba la sogs pa ste/ lhag par gti mug
<p>318b.5</p>gis non pa'i 'gro ba rnams la gzigs te/ gti mug thams cad zad par mdzad pa'i phyir/ /bcom ldan 'das rdo rje sems dpa' gti mug gshin rje'i dgra'i gzugs su mdzad de/ gshin rje'i gshed 'di ni dkar po'i gzugs su blta ste/ gdan zla ba/ 
<p>318b.6</p>de'i phyag g.yas na 'khor lo/ gzhan na ral gri dang gri'o/ /g.yon na rdo rje dang / pad+ma dang / ka pA la'o/ /'di ltar ser sna la sogs pa rnam par dag par bya ba'i phyir/ ser sna la sogs pa gshin rje gshed rnams ni/ gser btso ma la sogs pa'i gzugs
<p>318b.7</p>dang / rin po che la sogs pa'i phyag mtshan dang / gzhan na ral gri dang / gri dang / 'khor lo la sogs pa dang ldan par bsgom par bya'o/ /'dod chags rdo rje gshin rje'i dgra la/ g.yon na 'khor lo dang / rdo rje dang / ka pA la rnams bsnams par blta'o/ /
<p>319a</p>
<p>319a.1</p>phyag na ral gri bsam par bya/ /zhes bya ba ni phrag dog rdo rje gshin rje'i dgra'i phyag dang po na ral gri bsnams par bsam par bya'o/ /de bzhin du me'i phyogs la sogs pa grwa bzhir rdo rje 'od zer can la sogs pa'i lha mo bzhir rig par bya ste/ byams pa
<p>319a.2</p>la sogs pa tshangs pa'i gnas bzhi rnam par dag pa'o/ /de la 'od zer can ma na zhal gsum phyag drug pa mo lus skem par blta ste/ phyag g.yas dang po na 'khor lo bsnams par blta'o/ /phyag gzhan rnams na rdo rje dang / pad+ma dang / ka pA la rnams kyis mtshan par
<p>319a.3</p>blta'o/ /de bzhin du phag mo phyag g.yas dang po na rdo rje bsnams pa/ lhag ma sngon bzhin du blta'o/ /rdo rje dbyangs can ma dkar mo phyag dang po na pad+ma/ gzhan snga ma bzhin no/ /'di ltar rdo rje mdzod ldan ma kha dog ljang gu/ phyag na ut+pal/ mtshon cha gzhan ni gshin
<p>319a.4</p>rje gshed dang mthun par bsnams par rig par bya'o/ /lha mo 'di dag gi zhal yang / dang po ni sku dang mthun no/ /gzhan dag ni gshin rje gshed ji lta ba bzhin du sbyar bar rig par bya'o/ /de bzhin du tho ba la sogs pa'i gshin rje gshed bzhi ni/ shar dang lho la sogs pa'i
<p>319a.5</p>sgo bzhi 'joms par blta bar bya'o/ /de la tho ba gshin rje gshed ni kha dog nag po phyag na tho ba'o/ /phyag gzhan gyi mtshon cha ni gong gi gshin rje gshed bzhin du blta bar bya'o/ /de bzhin du be con gshin rje gshed ni phyag na be con kha dog dkar por blta'o/ /pad+ma gshin rje
<p>319a.6</p>gshed ni phyag na pad+ma kha dog dmar po'o/ /de bzhin du ral gri gshin rje gshed ni phyag na ral gri kha dog sngon po'o/ /'di rnams kyang zhal sku mdog dang mthun/ gzhan thams cad ni dkyil 'khor gyi bdag po gshin rje gshed bzhin du rtogs par bya'o/ /dkyil 'khor gyi lha
<p>319a.7</p>thams cad kyi spyi bor gshin rje gshed kyi tshogs blta bar bya'o/ /lha mo bzhi la zla ba'i gdan no/ /dkyil 'khor gyi lha gzhan la nyi ma'i gdan no/ /gshin rje gshed thams cad ni sbrul gyis brgyan pa'o/ /bcom ldan 'das rdo rje 'dzin pa gcig pu nyid/ 'di ltar zhe sdang chen po
<p>319b</p>
<p>319b.1</p>la sogs pas gzir ba'i 'gro ba rnams la/ thugs rje'i bdag nyid kyis gzigs te/ de dag kun du bcad nas 'gro ba rnams bde ba chen po gnas par bzhed nas/ zhe sdang la sogs pa'i gshin rje gshed du sprul par mdzad do zhes bya ba rtogs par bya'o/ /'o na gcig pu
<p>319b.2</p>sprul pa sna tshogs nye bar sbyor ba'i rgyu ci zhig /de lta na gang des 'gro ba'i nyon mongs pa bsal ba'i thugs rje snang bar nus pas/ sprul pas sel ba de dag kyang nus pa yod pa'i phyir ci'i phyir mi mdzad/ gang yang nus pa'i rgyu dang ldan na/ de ltar sprul pa de lta bu'i gzugs
<p>319b.3</p>dag la gzhan du ltos pa med par rig par bya'o zhe na/ 'di ni yang dag pa ma yin te/ rnam pa gang dang gang gis sems can gyi sdug bsngal 'byin par byed pa'i rnam pa de dang des/ bcom ldan 'das bdag nyid kyi thugs rje chen po'i snang bas sprul pa ste/ de bas na gti mug
<p>319b.4</p>chen po la sogs pa'i sdug bsngal gyis gzir ba'i 'gro ba rnams gzigs nas/ gti mug la sogs pa gzhom pa'i phyir/ gshin rje gshed kyi gzugs rjes su mdzad do/ /'di ni ma lus pa'i sdug bsngal thams cad 'don par byed par 'gyur ro/ /sdug bsngal
<p>319b.5</p>gyi bdag nyid de lta de ltar sprul pa'i rgyus 'di ltar sdug bsngal rnams rtsa ba dang bcas te gcod par 'gyur te/ rtsa ba nyid thams cad du yongs su zad pa'i phyir/ ji ste gzugs rnam par bsgyur bas de dag gi sdug bsngal sel ba'i rgyu byed do/ /des sems can rnams bde ba 'thob
<p>319b.6</p>par mi 'gyur ro/ /gzhan du rnam par bsgyur ba'i don spyod pas/ sngon goms pa'i chos yongs su btsal ba'i phyir sdug bsngal skyed par byed pas/ gang yang dang yang chags pa'i sgo de nas 'di ltar chos bstan par byas na/ de dag chung ngus kyang sdug bsngal gyi stobs bskyed
<p>319b.7</p>par mi 'gyur ro/ /don de lta bu'i phyir bcom ldan 'das kyis dkyil 'khor gyi 'khor lo mtha' dag sprul par rig par bya ste/ 'di ltar lha thams cad rang gi 'od kyi rig ma dang 'khyud par blta'o/ /dkyil 'khor gyi 'khor lo 'di lta bur bltas nas/ bcom ldan 'das de 'od du
<p>320a</p>
<p>320a.1</p>zhu nas/ stong pa nyid kyi bdag nyid du bzhugs so/ /de nas bcom ldan 'das stong pa nyid du bzhugs pa rdo rje rnal 'byor ma rnams kyis mthong nas/ rdo rje 'od zer can ma la sogs pas bskul bar mdzad de/ rje btsun sa gsum rmongs pa mtha' dag bsal ba
<p>320a.2</p>dang / pha rol bdud bzhi 'dir ni 'ong 'gyur bas/ /snying rjes bros pa'i rje btsun bzhengs par mdzod/ /'jig rten don du dam bcas mdzad nas stong nyid la/ /bzhugs pa sems mi bde bas rje btsun bzhengs par mdzod/ /'jig rten phyir du dam bcas byang chub rang bzhin
<p>320a.3</p>gyi/ /stong nyid thugs su bzhugs pa ci yi phyir/ /'jig rten phan phyir rje btsun bzhengs par mdzod/ /'di ltar bskul bas skar mda' 'pho ba'i gzugs bzhin byang chub kyi sems stong pa nyid kyi bdag nyid de spangs te/ bcom ldan 'das kun nas bzhengs par mdzad
<p>320a.4</p>do/ /'di ci zhig /gal te bcom ldan 'das rgyu dang mtshungs pas 'grub na/ de rgyu dang bcas pa'i phyir bde ba dang sdug bsngal ba bzhin/ bcom ldan 'das kyi bdag nyid thugs nyid kyang yang dang yang skye zhing de 'jig par 'gyur te/ de bas na sgom pa dang grub pa'i byed
<p>320a.5</p>pa dag kyang yang dang yang 'khor ba nyid de/ des ci yang byang chub thob par mi 'gyur ro/ /byang chub ni kun nas zad pa'i tshul du brjod de/ de'i phyir sgom pa la sogs pa'i rnam pa 'di dag gis ci zhig bya/ yang rgyu la ltos pa yod pa ma yin na/ de thams cad du yod pa'i phyir/ 
<p>320a.6</p>thams cad du rang rig pa de ci zhig med/ ye shes nyid rang rig pa las gzhan gyi ngo bo nyid ma yin na ci'i phyir mi mthong / ji ste ye shes las gzhan nyid yin na/ de lta yang rgyu dang bcas pa dang / rgyu med pa'i nyes pa dang bcas pa nyid do zhe na/ de ni yang dag pa ma yin te/ de la
<p>320a.7</p>skye ba zhes bya ba don dam pa la med na/ gang gis rgyu dang bcas pa dang / rgyu med pa'i nyes par 'gyur te/ kun nas yod pa nyid dang / thams cad du gnas pa nyid kyi phyir ro/ /yang na bcom ldan 'das yod pa dang / thams cad du rig pa'i phyir/ skye bo thams cad grol byed do/ /
<p>320b</p>
<p>320b.1</p>zhes bya ba 'di mi rigs so/ /ji lta zhe na/ yang dag pa ji lta ba bzhin yongs su rig pa ni grol zhes bya bar brjod ste/ de yang skye ba sna tshogs kyi bag chags yongs su bsgos pa'i yid kyis sems can rnams de bzhin du dmigs pa dang bral bar mi 'gyur ro/ /bag chags kyi shes pa skye
<p>320b.2</p>ba mang po bar med par goms pa'i stobs de ni/ chung ngus zil gyis gnon par mi 'gyur ro/ /de kho na nyid kyi ye shes de lta bu gang gis skye bar byed/ 'di ltar 'khor ba'i chos 'di ni gang log pa'i shes pa zhes bya ste/ de bas na ji lta ba bzhin gnas pa yin mod kyi/ bcom ldan
<p>320b.3</p>'das de bag chags kyi dri ma'i skyon gyis de bzhin du rtogs par mi 'gyur ro/ /de'i phyir gsal bar byed pa'i rgyu tshol bar byed pa ste/ dper na zla ba ni gcig tu gnas pa yin mod kyi/ rab rib can la du ma'i rnam par snang bar 'gyur te/ zla ba de mthong mod kyi rnam pa sna tshogs
<p>320b.4</p>su 'dzin to/ /de nas mig gi skyon de yongs su bsal ba'i phyir sman any+dza na'i bye brag tshol lo/ /de bzhin du 'dir yang rjes su rig par bya'o/ /gzhan yang rab rib can gyis/ gang zla ba gnyis la sogs pa 'di ltar mig gi skyon gyis mthong bar 'gyur na/ de ni zla ba gcig
<p>320b.5</p>po de yang yang dag pa ji lta ba mthong la/ gzhan yang mig gi skyon gyis 'od 'phro ba dang / gnyis la sogs par yang mthong ngo / /de bas na re zhig de kho na nyid ji lta ba yang mthong la/ gzhan yang bag chags kyi dri ma'i skyon gyis sna tshogs kyi bdag nyid kyi dmigs pa dang
<p>320b.6</p>bcas pa 'di ltar dpe sbyar bar bya'o/ /de lta na yang de kho na nyid rtogs pa nyid kyi phyir thog ma nyid du grol ba'i skyon du 'gyur te/ de nyid du sgrib pa bsal ba'i dka' ba med par de kho na nyid mthong bas grol bar rigs so/ /re zhig de kho na nyid gcig yang dag pa ji lta ba bzhin du
<p>320b.7</p>rig pa nyid yin la/ gzhan yang zla ba gnyis la sogs pa lta bur dmigs pa dang bcas par 'dzin pa nyid du mi 'gyur te/ de kho na nyid du rig pas sems can rnams grol ba'i go 'phang thob pa'i phyir ro/ /yang na bcings pa dang grol ba gnyi ga'ang gcig nyid du srid par 'gyur
<p>321a</p>
<p>321a.1</p>te/ de kho na nyid dang de kho na nyid ma yin pa'ang rig pa'i phyir/ gnyi ga rig pa yod pa nyid pas de kho na nyid ma yin pas ni 'ching la/ de kho na nyid kyis ni grol lo zhe na/ 'di skad bstan te/ de la yang dag pa ji lta ba bzhin gang rig par gyur na/ gang zhig gis
<p>321a.2</p>re zhig de kho na nyid ji lta ba bzhin yongs su shes pas/ 'khor bar sbyor bar mi 'gyur ba ma yin te/ 'di ltar de thams cad log pa'i shes pa nyid du skye bar 'gyur bas/ dmigs pa med pa dang / dmigs pa dang bcas pa 'dzin pa med de/ dmigs pa med pa zhes bya ba
<p>321a.3</p>las lhag pa dmigs pa dang bcas pa 'dzin pa'i bdag nyid yod pa ma yin te/ re zhig bden pa'i rig par gyur pa dang / gzhan du dmigs pa dang bcas pa la sogs pa'i bdag nyid kyis log pa'i gang zhig yin/ /gang zhig gis ji ltar log par rig pa dang / yang
<p>321a.4</p>dag pa ji lta ba bzhin rig pa'i bdag nyid skye ba ma yin na/ de ji ltar grol ba'i skyon du 'gyur/ zla ba gnyis la sogs pa'i shes pa yang gang zhig gis yang dag pa'i zla ba rtogs par 'gyur ba ma yin no/ /de yang thams cad du brdzun nyid rig pas gcig dang du ma yin te/ 
<p>321a.5</p>gang gis gcig rig pa de bzhin bden pa dang gzhan brdzun pa ci zhig /re zhig 'di ltar zla ba gnyis su rtogs pa de ltar don ji lta ba ma yin pas/ 'di thams cad brdzun pa ste/ gang ci yang de bzhin pa ma yin no/ /des na yod pa nyid kyang thams cad khong du chud par
<p>321a.6</p>'gyur ba ma yin no zhes bya ba de skad du 'gyur te/ zla ba la sogs pa ji lta ba bzhin du rig pa dang / ji lta ba bzhin du rig pa ma yin pa 'di rigs te/ de la 'dzin pa la sogs pa'i skyon gyis bsgos pa nyid kyis bcom ldan 'das dmigs pa med pa'i rang gi ngo bo nyid kyis
<p>321a.7</p>yang de lta bu ldan pa ma yin no/ /de lta na 'di ltar rig par bya ste/ de ni gsal bar byed pa'i rgyus yang dag pa ji lta ba bzhin khong du chud par byed pa ste/ der 'dzin pa la sogs pa'i nyes pas bsgos pa'i phyir ro/ /'di ni dgos pa med de/ de lta na dkyil 'khor
<p>321b</p>
<p>321b.1</p>'khor lo yang dag pa ji lta ba bzhin bsgom pa la sogs gsal bar byed pa'i rgyu yin pas dgos pa med pa nyid do zhes pa 'dir mngon par brjod de/ gang yang gsal bar byed pa'i rgyu ni bcom ldan 'das yang dag pa de lta bur bskyed pa'i shes pa ma yin zhing don dam pa byed
<p>321b.2</p>pa ma yin no/ /de lta na yang de'i ngo bo brjod pa'i dpe bzhin rtogs par 'gyur ba ste/ dper na mngar ba'i ro ston pa ni bu ram la sogs pa'i tshig ste/ bdag nyid skyed pa ma yin te/ de'i ngo bo nyid ston par byed pa yin no/ /phyis nyams su myong ba dang de'i bdag nyid khong du chud
<p>321b.3</p>par 'gyur ro/ /de bas na bcom ldan 'das skyed pa med mod kyi/ de bzhin du rtogs pa'i rgyu yin pas/ sgom pa la sogs pa yang gsal ba'i rgyu yin no/ /yang na ji ltar bag chags kyi nyes pas bsgos par gyur pa'i shes pa de thams cad sel bar byed pa'i rgyus de kho na nyid
<p>321b.4</p>rtogs par 'gyur te/ sgrib pa ma lus par sel bar byed pas/ de sgrib pa med par gyur pas rang rig pa'i ngo bo nyid 'gyur te/ ras kyis dril ba'i rin po che bzhin no/ /de'i phyir yang dag pa ji lta ba bzhin yongs su rig pas/ 'dzin pa la sogs pa'i ngo bo nyid du snang ba de rim gyi rim
<p>321b.5</p>gyis 'dzin pa nyams par 'gyur bas/ phyis goms pa na nges pa nyid du dmigs pa dang bcas pa'i ngo bo de mi snang ngo / /des de ltar yang dag par rtogs nas phyis kyang bag chags kyi shes pas byin gyis brlab pa'i yid du mi 'gyur te/ dmigs pa med pa rtogs pa'i bdag nyid
<p>321b.6</p>du gyur pa'i phyir/ bden pa de yang phyi nas zil gyis gnon pa med de/ 'dzin pa la sogs pa'i dngos po ji lta ba ma yin pa'i don de ye shes bden pas zil gyis gnon pa ni rigs pa nyid yin no/ /de'i phyir de kho na nyid can gyi ye shes kyi bdag nyid du gyur pa des/ rim gyis nges pa nyid du
<p>321b.7</p>byang chub thob par 'gyur/ /de bas na 'dir dkyil 'khor gyi 'khor lo la sogs pa bsgom pa'i rgyur gyur pas/ byang chub thob par nges pa nyid du byed de/ stong pa nyid la sogs pa'i dngos po 'di ni da ltar skye ba'i sa bon gyi dngos po la ma brten pas/ rgyu de'i phyir sa bon yod pa
<p>322a</p>
<p>322a.1</p>'di ni rang nyid kyis byang chub tu 'gyur bas de'i phyir blang bar bya ba yin no/ /pad+ma pA Nis mdzad pa gshin rje nag po'i rnam 'grel zhes bya ba'i le'u dang po'o// //le'u gnyis pa'i don la de bzhin gshegs pa thams cad kyis bcom ldan 'das
<p>322a.2</p>rdo rje 'dzin pa la bstod cing mchod pa'i bdag nyid gsungs pa/ de nas bcom ldan 'das zhes bya ba la sogs pa ste/ chos nyid bshad par gsol ba nyid kyi phyir thugs rje'i dbang gis de bzhin gshegs pa thams cad kyis bstod pa ni/ sku'i rdo rje la sogs pa'i gzugs
<p>322a.3</p>de ltar du gshin rje'i gshed rnams bshad par 'gyur ro/ /de nyid gsungs pa/ gti mug rdo rje'i rang bzhin khyod/ /ces bya ba la sogs pa ste/ 'di ni gti mug rdo rje gshin rje gshed sku'i rdo rje'i gzugs nyid du ste rnam par snang mdzad kyi gzugs so zhes bya ba'i don to/ /'di ltar
<p>322a.4</p>ser sna rdo rje gshin rje gshed kyang thugs rdo rje'i ngo bo nyid de/ de lta bur blta bar bya'o/ /'di ltar gzhan la yang sbyor bar bya'o/ /'di ltar na dkyil 'khor gyi 'khor lo rdzogs nas kyang / 'di ltar bstod pa dang mchod pa bya ba ste/ de bzhin du rdo rje mig dang zhes bya ba la sogs pas
<p>322a.5</p>mig la sogs pa rnam par dag par rnal 'byor pas bya'o zhes bya bar blta'o/ /phyi rol gyi dkyil 'khor bsgrub pa'i rim pa gsungs pa/ gsar zhing bzang dang ldan pa dang / /zhes bya ba la sogs pa ste/ de la ji ltar gsungs pa'i thig gdab pa la sogs byas nas/ 
<p>322a.6</p>dkyil 'khor bri ba gsungs pa/ de ru las kyi rdo rje bri/ /zhes bya ba la sogs pa ste/ sa yongs su gzung ba la sogs pa ji lta ba bzhin yongs su byas nas/ phyis bya bar bcom ldan 'das kyis gsungs pa ste/ de la de dag ji lta ba ni de nyid du shes par bya ste 'dir ma bsnyad do/ /de
<p>322a.7</p>la khang pa brtsegs pa dra ba dang dra ba phyed pa la sogs pa dang ldan pa/ grwa bzhi la sogs pa byas te/ de'i dbus su re'u mig dgu pa'i dkyil 'khor bya'o/ /de'i dbus kyi sa'i cha nag por byas la/ rtse lnga pa'i las kyi rdo rje yongs su gyur pa lta bu'i rdo rje nag po bri'o/ /de las yang
<p>322b</p>
<p>322b.1</p>rdo rje nag po'i phreng bas bskor bar bya zhing 'bar bas rnam par brgyan par blta bar bya'o/ /de bzhin du shar phyogs kyi re'u mig la 'khor lo bri bar bya'o/ /lhor rin po che'o/ /nub tu pad+ma dmar po'o/ /byang du ral gri ste 'di ltar gsungs pa ni/ shar zhes bya ba la sogs
<p>322b.2</p>pa'o/ /da ni 'od zer can ma la sogs pa'i lha mo bzhi'i mtshan ma gsungs pa/ shar gyi grwar ni 'khor lo bri/ /zhes bya ba la sogs pa ste/ /shar zhes bya ba ni shar dang lho'i grwa la 'khor lo bri ba'o/ /de bzhin du lhor zhes bya ba ni lho dang nub kyi grwa la rdo rje bri ba'o/ /
<p>322b.3</p>nub ces bya ba ni nub dang byang gi grwa la pad+ma bri ste/ sdong bu dang bcas pa kun nas rgyas pa'o/ /de bzhin du byang dang shar gyi grwa la'o/ /da ni sgo skyong gi mtshan ma gsungs pa/ shar gyi sgo ru tho ba zhes bya ba la sogs pa ste/ snying po'i dkyil 'khor las phyir gyur pa'i sgo rnams
<p>322b.4</p>su shar du tho ba bri'o/ /lhor rdo rje be con/ nub tu 'dam skyes/ byang du ral gri ste/ de ltar rdo rje dpal rtse la sogs pa ji ltar gsungs pa thams cad bri bar bya'o/ /'di ltar ji skad gsungs pa'i dkyil 'khor rdzogs par byas nas/ de bzhin gshegs pa rnams la nye bar spyod
<p>322b.5</p>pa'i mchod pa lnga dkyil 'khor du rdzogs par bya'o/ /de bzhin du der rnal 'byor pas 'dod pa'i yon tan lnga mtshan mar mi byed pa'i sems kyis/ rigs lnga la sogs par brten cing rang gis nyams su myong bar bya'o/ /des kyang byang chub sems spro ba byas pas de bzhin gshegs pa rnams
<p>322b.6</p>la mchod par bya'o/ /'di ltar bcom ldan 'das la blta bar bya ba 'di nyid ni/ 'dod pa'i yon tan lnga yis ni/ /zhes bya ba dang sangs rgyas mchod ces bya ba la sogs pa ste/ 'dod pa'i yon tan lnga rnams kyis der rnal 'byor pa mtshan mar mi byed pa'i sems kyis ro myong ba dang / 
<p>322b.7</p>ma lus pa'i de bzhin gshegs pa thams cad la yang mchod pa byed de/ mtshan ma med pa'i ngo bo nyid du de bzhin gshegs pa rnams rtogs par byas nas/ rtogs pa des gang dang gang du rang gis mchod pa'i rdzas nyams su myong bar byas pa'i rnal 'byor pa des/ de bzhin gshegs
<p>323a</p>
<p>323a.1</p>pa rnams la phul bar byas par 'gyur ro/ /pad+ma pA Nis mdzad pa'i gshin rje nag po'i rnam 'grel zhes bya ba le'u gnyis pa'o// //le'u gsum pa bshad pa mdzad par 'gyur ba de bzhin gshegs pa thams cad kyis dkyil 'khor gyi don la gsol ba
<p>323a.2</p>btab pa/ mgon po dkyil 'khor bri bar mdzod/ /ces bya ba la sogs pa 'dis gsol ba btab pa'i rjes su 'gro ba le'u gnyis par/ 'di ltar dkyil 'khor bri ba'i dus su rjes su rig par bya'o/ /de'i rjes su bcom ldan 'das rdo rje sems dpas bdud rtsi myang ba'i
<p>323a.3</p>dam tshig nyid kyi sku gsung thugs rdo rje las phyir oM AHhUM zhes bya ba'i sngags dang / rang gi lce rdo rje sbyor ba byas pa'i bdud rtsi des/ de bzhin gshegs pa thams cad mnyes par byas par 'gyur ro/ /de nyid gsungs pa/ de nas bcom ldan 'das rdo rje 'dzin pa chen po zhes bya ba
<p>323a.4</p>la sogs pa gsungs so/ /ji ltar na bcom ldan 'das nyid kyis bdud rtsi myangs pa las des de bzhin gshegs pa thams cad kyang mnyes par 'gyur/ /gzhan ma yin pa'i bdag nyid kyis ro myang bas dga' bar 'gyur ba dang gzhan dga' bar 'gyur/ de bas na bcom ldan
<p>323a.5</p>'das rdo rje 'dzin pas bdud rtsi myang ba las/ de bzhin gshegs pa thams cad bdud rtsi myang bas dgyes par 'byung bar ji ltar 'gyur te/ bcom ldan 'das nyid kyis de bzhin gshegs pa thams cad bdud rtsi myang bas dgyes par 'gyur ba ci'i phyir zhe na/ 'dir gsungs pa/ 
<p>323a.6</p>ye shes rnam pa'i rang bzhin du/ /sangs rgyas thams cad gzhug par bya/ /zhes bya ba ste/ ji ltar gyur pa'i sangs rgyas de dag kyang mi dmigs pa'i ye shes kyi ngo bo nyid las lhag pa med de/ gzhan gyi bdag nyid ma yin pas de kho na nyid du gnas te/ de bas na de lta bu'i rnam
<p>323a.7</p>pa'i ye shes kyi ngo bo nyid kyi rjes su 'gro bas/ sangs rgyas de dag thams cad kyang bcom ldan 'das nyid kyi sku la 'di ltar bcug nas/ 'di lta bu'i ye shes kyi tshogs bskyed pa las/ sangs rgyas thams cad ro gcig par 'gyur ro/ /de bas na sangs rgyas thams cad dbyer
<p>323b</p>
<p>323b.1</p>med par gnas pas/ bcom ldan 'das rdo rje 'dzin pa bdag nyid kyis bdud rtsi myang ba las/ de rnams kyis kyang de bzhin du myong bar 'gyur te/ 'di ltar dbyer med pa'i ngo bo nyid las myong ba dang ma myong ba dag mi ldan te/ dbyer med pa'i ngo bo nyid gsal ba yin no/ /
<p>323b.2</p>de ni 'di ltar de bzhin gshegs pa thams cad kyi sku ni ngo bo nyid med pa de lta bur gyur pas na gcig nyid du brjod par 'gyur ro/ /ngo bo nyid so sor gsungs pa ni de lta bur mtshan ma bstan pa bshad pa yin no zhes bya bar rtogs par bya ste/ de nyid dkyil 'khor sprul par bya'o/ /ma he rdo rje
<p>323b.3</p>bsams nas ni/ /dkyil 'khor bdag po zhes bya ba la sogs pa ni/ dkyil 'khor gyi dbus su gshin rje gshed bsgom par bya ba ste/ 'di'i rim pa ni de'i dbus su gyur par ma he bsam par bya ste/ de'i steng du bcom ldan 'das bsgom par bya ba'i tha tshig go/ /gsang
<p>323b.4</p>ba'i dkyil 'khor dbus gnas par/ /zhes bya ba ni zla ba'i dkyil 'khor gyi steng du gti mug rdo rje gshed bsgom par bya'o/ /dkyil 'khor gyi bdag po'ang zla ba'i dkyil 'khor yin no zhes kha cig 'dod do/ /'di bzhin du ji lta ba'i sbyor bas gshin rje gshed
<p>323b.5</p>gzhan rnams kyang rig par bya'o/ /gti mug rdo rje zhi ba la/ /zhes bya ba la sogs pa ni/ zhi ba la sogs pa'i las rnams ji lta bar/ rnal 'byor pas brtsam par bya bar ston pa ste/ de ni 'di ltar lha'i rnal 'byor dmigs par bya bas so/ /de la zhi ba'i las kyi
<p>323b.6</p>skabs su gti mug rdo rje gshin rje gshed kyi gzugs su bdag nyid bsgom par bya'o/ /rgyas pa la ni ser sna rdo rje gshin rje gshed kyi gzugs so/ /dbang la de bzhin 'dod chags rdo rje gshin rje gshed/ las kyi gshin rje gshed ni las thams cad la sbyar bar bya ste/ ral
<p>323b.7</p>gri gshin rje gshed bsgoms pas ji ltar goms par 'gyur ba'i rnal 'byor pa des zhi ba la sogs pa'i las thams cad byed nus par 'gyur ro/ /da ni any+dza na'i sbyor bas mi snang bar byed pa gsungs pa/ mi yi mar khu mi thod gzhag /ces bya ba la sogs pa ste/ 'di'i don
<p>324a</p>
<p>324a.1</p>ni sbyangs te shi ba blangs te/ de'i thod pa blangs nas de'i skra la sdong bu byas te/ de'i klad pa'i mar gyis thod pa bkang nas/ de nas dur khrod du des mar me gtang bar bya zhing / oM hrIHSh+T+riHzhes bya ba la sogs pa'i gsang sngags bzlas te/ ji srid du 'bar bar ma gyur
<p>324a.2</p>pa de srid du gsang sngags bzlas brjod bya'o/ /'bar ba des bskus na mi snang ba'i dngos grub tu 'gyur ro/ /'dir yang sngon du bsnyen pa 'bum phrag gcig 'di ltar rnal 'byor pas byas na/ gang du 'dod pa der any+dza na'i mthus mi snang bar 'gro bar byed do/ /gzhan yang rkang pa
<p>324a.3</p>bskus pa'i sbyor bas skad cig gis dpag tshad stong la sogs par 'gro ba gsungs pa/ gur gum zhes bya ba la sogs pa ste/ rang gi khrag dang gur gum blangs la/ oM hrIHSh+T+r-iHla sogs pa'i gsang sngags 'bum bzlas par bya'o/ /de bzhin du sngon du bsnyen pa yang 'bum
<p>324a.4</p>byas te/ des rkang pa la byugs pas thams cad du 'gro bar byed de/ gang 'dod pa der 'gro bar byed do/ /de bzhin du ri lu'i dngos grub gsungs pa/ bdud rtsi lnga zhes bya ba la sogs pa ste/ bdud rtsi lnga ni khrag la sogs pa'o/ /sha lnga zhes bya ba ni go ku da ha na rnams yi ge dang
<p>324a.5</p>po'o/ /'di ltar de rnams las ri lu byas te/ lcags gsum gyis dkri bar bya ba ni/ gser dang dngul dang zangs rnams kyis dkris la/ phyis gsang sngags 'bum dang / sngon du bsnyen pa mthun par bzlas brjod byas te/ de nas ri lu de khar bcug na mi snang bar 'gyur te/ de yod
<p>324a.6</p>pa de srid du gang 'dod pa der 'gro bar byed de sus kyang mi mthong ngo / /gshin rje nag po'i rnam 'grel zhes bya ba le'u gsum pa'o// //da ni las gang gis dngos grub ci 'dra ba 'byung ba 'di/ de bzhin gshegs pa rnams kyis bcom ldan 'das la zhus nas/ bka' stsal
<p>324a.7</p>pa mdzad pa'i don ston te/ gang yang de bzhin gshegs pa de dag kyang yang dag pa ji lta ba bzhin chos bstan pa mdzad par nus pa'i phyir/ de lta bu yin yang de la chos zhu ba mdzad pa des che ba'i bdag nyid bshad pa mdzad pa yin no/ /yang na sems can 'di dag gsang sngags kyi tshul
<p>324b</p>
<p>324b.1</p>bstan pa'i gnas su gyur pas gsang sngags kyi tshul ston pa ni de bzhin gshegs pa shAkya thub pa'i bdag nyid kyis rab tu ston par mdzad de/ des na de dag kyang sangs rgyas shAkya thub pas gsungs pa yin pas/ ji ltar sems can rab 'jug pa'i/ /zhes bya ba smos te/ sems
<p>324b.2</p>can rnam pa gang gis 'jug par 'gyur ba'i las kyi sbyor ba gang gis sems can rnams dngos grub ci 'dra bar 'gyur ba zhes bya ba'i don to/ /de bcom ldan 'das kyis bshad pa la/ yang bcom ldan 'das kyis de bzhin du gsungs pa ni/ ye shes rgya mtsho mnyan par
<p>324b.3</p>'tshal/ /zhes bya ba la sogs pa ste/ ye shes kyi ngo bo nyid rtogs pa ma yin pa nyid kyis rgya mtsho dang 'dra bas rgya mtsho'o/ /de bas na gang gis phyag dang zhal la sogs pa'i gzugs ni sangs rgyas rnams kyis de sprul pa mdzad pa tsam mo/ /gzhan yang don dam pa
<p>324b.4</p>nyid ni dbus dang mtha' rnam par spangs pa de sangs rgyas kyi ye shes te thams cad du rtogs pa ma yin no/ /'di ci zhig gzhan yang mtha' dang dbus rnam par spangs pa ni/ ri bong gi rwa bzhin du sangs rgyas nyid 'gyur ba yin no zhe na/ skyon thams cad rnam par bsal ba ni/ 
<p>324b.5</p>sangs rgyas nyid du mngon par rtogs par bya'o/ /de bas na thog ma dang tha ma dang bar ma rnams ji ltar dus gcig tu 'byung ngam/ 'on te rim gyis yin zhe na/ de la re zhig gcig tu ni ma yin te/ skye ba dang / gnas pa dang / 'jig pa rnams bum pa la gcig tu 'gyur ba med do/ de
<p>324b.6</p>bzhin du yod pa gcig la yang yod pa med de/ gcig gis gcig spangs pa'i phyir ro/ /rim gyis kyang ma yin te/ re zhig gal te thog ma nyid ni dang po yin la/ de ni ma rung ste/ bar dang mtha' rnam par bsal na/ nam mkha'i me tog la sogs pa bzhin gdod ma nas ldan
<p>324b.7</p>par yod pa ma yin no/ /bar ma dang yang dang po la yod pa ste/ dang po dang tha ma bsal na gang gi dbus te nam mkha'i me tog bzhin no/ /tha ma yang med de gdod ma dang bar ma'i dngos po med pa la gang gi mtha' ste/ de ni ri bong gi rwa bzhin no/ /de bas na 'di gsum yang de
<p>325a</p>
<p>325a.1</p>kho na nyid kyi ngo bor mi 'gyur ro/ /de lta na ngo bo nyid ci yang med pa 'di ni med pa nyid de kho na nyid du 'gyur ro zhe na de yang ma yin te/ de la yang nyes pa yod pas/ de bas na bstan du med pa'i rtogs pa dam pa blang bar bya ba yin no/ /de lta na yang de kho
<p>325a.2</p>na nyid kyi ngo bo ni yod pa nyid dang med pa nyid kyi ngo bo nyid 'gro ba'i dngos po mtha' dag yin par khong du chud par bya ste/ gang gi phyir mtha' dag nyid 'dir de kho na nyid du bstan te/ 'gro ba rnam pa sna tshogs pa las/ de las lhag pa gzhan med de/ ma yin te gal te yod pa de kho na nyid
<p>325a.3</p>kyi dngos po yin na/ yod par rang gi ngo bo ni/ mig la sogs pa'i spyod yul bum pa la sogs pa brjod de/ des na gal te de kho na nyid thams cad du de kho na nyid rtogs pas srog chags thams cad kyis grol ba nyid thob par 'gyur ro/ /de bzhin du med pa nyid
<p>325a.4</p>kyi dngos po des/ de ri bong gi rwa dang mtshungs te/ ngo bo nyid med pa nyid du 'gyur te/ de la yang skyon yod pa'i phyir/ de ni rigs pa ma yin no/ /yod pa dang med pa nyid la sogs pa'i dngos po des/ de la brjod pa mtha' dag gi ngo bo nyid bsal ba nyid de kho na nyid du brjod par
<p>325a.5</p>'gyur ro/ /de lta na ni re zhig gang yod pa nyid kyis med pa med la/ yod pa'i bdag nyid thob pa med de/ de bas na dngos po med par nges pa'i bdag nyid las dngos po gnyi ga yang bsal ba 'di grub po/ /yang na yod pa'i dngos po la sogs pa 'di dag thams cad ji lta ba yang
<p>325a.6</p>dag par rig pa de la kho na nyid kyi dngos po zhes bya ba nyes pa med de/ gzung ba la sogs pa'i dngos po'i bag chags kyi dri mas bsgos pas/ de'i shes pas de kho na nyid kyi dngos po yongs su ma shes pa'i phyir/ thams cad du 'khor ba sel ba ma yin te/ 'di ltar gzhan gyi shes pas
<p>325a.7</p>ngo bo nyid yongs su shes par 'gyur ba med de/ thag pa 'dra ba la des sbrul gyi rnam pa bzhin no/ /de bas na bag chags kyi skyon gyis de nyid yongs su bsgyur bar rnam par rtog par bya ste/ gang ngo bo nyid la de'i ngo bo nyid med pa'i dngos po mthong ba med do/ /ci gzung ba la
<p>325b</p>
<p>325b.1</p>sogs pa'i dngos po brdzun pa nyid du shes par bya ste/ des thams cad du mya ngan las 'da' bar mi 'gyur bas/ gang yang bden pa'i dngos po de/ rnal 'byor pa'i lam du blta bar bya bas na/ des rnal 'byor pa grol ba thob par 'gyur te/ gzung ba dang 'dzin pa'i dngos po glo
<p>325b.2</p>bur ba'i bag chags mtha' dag yongs su bsgos pa de yongs su bsal na/ dmigs pa med pa nam mkha' lta bu nyams su myong ba tsam nyams su myong bar bya'o/ /'o na nyams su myong ba tsam gyi dngos po nyid na yang / de kho na nyid de la nyes pa 'byung bar 'gyur te/ re
<p>325b.3</p>zhig nyams su myong ba tsam ni srog chags kyi tshogs thams cad la yod pa nyid pas/ de lta na rig pa des thams cad du grol bar ji ltar mi 'gyur/ /de ni rigs pa ma yin te/ sna tshogs rig pa des 'di ltar de kho na nyid kyi dgos pa de lta bu bsgrub pa ma yin te/ bden pa
<p>325b.4</p>rtogs pa las grol ba yin no/ /'di ltar thams cad kyi bdag nyid kyi dngos po shes pa de phung po'i rjes su 'gro bas/ rang gi gsal ba nyid du thams cad kyis rtogs par 'gyur ba zhig na/ 'di ltar rnam par shes pa de'i yang dag pa yang blun po rnams kyis bden
<p>325b.5</p>pa'i don ci yang shes pa med de/ ji ltar ba ma yin pa'i don gyi dngos po yongs su rig pa las/ des 'khor ba'i sdug bsngal nyams su myong bar byed do/ /'o na yang rnam par shes pa'i bdag nyid des/ de rtogs pas skyon du 'gyur ba nyid de/ re zhig shes pa'i bdag nyid la
<p>325b.6</p>gnyis su 'dzin pa/ rang bzhin nyid kyis 'byung ste/ de bas na shes bya la ltos nas shes pa grags par 'gyur ro/ /des gzung ba dang 'dzin pa'i bdag nyid de kho na nyid la brjod par 'gyur ro/ /'di ni grub pa ma yin te/ gang gi phyir gzung ba dang 'dzin pa'i bdag nyid du sbyor
<p>325b.7</p>bas/ sems bdag nyid kyis sems nyams su myong ngo zhes bya bar de la nges pa yod pa ma yin no/ /de bas na sems kyang 'dir sems kyi rnam pa dang bral bar nyams su myong / sems zhes bya ba ni gsal bar nyams su myong ba tsam gyi ngo bo nyid du brjod par grags pa nyid do/ /
<p>326a</p>
<p>326a.1</p>don dam par ni sems zhes bya ba gzung ba la sogs pa 'di lta bu'i byed pa'i skyon dang ldan pa de'i rig pa med do/ /de bas na sems kyang sems kyi rnam pa dang bral bar rig pa nam mkha' ltar brjod du med par rtogs par bya ste/ de ni 'di ltar de kho na nyid
<p>326a.2</p>kyi dngos po la goms par gyur pa nyid kyis de bzhin gshegs pa'i go 'phang thob par 'gyur ro/ /de ni 'di ltar de kho na nyid yod kyang rang gi rmongs pa'i skyon gyis/ gang yang dang yang skye bar mtshams sbyor bar byed pa'i bag chags rgyas pa sel bar byed pa ma yin te/ 
<p>326a.3</p>yang dag pa ma yin na 'ching bas sems can rnams shin tu nyon mongs pa myong bar 'gyur te/ rang gis byas pa'i brdzun gyis kyang 'bras bu nyid du red de 'ching ba ni de lta bu yin no/ /gzhan yang 'di ltar don dam par na brdzun gyi dngos po'i 'ching bas/ sems can rnams
<p>326a.4</p>sdug bsngal bar ji ltar 'gyur te/ 'ching ba ni de lta bur brjod pa yin no/ /brdzun gyis rang gi 'bras bu skyed par bzod pa ni ma yin te/ de la bden pa'i bdag nyid med pa'i phyir ro/ /'bras bu sgrub par byed na de la ji ltar brdzun zhes bya/ 'di lta bu tsam gyi mtshan
<p>326a.5</p>nyid las bden pa nyid ji lta bu zhig yin/ gal te na yang 'bras bu dang rgyu dag kyang brdzun du 'gyur na bden pa ci yang grub pa med de/ gang gi phyir brdzun pa dang bden pa dag ni bya ba sgrub pa dang mi sgrub pa las gzhan pa'i mtshan nyid med par shes par bya'o/ /yang tha dad pa'i
<p>326a.6</p>mtshan nyid kyi khyad par gyis dbye bar 'gyur/ dbyer med pa'i skyon ni grags pas bsal ba yin no/ /de ni 'di ltar bden pa'i bye brag gis gang ci yang grub par byed pa ma yin te/ don des brdzun par mi 'gyur ro/ /'di dag ni phan tshun spangs te gnas pa'i phyir
<p>326a.7</p>ro/ /'di ltar 'ching ba brdzun pa thams cad du sbyor ba med pas/ de med na bcom ldan 'das kyis bstan pa mdzad pas kyang ci zhig bya zhe na/ bden mod kyi 'ching ba brdzun gyis bden pa'i 'bras bu skyed pa ni ma yin te/ ji ltar rang gi bag chags kyi ngo bo nyid kyis de
<p>326b</p>
<p>326b.1</p>lta bu'i 'bras bur 'gyur bar rtogs par bya ste/ de bas na 'khor ba'i bcing ba 'ba' zhig brdzun pa ma yin te/ 'di ltar thar pa yang brdzun pa nyid do/ /'di ltar thams cad brdzun pa nyid na yang bag chags kyi rnam par sprul pas de'i 'bras bu len te/ rig
<p>326b.2</p>pa de las bde ba dang sdug bsngal ba nyams su myong ba yang bden pa nyid du 'gyur te/ de lta bu blangs pa las kyang 'bras bu sgrub par byed do/ /'o na bden pa gzigs pa de bzhin gshegs pa rnams la mnga' na yang / brdzun gyi rnam pa mthong bas sems can du srid pa
<p>326b.3</p>ci'i phyir/ bden pa'i lam nye bar ston pa de bzhin gshegs pa la mnga' ba nyid de/ gzhan du na dam pa'i snying rje chen po'i rang bzhin gyis bcom ldan 'das su mi 'grub po/ /long ba yang dmigs bus bzung ste/ 'bad pas drangs na g.yang du ltung bar mi 'gyur ro/ /de bas
<p>326b.4</p>na log pa'i bag chags rgyas pas skye ba grub pa ma yin no/ /gang brdzun pa'i dbang gis kyang 'ching ste de lta bu'i bag chags kyi sdug bsngal gyi 'bras bur 'gyur ro zhe na/ de la 'di brjod par bya ste/ bden pa'i lam mkhyen pa dang / dam pa'i snying rje chen po'i bdag nyid kyis
<p>326b.5</p>gdams ngag bstan par mdzad pa bcom ldan 'das la mnga' mod kyi/ sems can de dag rang gi las kyis sprul pa'i bag chags kyi mthus bden pa mthong ba nyams su myong ba ma yin no/ /ji ltar 'dis 'khor ba'i phan pa dang / phan pa ma yin pa dang / yongs su dor
<p>326b.6</p>ba'i mtshan nyid yin pa de lta na las kyi bag chags dor ba ma yin te/ des na rang gi bag chags rim par skye ba nyid kyis 'ching ba la sogs pa 'di rnams rnam par rtog pa brdzun gyi bdag nyid yin yang nyams su myong bar 'gyur te/ sdug bsngal la sogs pa 'byung ngo / /
<p>326b.7</p>dper na gcig gi bdag nyid kyi zla ba gcig nyid rig pa yin na yang / rang gi rab rib kyi skyon gyis la la la du mar snang bar 'gyur ro/ /'di ltar brdzun yin mod kyi/ bde ba dang sdug bsngal gyi rnam pa la gsal ba nyid du myong ngo / /dper na rmi lam la brdzun gyi bud med
<p>327a</p>
<p>327a.1</p>kyi gzugs mthong ba las/ de dang lhan cig gnas pa las bde ba nyams su myong bar byed do/ /glang po la sogs pas yongs su 'joms pa las der sdug bsngal bar byed de/ de bzhin du bden pa ma yin yang 'ching pa'i sdug bsngal 'byung ba 'di la nyes pa med do/ /
<p>327a.2</p>de la rmi lam na gang ci yang bud med bden par yod pa ma yin la de la 'jig par 'gyur ba'ang med do/ /'on kyang de dang de 'dus pa dang 'jig pa las bde ba dang sdug bsngal ba nyams su myong bar 'gyur ro/ /de bas na sems nyid 'di ltar rmongs pas rab tu dkris pa de ltar sprul
<p>327a.3</p>pa'i bya ba byed de/ dngos po sna tshogs 'byung bar 'gyur ba ni/ 'khor ba'i bag chags kyi 'bras bu dag nyid ci 'dra ba'i rtsed mo ji lta ba bzhin no/ /de bas na ngo bo nyid skye ba med pa'i rang bzhin gyi bdag nyid don dam pa ma rig pa las yang dag pa'i dngos por 'dzin pas bzung ste/ bden
<p>327a.4</p>par rlom sems pa de lta de ltar las kyi bag chags sna tshogs sogs par rig par bya'o/ /'di skad ston te bcom ldan 'das zad pa med pa'i sku can de bzhin gshegs pa'i thugs kyi ngo bo nyid de'i rang bzhin nyid 'gro ba rnams yin na/ ji lta na yang mi bden pa'i dngos po
<p>327a.5</p>sna tshogs nyams su myong ba 'byung / ye shes de ni de bzhin gshegs pa'i dngos po las gzhan nyams su myong ba yod pa ma yin te de la dbye ba mi srid do/ /gang gis ji lta ba'i don rtogs pa brjod pa'o/ /de la 'di brjod par bya ste/ de bzhin nyid kyi de kho na nyid yod
<p>327a.6</p>kyang rang gi bag chags kyi stobs kyis sprul pa sna tshogs nyams su myong ba'o/ /de nas yang de bzhin gshegs pas gsol ba btab ma thag tu/ bcom ldan 'das rdo rje sems dpas las kyi rab tu sbyor ba ji lta ba gang gis 'bras bu 'byung bar 'gyur ba dbang gi rab tu
<p>327a.7</p>sbyor ba la sogs pa bshad par mdzad do zhes yang dag par sdud par byed pas bstan pa ni/ de nas rdo rje 'dzin rgyal pos/ /dbang gi sngags ni zhes bya ba la sogs pa ste/ gang yang ngo bo nyid med pa'i chos nyid la/ de lta bu'i rnam pa'i sngags dang dngos grub la sogs par
<p>327b</p>
<p>327b.1</p>rab tu sbyor ba mi rigs te/ de lta mod kyi 'khor ba'i bag chags yongs su bsal ba'i phyir/ lus la 'bras bu thams cad du 'gyur te/ gal te gzhan yang de lta bu'i ngo bo nyid du gyur pa'i rnal 'byor pa des sems can gyi rgyu nyid kyis dngos grub thams cad 'byung ste/ 
<p>327b.2</p>'on kyang 'dir ji ltar 'khor ba'i bag chags kyi rim pa de lta bur dngos grub la sogs pa 'di dag thams cad sangs rgyas nyid kyi rgyur 'gyur bde dbang la sogs pa'i rab tu sbyor ba de nyid bcom ldan 'das kyis de ltar gsungs so/ /bud med rnams ni dbang bya dang / /zhes
<p>327b.3</p>bya ba la sogs pa ni/ bsrung ba dang / dbang du bya ba dang / zhi ba la sogs par yang rab tu sbyor ba 'dis 'gyur ro zhes bya ba'o/ /rab tu sbyor ba ji lta ba de nyid gsungs pa/ gi wang blang zhes bya ba la sogs pa ste/ go ro tsa na blangs te gro ga'am/ 'od ma'i shun pa la gshin
<p>327b.4</p>rje gshed kyi 'khor lo gnyis de la bris te/ na ma'i sgra oM gyi mthar de spel nas/ de bzhin du sngags kyi mthar bsgrub bya'i ming smos te/ 'di ltar 'khor lo de gnyis bris nas/ kha dog nag po spangs pa'i kham phor kha sbyor du 'khor lo gzhag ste/ mar dang sbrang rtsis
<p>327b.5</p>kham phor bkang bar 'khor lo de bcug nas/ skud pa dkar pos kham phor kha sbyor de dkris la dus gsum du me tog dkar pos kham phor kha sbyor de mngon par mchod par bya'o/ /rnal 'byor pa ni kha shar phyogs su bltas te/ bdag nyid gshin rje gshed po
<p>327b.6</p>sku mdog dkar por bsams nas/ mdun du bsgrub bya bzlas pa la gnas par bltas la/ de kham phor na gnas pa'i mar dang sbrang rtsis dbang bskur bar blta'o/ /de bzhin du bum pa dkar po na gnas pa'i bdud rtsi lngas kyang dbang bskur bar bltas la/ de nas 'bum
<p>327b.7</p>phrag gcig tu bzlas pa oM hrIHzhes bya ba la sogs pa brjod par bya'o/ /gsang sngags ji ltar sbyar ba gsungs pa/ oM na maHzhes bya ba la sogs pa'o/ /gang yang skyes pa dbang du bya ba dang / zhi ba la sogs pa bya bar 'dod pa'i rnal 'byor pas 'khor lo gnyis po de nyid gur
<p>328a</p>
<p>328a.1</p>gum gyis bri bar bya ste/ de nyid gsungs pa/ skyes pa zhes bya ba la sogs pa'o/ /gzhan yang rgyas pa'i rab tu sbyor ba gsungs pa/ yang 'khor lo gnyis zhes bya ba la sogs pa ste/ de bzhin du 'khor lo gnyis kyi gzugs bris te/ kha che yis zhes bya ba
<p>328a.2</p>gur gum gyis bris te/ de la yang gsang sngags ni swA hA dang spel te/ de bzhin du bsgrub bya gzhug par bya'o/ /de bzhin du 'dir kham phor gnyis kha sbyar te/ mi bskyod pas yongs su bkang nas bzhag la/ sngon bzhin du ji ltar brjod pa rnams thams cad bya'o/ /bau ShaT
<p>328a.3</p>ces bya ba la/ de gsang sngags bau ShaT kyi tshig kyang rung ste mthar gzhug par bya'o/ /des kyang rgyas par 'gyur ro/ /gzhan yang dbang gi rab tu sbyor ba gsungs pa/ gro ga'am yang na ras la bri/ /zhes bya ba la sogs pa ste/ gro ga'i shun pa'am shi ba'i ras sam/ 
<p>328a.4</p>rang 'byung gis bsgos pa'i ras la rgya skyegs kyi khu ba dang tsan+dan dmar po dang srin lag gi khrag rnams kyis dkyil 'khor gnyis de bzhin du byas te/ yi ge ho dang bsgrub bya'i ming dang gsang sngags spel te/ de nas 'khor lo kham phor kha sbyar du gzhug par bya'o/ /sbrang
<p>328a.5</p>med pa yis legs bkang la/ /skud pa dmar pos rnam par dkri/ /zhes bya ba ni kha sbyar de yang sbrang rtsi rnam par spangs te/ mar 'ba' zhig gis bkang nas/ de nas skud pa dmar pos dkri bar bya'o/ /sngags pa kha nub phyogs su bltas te/ me tog dmar
<p>328a.6</p>pos sbyor ba de la dus gsum du mchod do/ /bdag nyid gshin rje gshed po sku mdog dmar por bsams la/ bsgrub bya yang zla ba dmar po'i steng na mos par gyur par bsams na/ ji skad gsungs pa bzhin khug par byed do/ /'di ltar bzlas pa ni khri bya'o/ /sngon
<p>328a.7</p>du bsnyen pa khri phrag gcig go/ /gal te myur du dngos grub tu ma gyur na/ des 'di ltar kham phor kha sbyor gyi sbyor ba'i nang na mar la sogs pas bkang pa bsal te/ seng ldeng gi mdag ma du ba med pa la bsro zhing bzlas brjod byas na/ de nas skad cig gis 'grub par 'gyur
<p>328b</p>
<p>328b.1</p>ro/ /dgug pa'i sbyor ba gsungs pa/ dur khrod ras sam yang na ni/ /rang 'byung bsgos pa'i ras dag la/ /zhes bya ba la sogs pa ste/ de bzhin du 'dir yang 'khor lo gnyis rgya skyegs kyi khu ba dang bsres pas bri bar bya'o/ /btsun mo'i pad+ma'i snod ces bya ba ni/ bud med
<p>328b.2</p>kyi ro las thod pa gnyis kha sbyor te der 'khor lo gzhug par bya'o/ /seng ge dmar po kun du zhon/ /zhes bya ba ni seng ge dmar po'i steng du bzhag ste/ rlung gi dkyil 'khor gyis bsgrub bya 'ong bar ji ltar gsungs pa bzhin bsam par bya'o/ /rdzas lnga yis ni dbang
<p>328b.3</p>bskur nas/ /zhes bya ba ni bsgrub bya de bdud rtsi lnga dbang bskur bas khug par blta bar bya'o/ /myur du grub par ma gyur na de bzhin du sbyor ba de bsreg par bya'o/ /gsang sngags kyang yi ge hrIH'am yi ge dzaHdang spel te/ de nas bzlas brjod khri phrag gcig bya'o/ /de bzhin
<p>328b.4</p>du rengs par bya ba'i sbyor ba gsungs pa/ dur khrod ras la blo ldan gyis/ /zhes bya ba la sogs pa gsungs te/ dur khrod kyi ras la yung ba'i khu bas 'khor lo gnyis bris te/ de la yang ri bo bdun nam bzhi'am dgus bskor ba bris la/ yi ge hUM dang yi ge baM spel
<p>328b.5</p>bas de bzhin du ri bo la yang bri bar bya'o/ /'di lta bu la sogs pa 'di skad gsungs pa bri bar bya'o/ /mngon spyod kyi sbyor ba gsungs pa/ dur khrod ras la 'khor lo gnyis/ /brtul zhugs can gyis bri bar bya/ /zhes bya ba la sogs pa ste/ bri ba'i rdzas gsungs
<p>328b.6</p>pa/ ske tshe dang lan tshwa dang dug dang nim pa la sogs pa ste/ ji skad gsungs pa'i ske tshe la sogs pa'i rdzas rnams gcig tu byas pas 'khor lo bri bar bya'o/ /tshwa sgo can gyis zhes bya ba ni phyi rol gyis ci yang skyed par mi nus pa ste/ de dang de bzhin du rigs
<p>328b.7</p>ngan gyi khyim gyi drag pa'ang der blug par bya'o/ /rtog pa'i sgro yis smyu gu zhes bya ba ni/ bya rog chen po'i gshog pa g.yas pa'i smyu gu ste/ des 'khor lo tshes bcu bzhi la bri ba'i don to/ /bdag nyid kyang dkyil 'khor gyi bdag po nag po gshin rje gshed kyi skur dmigs
<p>329a</p>
<p>329a.1</p>te/ gshin rje gshed kyi sku de nyid ci 'dra ba ji skad gsungs pa'i/ khro bo'i sku la gtum po che/ zhes bya ba la sogs pa'o/ /phyag dang mtshon cha gsungs pa ni/ g.yas na rdo rje chen po ste/ /zhes bya ba la sogs pa'o/ /zhal gsum gyi bdag nyid
<p>329a.2</p>gsungs pa/ rtsa ba'i zhal ni bung ba che/ /zhes bya ba la sogs pa gsungs pa ste/ de ltar dag nyid gshin rje gshed kyi skur sprul nas/ mdun du bsgrub bya bsgom par bya ba de gsungs pa ni/ nad kyis gdungs pa dri ma can/ /zhes bya ba la sogs pa ste/ dri ma can gdungs shing
<p>329a.3</p>lus chad pa sbrul dang stag la sogs pas za ba/ mtshon cha brgyas dum bur gcod pa/ gnod pa rnam pa sna tshogs kyis 'tshe bar blta bar bya'o/ /'dir 'di ltar bya ba ni sangs rgyas kyi chos la gnod pa rnams la snying rje ba'i dbang du gyur pa nyid kyis gsad par
<p>329a.4</p>bya ste/ sangs rgyas kyi khro bos bcom pa'i mu stegs pa'i sems can rnams yang sangs rgyas kyi zhing dag tu skye bar byed de/ 'di ltar des snying rje'i dbang du gyur par bya'o/ /de nyid gsungs pa/ 'khor ba las ni bsgral nas su/ /zhes bya ba la sogs pa'o/ /e ma'o snying
<p>329a.5</p>rje'i stobs bzang ba/ /snying rje bral na dngos grub med/ /ces bya ba ni rnam pa 'di lta bur gsad pa ni snying rje'i sems bskyed par bya ba ste/ gzhan du na 'dod pas khro ba ni ma yin no/ /rnal 'byor pas gzhan du sbyor ba 'di ltar byas na/ khro bo la sogs pa'i dngos grub thob par mi
<p>329a.6</p>'gyur gyi rang yang dmyal bar 'gro bar 'gyur ro/ /pad+ma pA Nis mdzad pa'i gshin rje nag po'i rnam 'grel le'u bzhi pa'o// //phan tshun 'thab pa'i sbyor ba gsungs pa/ de bzhin 'khor lo gnyis zhes bya ba la sogs pa ste/ 'dir 'khor lo de ka pA la gnyis
<p>329a.7</p>kha sbyar bar bzhag pa dang / ji skad gsungs pa bzhin bri bar byas la/ de nas bzlas pa brtsams te/ 'di ltar nyi ma phyed kyi dus su sbyor ba de dur khrod du sba bar bya'o/ /de nas rta dang ma he la zhon pa'i bsgrub bya gnyis cher khros pas 'thab mo 'gyed par blta bar bya'o/ /de ji srid
<p>329b</p>
<p>329b.1</p>grub par ma gyur pa de srid du gsang sngags 'bum phrag gi bar du rnal 'byor pas bzlas par bya'o/ /de nas dngos grub 'byung ngo / /bskrad pa'i sbyor ba gsungs pa/ gong gi cho ga de yis ni/ /'khor lo gnyis ni bri ba ste/ /zhes bya ba la sogs pa ste/ 'di ltar 'khor
<p>329b.2</p>lo gnyis yi ge hUM phaT dang gsang sngags spel te bris la/ dur khrod kyi gnas su skud pa nag pos dkris la sba bar bya'o/ /yaM las byung ba zhes bya ba ni/ yi ge yaM yongs su gyur pa'i rlung gi dkyil 'khor la gnas par bsgrub bya bsams nas/ 'di ltar ji skad
<p>329b.3</p>gsungs pa'i rlung gis bdas nas/ lho phyogs su drangs par yongs su bsgom par bya'o/ /khro bo'i tshogs kyis zhes bya ba la sogs pa ni/ 'di ltar khro bo'i tshogs kyis bskrad par byas pa ni/ sangs rgyas kyis kyang gnas par nus pa ma yin no/ /gshin rje
<p>329b.4</p>'khrugs pa'i zhal gyis zhes bya ba la sogs pa ni/ 'dir ji skad gsungs pa'i 'khor lo de las gzhan yang rdzas gang gis bris pa'i 'khor lo gnyis pa gsungs pa'o/ /de la smyo byed kyi 'dab ma'i chus zhes bya ba ni/ d+ha du ra'i 'dab ma'i khu ba yang der khrag dang
<p>329b.5</p>thal ba dang dug la sogs pa blug par bya'o/ /da ni gsad pa la sogs pa'i rab tu sbyor ba 'di dag ji ltar bya ba gzhan dag gsungs pa/ gsad pa gshin rje'i lus la gzhag /ces bya ba la sogs pa ste/ gang yang gsad pa'i sbyor ba la bsgrub bya gshin
<p>329b.6</p>rje'i lus la gzhag par rtogs par bya ba ste/ de bzhin du sbyor ba gzhan la yang rang gi ngo bo bshad pa'i sgo nas/ de dag kyang gnas skabs su gyur pa nyid rtogs par byas nas/ sems can rnams de ltar bde bar rtogs pa'i rgyu yin no/ /bskrad pa rnga mo'i lus la gzhag/ 
<p>329b.7</p>ces bya ba ni bskrad pa la bsgrub bya rnga mo la zhon pa/ rlung gi dkyil 'khor gyis bskyod cing 'dren par bsam par bya'o/ /'di ltar gzhan la yang blta bar bya ste/ thams cad rtogs par sla ba nyid do/ /da ni dbang gi sbyor ba spyi'i man ngag gsungs pa las/ gzhan yang bye brag
<p>330a</p>
<p>330a.1</p>gi dbang gi sbyor ba gsungs pa/ gi wang rgya skyegs zhes bya ba la sogs pa'o/ /bya rog chen po'i sgro'i smyu gu zhes bya ba la sogs pa ni/ bya rog gi gshog pa g.yas pa'i smyu gus 'khor lo de bri bar bya'o/ /'khor lo 'di ni 'jigs pa che/ /zhes bya ba ni gshin rje gshed
<p>330a.2</p>kyi 'khor lo 'di lo ma la sogs pa la bris te/ gal te khros pas dgra'i khyim du bzhag nas gsang sngags bzlas pa la sogs pa byas na lhag par yang de dang de dag phan tshun rtag tu 'thab mo 'byung bar byed do/ /'di ni le'u lnga pa'i bshad pa'o// //da ni dkyil 'khor gyi lha la rgyas
<p>330a.3</p>gdab pa gsungs pa/ dkyil 'khor lha rnams thams cad kyi/ /zhes bya ba la sogs pa ste/ dkyil 'khor gyi lha rnams thams cad la spyi bor gshin rje gshed sgom pa yin la/ bcom ldan 'das la ni mi bskyod pa'o/ /de nas dbang bskur ba'i bya ba gsungs pa/ dang por
<p>330a.4</p>zhes bya ba la sogs pa ste/ dang por dbu rgyan gyi dbang bskur ba sbyin pa'o zhes bya ba ni byang chub kyi sems myang ba sbyin pa ste/ dbang bskur ba bzhi pa'i rim pa ni/ ji skad gsungs pa'i rim pas dbang bskur ba bzhi pa rgyud 'di las sbyin pa'o/ /'byung po thams cad pa'i gtor
<p>330a.5</p>ma'i sngags gsungs pa/ in+d+rA ya hrIHzhes bya ba la sogs pa ste/ lha bye brag tu gyur par bya ba ste/ oM hrIHSh+T+wiHzhes bya ba la sogs pa'i sngags 'byung po'i tshul dang yi ger sbyar bar bya ba'o/ /'di ltar byas la 'byung po rnams la gtor ma sbyin no/ /gzhan yang de'i mthar hI hI
<p>330a.6</p>hUM hUM swA hA zhes bya ba'o/ /zlum por bskor ba gsum byas te/ /zhes bya ba la sogs pa ste/ re khA zlum po gsum byas la/ re'u mig brgyad dang bcu gnyis dang bcu drug byas la/ 'khor lo de la ya ma rA dza sa do me ya zhes bya ba la sogs pa'i gsang sngags btus nas/ 'di ltar
<p>330a.7</p>dkyil 'khor gyi re'u mig la gsang sngags gang yin pa bris nas/ gsang sngags de nyid brtul zhugs can gyis bzlas brjod byas na/ dngos grub thams cad mngon par 'grub po/ /de la yang dbus su ma dgod/ shar du k+She/ lho ru ma/ nub tu me/ byang du da bris la
<p>330b</p>
<p>330b.1</p>bsgrub bya'i ming dang spel bar bya'o/ /de nas hUM zhes bya ba'i gsang sngags dang spel bar bya'o/ /re'u mig gzhan la oM hrIHSh+T+r-IHzhes bya ba la sogs pa'i gsang sngags bri bar bya'o/ /de nas a mu kaM ku ru zhes bya ba'am/ uts+tsha Ta zhes bya ba'i mA ra ya zhes bya ba la sogs
<p>330b.2</p>pa'i gsang sngags dang spel bar bya'o/ /'di ltar bzlas brjod kyang byas na/ ji skad gsungs pa thams cad grub par byed do/ /'di ni le'u drug pa'i rnam par bshad pa'o// //dkyil 'khor na gnas pa'i lha mo rnams bsgom pa'i bye brag gis dngos
<p>330b.3</p>grub ci 'dra ba bstan pa dang / gzugs dang mtshan ma dag bshad par mdzad pa/ zhal gsum phyag drug ces bya ba la sogs pa ste/ 'di ni rdo rje 'od zer can ma bsgoms pas re zhig khrag dgug pa'i don gsungs pa ste/ dkyil 'khor du nges par bstan pa'i bye brag
<p>330b.4</p>bsgom par gsungs pa'o/ /de la zhal gsum phyag drug sku mdog dkar bar blta bar bya ste/ zhal dang po dkar g.yon dmar g.yas gnag /phyag g.yas dang po na 'khor lo/ gzhan dag na ral gri dang gri gug /phyag g.yon gsum na rdo rje dang / pad+ma dang / 
<p>330b.5</p>ka pA la'o/ /'di ltar rdo rje phag mo yang zhal gsum phyag drug pa/ chang 'gugs pa'i don mdzad par blta bar bya'o/ /de la sku mdog mthing ga /zhal dang po kha dog de nyid dang mthun pa/ g.yon dmar/ phyag dang po rdo rje/ gzhan 'od zer can dang mthun no/ /de ltar rdo rje dbyangs
<p>330b.6</p>can ma yang sku mdog dmar po/ zhal gsum phyag drug phyag na pad+ma/ gzhan snga ma dang mthun no/ /'di ltar bsgoms na shes rab 'phel bar byed do/ /de nas rdo rje mdzod ldan ma sku mdog margad lta bu/ phyag na ral gri/ gzhan dag gis dbyangs can ma dang mthun par blta bar
<p>330b.7</p>bya'o/ /de la rdo rje 'od zer can gyi gsang sngags bzlas brjod byas pas/ dngos grub kyi mtshan ma ji lta bu zhig 'byung ba gsungs pa/ oM tsartsi ka zhes bya ba la sogs pa ste/ 'od zer can bsgom pa byas nas/ gsang sngags 'di bzlas brjod byas te/ rang gi kha rab tu gdang bar
<p>331a</p>
<p>331a.1</p>bya ste/ bsgrub bya de'i khrag gi rgyun khar drangs te zhugs par bsgom par bya'o/ /de nas chang dgug pa'i phyir rdo rje phag mo'i sngags gsungs pa/ oM go Ne go Ne zhes bya ba la sogs pa ste/ rdo rje phag mo bsgom pa byas te/ gsang sngags 'di bzlas brjod
<p>331a.2</p>byas nas/ ji skad gsungs pa'i sbyor ba byas na chang khug par 'gyur ro/ /de la sbyor ba gsungs pa/ rdza mkhan lag pa zhes bya ba la sogs pa ste/ rdza mkhan gyi lag pa la gos pa'i sa blangs te slug ma zhig byas la/ chom rkun dpyangs pa'i skra las chun bu byas te/ de'i
<p>331a.3</p>steng du bzhag nas de nas gsang sngags bzlas brjod bya'o/ /de nas rdo rje dbyangs can ma'i sngags kyis shes rab 'phel ba'i rgyu gsungs pa ni/ oM pi tsu bi tsu zhes bya ba la sogs pa'o/ /de nas rdo rje mdzod ldan ma'i gsang sngags kyis khu ba 'gugs pa gsungs
<p>331a.4</p>pa/ oM ga d+ha ni kaR+Sha ni zhes bya ba la sogs pa'o/ /de nas dbang thob par bya ba gsungs pa/ me tog u dum+Wa ra dang zhes bya ba la sogs pa ste/ thams cad go sla ba nyid do/ /pad+ma pA Nis mdzad pa'i gshin rje nag po'i rnam 'grel zhes bya ba'i le'u bdun pa'o// //
<p>331a.5</p>da ni de nyid dkyil 'khor gyi rjes su 'brang bas slob ma dbang bskur bar bya ba gsungs pa/ da ni dpal ldan ral gri 'chang / /zhes bya ba la sogs pa ste/ sa gzhi yongs su gzung ba na/ bgegs bsal bar bya ste/ de nas rim pa ji lta bar dkyil 'khor bri bar byas nas/ slob ma
<p>331a.6</p>rjes su gzung bar bya'o/ /de nyid bstan pa/ dar gyis gdong pa bkab nas ni/ /zhes bya ba la sogs pa ste/ ras dmar pos slob ma'i gdong pa bcings nas ji skad gsungs pa bzhin bya'o/ /da ni hoM gyi sbyor ba bstan pa/ de nas sbyin sreg rab gsungs pa/ /zhes bya ba la sogs pa la/ 
<p>331a.7</p>de la zhi ba la sogs pa'i las rnam pa bzhi la/ rnal 'byor pa'i bsam pa'i bye brag ji ltar bya ba bstan pa ni/ zhi ba la ni zhi ba'i sems/ /zhes bya ba la sogs pa ste/ 'di ltar zhi ba la sogs pa'i bsam pa dang ldan pa'i rnal 'byor pas/ zhi ba la sogs pa'i sbyin sreg bya ba'o/ /
<p>331b</p>
<p>331b.1</p>thab khung gi dbyibs gsungs pa/ zlum po'i rnam pa bzhi pa ste/ /zhes bya ba la sogs pa ste/ zhi ba la zlum po/ rgyas pa la gru bzhi/ gsad pa la gru gsum gyi thab khung du bya'o/ /de bzhin du thab khung brko ba'i tshad gsungs pa/ zhi ba la ni khru gang tshad/ /ces bya ba la sogs pa ste/ 
<p>331b.2</p>kha khyer khru gang tsam la gting du khru phyed brkos pa ni zhi ba'i thab khung ste/ gzhan la yang ji skad gsungs pa bzhin shes par bya'o/ /zhi ba dang rgyas pa dag la ni pad+ma'i phreng bas bskor bar bya'o/ /gzhan dag la rdo rje phreng bas bskor bar bya ste/ 'di ltar thams cad la rjes su rig par bya
<p>331b.3</p>ste/ 'di ni le'u brgyad pa'i 'grel pa'o// //char dbab pa la sogs pa'i sbyor ba ston pa/ rgya mtsho'i sa zhes bya ba la sogs pa ste/ rgya mtsho'i 'gram nas sa blangs la/ sbrul gcig byas la/ de nas tshon nag pos de bskus te/ a phu zhes bya ba'i gsang sngags gro ga
<p>331b.4</p>la bris te de'i snying gar bcug ste bzhag nas/ de nas oM hrIHSh+T+riHzhes bya ba la sogs pa'i gsang sngags khri phrag gcig bzlas brjod bya'o/ /sngon du bsnyen pa ni 'dra'o/ /stobs kyi sa bon zhes bya ba ni/ 'khri shing gzhan gyis mi thub pa zhes bya ba'o/ /mig sman gyis zhes bya ba la sogs pa ni/ dur
<p>331b.5</p>khrod kyi sol ba las gzugs brnyan bya ba ste/ de nas d+ha du ra'i khu ba la/ hrIHSh+T+riHla sogs pa'i gsang sngags khri phrag gcig bzlas brjod byas te byug par bya'o/ /de nas grub pa'i sa bon zhes bya ba nyungs kar la 'bum phrag bzhi bzlas brjod byas te/ des gtor na de ltar de 'tsho bar 'gyur ro/ /
<p>331b.6</p>lteng ka'i sa ni blangs nas su/ /zhes bya ba la sogs pa la/ lteng ka ni chu chung ngu 'bab pa ste/ de'i sa blangs nas bya'o/ /gshin rje'i dgra zhal gcig phyag gnyis pa'i 'dra 'bag bya'o/ /dur khrod kyi thal ba la sogs pas bya'o zhes bya ba la las bshad do/ /de phye ma dkar por byas la/ phyag g.yas
<p>331b.7</p>rdo rje/ g.yon na mig bsnams pa byas nas/ bdag nyid kha lho phyogs su bltas te/ de mdun du bzhag nas nyin re bzhin du go ku da ha na la sogs pa ji skad gsungs pa'i gtor ma phul la/ de nas zhag bdun du gsang sngags bskul tshig dang bcas pa khri phrag re re bzlas brjod byas na/ de nas dgra bo
<p>332a</p>
<p>332a.1</p>de 'chi bar 'gyur ro/ /'di ni le'u dgu pa'i rnam par 'grel pa'o// //ro langs kyi sgrub pa gsungs pa/ shing la btags pa zhes bya ba la sogs pa ste/ de la shing la dpyangs pa'i ro blangs nas/ dri zhim po la sogs pas de legs par bkrus te/ de la mchod pa legs par
<p>332a.2</p>byas nas/ de nas gsang sngags bzlas brjod bya'o/ /'di ltar byas pas de ldang bar 'gyur te/ de la 'jigs pa med par gang gsungs pa de ster bar byed do/ /da ni mngon par dga' ba'i bu mo sgrub pa ji lta ba de'i sbyor ba gsungs pa/ ma he chu srin zhes bya ba la sogs pa ste/ ma he dang chu srin la
<p>332a.3</p>sogs pa'i sha dang / gzhan yang gang la sbyor ba de grub par byed do/ /zhal gsum phyag drug ces bya ba la sogs pa ni/ tho ba gshin rje'i dgra la sogs pa bzhi'i sku ston pa ste/ de la tho ba bsgom zhes bya ba ni/ tho ba gshin rje'i dgra bsgom pa ste/ mdog sngon po phyag g.yas na thob/ gzhan
<p>332a.4</p>rigs kyi bdag po dang mthun pa/ 'di lta bur tho ba gshin rje'i dgra bsgom par bya'o/ /de bzhin du be con gshin rje'i dgra yang sku mdog dkar po/ phyag g.yas na be con bsnams pa/ gzhan rang gi dkyil 'khor gyi bdag po dang mthun pa/ de nas pad+ma gshin rje'i dgra yang sku
<p>332a.5</p>mdog dmar po phyag na pad+ma dmar po 'dzin pa/ gzhan rang gi bdag po dang mthun pa/ de bzhin du ral gri gshin rje'i dgra yang / nag po ral gri bsnams pa ste gzhan yang de bzhin du sbyar ro/ /b+ha gar mtshan ma bsams nas ni/ /zhes bya ba la sogs pa ni/ bdag nyid dkyil 'khor
<p>332a.6</p>gyi bdag po'i sgom pa dang ldan pas/ shes rab ma dang sbyor ba'i ting nge 'dzin las/ de'i dus na ji lta ba'i rang rig pa skyes pa de nyid de ltar bcom ldan 'das yin no zhes shes par bya ba'i don to/ /de nas zhe sdang gshin rje gshed bsgom par bya ste/ de las gti mug gshin rje gshed bsgom par bya'o/ /
<p>332a.7</p>'di ltar ser sna gshin rje gshed la sogs pa dkyil 'khor rim pa bzhin rdzogs par bsgoms te/ brtan par gyur pa dang snga ma bzhin du sbyar ba las rang gi rigs kyi 'od zer spros pas brtson par bya'o/ /'di ni le'u bcu pa'i rnam par 'grel pa'o// //da ni zhe sdang dang gti mug la sogs
<p>332b</p>
<p>332b.1</p>pa'i gshin rje gshed kyi sku sprul pa'i 'bras bu ston pa/ 'gro ba khong khros mnan gzigs nas/ /zhes bya ba la sogs pa ste/ gar zhe sdang la sogs pa'i skyon gyis 'gro ba rnams zil gyis mnan par gzigs te/ zhe sdang la sogs pa de dag zad par bya ba'i phyir zhe sdang rdo rje la
<p>332b.2</p>sogs pa'i gzugs su bcom ldan 'das rdo rje sems dpar gyur pa ste/ gang gi phyir zhe sdang la sogs pa'i dri ma gang sel bar gyur pa de sprul pas byang chub kyi ye shes skye bar byed de/ gang dang gang du nyes pa zil gyis non pa'i yid du gyur pa de dang de'i rnam pa nyid du bcom ldan 'das thugs
<p>332b.3</p>rje chen po'i thugs kyis sems sbyong bar mdzad de/ des na sems can rnams yid 'byung bar mi 'gyur bar ji lta ba de nyid kyis chos nyid ston par mdzad do/ /de bas na zhe sdang la sogs pa zad par bya ba'i phyir/ zhe sdang rdo rje la sogs pa gshin rje gshed rnams bsgoms pa las/ dri ma
<p>332b.4</p>thams cad bsal nas/ nges par sangs rgyas nyid 'grub par byed do/ /'od zer can ma la sogs pa lha mo bzhi'i rnam par dag pa gsungs pa/ 'od zer can ma byams par brjod/ /ces bya ba la sogs pa ste/ tshangs pa'i gnas bzhi rnam par dag pa ni/ lha mo bzhi po de dag tu dmigs
<p>332b.5</p>par bya ba yin no/ /de nas yang dag bshad bya ba/ /zhes bya ba la sogs pa ni/ gshin rje gshed kyi rnal 'byor pas/ spyod pa'i mtshan nyid kyi spyod lam dag ji ltar bya ba gsungs pa ste/ mi chos rdo rje 'dzin zhes bya ba ni/ lcags kyi rdo rje 'dzin pa'o/ /de lta bu la sogs pa ji ltar gsungs pa'i
<p>332b.6</p>gshin rje gshed kyi gzugs su sprul te/ nags tshal du zhugs nas ji skad gsungs pa'i mtshan nyid la gnas pas/ ji srid stobs cung zad thob par ma gyur gyi bar du gnas nas/ de nas ji lta bar rtsen cing grong khyer du 'jug par bya'o/ /rgyal mtshan ldan pa'i khyams mthong nas/ /'o
<p>332b.7</p>ma de la rab tu 'grub/ /ces bya ba ni mi gnas par byed pa'i skye ba mthong ba ste/ des sha dang khrag la sogs pa la longs spyod pas/ zad par byed pa la dga' ba 'grub ste/ dga' ba'i sems des the tshom med par phyag rgya chen po sgrub par nus par 'gyur ro zhes bya ba'i don to/ /de ni 'di ltar ji ltar
<p>333a</p>
<p>333a.1</p>gsungs pa'i spyod pa'i rnal 'byor pas/ rim gyis srid pa'i 'dzin pa rnams bral bar 'gyur ro/ /de nas srid pa'i bag chags mi sbyor bas/ nges pa nyid du byang chub thob par 'gyur ro/ /re zhig 'dis ni bdag tu 'dzin pa'i bag chags gang brtan par gyur pa rnams de la rim
<p>333a.2</p>gyis sel bar byed de/ gzhan du na lha'i sku nyid du rtogs nas de bzhin du rus pa'i phreng ba la sogs pa 'dzin pa las/ tha mal pa'i dngos po'i rigs sna tshogs la gang zhen pa'i dngos po bdag tu bar nges par gnas pa la mi snang ste/ ji ltar 'dir bdag tu 'dzin pa dang bral ba de bzhin du sdug
<p>333a.3</p>bsngal la sogs pa srid par mi 'gyur ro/ /bdag tu 'dzin par gyur na ni/ rang bzhin gyis phan pa'i don 'dod pa la sogs par gyur pas sdug bsngal mngon par sgrub po/ /cig shos las ni 'di ltar sdug bsngal du ga la 'gyur/ de nas sdug bsngal dang sbyor ba dang bral ba las
<p>333a.4</p>bde ba chen po'i mtshan nyid dang ldan pa'i yid byang chub thob par byed do/ /'o na de lta na yang skyon nyid du 'gyur te/ yid de bde ba chen po'i rnam pa can yin na yang nges pa nyid du sdug bsngal gyis non par byed de/ bde ba dang sdug bsngal ba dag ni phan tshun ltos pa nyid yin
<p>333a.5</p>pas/ gcig yin par gyur na rang bzhin nyid kyis rim gyis gnyis la len par byed de/ de bas na gzhan du yang sdug bsngal mngon par grub pas byang chub thob par mi 'gyur ro zhe na/ 'di brjod par bya ste/ bde ba chen po'i rnam pa zhes bya ba 'di ci bde ba'i bdag nyid rang gis nyams
<p>333a.6</p>su myong ba'i rang rig pa 'dzin pa la sogs pa'i bdag nyid can du 'gyur ba zhig gam ji ltar na gang dag gzung ba la sogs pa'i rnam par rtog pa yang dag pa ma yin pa'i nyon mongs pa 'byung ba yin te/ rgyu'i dngos po las 'bras bu 'byung ba thams cad la snang ba nyid do/ /de ni 'di
<p>333a.7</p>ltar nyon mongs pa'i bag chags mtha' dag rnam par bsal ba'i yid du gyur pa na/ de la 'khor ba'i sdug bsngal mi 'byung ba'i phyir bde ba chen po zhes bya ba'i sgras brjod de/ gzhan du na de la bde ba la sogs pa gzung ba'i dngos po myong ba ni med do/ /de nas yang dag bshad bya ba/ /
<p>333b</p>
<p>333b.1</p>phyag brgya pa yi sgrub pa ni/ /zhes bya ba la sogs pa la/ de la 'di'i rim pa ni/ yi geSh+T+riH'i sa bon las byung ba'i phyag brgya ba'i gshin rje gshed ma he'i zhal la sogs pa/ zhal gsum mam ci dga' bar bya ste/ gsang sngags yi ge 'di nyid dam/ gzhan yang bzlas par bya'o/ /
<p>333b.2</p>phyag thams cad na mtshon chas brgyan pa ste/ 'di ltar be con gshin rje gshed la sogs pa gzhan la yang rtogs par bya'o/ /de nas rnal 'byor pas skyon med pa'i dam rdzas bza' bsgrub pa gsungs pa/ sha chen rta dang zhes bya ba la sogs pa'o/ /de bzhin du 'gro ba thams cad
<p>333b.3</p>dbang du byed pa la/ ji ltar rnal 'byor pas rtag tu gnas par bya ba ston pa/ mar khu chen pos lus byugs pa/ /rams dang bsres te btsos pas ni/ /zhes bya ba la sogs pa ste/ rams dang bsres pa'i til chen po brdungs te/ des lus la bsku ba byas na 'gro ba thams cad dbang du
<p>333b.4</p>'gyur ro/ /de bzhin du go ro tsa na la sogs pa ji skad gsungs pa'i rdzas rnams kyis lus bskus na yang 'gro ba thams cad dbang du byed do/ /'di ni le'u bcu gcig pa'i rnam par bshad pa'o// //ri lu so so zhes bya ba la sogs pa ni/ bgrang phreng gi ri lu re re gshin rje gshed kyi
<p>333b.5</p>skur bsams te bzlas pa bya'o/ /yang na mi mgo rlon pa'i gzugs su bsams nas 'di ltar bzlas pa khri phrag gcig bzlas pa tsam gyis mkha' 'gro ma dang 'byung po dang / gdon stong snyed kyang khros ma thag tu gsod par byed na mi rnams lta ci smos/ bza' ba'i rdzas thams cad las
<p>333b.6</p>dang por gshin rje gshed la dbul bar bya ba bstan pa'i phyir/ mkhas pas rtag tu ci bza' dang / /ci 'thung ba yang de bzhin te/ /zhes bya ba la sogs pa gsungs so/ /de bzhin du bla ma la slob mas dbul bya gsungs pa/ zhi ba'i bdag nyid dang zhes bya ba la sogs pa ste/ ba
<p>333b.7</p>lang dang glang po dang nor dang 'bras dang gser dang bu dang bu mo dang chung ma dang sring mo dang gnyen 'dab kyi tshogs thams cad bla ma la phul ba'i rgyus/ 'di ltar slob ma de de bzhin gshegs pas byin gyis brlabs te/ myur ba nyid du byang chub thob par 'gyur ro/ /'di ni le'u bcu gnyis pa'i
<p>334a</p>
<p>334a.1</p>rnam par 'grel pa'o// //da ni gshin rje gshed kyi mtshon cha'i rnam par dag pa gsungs pa/ de nas sems can thams cad kyi/ /zhes bya ba la sogs pa'o/ /de bzhin du rdo rje mkha' 'gro'i sgrub pa gsungs pa/ mkha' dbyings dbus su zhes bya ba la sogs pa ste/ 
<p>334a.2</p>ji skad gsungs pa'i rim pas khang pa brtsegs pa bsams nas/ pad+mo'i steng du nyi ma'i dkyil 'khor la gnas pa'i yi ge d+hIHbsams te/ de las byung ba'i rdo rje mkha' 'gro ma sngon mo zhal gsum phyag drug bsgom par bya ste/ de'i phyag g.yas dang po na rdo rje/ lhag ma ni sngon bzhin du zhe
<p>334a.3</p>sdang gshin rje gshed lta bur rig par bya'o/ /de bzhin du shar dang lho la sogs pa'i phyogs su sangs rgyas mkha' 'gro ma dang / rin chen mkha' 'gro ma la sogs pa/ gti mug gshin rje gshed dang / ser sna gshin rje gshed la sogs pa dang mthun par blta bar bya'o/ /de nyid
<p>334a.4</p>gsungs pa/ shar du zhes bya ba la sogs pa'o/ /de bzhin du me dang bden bral la sogs pa'i grwa rnams su/ sgeg mo dang phreng ba la sogs pa'i lha mo bzhi po gti mug rdo rje la sogs pa'i gshin rje gshed dang mthun par blta bar bya'o/ /de bzhin du shar la sogs pa'i sgo bzhir tho ba rdo
<p>334a.5</p>rje la sogs pa'i gshin rje gshed bzhi'o/ /rdo rje mkha' 'gro ma rnams kyi gsang sngags gsungs pa/ oM badzra DA ki nI zhes bya ba la sogs pa ste/ 'di ni bskyed pa dang mchod pa'i sngags so/ /rdo rje mkha' 'gro ma rnams kyi bzlas brjod bya ba'i sngags ni/ oM A ka sha tsa ra badzra DA ki nI
<p>334a.6</p>swA hA/ de bzhin du sa 'og gi lam du 'jug par bya ba'i phyir/ rdo rje sa 'og gi sgrub pa gsungs pa/ phyag drug kha dog sngon mo'i 'od/ /ces bya ba la sogs pa ste/ khang pa brtsegs pa'i sbyor ba ji lta ba bzhin shes par byas nas/ 'di ltar phyag dang po gtun shing / gzhan snga ma dang mthun/ 
<p>334a.7</p>zhal gsum yang de bzhin no/ /de bzhin spyan la sogs pa'i lha mo bzhi yang shar la sogs pa'i phyogs su dgod do/ /grwa rnams su me tog la sogs pa'i lha mo bzhi'o/ /sgor tho ba gshin rje gshed la sogs pa'i sgo skyong rnams dgod par bya'o/ /de bzhin du bdun bdag rgyal
<p>334b</p>
<p>334b.1</p>po'i dkyil 'khor du nam mkha' la spyod pa'i dngos grub gsungs pa/ zhal gcig pa la phyag gnyis pa/ /zhes bya ba la sogs pa ste/ khang pa rtsig pa la sogs pa ji lta ba bzhin du bltas te/ der rta'i zhal phyag gnyis zhal gcig mdog sngon po/ g.yas na mon sran gre'u dang
<p>334b.2</p>ldan pa'i khu tshur/ g.yon thod pa bsnams pa'o/ /shar la sogs pa'i phyogs su rgod ma la sogs pa'i lha mo bzhi po gtso bo dang mthun pa'o/ /de bzhin du grwa rnams su rdo rje gling bu ma la sogs pa'i lha mo bzhi po/ phyag g.yas na gling bu 'bud pa la sogs par mdzad pa ste/ 
<p>334b.3</p>sku mdog ni rang gi gtso bo bzhin no/ /de bzhin du ba lang rna la sogs pa'i sgo skyong bzhi yang sngon bzhin du g.yas na gtun shing la sogs pa'i mtshon cha bsnams pa/ /g.yon na rang gi rig ma'i nu ma la 'khyud pa/ zhabs brgyad kyis dor stabs su gnas pa'o/ /'di ni le'u bcu gsum pa'i
<p>334b.4</p>rnam par 'grel pa'o// //da ni dkyil 'khor gyi cho ga gsungs te/ de la ye shes kyi thig gdab pa gsungs pa ni/ de la 'di ni thig gdab pa'i/ /zhes bya ba la sogs pa ste/ slob ma rnam par snang mdzad kyi gzugs su byas pa dang lhan cig tu/ ye shes kyi thig la oM AHhUM zhes zlos shing gdab par bya'o/ /
<p>334b.5</p>de la dang por sa gzung bar bya ba gsungs pa/ de la 'di ni sa chen po gzung ba'i dam tshig go zhes bya ba la sogs pa'o/ /de phyed kyis ni rdul tshon sa/ /zhes bya ba ni dra ba dang dra ba phyed pa'i snam bu'i phyed kyi tshad du rin po che pha gu la sogs pa'i sa'i cha bya ba'o/ /
<p>334b.6</p>shar phyogs la sogs pa'i dkyil 'khor gyi sa'i cha ni/ dkar po la sogs pa'i tshon gyis yongs su dag par bya'o/ /dgang gzar blugs gzar tshad ces bya ba la sogs pa ste/ dgang gzar gyi tshad ni yu ba khru gang tsam du bya'o/ /de'i rtse mor rgyar sor bzhi tsam zlum por brko
<p>334b.7</p>bar bya'o/ /de'i mchu la sor phyed brko bar bya'o/ /de'i phyi rol du pad+ma'i 'dab ma 'dra bas bskor bar bya'o/ /blugs gzar gyi mtshan nyid kyang ji skad gsungs pa bzhin shes par bya'o/ /slob ma la ye shes dbab pa'i sbyor ba gsungs pa/ 'byung chen bzhi'i sa bon zhes bya ba la sogs
<p>335a</p>
<p>335a.1</p>pa ste/ bde ba chen po la sogs pa'i 'khor lo bzhi bsam par bya ba ni/ slob ma'i spyi bo nas rkang pa'i mthil bar gyi gnas bzhi la blta bar bya'o/ /de la rkang pa'i mtha' la sogs pa'i gnas kyi 'khor lo la yi ge yaM raM laM b+waM rnams las 'byung ba chen po'i dkyil 'khor ji skad gsungs
<p>335a.2</p>pa bzhin bsam mo/ /slob ma de yang 'od dpag med kyi skur bsams nas/ de'i gdan yang e'i rnam pa'i dbus su gyur par ri rab lhun po mnan pa'i sa'i dkyil 'khor gyi dbus su gnas par bsam par bya'o/ /da ni sku gzugs kyi cho ga gsungs pa/ snum pa'i sa ni zhes bya ba la sogs
<p>335a.3</p>pa ste/ sa snum po las gzhi byas te/ sran ma ma sha dang sran ma mung+ga la sogs pa'i ji skad gsungs pa'i rdzas rnams blugs te/ sku gzugs byas na shin tu mkhregs par 'gyur ro/ /dbu skra la sogs pa ldong ros kyis ser skyar bya'o/ /zhal ni smin phrag dang shangs dang kos ko rnams cha
<p>335a.4</p>mnyam par bya'o/ /sbyor ba gzhan ni ji skad gsungs pa bzhin no/ /e ka dzA TI'i sgrub pa gsungs pa/ zhal gcig ma la phyag gnyis ma/ /zhes bya ba la sogs pa gsungs pa ste/ 'di ltar e ka dzA TI zhal gcig phyag gnyis pa/ gri dang thod pa bsnams pa bsgoms te/ gnod sbyin ma'i
<p>335a.5</p>dngos grub po/ /de bzhin du dzam+b+ha la la sogs pa'i lha bzhi yang shar la sogs pa'i phyogs bzhir ro/ /de bzhin du 'khyil ma la sogs pa'i lha mo bzhi yang grwa rnams su'o/ /tho ba gshin rje gshed la sogs pa'i sgo skyong rnams kyang bsams te/ lha de rnams kyang gong gi gshin rje gshed kyi
<p>335a.6</p>dkyil 'khor dang kha dog mthun par shes par bya'o/ /bdag po'i phyag mtshan thams cad 'dzin/ /zhes bya ba ni snying po'i dkyil 'khor na gnas pa'i bdag po'i lha dang / e ka dzA TI phyag mtshan mthun par shes par bya ste gzhan yang de bzhin ni/ puk+ka sI bsgoms pas dgra bo'i khrag dang sha
<p>335a.7</p>la sogs pa 'dren par byed pa yin te/ de'i sku ston pa ni kha dog ser skya zhes bya ba la sogs pa ste/ zhags pa dang tho ba dang mda' dang gzhu rnams mtshon cha yin te/ 'di ltar bsgom par bya'o/ /de bzhin du 'jam pa'i rdo rje'i dkyil 'khor gsungs pa/ de nas yang dag bshad bya ba/ /zhes bya ba la
<p>335b</p>
<p>335b.1</p>sogs pa ste/ de la 'dir 'jam pa'i rdo rje ni zhal gsum phyag drug /sku mdog ser po/ rtsa ba'i zhal ser/ gzhan dkar po dang dmar po'o/ /phyag dang po na ral gri/ gnyis pa na rdo rje/ gsum pa na gri/ g.yon na 'khor lo dang pad+ma dang ka pA la'o/ /shar du bzhin bzangs zhes bya ba la sogs pa ni/ 
<p>335b.2</p>dkyil 'khor gyi lha gzhan mi rdzogs par gsungs pa ste/ bzhin bzangs ma dang skra can ma la sogs pa'i lha mo bzhi ni shar la sogs pa'i phyogs su phyag mtshan ni gtso bo dang mthun/ mdog ser po dang dkar po dang ljang gu dang dmar por blta bar bya'o/ /zhabs ni g.yas brkyang ba'o/ /de
<p>335b.3</p>bzhin du me la sogs pa'i grwa rnams su/ 'od zer can dang ri khrod lo ma can la sogs pa bzhi ste/ de la 'od zer can ma ni zhal gsum phyag drug pa/ mdog ser po phyag g.yas na rdo rje dang khab skud dang mda' bsnams pa/ de bzhin du g.yon na sdigs mdzub dang bcas pa'i zhags pa dang / mya ngan
<p>335b.4</p>med pa'i shing dang gzhu bsnams pa'o/ /de bzhin du ri khrod lo ma can mdog ljang gu/ g.yas na rdo rje dang dgra sta dang mda' bsnams pa/ g.yon na sdigs mdzub dang bcas pa'i zhags pa dang / shing lo'i bam po dang / gzhu bsnams pa'o/ /nor 'dzin ma yang mdog ser po g.yas na
<p>335b.5</p>mchog sbyin dang 'bru'i snye ma dang mda'o/ /g.yon na yid bzhin gyi nor bu'i rgyal mtshan dang / rdo rje dang gzhu bsnams pa'o/ /skul byed ma ni mdog dkar po/ g.yas na mchog sbyin pa dang / rdo rje dang mda'o/ /g.yon na sdigs mdzub dang bcas pa'i zhags pa dang / dbyug pa dang gzhu bsnams
<p>335b.6</p>pa'o/ /yang na lha mo 'di dag thams cad kyang mthun par phyag na mya ngan med pa'i shing la sogs pa'i mtshan ma dang / gzhan gtso bo dang mthun par rdo rje dang ral gri la sogs pa bsnams par blta bar bya ste/ mi snang ba bsgrub par bya ba'i phyir dkyil 'khor 'di ltar bsgom par bya'o/ /
<p>335b.7</p>'di ni le'u bcu bzhi pa'i rnam par 'grel pa'o// //chu'i steng du 'phyo bar bya ba'i phyir Ar+ya a li'i bsgom pa gsungs pa/ ser mo zhal gsum phyag drug ma/ /zhes bya ba la sogs pa ste/ 'di'i g.yon na sbrul/ gzhan gong gi dkyil 'khor gyi bdag po bzhin gri dang 'khor lo la sogs
<p>336a</p>
<p>336a.1</p>pa bsnams par blta'o/ /yang na de'i g.yas na rdo rje dang ral gri dang / g.yon na sbrul dang sdigs mdzub dang bcas pa'i zhags pa dang gzhu bsnams pa'o/ /de bzhin du rma bya chen mo dang khro gnyer can ma la sogs pa lha mo bzhi yang shar la sogs pa'i phyogs bzhi ru'o/ /de la rma bya chen mo'i
<p>336a.2</p>g.yon na gnod sbyin bsnams pa/ gzhan ni rdo rje la sogs pa gtso bo dang mthun pa/ khro gnyer can ma ni g.yas na rdo rje dang dbyug pa dang mda'/ g.yon na zhags pa dang bum pa dang gzhu bsnams pa'o/ /ri khrod lo ma can ni snga ma bzhin no/ /rdo rje lcags sgrog ni g.yas na rdo rje dang rdo rje lcags sgrog dang mda'/ 
<p>336a.3</p>g.yon na sdigs mdzub dang ka pA la dang gzhu bsnams pa'o/ /yang na lha mo 'di rnams kyi phyag na ji ltar sbyar ba'i gnod sbyin dang dbyug pa la sogs pa dang / gzhan gong gi dkyil 'khor gyi bdag po bzhin gri dang 'khor lo la sogs pa bsnams par blta bar bya'o/ /de nyid gsungs pa/ rma bya chen
<p>336a.4</p>mo shar du zhes bya ba la sogs pa'o/ /de bzhin du rdo rje me tog ma la sogs pa bzhi sngon bzhin du grwa rnams su'o/ /tho ba rdo rje la sogs pa'i sgo skyong rnams sgo rnams su dgod par bya'o/ /de bzhin du ku ru kul+le'i sgrub pa gsungs pa/ kha dog dmar po zhes bya ba la sogs pa ste/ phyag brgyad pa ni klu rnams
<p>336a.5</p>te/ /zhes bya ba la klu brgyad ni mtha' yas dang / nor rgyas dang / karko Ta dang / 'jog po dang / dung skyong dang / pad+ma dang / pad+ma chen po dang / shiR+Sha dang brgyad phyag mtshan du bsnams pa'o/ /de bzhin du rdo rje 'dod pa'i sgrub pas rig sngags 'chang gi bu mo dbang du bya ba dang dgug pa gsungs pa/ /zhal
<p>336a.6</p>gcig pa la phyag gnyis pa/ /zhes bya ba la sogs pa ste/ mdog ser phyag gnyis na mda' gzhu bsnams par bsgom par bya'o/ /shar la sogs par dga' ma la sogs pa'i lha mo rnams dgod par bya ste/ lha mo 'di rnams kyang phyag na mda' gzhu bsnams pa 'di ltar sku mdog ser po dang
<p>336a.7</p>dmar po dang ljang gu dang dkar po ste/ de nyid gsungs pa/ shar du dga' ma bsam par bya/ /zhes bya ba la sogs pa'o/ /de bzhin du grwa rnams su mi 'gog ma la sogs pa'i lha mo bzhi rnams so/ /sgor rgyas pa la sogs pa bzhi ste/ sngon bzhin du phyag na mda' bsnams par shes par bya'o/ /bud med nam
<p>336b</p>
<p>336b.1</p>mkha'i gnas la ni/ /zhes bya ba ni bud med rnams kyi pad+ma la khA ga mu kha zhes bya ba'i rtsa byang chub kyi sems 'bab par rig par bya ste/ de'i sgo'i mthar 'di ltar rdo rje 'dod pa gnas par bsgom par bya'o/ /'di lta bus bud med rnams 'dod pas myos nas 'ong bar byed do/ /'di ni le'u
<p>336b.2</p>bco lnga pa'i rnam par 'grel pa'o// //he ru ka sgrub pa gsungs pa/ zhal gcig pa la phyag gnyis pa/ /zhes bya ba la sogs pa ste/ phyag na rdo rje dang thod pa bsnams pa ste/ de bzhin du chos kyi 'khor lo ma la sogs pa'i lha mo bzhi yang shar la sogs par ji ltar gsungs pa'i
<p>336b.3</p>rim pas dgod par bya ste/ he ru ka lta bu zhes bya ba ni/ he ru ka dang 'dra ba ste/ khams gsum rnam rgyal ma'o/ /chos 'khor de bzhin byang chub shing / /yid bzhin nor bu dpag bsam shing / /zhes bya ba la sogs pa chos kyi 'khor lo dang / byang chub kyi shing la sogs pa'i phyag mtshan
<p>336b.4</p>rnams chos kyi 'khor lo ma la sogs pa'i lha mo rnams la blta bar bya'o/ /g.yas pa'i phyag gi cha la ni/ /lha mo dag la rdo rje bsam/ /mi yi thod pa de bzhin g.yon/ /zhes bya ba ni bcom ldan 'das kyi rang gi 'od kyi shes rab ma dang 'dra bar blta ba ste/ sangs rgyas spyan la sogs pa'i
<p>336b.5</p>mtshan ma'o/ /gang yang 'dir spyan la sogs pa'i lha mo rnams kyi mtshan ma snga ma bsal nas 'di lta bu bsnams par shes par bya'o/ /sgo skyong rnams kyi ni be con dang rdo rje dang pad+ma dang sna tshogs rdo rje'o/ /'di ni le'u bcu drug pa'i rnam par 'grel pa'o// //rnam bzhi'i dbyangs kyi sbyor ba yis/ /
<p>336b.6</p>zhes bya ba la sogs pa ni 'od zer can ma la sogs pa'i rnal 'byor ma bzhi/ bcom ldan 'das stong pa nyid kyi rang bzhin 'od kyi bdag nyid du grub pa las ji lta ba'i skur bzhengs par blta bar bya'o/ /dkyil 'khor bsgom pa'i tshul 'di ltar shes par bya ste/ dbyangs de nyid gsungs pa/ rje btsun
<p>336b.7</p>bzhengs par mdzod ces bya ba la sogs pa'o/ /gzhan ni go sla'o/ /slob dpon la ni brnyas mi bya/ /zhes bya ba la sogs pa ni dam tshig bsrung ba gsungs pa'o/ /byang chub med cing mngon rtogs med pa min/ /zhes bya ba la sogs pa ni gang 'dir bcom ldan 'das gshin rje gshed po khro bo'i sku dang / 
<p>337a</p>
<p>337a.1</p>phyag dang zhal la sogs pa'i ngo bo nyid du mthong ngam ci/ de ni ngo bo nyid yod par mi 'gyur ro/ /ji ltar gzhan du na 'di ni ngo bo nyid med pa'i bdag nyid do/ /de bas na bcom ldan 'das 'di ni shin tu ngo mtshar che ste/ bcom ldan 'das de ni nam mkha' dang 'dra ba yin na/ ci
<p>337a.2</p>bsgom par bya ba dang sgom pa'i rnam pa med de/ dngos po thams cad gcig dang du mar dpyad na ngo bo nyid med pa nyid pas/ bcom ldan 'das la sogs pa'i gzugs yod pa ma yin no/ /de'i phyir bdag med pa la gzugs kyang 'dod pa'i bcom ldan 'das kyi bdag nyid 'di ni ngo mtshar to/ /
<p>337a.3</p>gzhan yang ji ltar na gzugs kyi sprul pa'i ngo bo nyid bcom ldan 'das la med do zhe na/ 'di skad du/ rtag pa ma yin chad pa min/ /zhes gsungs te/ gang gi phyir bcom ldan 'das 'di ni ngo bo nyid med pas chad pa'i bdag nyid do zhes bya ba'i mtha' 'di dang / dngos po'i ngo bo nyid do zhes bya ba dang / 
<p>337a.4</p>gnyi ga'i bdag nyid do zhes bya bar dmigs pa ma yin te/ sprul pa dang ldan pas chad pa'o zhes bya ba'i mtha' 'di yod pa ma yin no/ /'di ni le'u bcu bdun pa'i rnam par 'grel pa'o// //de nas bcom ldan 'das gshin rje gshed po grub pa'i skabs yang dag par sdud par byed pas
<p>337a.5</p>gsungs pa/ de nas gtam rgyud bshad bya ba/ /zhes bya ba la sogs pa ste/ bcom ldan 'das mngon par rdzogs par 'tshang rgya ba'i tshe/ lha'i bu'i bdud rnams mang po 'dud par gyur pa la bdud de dag gdul bar bya ba'i phyir/ bcom ldan 'das rdo rje sems dpas 'di ltar khro bo gshin rje gshed
<p>337a.6</p>po'i sku nyid kyi sku las phyung ngo / /de bas na dam pa'i thugs rje chen po'i bdag nyid kyis/ /'di ltar bcom ldan 'das gshin rje gshed du mdzad par rtogs par bya'o zhes bya ba yin no/ /gang zhig bdag gis dri med pa'i/ /bsod nams kun nas bskyed pa 'dis/ /skye bo sdug bsngal chen po
<p>337a.7</p>yi/ /kun gzhi'i srid pa des bsal shog /gshin rje nag po'i rnam 'grel ye shes sgron ma zhes bya ba/ slob dpon pad+ma pA Nis mdzad pa rdzogs so// //rgya gar gyi slob dpon par me shwa ra dang / bod kyi lo tsA ba rong zom chos kyi bzang pos bsgyur ba'o// //