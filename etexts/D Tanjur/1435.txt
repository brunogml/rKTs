[\[1a\]]
[\[1b\]]
[\[1b.1\]]@##/_/'phags pa dgongs pa nges par 'grel pa/_bam po nyi shu drug pa/_gzhan yang don dam yang dag 'phags sems can gang dag dang po nyid nas dge ba'i rtsa
[\[1b.2\]]ba ma bskyed pa/_sgrib pa yongs su ma dag pa rgyud yongs su ma smin pa/_mos pa mang du ma bsgoms pa bsod nams dang ye shes kyi tshogs rnam pa gnyis ma bsags pa dag la zhes bya
[\[1b.3\]]ba 'di man chad ni gsum pa gnas skabs las brtsams nas/_ngo bo nyid med pa rnam pa gsum rnam par gzhag pa'i dgongs pa ston par mdzad do/_/'di yang rnam pa gnyis te/_
[\[1b.4\]]gnas skabs lnga las brtsams nas skye ba ngo bo nyid med pa nyid bstan pa dang /[# ]de dag de ltar zhes bya ba man chad kyis sbyor ba la sogs pa'i gnas skabs las brtsams nas ngo bo nyid
[\[1b.5\]]med pa nyid [#]phyi ma gnyis bstan pa'o/_/yang rnal 'byor gyi sgo brjod na gnas skabs rnam pa lnga yod de/_bstan bcos rnam par rig pa tsam du grub pa las ji skad du/_rnam par rig pa
[\[2a\]]
[\[2a.1\]]tsam gyis gnas skabs rnam pa lnga ji ltar khong du chud cing 'jug par 'gyur zhe na/_dang po tshogs kyi gnas skabs ni 'di lta ste/_theg pa chen po bsgom pa rnam par grol ba'i cha dang mthun
[\[2a.2\]]pa gang yin pa'o zhes 'byung ste/_de ni dad pa bcu nas yongs su bsngo ba bcu'i bar dag go/_/gnyis pa sbyor ba'i gnas skabs ni 'di lta ste/_theg pa chen po bsgom pa nges par 'byed pa'i cha dang mthun pa gang yin
[\[2a.3\]]pa'o zhes 'byung ste/_de ni yongs su bsngo ba rnam pa bcu las bcu pa sems yongs su sbyong ba zhes bya'o/_/gsum pa rtog pa'i gnas skabs ni 'di lta ste/_byang chub sems dpa' rnams kyi mthong ba'i lam la gnas
[\[2a.4\]]pa gang yin pa'o/_/bzhi pa bsgom pa'i gnas skabs ni 'di lta ste/_byang chub sems dpa' rnams kyi bsgom pa'i lam la [#]gnas pa gang yin pa'o/_/lnga pa mthar phyin pa'i gnas skabs ni 'di lta ste/_bla na med pa
[\[2a.5\]]yang dag par rdzogs pa'i byang chub la gnas pa gang yin pa'o zhes bstan pa lta bu'o/_/'dir mdo 'di dang sbyar na rnam pa gnyis su dbye ste/_dang po gnas skabs lnga las brtsams nas skye ba ngo bo nyid rnam par 'byed pa ste/_
[\[2b\]]
[\[2b.1\]]'di ni bstan bcos rnam par rig pa tsam du grub pa las bstan pa'i tshogs kyi lam dang po dang /_dad pa bcu'i mdun rol du rnam par grol ba'i phyogs kyi dge ba'i rtsa ba bskyed pa dag yin no/_/gnyis pa ni sbyor ba'i lam la sogs pa las brtsams nas/_ngo bo nyid med pa phyi ma
[\[2b.2\]]gnyis rnam par 'byed pa ste/_'di ni bstan bcos rnam par rig pa tsam du grub pa las bstan pa'i gnas skabs bar ma gsum po dag go/_/mi slob pa'i gnas skabs ni ma gtogs te mngon par 'du byed pa med pa'i phyir ro/_/'di ni dang po ste/_'di yang rnam pa gsum
[\[2b.3\]]du dbye'o[#]/_/bstan pa gsungs pa'i dgongs pa bstan pa dang /_ngas de dag gi [#]phyir zhes bya ba man chad kyis mos pa ji lta ba bzhin du yang dag par gsungs pa yin par bstan pa dang /_de dag gis chos de thos nas zhes bya ba man chad kyis bstan pa gsungs pa'i phan
[\[2b.4\]]yon bstan pa ste/_'di ni dang po'o/_/dgongs pa de la yang gnas skabs rnam pa lnga yod de/_dang po dge ba'i rtsa ba bskyed pa'i gnas skabs ni 'di lta ste/_dad pa bcu'i mdun rol du rnam par grol ba'i phyogs kyi dge ba'i rtsa ba bskyed pa gang yin pa'o/_/rnam par grol ba'i
[\[2b.5\]]phyogs kyi dge ba'i rtsa ba bskyed pa'i chos ni dge bsnyen gyi tshul khrims bstan pa'i mdo las gsungs pa bzhin du rig par bya'o/_/gnyis pa rnam par dag pa'i gnas skabs ni 'di lta ste/_dad pa bcu po rnams te 'di ltar ci nus ci lcogs kyis sdig pa'i las rnams sbyang ba'i
[\[2b.6\]]phyir ro/_/de'i phyir dgongs pa zab mo rnam par dgrol [#]ba'i mdo las/_sdig pa'i las yongs su ma dag pa rnams sdig pa'i las rnams yongs su dag par byed do zhes gsungs so/_/rten cing 'brel par 'byung ba'i mdo las kyang chos 'di pa'i so so'i skye bo dang thun mong ma
[\[2b.7\]]yin pa'i ma rig pa spangs pa'i phyir sdig pa'i las mi byed do zhes gsungs so/_/gsum pa rgyud yongs su smin par byed pa'i gnas skabs ni 'di lta ste/_shes pa bcu'i gang zag mngon par yid ches pa la sogs pas rgyud yongs su smin par byed pa gang yin pa'o/_/de'i
[\[3a\]]
[\[3a.1\]]phyir dgongs pa zab mo rnam par dgrol ba'i mdo las/_de la brten nas dge ba'i rtsa ba yongs su smin par byed pa'i phyir zhes gsungs so/_/bzhi pa mos pa mang du bsgom pa'i gnas skabs ni 'di lta ste/_spyod [#]pa rnam pa bcu la
[\[3a.2\]]gnas pa dag la nges pa'i mos pa mang du mngon du gyur pa'i phyir ro/_/lnga pa bsod nams dang ye shes kyi tshogs bsags pa'i gnas skabs ni yongs su bsngo ba rnam pa bcu la gnas pa dag bsod nams dang ye shes kyi tshogs rnam pa gnyis phun sum tshogs pa'i phyir ro/_/
[\[3a.3\]]de ni 'di skad du dge ba'i rtsa ba ma bskyed pa gang yin pa de dag dge ba'i rtsa ba bskyed pa nas tshogs ma rdzogs pa gang yin pa de dag tshogs yongs su rdzogs par bya ba'i bar gyi phyir de dag la skye ba ngo bo nyid med pa bstan pa yin no zhes bstan par 'gyur ro/_/bshad pa'i rnam grangs
[\[3a.4\]]gzhan du na tshogs kyi gnas skabs [#]kyi dngos po lnga'i bye brag rnam par 'byed pa yin gyi/_gnas skabs rnam par lnga rnam par gzhag [#]nas sems bzhi bcu dang sbyar ba ni ma yin no zhes ston te/_dngos po lnga'i bye brag ni gong du bstan pa bzhin no/_/ngas de dag gi phyir skye ba ngo
[\[3a.5\]]bo nyid med pa nyid las brtsams nas chos ston to zhes bya ba ni gnyis pa mos pa ji lta ba bzhin du yang dag par chos gsungs pa yin par bstan pa'o/_/'di ltar sems can rnams dang po nyid nas chos rnams kyi rten cing 'brel par 'byung ba'i rigs pa khong du ma [#]chud pas yang dag
[\[3a.6\]]pa ma yin pa'i sems kyi rgyu med pa dang /_bdag nyid kyi skye bar 'dzin pas de'i phyir bcom ldan 'das kyis [#]skye ba ngo bo nyid med pa nyid las brtsams nas chos thams cad ni rgyu las skyes pa yin gyi/_bdag nyid las ni ma yin no zhes bstan to zhes bya ba'i tha tshig go/_/de dag
[\[3a.7\]]gis [#]chos de thos nas rten cing 'brel par 'byung ba'i 'du byed la ci nus kyis mi rtag pa nyid du shes shing mi brtan [#]pa nyid dang /_yid brtan du mi rung ba nyid dang /_'gyur ba'i chos can du shes nas zhes bya ba la sogs pas ni gsum pa bstan pa gsungs pa'i phan
[\[3b\]]
[\[3b.1\]]yon ston to/_/'di yang phan yon rnam pa bzhi yod pas de nyid las rnam par [#]bzhir dbye ste/_mi rtag pa nyid khong du chud pa'i phan yon dang /_sngangs shing shin tu skyo ba'i phan yon dang /_sdig pa las bzlog nas dge ba spyod pa'i phan yon dang /_dngos po lnga phun sum
[\[3b.2\]]tshogs pa'i phan yon no/_/'di ni dang po ste/_de ltar bcom ldan 'das kyis ma rig pa'i rkyen gyis 'du byed ces bya ba nas rga shi'i bar gang yin pa de dag ni dbang phyug la sogs pa las byung ba ma yin par gsungs pa nyid kyis sems can rnams ci nus ci lcogs kyis [#]
[\[3b.3\]]chos rnams mi rtag cing mi brtan pa nyid ni mi rtag pa [#]yin par shes pa'i phyir ro/_/gzhan yang yid brtan du mi rung ba nyid ni mya ngan las 'das pa ltar skye ba dang /_'gag pa dang bral ba'i phyir brtan pa nyid du gnas pa ma yin pa dang /_gzhan yang 'dus byas rnams ni
[\[3b.4\]]snga ma 'gags nas phyi ma skye bas rim gyis nyams shing 'jig par 'gyur bas 'gyur ba'i chos nyid yin par shes par 'gyur bas so/_/'du byed thams cad la yid dngang [#]bar byed shin tu skyo bar byed do zhes bya ba ni gnyis pa dngangs shing shin tu skyo bar 'gyur ba'i phan yon
[\[3b.5\]]bstan pa ste/_mdo 'di nyid kyis brda phrad par zad do/_/yid dngang [#]bar byas shin tu skyo bar byas nas sdig pa rnams las bzlog [#]ste/_sdig pa'i chos gang yin pa mi byed cing dge ba'i chos rnams brtson 'grus kyis brten [#]par byed do zhes bya ba ni gsum pa sdig pa las bzlog nas dge
[\[3b.6\]]ba spyod pa'i phan yon bstan pa ste/_mdo 'di nyid kyis brda phrad par zad do/_/dge ba la brten pa'i rgyus dge ba'i rtsa ba ma bskyed pa rnams ni skyed [#]do/_/sgrib pa yongs su ma byang ba rnams kyang yongs su sbyong ngo /_/rgyud yongs su ma smin pa yang yongs su smin par byed de/_rgyu dang
[\[3b.7\]]rkyen des na mos pa mang du bsgom zhing bsod nams dang ye shes kyi tshogs rnam pa gnyis kyang mang du bsags par 'gyur ro zhes bya ba ni bzhi pa dngos po lnga phun sum tshogs pa'i phan yon bstan pa ste/_dngos po lnga [#]rnam par bshad pa ni sngar gong du bstan pa bzhin du rig par bya'o/_/
[\[4a\]]
[\[4a.1\]]de dag de ltar dge ba'i rtsa ba rnams bskyed pa nas bsod nams dang ye shes kyi tshogs rnam pa gnyis bsags pa'i bar du 'gyur mod kyi/_'on kyang skye ba ngo bo nyid med pa nyid la mtshan nyid ngo bo nyid med pa nyid [#]dang /_don dam pa ngo bo nyid med pa nyid rnam
[\[4a.2\]]pa gnyis yang dag pa ji lta ba bzhin du mi shes pas zhes bya ba 'di man chad ni gnyis pa sbyor ba la sogs pa'i gnas skabs las brtsams nas ngo bo nyid med pa nyid phyi ma bstan pa ston par mdzad do/_/'di yang rnam pa gsum du dbye ste/_bstan pa gsungs pa'i dgongs pa bstan pa
[\[4a.3\]]dang /_de bzhin gshegs pas de dag la zhes bya ba man chad kyis mos pa ji lta ba bzhin du yang dag par bshad pa bstan pa dang /_de dag gis chos de thos nas zhes bya ba man chad kyis bstan pa gsungs pa phan yon bstan pa ste 'di ni dang po'o/_/dang po yang
[\[4a.4\]]rnam pa gnyis su dbye [#]ste/_ngo bo nyid med pa nyid rnam pa gnyis mi shes par bstan pa dang /_ngo bo nyid med pa mi shes pa'i nyes dmigs bstan pa ste 'di ni dang po'o/_/'di ltar sems can rnams chos rnams [#]ni rkyen las byung ba yin gyi[#]/_dbang phyug la
[\[4a.5\]]sogs pas bskyed pa ma yin par bstan par [#]thos pa'i dbang gis mi rtag pa la sogs pa'i don khong du chud nas bsod nams dang ye shes kyi tshogs rnam pa gnyis la sogs pa sogs par byed kyang 'dus byas kyi 'du byed rnams sgyu ma la sogs pa bzhin du yang dag
[\[4a.6\]]par yod pa ma yin par shes pas chos rnams la yang dag pa'i ngo bo nyid du mngon par zhen nas mtshan nyid ngo bo nyid med pa nyid khong du mi chud pa'am yang gong du bstan pa lta bu'i don dam pa ngo bo nyid [#]rnam pa gnyis khong du mi chud do zhes bya ba'i tha tshig go/_/'du byed thams
[\[4a.7\]]cad las yang dag pa ji lta ba bzhin du skyo bar mi 'gyur ro/_/yang dag par 'dod chags dang bral bar mi 'gyur/_yang dag par rnam par grol bar mi 'gyur zhing /_nyon mongs pa'i kun nas nyon mongs pa las kyang yongs su grol bar mi 'gyur/_las kyi kun nas
[\[4b\]]
[\[4b.1\]]nyon mongs pa rnams las kyang yongs su grol bar mi 'gyur/_skye ba'i kun nas nyon mongs pa rnams las kyang yongs su grol bar mi 'gyur bas zhes bya ba ni gnyis pa ngo bo nyid med pa mi shes pa'i nyes dmigs bstan pa'o/_'di ltar mtshan nyid ngo bo nyid med pa la sogs pa mi
[\[4b.2\]]shes pa'i phyir/_'du byed thams cad la yang dag par skyo ba [#]sogs par mi 'gyur ba'o/_/de la yang dag pa ji lta ba bzhin du skyo ba zhes bya ba ni sbyor ba'i lam mo/_/yang dag par 'dod chags dang bral ba zhes bya ba ni bar chad med pa'i lam mo/_/yang dag par rnam par grol
[\[4b.3\]]ba la sogs pa ni rnam par grol ba'i lam dang /_khyad par gyi lam mo/_/nyon mongs pa dang /_las dang /_skye ba'i kun nas nyon mongs pa rnam pa gsum ni bstan bcos theg pa chen po bsdus pa dang rnam par rig pa tsam du grub pa las bstan pa bzhin du rig par bya'o/_/de
[\[4b.4\]]bzhin gshegs pas de dag la yang chos ston par mdzad pa 'di lta ste/_mtshan nyid ngo bo nyid med pa nyid dang don dam pa ngo bo nyid med pa nyid do [#]zhes bya ba man chad ni gnyis pa mos pa ji lta ba bzhin du yang dag par bshad pa ston to/_/'di yang rnam pa gnyis te bstan pa nyid yang dag
[\[4b.5\]]par bshad pa bstan pa dang /_bstan pa gsungs pa'i dgongs pa bstan pa'o/_/'di ni dang po ste/_'di ltar yongs su bsngo ba bcu la gnas pa dag sbyor ba la sogs pa bsgom pa [#]rnams bstan pa 'di thos par 'os pa'i phyir gsungs pa yin no zhes bya ba'i tha tshig go/_/'di ltar de
[\[4b.6\]]dag 'du byed thams cad las yang dag par skyo bar bya ba'i phyir dang /_yang dag par 'dod chags dang bral ba'i phyir dang /_yang dag par rnam par grol bar bya ba'i phyir dang /_nyon mongs pa'i kun nas nyon mongs pa thams cad las 'da' [#]ba'i phyir dang /_las kyi kun nas nyon mongs pa
[\[4b.7\]]thams cad las 'da' [#]ba'i phyir dang /_skye ba'i kun nas nyon mongs pa thams cad las 'da' ba'i [#]phyir ro zhes bya ba ni gnyis pa bstan pa gsungs pa'i dgongs pa bstan pa'o/_/'di ltar sbyor ba la sogs pa la gnas pa dag dang sbyor ba la sogs pa'i lam myur du 'grub pa dang /_
[\[5a\]]
[\[5a.1\]]kun nas nyon mongs pa rnam pa gsum po dag las 'da' [#]ba'i ched du de'i phyir yang ngo bo nyid med pa nyid rnam pa gnyis gsungs pa yin no zhes bya ba'i don to/_/de dag gis chos de thos nas skye ba ngo bo nyid med pa nyid las mtshan nyid ngo bo nyid med pa dang /_
[\[5a.2\]]don dam pa ngo bo nyid med pa nyid du yang dag par mos par byed/_/rab tu rnam par 'byed par sems par byed/_yang dag pa ji lta ba bzhin du rtog par byed pas zhes bya ba la sogs pas ni gsum pa bstan pa gsungs pa'i phan yon ston to/_/sbyor ba'i gnas skabs la gnas
[\[5a.3\]]pas 'thob pa'i phan yon bstan pa dang /_gzhan gyi dbang la zhes bya ba man chad kyis sa la gnas pa'i gnas skabs rnam pa gnyis kyi phan yon bstan pa'o/_/'di ni dang po ste/_sbyor ba la gnas pas 'thob pa'i phan yon bstan pa'o/_/sbyor ba la gnas pa de yang so so nas
[\[5a.4\]]bshad pa mi mthun te/_kha cig na re 'di ni bskal pa grangs med pa gnyis par gtogs pas rab tu dga' ba'i nye ba'i sbyor ba yin pa'i phyir ji ltar mi lcogs pa med pa'i ting nge 'dzin ni [#]bsam gtan dang por gtogs pa lta bu'o zhe'o/_kha cig na re yongs su bsngo ba bcu la gnas
[\[5a.5\]]pa yin pas bskal pa grangs med pa dang por gtogs te/_da dung sa la ma zhugs pa'i phyir ro zhe'o/_/de ltar rnam pa gnyis su bshad pa yod mod kyi/_slob dpon chos skyong ni bshad pa snga ma ltar 'dod de/_bstan bcos rnam par rig pa tsam du grub pa las ji skad du/_mthong ba'i
[\[5a.6\]]lam dang nye ba'i phyir sbyor ba'i ming rnam par gzhag pa yin te/_/zhes bshad pa lta bu'o/_/gnas skabs 'dir ngo bo nyid med pa phyi ma gnyis bshad pa'i bstan pa thos [#]pa'i phyir yongs su tshol ba bzhi dang /_yang dag pa ji lta ba bzhin du shes pa bzhi'i rnal 'byor sgom pas
[\[5a.7\]]dmigs pa'i rnam par shes pa ni mi spong la/_gzung [#]ba ni stong pa nyid du rtogs nas rab tu sel bar byed pa gang yin pa de ni mtshan nyid ngo bo nyid med pa nyid yin no/_/ngo bo nyid med pa des rab tu phye ba'i don dam pa yin pa de ni don dam pa ngo bo nyid med pa nyid ces bya'o/_/rgya cher rnam
[\[5b\]]
[\[5b.1\]]par 'byed pa ni bstan bcos rnam par rig [#]pa tsam du grub pa las bstan pa bzhin du rig par bya ste/_de'i phyir 'dir ngo bo nyid med pa rnam pa gnyis rab tu rnam par 'byed par byed/_sems par byed pa zhes gsungs pa ni yongs su tshol ba bzhi po nyid la bya'o/_/yang dag pa
[\[5b.2\]]ji lta ba bzhin du rtogs par byed ces gsungs pa ni yang dag pa ji lta ba bzhin du yongs su shes pa bzhi po dag nyid do/_/gzhan yang rab tu rnam par 'byed pa dang /_sems par byed pa ni yongs su tshol ba bzhi'i gnas skabs so/_/yang dag pa ji lta ba bzhin du rtogs par
[\[5b.3\]]byed pa ni sa dang po yan chad rab tu rtogs pa'i gnas skabs so/_/gzhan gyi dbang gi ngo bo nyid la kun brtags pa'i ngo bo nyid kyi mtshan nyid du mngon par zhen par mi byed de zhes bya ba 'di man chad ni gnyis pa sa la gnas pa'i gnas skabs rnam pa gnyis kyi phan yon zhes bya
[\[5b.4\]]ba ston to/_/'di yang phan yon rnam pa drug yod pa nyid kyis rnam pa drug tu dbye ste/_brtags [#]pa'i mtshan nyid rab tu sel ba dang /_rgyu rnam pa gsum mi skyed pa dang /_gzhan gyi dbang 'gog pa dang /_ma 'ongs pa'i rgyu spong ba dang /_lam rnam pa gsum rab tu 'dren pa
[\[5b.5\]]dang /_kun nas nyon mongs pa rnam pa gsum dang bral ba'o/_/'di ni dang po ste/_'di ltar sa la gnas pa rnam pa gnyis kyis gong du bstan pa'i ngo bo nyid med pa gnyis thob pa'i phyir kun brtags pa'i ngo bo nyid la mngon par zhen par mi 'gyur ba'o/_/'di ltar
[\[5b.6\]]tha snyad kyis yongs su ma bsgos pa'i phyir dang /_tha snyad shes pa dang mi 'bral ba'i phyir dang /_tha snyad bag la nyal gyi shes pa dang bral ba'i phyir zhes bya ba ni gnyis pa rgyu rnam pa gsum mi skyed pa ste/_'di ltar mngon par zhen pa med pa'i phyir rgyu rnam pa gsum mngon
[\[5b.7\]]par mi 'grub la/_rgyu mngon par ma grub pa'i phyir shes pa rnam pa gsum skye bar 'gyur ro/_/de la shes pa rnam pa [#]gsum ni tha snyad kyis [#]yongs su ma bsgos pa'i shes pa dang /_tha snyad shes pa dang mi 'bral ba'i shes pa dang /_tha snyad bag la nyal dang bral ba'i shes
[\[6a\]]
[\[6a.1\]]pa'o/_/shes pa rnam pa gsum po de dag la yang bshad pa rnam pa gnyis yod de/_kha cig na re yul mi thob pa ni 'di lta ste/_rjes las thob pa'i shes pa yul rnam pa gsum la dmigs nas skye bas shes pa gsum gyi ming rnam par gzhag
[\[6a.2\]]pa gang yin pa'o zhe'o/_/kha cig na re rgyu las mi thob pa ni 'di lta ste/_ngo bo nyid med pa rnam pa gnyis kyi shes pa rgyu rnam pa gsum las byung ba'i phyir ming rnam pa gsum du rnam par gzhag pa gang yin pa'o zhe'o/_/gzhan gyi dbang gi mtshan nyid 'gog par byed la zhes pa ni gsum pa
[\[6a.3\]]gzhan gyi dbang gi ngo bo nyid 'gog pa ste/_'di ltar rgyu rnam pa gsum ma bskyed pas ni shes pa gsum mngon par 'grub par 'gyur la shes pa gsum gyi dbang gis ni gzhan gyi dbang 'gog par 'gyur ro/_/zhes bya ba'i tha tshig go/_mthong ba'i chos la shes pa'i stobs kyis
[\[6a.4\]]yongs su gzung bas ma 'ongs pa'i rgyu yang gtan du spong bar byed ces bya ba ni bzhi pa ma 'ongs pa'i rgyu spong bar bstan pa ste/_'di ltar shes pa gsum gyis gzhan gyi dbang bkag pa'i phyir ni mthong ba'i chos la sbyor ba'i shes pa dang ldan par 'gyur la/_sbyor ba'i shes pas yongs su
[\[6a.5\]]gzung ba'i phyir ni rtsa ba'i shes pas ma 'ongs pa'i rgyu gtan du spong bar 'gyur ba'o/_/rgyu dang rkyen des 'du byed thams cad las yang dag par skyo ba dang /_yang dag par 'dod chags dang bral ba dang /_yang dag par rnam par grol bar 'gyur zhes bya ba ni lnga pa lam
[\[6a.6\]]gsum rab tu 'dren pa ston te/_'di lta ste/_sbyor ba dang bar chad med pa dang /_rnam par grol ba'i lam mo/_/nyon mongs pa dang las dang skye ba'i kun nas nyon mongs pa rnam pa gsum las kyang yongs su grol bar 'gyur ro zhes bya ba ni drug pa kun nas nyon mongs pa rnam pa
[\[6a.7\]]gsum dang bral bar 'gyur ba ste/_mdo [#]'di nyid kyis brda phrad par zad do/_/gzhan yang don dam yang dag 'phags [#]nyan thos kyi theg pa'i rigs can gyi sems can rnams kyis [#]kyang lam 'di nyid dang /_sgrub pa'i gnas 'di nyid kyi phyir bla na med pa'i bde ba [#]mya ngan las 'das
[\[6b\]]
[\[6b.1\]]pa thob par 'gyur la/_rang sangs rgyas kyi theg pa'i rigs can gyi sems can dang /_de bzhin gshegs pa'i theg pa'i [#]rigs can gyi sems can rnams kyis kyang lam 'di nyid dang /_sgrub pa'i gnas 'di nyid kyi phyir bla na med pa'i bde ba mya ngan las 'das pa thob par
[\[6b.2\]]'gyur bas zhes bya ba 'di man chad ni bzhi pa ngo bo nyid med pa rnam pa gsum gyi rnal 'byor las brtsams nas theg pa gcig pa'i don rnam par dbye ba ston par mdzad do/_/'di yang rnam pa gsum du dbye ste/_'phags pa'i lam las brtsams nas theg pa gcig [#]pa'i don
[\[6b.3\]]rnam par 'byed pa dang /_rigs kyi bu zhes bya ba man chad kyis zhi ba la sogs pa'i nyan thos nges par mngon par 'tshang mi rgya bar bstan pa dang /_nyan thos byang chub tu yongs su 'gyur ba zhes bya ba man chad kyis yongs su 'gyur ba'i nyan thos nges par mngon par [#]'tshang rgya bar
[\[6b.4\]]bstan pa'o/_/de dag kyang mdor bsdu na 'di skad du ston te dang pos ni rig [#]pa rnam pa gsum las brtsams nas de bzhin gshegs pas thabs kyi theg pa gcig tu gsungs pa yin te/_yang dag pa'i don du na theg pa gsum tshang bar yod pas so so nas kun kyang lhag ma med pa
[\[6b.5\]]mthar phyin pa'i mya ngan las 'das pa thob par 'gyur ro zhes ston to[#]/_/'phags pa phreng ldan ma'i mdo las kyang don de skad du ston par mdzad do/_/gnyis pas ni rigs nges pa'i theg pa gnyis po dag ni [#]theg pa pa gnyis kyi lhag ma med pa'i mya ngan las 'das pa kho na thob kyi/_nges
[\[6b.6\]]par phyis mngon par rdzogs par 'tshang rgya bar 'gyur ba'i don med ces ston te/_de'i phyir bstan bcos rnal 'byor spyod pa'i sa las theg pa pa gnyis kyis thos pa'i lhag ma med pa'i mya ngan las 'das pa la ni de bzhin du rnam par dag pa'i chos kyi dbyings kho na yod pa nyid do/_/zhes
[\[6b.7\]]bshad pa yin no/_/gsum pas ni nges pa'i rigs can yongs su 'gyur ba'i nyan thos ni nges par mngon par rdzogs par 'tshang rgya bar 'gyur ro/_/zhes ston te/_de'i phyir dam pa'i chos pad+ma dkar po'i mdo'i nang nas thabs kyi le'u las/_theg pa gnyis kyi rigs can [#]yang dag pa'i
[\[7a\]]
[\[7a.1\]]don du nges par mngon par rdzogs par 'tshang rgya bar 'gyur bar [#]bstan pa yin te/_bshad pa 'di dang sbyar na/_thabs kyi sgo nas gsum du bstan pa yin gyi yang dag pa'i don du na gcig kho nar zad de/_de'i phyir dam pa'i chos pad+ma dkar po'i
[\[7a.2\]]mdo las/_/phyogs bcu'i sangs rgyas zhing dag na/_/theg pa gcig gi chos kho na/_/gnyis dang gsum zhes bya ba med/_/sangs rgyas thabs kyis bstan ma gtogs/_/[#]zhes gsungs so/_/'phags pa dam pa'i chos pad+ma dkar po dang /_phreng ldan ma'i mdo 'di so so nas
[\[7a.3\]]don re re smos pa yin la/_mdo 'di ni don gnyis dang ldan pa'i phyir 'phags pa dgongs pa zab mo nges par 'grel pa'i mdo ni nges pa'i don ston pa'i mchog tu gyur pa yin no/_/de la dang po yang rnam pa gsum du dbye ste/_theg pa pa [#]gsum po [#]dag so so nas rang gi theg
[\[7a.4\]]pas lhag ma med pa'i mya ngan las 'das pa thob par bstan pa dang /_'phags pa'i lam las brtsams nas thabs kyis gcig tu gsungs par bstan pa dang /_yang dag pa'i don du na theg pa gsum po dag la bye brag yod par bstan pa'o/_/'di ni dang po ste/_'di ltar theg
[\[7a.5\]]pa gsum gyi rigs can dag so so nas ngo bo nyid med pa shin tu yongs su dag pa'i lam gyis lhag ma med pa'i mya ngan las 'das pa [#]gya nom pa thob par 'gyur bas so/_/de yang 'phags pa'i lam gyi don yin pa'i phyir lam zhes bya'o/_/'phags pa'i lam de nyid 'phags pa
[\[7a.6\]]rnams kyis bgrod par bya ba yin pas grub pa'i gnas zhes bya'o/_/lam dang gnas de dag gi dbang gis nyon mongs pa rnams dang /_zag pa dang bcas pa'i sdug bsngal gyi lus dang bral ba [#]nas rtag pa dang zhi ba'i bde ba thob par 'gyur bas de'i phyir bde ba'i mya ngan las
[\[7a.7\]]'das pa zhes bya'o/_/nyan thos dang /_rang sangs rgyas dang /_byang chub sems dpa' thams cad kyang shin tu rnam par dag pa'i lam 'di gcig thun mong du gyur pa yin la/_mthar phyin pa'i rnam par dag pa yang [#]gcig ste/_gnyis pa gang yang med pas ngas de las
[\[7b\]]
[\[7b.1\]]dgongs nas theg pa ni gcig kho na'o zhes bstan zhes bya ba ni gnyis pa thabs kyis gcig tu gsungs par bstan pa'o/_/de la nyan thos zhes bya ba la 'phags pa'i bstan pa rnams ni sgra gtso bor gyur pas slob dpon dang dge ba'i bshes gnyen las bstan pa'i sgra thos pa gcig
[\[7b.2\]]nas gcig tu brgyud cing bsgoms [#]pas 'jig rten las gtan du 'das pa ste/_spyod pa chung zhing 'bras bu mi che ba'i phyir nyan thos zhes bya'o/_/rang sangs rgyas zhes bya ba ni rtag par rab tu dben zhing zhi ba la mos pa dang 'du 'dzi la mi dga' ba sbyor ba sgrub pa yongs su rdzogs
[\[7b.3\]]pa slob dpon dang dge ba'i bshes gnyen gyi lung med par bdag nyid kyis rtogs nas 'jig rten las gtan du 'das pa ste/_spyod pa 'bring dang 'bras bu 'bring yin pa'i phyir rang sangs rgyas zhes bya'o/_/yang na rten cing 'brel par 'byung ba'i rtog pa la ltos [#]nas 'phags pa'i
[\[7b.4\]]'bras bu khong du chud pa'i phyir rkyen las sangs rgyas pa zhes kyang bya'o/_/byang chub sems dpa' zhes bya ba ni byang chub chen po re zhing yongs su tshol ba dang /_sems can la snying brtse ba 'am/_yang na byang chub gnyer ba la yi dam brtan cing dpa' bas yun ring por bsgrubs
[\[7b.5\]]nas 'jig rten las gtan du 'das pa ste/_spyod pa che zhing 'bras bu che ba'i phyir byang chub sems dpa' zhes bya ste/_rgya cher ni bstan bcos rnal 'byor spyod pa'i sa'i 'grel pa las bstan pa bzhin no/_/de ni 'di skad du 'di ltar theg pa gsum po de dag shin tu rnam par dag
[\[7b.6\]]pa ngo bo nyid med pa'i lam 'dir gcig thun mong du gyur pas lam 'di nyid la mthar phyin pa'i rnam par dag pa zhes bya ste/_lam 'di kho nar zad de/_gtan [#]gnyis pa gang yang med pa'i phyir/_lam gcig tu gyur pa 'di nyid las dgongs nas theg pa gcig kho na'o zhes
[\[7b.7\]]gsungs pa yin no zhes bstan par 'gyur te/_de'i phyir dgongs pa zab mo rnam par dgrol ba'i mdo las/_rnam par dag pa'i lam gcig kho nar zad de gnyis pa gang yang med do zhes 'byung gi/_mthar phyin pa'i rnam par dag pa zhes bya ba gzhan mi 'byung bas de'i phyir mthar
[\[8a\]]
[\[8a.1\]]phyin pa'i rnam par dag pa ni shin tu rnam par dag pa'i lam gcig la bya bar mngon no/_/gzhan yang gcig ces bya ba ni rnam pa gsum ste/_dang po ni lam gcig pa'i phyir gcig ces bya'o/_/gnyis pa ni 'bras bu gcig pa'i phyir [#]gcig ces bya'o/_/
[\[8a.2\]]gsum pa ni don gcig pa'i phyir gcig ces bya'o/_/mdo'i tshig 'di yang sbyar na rnam pa gnyis su 'gyur te/_shin tu rnam par dag pa'i lam zhes gsungs pa ni lam gcig kho na nyid do/_mthar phyin pa'i rnam par dag pa zhes gsungs pa ni 'bras bu gcig pa nyid de/_
[\[8a.3\]]gcig pa nyid rnam pa gnyis po de las gzhan gnyis pa gang yang med pa'i phyir de las dgongs nas theg pa gcig kho na'o zhes gsungs pa yin gyis[#]/_'og nas bstan pa ltar don tha dad pa med pa las brtsams pa'i phyir theg pa gcig ces bstan pa lta bu ni ma yin no
[\[8a.4\]]zhes bya ba'i tha tshig go/_/theg pa zhes bya ba de yang sangs rgyas nyag gcig kho na'i theg pa ste/_de'i phyir 'phags pa phreng [#]ldan ma'i mdo las/_nyan thos dang rang sangs rgyas rnams kyang theg pa chen po la 'jug par 'gyur te/_theg pa chen po zhes bya ba ni sangs rgyas kyi theg
[\[8a.5\]]pa'o zhes gsungs so/_gzhan yang dam pa'i chos pad+ma dkar po'i mdo las/_/phyogs bcu'i sangs rgyas zhing dag na/_/theg pa gcig gi chos kho na/_/gnyis dang gsum zhes bya ba med/_/ces gsungs so/_/yang chos kyi sku las theg pa gcig tu bstan te/_de'i phyir
[\[8a.6\]]dam pa'i chos pad+ma dkar po'i mdo'i 'grel pa las/_'di ltar de bzhin gshegs pa'i chos kyi sku dang /_nyan thos kyi chos kyi sku tha dad pa med pa'i phyir lung bstan pa yin no zhes 'byung ste/_phyis [#]rnam par dbye bar bya'o/_/'di ni [#]rnam par bshad pa drug las grangs dang bcas
[\[8a.7\]]pa'i rnam par bshad pa'o/_/de la ngo bo nyid rnam par bshad pa yang longs spyod rdzogs pa'i sku gang yin pa de ni ye shes bzhi'i sems kyi rnam pas phung po la sogs pa bsdus pa'i ngo bo nyid do/_/chos kyi sku gang yin pa de ni de bzhin nyid kyi ngo bo nyid de theg pa gcig gi sgo ni
[\[8b\]]
[\[8b.1\]]bstan pa dang /_don dang sgrub pa dang /_'bras bu rnams la theg pa gcig ces bstan to/_/theg pa gcig pa'i don de yang 'phags pa'i gsung rab kyang rnam pa mang la lo tsA ba dag gis bsgyur ba yang gcig kho na ma yin te/_dgongs pa dag shin tu zab pas/_de'i phyir
[\[8b.2\]]gsar rnying so so nas rtsod pa'i gzhir gyur pa yin no/_/de la dang po'i [#]ni yang dag bden pa la sogs pa slob dpon kha cig dam pa'i chos pad+ma dkar po la sogs pa'i mdo dang bstan bcos dag la brten nas/_thams cad kyang 'di skad du/_sems can thams cad la
[\[8b.3\]]sangs rgyas kyi rang bzhin yod do zhes bstan te/_de'i phyir 'phags pa mya ngan las 'das pa chen po'i mdo las/_srid pa nyi shu lnga po dag la bdag mchis pa zhig lags sam[#]/_bcom ldan 'das kyis bka' stsal pa/_rigs kyi bu bdag ces bya ba ni de bzhin gshegs pa'i
[\[8b.4\]]snying po'i don yin te/_sems can thams cad la sangs rgyas kyi rang bzhin yod pas de ni bdag ces bya ba'i don to zhes gsungs pa dang /_gzhan yang de nyid las/_sems can dang sangs rgyas kyi rang bzhin ni gcig pa yang ma yin tha dad pa yang ma yin pas sangs rgyas rnams dang /_
[\[8b.5\]]mtshungs pa ni ji ltar nam mkha' sems can thun mong du yod pa bzhin no zhes gsungs pa dang /_gzhan yang de nyid las/_de la seng ge'i sgra bsgrags pa zhes bya ba ni nges par sems can thams cad la sangs rgyas kyi rang bzhin yod par bstan pa'o zhes gsungs pa dang gzhan yang de
[\[8b.6\]]nyid las dper na gang zhig la/_'o ma dang zho yod pas kha cig gis de la khyod la mar yod dam zhes dris pa dang /_smras pa/_bdag la zho yod kyi yang dag par mar ni ma yin no zhes zer ro/_/thabs mkhas pa gang yin pa de ni phyis thob pa las bsams nas de'i phyir mar yod do
[\[8b.7\]]zhes zer ro/_/sems can rnams kyang de bzhin te thams cad la sems yod do/_ji tsam du sems yod pa gang yin pa de ni bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur bas don de'i phyir ngas sems can thams cad la sangs rgyas kyi rang
[\[9a\]]
[\[9a.1\]]bzhin yod do zhes gsungs pa dang /_gzhan yang de nyid las/_sems can thams cad ni sangs rgyas kyi rang bzhin yod par gsungs pa dang /_theg pa gcig tu mtshungs pa dang rnam par grol ba gcig tu mtshungs pa dang /_rgyu gcig pa dang /_'bras bu
[\[9a.2\]]gcig pa dang /_bdud rtsi gcig pa thams cad kyis rtag pa dang /_bde ba dang /_nga dang yongs su gtsang ba thob par 'gyur ba gang yin pa de ni ro gcig pa nyid ces bya'o zhes gsungs so/_/gzhan yang dam pa'i chos pad+ma dkar po'i mdo las/_phyogs bcu'i sangs rgyas zhing
[\[9a.3\]]dag ni/_/theg pa gcig gi chos kho na/_/gnyis dang gsum zhes bya ba med/_/sangs rgyas thabs kyis bstan ma gtogs/_/zhes gsungs pa dang /_gzhan yang de nyid las/_/dngos po 'di gcig bden pa ste/_/gzhan gnyis po dag bden pa min/_/zhes gsungs
[\[9a.4\]]so/_/gzhan yang phreng ldan ma'i mdo las/_nyan thos dang rang sangs rgyas dag kyang theg pa chen po la 'jug par 'gyur ro zhes gsungs so/_/gzhan yang lha'i bu su can gyis zhes [#]pa'i mdo las/_'jam dpal gyis smras pa/_thams cad nges par sangs rgyas su 'grub par
[\[9a.5\]]'gyur bas/_khyod the tshom za bar mi bya'o/_/de ci'i phyir zhe na/_thams cad kyis de bzhin gshegs pa'i 'tshang rgya ba thob par bya ba'i phyir ro zhes gsungs so/_/rgya cher ni 'di [#]nyid las bshad pa bzhin no/_/gzhan yang 'phags pa lang kar gshegs pa'i mdo las/_'dod chen po [#]
[\[9a.6\]]ni rnam pa gnyis te/_dge ba'i rtsa ba thams cad bsregs [#]pa dang /_sems can thams cad la snying brtse zhing 'khor ba'i mtha' ji srid par smon lam btab pa ste/_rnam pa gnyis las phyi ma gcig nges par mngon par rdzogs par 'tshang mi rgya ste/_zhib tu de nyid las bstan pa
[\[9a.7\]]bzhin no/_/'phags pa lang kar gshegs pa bam po bzhir byas pa las tshig mi mthun yang don 'di dang mthun par 'byung bas/_mdo sde 'di dag las gsungs pa dang sbyar na rigs med pa'i sems can yang sangs rgyas su 'grub par 'gyur ro zhe'o/_gzhan yang theg pa chen
[\[9b\]]
[\[9b.1\]]po bsdus pa'i 'grel pa mi mthun pa rnam pa gcig las/_yongs su skyo ba'i theg pa lngas las byed do zhes bya ba dang /_gzhan yang de nyid las dbang po dang rigs ma nges pa'i nyan thos de dag kyang theg pa chen po bsgom [#]par rnam par gzhag pa'i phyir ro zhes 'byung ste/_de la dad pa la
[\[9b.2\]]sogs pa'i dbang po thob pa gang yin pa de yang dbang po nges pa zhes mi bya ste/_'phags pa'i 'bras bu mi [#]thob pa'i phyir ro/_/mi shes pa kun shes pa la sogs pa'i dbang po gsum po dag thob pa gang yin pa de ni nges pa'i dbang po zhes bya ste/_'di ltar 'phags pa'i 'bras bu thob pa'i
[\[9b.3\]]phyir ro/_/rtse mo la gnas pa gang yin pa de yang dbang po nges pa zhes mi bya ste/_'di ltar ngan 'gro rnam pa bzhi dang da dung ma bral ba'i phyir ro/_/bzod pa la gnas pa gang yin pa de ni nges pa'i rigs can zhes bya ste/_ngan 'gro rnam pa bzhi dang bral ba'i phyir ro/_/nyan thos gang dbang po dang
[\[9b.4\]]rigs nges pa nyid du ma gyur pa gang yin pa de dag ni dman pa las chen por bsgyur du rung ngo /_/dbang po dang rigs nges pa thob pa gang yin pa de dag ni bsgyur du mi rung ngo /_/nyan thos 'di lta bu dag la dman pa las chen por yongs su bsgyur ba'i don yod pa ma yin na ci'i phyir theg pa
[\[9b.5\]]gcig tu gsungs/_theg pa chen po'i bstan pa dang sbyar na ci tsam du byang chub sems dpa'i lam la rtse gcig tu mi bsgom [#]pa gang yin pa de dag ni dbang po dang rigs ma nges pa zhes bya'o [#]zhes bstan pa'i phyir/_nyan thos thams cad la dman pa las chen por yongs su bsgyur ba'i
[\[9b.6\]]don yod pas theg pa chung ngu pa'i gang zag 'di lta bu dag kyang theg pa chen po sgrub tu gzhug par mdzad pa yin no zhe'o/_/gzhan yang shes rab kyi pha rol tu phyin pa'i 'grel pa las lam ni rnam pa bzhi yod de/_lha dang mi'i lam dang theg pa gsum gyi lam dang bzhi'o/_/byang chub
[\[9b.7\]]sems dpa'i chos ni sems can drangs nas theg pa chen po'i lam la rab tu dgod pa yin yang gang theg pa chen po'i lam la 'jug pa'i 'os su mi rung ba de dag ni theg pa 'og ma gnyis la 'jog par byed do/_/gang mya ngan las 'das par 'jug pa'i 'os su mi 'gyur ba de dag ni lha dang mi'i
[\[10a\]]
[\[10a.1\]]bsod nams dang bde ba la bkod nas mya ngan las 'das pa'i rgyu sgrub tu gzhug par byed do zhes 'byung ngo /_/gzhan yang dam pa'i chos pad+ma dkar po'i 'grel pa las/_nyan thos ni rnam pa bzhi ste/_nges pa dang /_mngon pa'i nga rgyal can dang /_byang chub las
[\[10a.2\]]phyir ldog pa dang /_sprul pa'i nyan thos so/_/nyan thos rnam pa gnyis ni de bzhin gshegs pas lung bstan par mdzad de/_'di lta ste sprul pa'i nyan thos dang sngar log pa las yang byang chub tu sems bskyed pa'o/_/nges pa dang mngon pa'i nga rgyal can gyi nyan thos rnam pa gnyis ni
[\[10a.3\]]dbang po yongs su ma smin pa'i phyir de bzhin gshegs pas lung ston par mi mdzad kyi/_byang chub sems dpa' dag gis lung ston par byed pa ni thabs kyis sems bskyed du gzhug pa'i phyir ro zhes 'byung bas bstan pa 'di dang sbyar na gdon mi za bar rigs med pa'i sems can zhes bya
[\[10a.4\]]ba yang med la/_rigs nges pa'i nyan thos dang /_rang sangs rgyas gtan du sangs rgyas su mi 'grub po zhes bya ba yang med do/_/dgongs pa zab mo rnam par dgrol ba'i mdo dang /_bstan bcos rnal 'byor spyod pa'i sa la sogs pa las/_nges par sangs rgyas su mi 'grub bo zhes
[\[10a.5\]]gsungs pa ni dbang po yongs su ma smin pa'i dus kyi cha la ltos nas bstan pa yin gyi/_gdon mi za bar sangs rgyas su mi grub pa'i [#]phyir ni ma yin te/_de'i phyir bstan bcos rin po che'i ngo bo nyid bstan pa las 'di ltar 'dod chen pa rnams kyang mya ngan las mi 'da' zhing mya ngan las 'da' ba'i
[\[10a.6\]#]rigs med do zhes bstan pa de'i don ji lta bu zhe na/_theg pa chen po la skur pa btab pa'i rgyu rab tu bstan pa'i phyir dang /_dus tshad med pa rnams la ltos pa'i phyir ro/_/de skad bstan kyang de dag la yang dag par na rnam par dag pa'i ngo bo nyid yod pa'i phyir de dag la gtan du rnam par
[\[10a.7\]]dag pa'i ngo bo nyid med ces byar mi rung ngo zhes bstan pa yin no/_/bstan bcos rnal 'byor spyod pa'i sa las ni/_lhag ma med pa'i mya ngan [#]'das pa'i dbyings su rtsol ba'i dngos po thams cad dang /_mngon par 'du byed pa'i las thams cad dang bral ba yin no zhes bstan la/_gong du
[\[10b\]]
[\[10b.1\]]bshad pa lta na ni nyan thos rnams kyang nges par sangs rgyas su 'grub par bstan na/_rnal 'byor spyod pa'i sa las bstan pa ji ltar khong du chud cing rnam par bshad par bya zhe na/_smras pa/_dam pa'i chos pad+ma dkar po'i mdo las/_nga mya ngan las 'das pa'i 'og tu slob ma kha cig mdo sde
[\[10b.2\]]'di ma thos pas byang chub sems dpa'i spyod pa khong du mi chud de/_bdag nyid kyis thos pa'i yon tan gang yin pa de la mya ngan las 'das pa'i 'du shes bskyed nas mya ngan las 'da'o/_/nga ni 'jig rten gyi khams gzhan na mngon par sangs rgyas nas ming yang tha dad par gyur te/_
[\[10b.3\]]gang zag de mya ngan las 'das pa'i 'du shes bskyed nas mya ngan las 'das mod kyi sangs rgyas kyi zhing de dag tu sangs rgyas kyi ye shes yongs su tshol bar byed do zhes gsungs te/_shes rab kyi pha rol tu phyin pa'i 'grel pa las kyang 'di dang mthun par ston to/_gzhan yang mya ngan
[\[10b.4\]]las 'das pa chen po'i mdo las/_nyan thos dang rang sangs rgyas bskal pa brgyad khri dang drug khri dang /_bzhi khri dang nyi khri dang khri'i bar du gnas pa gang yin pa de ni mya ngan las 'das pa zhes bya'o/_/bla na med pa'i chos kyi mnga' bdag 'phags pa'i rgyal po'i gnas [#]gang yin pa de ni mya
[\[10b.5\]]ngan las 'das pa chen po zhes bya'o zhes gsungs pa dang /_gzhan yang 'phags pa lang kar gshegs pa'i mdo las/_/rgya mtsho la ni shing 'phyo ba/_/rtag tu rlabs kyis g.yeng ba ltar/_/nyan thos rmongs pa de bzhin te/_/mtshan nyid rlung gis rnam par g.yengs/_/kun las
[\[10b.6\]]ldang las de log kyang /_/nyon mongs bag chags gzhan gyis bcings/_/ting nge 'dzin gyi bde bas myos/_/zag pa med pa'i dbyings la gnas/_/mthar phyin tshul ni de la med/_/phyir yang de las mi ldog ste/_/ting 'dzin rnams kyi lus thob ste/_/bskal pa tshad med de mi srid/_/
[\[10b.7\]]chang gis myos pa'i skyes bu dag_/myos byed zad nas sangs 'gyur ltar/_/de dag chos rtogs de bzhin te/_/bla med sangs rgyas sku thob 'gyur/_/zhes gsungs so/_/gzhan yang dam pa'i chos pad+ma dkar po'i mdo'i 'grel pa las/_yang dag par mngon pa'i nga rgyal can gyi gang
[\[11a\]]
[\[11a.1\]]zag med kyang 'di ltar 'jig rten pa'i ting nge 'dzin yod pa dang /_yang dag par mya ngan las 'das pa'i 'du shes bskyed pas de dag gi gnyen por sprul pa'i grong khyer gyi dpe gsungs pa yin par rig par bya'o zhes bya ba dang /_gzhan yang de nyid las gang
[\[11a.2\]]zag bzhi po yang thabs kyis mya ngan las 'das pa'i grong khyer du bzung ba'i [#]phyir ro/_/mya ngan las 'das pa'i grong khyer na bsam gtan dang ting nge 'dzin rnams kyi grong khyer te/_grong khyer de dag las 'das [#]nas mya ngan las 'das pa chen po'i grong khyer du bzung ba'i [#]phyir ro zhes 'byung bas/_/
[\[11a.3\]]de skad bstan pa de dag dang sbyar na bstan bcos rnal 'byor spyod pa'i sa las lhag ma med pa'i mya ngan las 'das pa zhes bstan pa de ni 'phags pa lang kar gshegs pa las/_ting nge 'dzin gyi bde ba zhes gsungs pa nyid de/_dngos po dang bral ba'i phyir lhag ma med pa zhes bya'i/_yang dag par na
[\[11a.4\]]lhag ma med pa nyid ma yin te/_rnam par 'gyur ba dang ldan pa'i phyir ro/_/de'i phyir 'phags pa phreng ldan ma'i mdo las/_de lta bas na dgra bcom pa dang /_rang sangs rgyas de dag skye ba'i chos can lhag ma dang bcas pa ma zad pa'i phyir skye ba dang bcas pa'o/_/tshangs par spyod pa lhag ma ma
[\[11a.5\]]bsgrubs pa'i phyir/_dngos po ma 'dres pa ma yin pa'o/_/mthar phyin pa ma yin pa'i phyir bya ba dang bcas pa'o/_/de dag las ma 'das pa'i phyir spang bar bya ba [#]dang bcas pa'o/_/'di ltar ma spangs pa'i phyir mya ngan las 'das pa dang mi ring ba yin no zhes gsungs pa dang /_gzhan yang de nyid
[\[11a.6\]]las mya ngan las 'das pa nges pa thob par gyur to zhes gsungs pa ni sangs rgyas rnams thabs kyis [#]gsungs pa yin pas de bzhin gshegs pa nyag gcig gis mya ngan las 'das pa brnyes pa yin no zhes gsungs pa dang sbyar na/_bskal pa brgyad khri la sogs pa'i bar du ting nge 'dzin gyi bde ba la
[\[11a.7\]]gnas pa ni btags pa'i lhag ma med pa yin gyi/_yang dag par lus dang shes pa gnyis 'gags pa'i lhag ma med pa'i mya ngan las 'das pa ni med par shes par bya ste/_de'i phyir theg pa pa gnyis kyang gdon mi za bar sangs rgyas su 'grub par 'gyur ba des na/_mdo sde rnams las yang dag
[\[11b\]]
[\[11b.1\]]pa'i don du ni theg pa gcig kho na'o zhes bstan la/_btags pa tsam du ni theg pa pa gnyis kyang bstan pa yin no zhes zer ro//_//bam po nyi shu bdun pa/_de la gnyis pa ni slob dpon h+yan tsang gis [#]mdo sde dang bstan bcos rnams la brten nas/_rigs rnam pa lnga rnam
[\[11b.2\]]par bzhag nas rigs med pa'i sems can mya ngan las 'da' ba'i rigs med [#]pa dang /_rigs nges pa'i theg pa pa gnyis gdon mi za bar sangs rgyas mi 'grub bo zhes bstan te/_de'i phyir legs pa'i tshul khrims bstan pa'i mdo las/_gang la byang chub sems dpa'i rigs med pa de dag
[\[11b.3\]]nan tan brtson 'grus skyed [#]par byed mod kyi/_nams kyang bla na med pa yang dag par rdzogs pa'i byang chub thob par mi 'gyur ro zhes gsungs pa dang /_gzhan yang bstan bcos yongs su 'dzin pa las rigs can ma yin pa de dag ni rigs med pa'i phyir sems bskyed nas nan tan brtson 'grus
[\[11b.4\]]spyad kyang nges par bla na med pa yang dag par rdzogs pa'i byang chub tu mngon par rdzogs par 'tshang rgya bar mi 'gyur ro zhes bstan te/_bstan bcos rnal 'byor spyod pa'i sa las kyang 'di skad du ston to/_/gzhan yang mdo 'di nyid las zhi ba bgrod pa gcig pa'i nyan thos kyi rigs can gyi gang zag gang
[\[11b.5\]]yin pa de [#]ni sangs rgyas rnams kyis brtson pa'i sbyor ba dang thabs [#]sna tshogs kyis gdul bar mdzad kyang byang chub kyi snying po la bzhag ste/_bla na med pa yang dag par rdzogs pa'i byang chub thob par bya bar mi nus so zhes gsungs pa dang /_gzhan yang dgongs pa zab mo rnam par dgrol ba'i mdo las
[\[11b.6\]]don mchog mngon par grub pa'i nyan thos zhi ba'i rigs can gyi gang zag ni sangs rgyas thams cad kyi [#]mthu ci mnga' ba gtugs te gdul bar mdzad kyang de byang chub kyi snying po la 'dug ste/_bla na med pa'i byang chub thob [#]par mi nus pa gang yin pa de ni ngas zhi ba'i nyan thos zhes bya'o zhes bstan to/_/
[\[11b.7\]]zhes gsungs pa dang /_gzhan yang byang chub sems dpa'i sde snod kyi mdo las/_yang dag pa la nges pa'i sems can ni yang dag pa'i chos kyi snod yin pas de bzhin gshegs pas chos bstan kyang rung ma bstan kyang rung ste/_thams cad rnam par grol ba thob par 'gyur ro/_/log pa las
[\[12a\]]
[\[12a.1\]]nges pa'i sems can ni chos yang dag pa'i snod ma yin pas de bzhin gshegs pas de la chos bstan kyang rung ma bstan kyang rung ste/_nams [#]kyang rnam par grol ba thob pa'i 'os su mi 'gyur bas de bzhin gshegs pas yang dag pa ji lta ba bzhin du sems can de chos kyi snod
[\[12a.2\]]ma yin par mkhyen nas spong bar mdzad do zhes gsungs pa dang /_gzhan yang 'phags pa sor mo'i [#]phreng ba'i mdo las/_sems can rnams kyi tshogs rnam pa gsum las nyan thos kyi theg pa dang /_theg pa chen po'i tshogs gnyis kho na ni gsor rung ba dang gsor mi rung ba'o/_/de la log pa la
[\[12a.3\]]nges pa ni 'di lta ste/_'dod chen pa [#]dag go/_/yang dag pa la nges pa ni 'di lta ste/_de bzhin gshegs pa dang byang chub sems dpa' dang theg pa gnyis so zhes gsungs pa dang /_gzhan yang legs pa'i tshul khrims bstan pa'i mdo las/_sems can gdul bar bya ba ni rnam pa bzhi
[\[12a.4\]]yod de/_nyan thos kyi rigs can nyan thos kyi lam thob par 'gyur ba dang /_rang sangs rgyas kyi rigs can rang sangs rgyas kyi lam thob par 'gyur ba dang /_sangs rgyas kyi rigs can sangs rgyas kyi lam thob par 'gyur ba dang /_lha dang mi'i rigs can lha dang mi'i bde ba thob par 'gyur ba
[\[12a.5\]]ni rnam pa bzhi zhes bya'o zhes gsungs pa dang /_gzhan yang phreng ldan ma'i mdo las/_gzhan yang ji ltar sa chen pos khur lci ba rnam pa bzhi khyer ba bzhin te/[ #]bzhi gang zhe na/_rgya mtsho chen po rnams dang /_ri rnams dang rtswa dang shing rnams dang sems can rnams so/_/de bzhin du chos yang dag pa
[\[12a.6\]]yongs su 'dzin pa'i rigs kyi bu dang rigs kyi bu mo dag kyang sa chen po ltar khur lci ba rnam pa bzhi khyer bas sa chen po dper rnam par gzhag pa yin te/_bzhi gang zhe na/_'di lta ste/[#]dge ba'i bshes gnyen dang bral ba/_thos pa med pa chos ma yin pa spyod pa'i sems can dag la lha dang
[\[12a.7\]]mi'i dge ba'i rtsa ba sgrub tu gzhug pa dang /_nyan thos yongs su gnyer ba dag la nyan thos kyi theg pa ston par byed pa dang /_rang sangs rgyas yongs su gnyer ba dag la rang sangs rgyas kyi theg pa ston par byed pa dang /_theg pa chen po yongs su gnyer ba dag la theg pa chen po ston par byed
[\[12b\]]
[\[12b.1\]]pa'o zhes gsungs pa dang /_gzhan yang shes rab kyi pha rol tu phyin pa'i mdo las sems can gang nyan thos kyi theg pa'i rigs su nges pa dag ni/_chos 'di thos nas myur du rang gi zag pa med pa'i sa thob par 'gyur ro/_/rang sangs rgyas kyi theg pa'i rigs su nges pa dag ni
[\[12b.2\]]chos 'di thos nas myur du rang gi theg pa la gnas pas nges par 'byung bar 'gyur ro/_/bla na med pa'i theg pa'i rigs su nges pa dag ni chos 'di thos nas myur du bla na med pa yang dag par rdzogs pa'i byang chub thob [#]par 'gyur ro/_/sems can gang yang dag pa nyid du skyon med pa la
[\[12b.3\]]ma zhugs shing rigs rnam pa gsum gang du yang ma nges pa dag kyang chos 'di thos nas bla na med pa yang dag par rdzogs pa'i byang chub tu sems skyed [#]par byed do zhes gsungs te/_'phags pa sa bcu'i mdo'i 'grel pa las kyang phal cher 'di dang mthun par bshad do/_/gzhan
[\[12b.4\]]yang bstan bcos byang chub sems dpa'i sa yongs su 'dzin pa las/_gang zag yongs su smin par bya ba ni mdor bsdu na rnam pa bzhi yod de/_nyan thos kyi rigs can dag nyan thos kyi theg pas [#]yongs su smin par bya ba dang /_rang sangs rgyas kyi rigs can dag rang sangs rgyas
[\[12b.5\]]kyi theg pas yongs su smin par bya ba dang /_sangs rgyas kyi rigs can dag bla na med pa'i theg pas yongs su smin par bya ba dang /_rigs med pa dag bde 'gros yongs su smin par bya'o zhes bstan pa dang /_gzhan yang bstan bcos rnal 'byor spyod pa'i sa las yongs su mya
[\[12b.6\]]ngan las 'da' ba'i chos can ma yin pa dag bdag gi [#]ni byang chub rnam pa gsum gyi sa bon med pa yin no zhes bya ba dang /_gzhan yang de nyid las rigs med pa la gnas pa'i gang zag ni gtan du mya ngan las 'da' ba'i chos can ma yin pa zhes bya'o [#]zhes bya ba la sogs pa bstan
[\[12b.7\]]pa dang /_gzhan yang de nyid las gang dag la de bzhin nyid la dmigs pa'i rkyen rtogs par bya ba la gtan du sgrib pa'i sa bon yod pa de dag ni yongs su mya ngan las mi 'da' ba'i rigs dang ldan pa'i gang zag tu rnam par gzhag la/_gang dag [#]de lta ma yin pa de dag ni yongs su mya
[\[13a\]]
[\[13a.1\]]ngan las 'da' ba'i rigs dang ldan pa'i gang zag tu rnam par gzhag go zhes 'byung ngo /_/gzhan yang bstan bcos mdo sde'i rgyan las/_rigs med pa ni rnam pa gnyis te/_dus kyi mtha' la ltos te mya ngan las mi 'da' ba dang /_gtan du mya ngan las
[\[13a.2\]]mi 'da' ba'o/_/dus kyi mtha' la ltos te mya ngan las mi 'da' ba'i chos can yang rnam pa bzhi ste/_gcig tu sdig pa spyod pa dang /_dge ba'i chos thams cad spangs pa dang /_rnam par grol ba'i phyogs kyi dge ba'i rtsa ba med pa dang /_dge ba'i rgyu chung zhing yongs su ma rdzogs
[\[13a.3\]]pa'o/_/gtan du mya ngan las mi 'da' ba'i chos can ni 'di ltar rgyu med pa'i phyir mya ngan las 'da' ba'i rigs med pa ste/_'khor ba yongs su gnyer zhing mya ngan las 'das pa mi tshol ba'i gang zag go zhes bshad do/_gzhan yang bstan bcos theg pa chen po bsdus pa'i 'grel
[\[13a.4\]]pa mi mthun pa rnam pa gcig las/_/sgrib dang bcas shing rgyu mi ldan/_/sems can khams rnams thams cad ni/_/nges pa gnyis la gnas pas na/_/sangs rgyas rnams la mnga' dbang med/_/ces 'byung ste/_slob dpon dbyig gnyen gyis mdzad pa'i 'grel pa las/_
[\[13a.5\]]sems can mya ngan las 'da' ba'i rigs med pa gang yin pa de ni rgyu dang mi ldan pa zhes bya ste/_sangs rgyas rnams 'di'i gnas skabs su mya ngan las 'da' bar mdzad par yang mi spyod la/_rdzu 'phrul gyis mnga' dbang mdzad par mi spyod do[#]/_/'di ltar 'khor ba la mngon par zhen cing
[\[13a.6\]]mya ngan las 'das pa la ma mos pas so zhes bshad do/_/slob dpon h+yan tsang gis bsgyur ba'i theg pa chen po bsdus pa las ni/_/sems can khams la kun du yang /_/sgrib bcas rgyu dang mi ldan la/_/nges pa gnyis ni 'jug pas na/_/sangs rgyas rnams la mnga' dbang med/_/
[\[13a.7\]]ces 'byung ste/_slob dpon dbyig gnyen gyis mdzad pa'i 'grel pa las/_sems can gyi khams na mya ngan las 'das pa'i chos med pa gang yin pa de ni rgyu ma tshang ba zhes bya'o zhes 'byung ste/_des ni de dag la mya ngan las 'das pa'i rgyu med par bstan to/_/rigs med pa'i phyir sangs
[\[13b\]]
[\[13b.1\]]rgyas rnams de dag la mnga' dbang mdzad du yang med do zhes bya ba'i tha tshig ste theg pa chen po bsdus pa'i 'grel pa mi mthun pa'i rnam pa gcig las kyang de skad du ston to/_/slob dpon ngo bo nyid med kyi 'grel pa las ni nyon mongs pa dang /_las dang rnam par smin pa'i sgrib pa dang ldan pa'i phyir
[\[13b.2\]]sgrib pa dang ldan pa zhes bya'o/_/mya ngan las 'da' ba'i rgyu dang rigs med pa'i phyir rgyu ma tshang ba zhes bya'o/_/sangs rgyas rnams kyis gong du bstan pa lta bu'i sems can de dag mya ngan las 'da' bar mnga' dbang mdzad par yang mi spyod do zhes 'byung ste/_rgya cher de nyid las bstan pa bzhin
[\[13b.3\]]no/_/gzhan yang sangs rgyas kyi [#]sa'i 'grel pa las rigs rnam pa lnga yod par bstan pa'i don ni snga ma bzhin du rig par bya ste/_de nyid las rigs can lnga pa ni yon tan skye ba'i rgyu med pa'i phyir nams kyang mya ngan las 'da' ba'i dus med do zhes bshad do/_/gzhan yang 'phags pa sa bcu'i
[\[13b.4\]]'grel pa las log pa'i phung po lnga la nges pa ni mya ngan las 'da' bar mi 'gyur ba zhes bya'o zhes 'byung ste/_bstan pa 'di dag dang sbyar na rigs med pa'i sems can ni mya ngan las 'da' ba'i rgyu med la theg pa 'og ma gnyis ni nges par sangs rgyas su mi 'grub po zhes ston to/_/
[\[13b.5\]]gal te de lta na ci'i phyir theg pa gcig tu gsungs/_sngar khungs su bstan pa'i gsung rab de dag kyang ji ltar go zhing rnam par bshad par bya zhe na/_smras pa/_'phags pa mya ngan las 'das pa chen po'i mdo las ji skad du/_rigs kyi bu bdag ces bya ba ni de bzhin
[\[13b.6\]]gshegs pa'i snying po'i don to/_/gzhan yang sems can thams cad la sangs rgyas kyi rang bzhin yod de rtag par gnas shing rnam par 'gyur ba med pa'o zhes gsungs so/_/gzhan yang bstan bcos rin po che'i rang bzhin bstan pa las sems can thams cad la de bzhin gshegs
[\[13b.7\]]pa'i snying po yod par cis mngon zhe na/_smras pa/_sangs rgyas thams cad kyi mnyam pa'i chos nyid kyi sku la brten [#]nas sems can thams cad la de bzhin gshegs pa'i snying po yod par rig par bya'o zhes 'byung bas sems can thams cad la de bzhin gshegs pa'i snying po yod do/_/
[\[14a\]]
[\[14a.1\]]gsung rab gong ma de dag las bstan pa dag ni thams cad kyang de bzhin nyid chos kyi sku sangs rgyas kyi rang bzhin yin pas des na rigs rnam pa lnga po kun la yang sangs rgyas kyi rang bzhin yod do/_/gzhan yang 'phags pa mya ngan las 'das pa chen po'i mdo las/_
[\[14a.2\]]dper na 'ga' zhig ces bya ba nas [#]thob par 'gyur ro zhes bya ba'i bar du gsungs pa ni thams cad kyang spyod pa'i ngo bo nyid yin pas nges par thob par 'gyur ba'i phyir te/_rigs ma nges pa las brtsams nas phyogs gcig bstan pa yin no/_/gzhan yang dam pa'i chos pad+ma dkar po'i
[\[14a.3\]]mdo las/_/phyogs bcu'i sangs rgyas zhing dag na/_/theg pa gcig gi chos kho na/_/gnyis dang gsum zhes bya ba med/_/sangs rgyas thabs kyis [#]bstan ma gtogs/_/zhes gsungs pa ni mdo tshig 'dir bshad pa yang so so nas bshad pa mi mthun pas/_slob dpon laM
[\[14a.4\]]shi ba la sogs pa na re gnyis med ces bya ba ni nyan thos dang rang sangs rgyas kyi med pa'o/_/gsum med ces bya ba ni nyan thos dang rang sangs rgyas dang /_theg pa chen po pa las pha rol du phyin pa drug phyogs gcig tu spyod pa'i byang chub sems dpa' med pa'o zhe'o/_/gzhan yang kha cig
[\[14a.5\]]na re gnyis med ces bya ba ni 'di lta ste gnyis pa rang sangs rgyas kyi theg pa med pa'o/_/gsum med ces bya ba ni 'di lta ste/_gsum pa nyan thos kyi theg pa med pa'o/_/kha cig na re snga ma'i bshad pa 'di gnyis ni rgyu'i theg pa rnam par gzhig pa yin gyi/_sangs rgyas kyi theg pa la
[\[14a.6\]]ni mthar phyin pa'i 'bras bu'i ngo bo nyid du ma [#]mthong bas gzhig pa'i thugs [#]ma thub bo zhe'o[#]/_/'dir ni gnyis dang gsum zhes bya ba des sangs rgyas kyi sku las brtsams nas don de yang dag par gzhig pa yin te/_de la gnyis med ces bya ba ni de bzhin gshegs pa [#]longs spyod
[\[14a.7\]]rdzogs pa'i sangs rgyas kyi theg pa kho na yod kyi/_nyan thos dang rang sangs rgyas kyi theg pa gnyis po de dag med pa'o/_/phreng ldan ma'i mdo las/_nyan thos dang rang sangs rgyas kyang theg pa chen por 'jug par 'gyur ro zhes gsungs pa ni sangs rgyas kyi theg pa nyid du'o/_/dam pa'i
[\[14b\]]
[\[14b.1\]]chos pad+ma dkar po'i mdo las/_/dngos po 'di gcig bden pa ste/_/gzhan gnyis po dag bden pa min/_/zhes gsungs pa ni/_gsum du med kyi/_de bzhin gshegs pa'i sku'i [#]theg pa gcig kho nar zad pas nyan thos dang rang sangs rgyas dang /_sangs rgyas kyi theg pa zhes bya ba
[\[14b.2\]]gsum po dag med do zhes bstan pa'o/_/bstan bcos theg pa chen po bsdus pa las kyang /_byang chub sems dpa' sa gnyis pa la ma zhugs pa dag ni 'du shes 'di lta bu skyed [#]de 'di lta ste/_'di ltar theg pa gsum gyi gang zag spyod pa'i bye brag tha dad pas theg pa gcig gi tshul la rmongs
[\[14b.3\]]par gyur to snyam mo zhes bshad do/_/dam pa'i chos pad+ma dkar po'i mdo las kyang /_theg pa gnyis kyang yod pa ma yin no[#]/_rnam pa gsum du yod pa lta smos kyang [#]ci dgos zhes gsungs so/_/mya ngan las 'das pa chen po'i mdo las/_de bzhin gshegs pa dang nyan thos dang rang sangs
[\[14b.4\]]rgyas rnams/_sangs rgyas kyi rang bzhin dang gcig tu mtshungs so/_/zag pa med pa yang gcig tu mtshungs so zhes gsungs pa yang snga ma ni gnyis su 'dzin pa rnam par bshig nas gcig pa nyid la phyogs pa dang dman pa rnam par bshig nas/_rgya chen po la 'jug par mdzad do/_/phyi ma
[\[14b.5\]]ni gsum du 'dzin pa rnam par bshig nas gcig pa nyid la phyogs pa dang /_dngos po bkag nas don la phyogs par mdzad do zhes zer te/_de ltar rnam pa gnyis su bshad pa yod kyang bshad pa ni gnyis pa bzang ngo /_/de'i phyir dam pa'i chos pad+ma dkar po'i mdo'i 'grel pa las/_
[\[14b.6\]]gnyis pa thabs kyi le'u las ni gnyis su 'dzin pa rnam par bshig nas gcig pa nyid rab tu ston to zhes 'byung ba yin no/_/gzhan yang sangs rgyas phal po che'i mdo las/_theg pa gnyis kyi ming [#]yang med do zhes gsungs pa dang /_gzhan yang dam pa'i chos pad+ma dkar po'i mdo las/_
[\[14b.7\]]'jig rten na theg pa pa gnyis kyis mya ngan las 'da' ba thob par 'gyur zhes bya ba ni med kyi/_sangs rgyas kyi theg pa gcig kho nas mya ngan las 'da' ba thob par zad do zhes bya ba dang /_gzhan yang de nyid las/_/sangs rgyas theg gcig kho na ste/_/bsti ba'i gnas phyir gnyis
[\[15a\]]
[\[15a.1\]]su bshad/_/ces gsungs so/_/theg pa chen po bsdus pa'i 'grel pa mi mthun pa rnam pa gcig las/_dad pa la sogs pa'i dbang po dag ni nges pa'i dbang po zhes mi bya'o zhes 'byung ba yang /_theg pa chen po bsdus pa'i 'grel pa gzhan rnam pa gnyis
[\[15a.2\]]las/_tshig de lta bu mi 'byung ba'i phyir de yang tshad mar mi rung ngo /_/'phags pa shes rab kyi pha rol tu phyin pa'i 'grel pa las/_mya ngan las 'da' bar 'jug pa'i 'os su mi rung ba de dag ni lha dang mi'i bsod nams dang bde ba la bkod nas mya ngan las 'das pa'i rgyu dang rkyen sgrub [#]tu gzhug
[\[15a.3\]]par mdzad do zhes bstan pa ni lha dang mi'i theg pa yang rnam pa gnyis te/_dang po gtan du mya ngan las 'da' bar mi 'gyur ba gang yin pa de dag ni lha dang mi'i theg pas yongs su smin par mdzad do/_/gnyis pa re zhig tsam du mya ngan las 'da' ba'i rigs med pa gang yin pa de dag ni lha dang
[\[15a.4\]]mi'i theg pas yongs su smin par mdzad nas/_mya ngan las 'da' ba'i rgyu sgrub [#]tu gzhug par mdzad do zhes zer te/_de ltar rnam pa gnyis su bshad pa yod kyang /_'grel pa de las ni re zhig tsam du rigs med pa'i phyogs gcig las [#]brtsams nas de skad bstan pa yin no/_/yang na
[\[15a.5\]]de las byang chub sems dpa'i snying rje dang smon lam gyi thabs lhag ma med pa'i mya ngan las 'das par bzla bar 'dod pa rab tu bstan pa yin gyi/_thams cad mya ngan las 'da' bar 'gyur bar bstan pa ni ma yin pa'o/_/dam pa'i chos pad+ma dkar po'i 'grel pa las/_gdon mi za
[\[15a.6\]]bar mngon pa'i nga rgyal can gyi nyan thos rnam pa gnyis ni dbang po yongs su ma smin pa'i phyir/_de bzhin gshegs pas lung ston par mi mdzad kyi/_byang chub sems dpa' dag gis lung ston par byed pa ni thabs kyis sems bskyed du gzhug pa'i phyir ro zhes bstan pa ni byang chub
[\[15a.7\]]sems dpa' dag gis sangs rgyas su 'grub par lung ston pa ste/_de dag theg pa chen po la sems bskyed du gzhug par 'dod pa'i phyir te/_de yang thabs kyis bstan pa yin gyi/_yang dag par sangs rgyas su 'grub par 'gyur ba ni ma yin pa'o/_/'phags pa dam pa'i chos pad+ma dkar
[\[15b\]]
[\[15b.1\]]po'i mdo las/_mya ngan las 'das pa'i 'du shes bskyed nas mya ngan las 'da'o/_/'jig rten gyi khams gzhan na sangs rgyas kyi ye shes tshol bar byed do zhes gsungs pa ni/_dam pa'i chos pad+ma dkar po'i mdo'i dpe gtan la phab pa dang sbyar na/_de las thams cad kyang 'dus ma
[\[15b.2\]]byas kyi 'du shes la gnas pas mya ngan las 'das so snyam nas 'jig rten gyi khams gzhan du 'gro bar 'gyur ro zhes gsungs so/_/gzhan yang de nyid las mya ngan las 'da' ba'i tshe/_sangs rgyas de'i drung du bzhugs te chos kyi gdams ngag bstan pas byang chub tu sems
[\[15b.3\]]bskyed nas 'khor ba dang mya ngan las 'das pa la mi gnas shing /_theg pa gsum po dag kyang stong pa nyid du khong du chud par 'gyur ro zhes gsungs pa dang sbyar na/_mya ngan las 'da' ba'i tshe zhes gsungs pa ni/_lhag ma dang bcas pa'i mya ngan las 'das pa la gnas nas/_lhag ma
[\[15b.4\]]med pa'i mya ngan las 'da' bar 'jug pa'i tshe/_byang chub tu sems skyed [#]par byed kyi lhag ma med par zhugs pa'i 'og tu byang chub tu sems bskyed pa ni ma yin te/_shes rab kyi pha rol tu phyin pa'i 'grel pa las bstan pa yang 'di bzhin du rig par bya'o/_/gzhan yang mya ngan las
[\[15b.5\]]'das pa chen po'i mdo las/_bskal pa brgyad khri la sogs par gnas so zhes gsungs pa ni sde snod gsum pa dag gi bshad pa la 'byung ba/_rgyun du zhugs pa la sogs pa la [#]gnas pa ni theg pa chen por sems bsgyur te rnam par 'gyur ba'i 'chi 'pho la gnas nas/_byang chub sems
[\[15b.6\]]dpa'i spyod pa spyad de/_dad pa bcu'i gnas su [#]bskal pa brgyad khri dang /_drug khri la sogs pa'i bar du [#]gnas zhes bya'o zhe'o/_/slob dpon yang dag bden pas rnam par shes pa'i gnas dgu bstan pa las gzhi chen po'i mdo las/_rang sangs rgyas ni bskal pa khris phyin par
[\[15b.7\]]'gyur ro zhes gsungs na/_gang du ni phyin par 'gyur/_grub pa'i mtha' ni gang zhig yin/_smras pa/_'di ni mthar phyin pa'i grub pa'i mtha' ste/_theg pa pa gsum du 'dzin pa gsal bar dgongs pa'o/_/yang na sems bsgyur te theg pa chen po bslabs [#]nas/_dad pa bcu'i
[\[16a\]]
[\[16a.1\]]chos kyi de bzhin nyid la 'jug par 'gyur ro zhes bstan pa dang sbyar na/_slob dpon yang dag bden pa yang dad pa bcu la phyin pa'i gnas su 'dod par rig par bya'o/_/gal te de lta na ji ltar mya ngan las 'das pa zhes bshad ce na smras pa/_bcom ldan 'das kyis [#]
[\[16a.2\]]theg pa chen por sems bsgyur ba'i nyan thos mes lus bsregs nas mya ngan las 'das pa ston pa la dgongs nas mya ngan las 'das pa zhes gsungs kyi/_yang dag par mya ngan las 'das pa ni ma yin te/_de ni bstan bcos rnal 'byor spyod pa'i sa las ji skad du/_de ltar de ni
[\[16a.3\]]tshe'i 'du byed bsrings nas dbang po'i lus byin gyis rlob par byed cing /_sprul pa'i lus kyis chos mthun pa dag la phung po'i lhag ma med pa'i [#]mya ngan las 'das pa'i dbyings su yongs su mya ngan las 'das pa ston par byed de/_des na de dag 'di snyam du btsun pa ming 'di zhes bya ba
[\[16a.4\]]de ni phung po'i lhag ma med pa'i mya ngan las 'das pa'i dbyings su mya ngan las 'das so snyam du sems so/_/des phung po'i lus byin gyis brlabs nas 'dzam bu'i gling 'dir gar 'dod par ci nas kyang lha rnams kyis kyang mi mthong sems can [#]dag gis lta smos kyang ci dgos pa de lta
[\[16a.5\]]bur dben par gnas par byed do zhes bstan pa lta bu ste/_de ni 'di skad du the tshom rab tu bsal [#]ba'i ched du chos mthun pa [#]dag gi mdun du lhag ma med pa'i mya ngan las 'das par yongs su ston pa'i phyir mya ngan las 'das pa zhes bya'i/_de yang dag pa'i lhag ma med pa'i mya ngan las 'das
[\[16a.6\]]pa la gnas pa ni ma yin no zhes bstan par 'gyur ro/_/yang na sangs rgyas dang byang chub sems dpa' rnams lhag ma med pa'i yongs su mya ngan las 'das pa lta bur sprul pa yin te/_kha cig yongs su bsdu ba dang /_gzhan yongs su bsdu ba dang /_gzhan rnams yongs su gzung [#]
[\[16a.7\]]ba dang /_'bras bu gnyis po de dag mthar phyin pa ma yin par rab tu bstan pa'i phyir te/_dpa' bar 'gro ba'i ting nge 'dzin gyi mdo las ji skad du/_byang chub sems dpa' shA ri'i bu sangs rgyas kyi theg pa ltar yongs su mya ngan las 'das pa gang yin pa de ni gtan du mya ngan las [#]
[\[16b\]]
[\[16b.1\]]'das pa ma yin no zhes gsungs pa lta bu ste/_rgya cher de nyid las bstan pa bzhin no/_/'phags pa lang kar gshegs pa las ting nge 'dzin gyi sgo'i bde ba zhes gsungs pa ni 'di lta ste/_rgyun du zhugs pa la sogs pa dag theg pa chen por sems bsgyur nas lus yun ring
[\[16b.2\]]du gnas pa dang /_mtha'i ting nge 'dzin la brten nas zag pa dang bcas pa'i las yongs su gsos te/_rnam par 'gyur ba'i 'chi 'pho lan cing bskal pa brgyad khri [#]drug khri la sogs par gnas nas dad pa bcu'i gnas pa la gnas par 'gyur bas ting nge [#]'dzin de nyid la ting
[\[16b.3\]]nge 'dzin gyi bde ba zhes gsungs kyi lhag ma med pa'i mya ngan las 'das zin pa la ting nge 'dzin gyi bde ba zhes gsungs pa ni ma yin pas lung dang rigs pa des na bskal pa brgyad khri zhes bya ba nas bskal pa khri zhes bya ba'i bar du zhes gsungs pa yin no/_/gnas pa zhes bya ba
[\[16b.4\]]yang lhag ma med pa'i mya ngan las 'das par zhugs nas gdod rtsol ba yang ma yin te/_de'i phyir bstan bcos rnal 'byor spyod pa'i sa las/_nyan thos byang chub tu yongs su 'gyur ba ci phung po'i lhag ma med pa'i mya ngan las 'das pa'i dbyings la gnas shing [#]bla na med pa yang
[\[16b.5\]]dag par rdzogs pa'i byang chub mngon par sgrub [#]par byed dam/_'on te phung po'i lhag ma dang bcas pa'i mya ngan las 'das pa'i dbyings la gnas shing byed ce na/_smras pa/_phung po'i lhag ma dang bcas pa'i mya ngan las 'das pa'i dbyings la gnas pa kho na la dngos po 'di yod de/_
[\[16b.6\]]de ci'i phyir zhe na/_'di ltar lhag ma med pa'i mya ngan las 'das pa'i dbyings la gnas pa ni rtsol ba'i las thams cad dang bral zhing 'bad pa thams cad rgyun chad pa yin pa'i phyir ro zhes bya ba dang /_gzhan yang de nyid las phung po [#]lhag ma med pa'i mya ngan las 'das pa'i dbyings
[\[16b.7\]]su yongs su mya ngan las 'das pa'i gnas gyur pa de mtshan nyid ji skad du brjod par bya zhe na/_smras pa/_spros pa med pa'i mtshan nyid dang /_/chos kyi dbyings shin tu rnam par dag pa'i mtshan nyid do zhes bshad do/_/gzhan yang 'phags pa dgongs pa zab mo'i nges par 'grel pa
[\[17a\]]
[\[17a.1\]]'di nyid dang /_dgongs pa zab mo rnam par dgrol [#]ba'i mdo las kyang /_phung po'i lhag ma med pa'i mya ngan las 'das pa'i dbyings su tshor ba thams cad ma lus par rgyun chad par gsungs pas rgya cher ni mdo de las gsungs pa bzhin te/_de'i phyir theg pa
[\[17a.2\]]gsum po dag ni bye brag med pa ma yin no/_/de la brtags [#]pa dang yang dag par rnam par 'byed pa yang bstan pa rnams las so so nas bshad pa mi mthun pas/_la la las ni yang dag par ni theg pa gcig go/_/brtags pa tsam du ni theg pa gsum du gsungs so zhes bstan pa yang [#]
[\[17a.3\]]yod de/_dam pa'i chos pad+ma dkar po'i mdo las ji skad du/_/phyogs bcu'i sangs rgyas zhing dag na/_/theg pa gcig gi chos kho na/_/gnyis dang gsum zhes bya ba med/_/sangs rgyas thabs kyis [#]bstan ma gtogs/_/zhes gsungs pa dang /_gzhan yang de nyid
[\[17a.4\]]las/_dngos po 'di gcig bden pa ste/_/gzhan gnyis po dag bden pa min/_/zhes gsungs pa dang /_gzhan yang phreng ldan ma'i mdo las/_nyan thos dang rang sangs rgyas thams cad theg pa chen po la 'jug par 'gyur ro zhes gsungs pa dang /_gzhan yang mya
[\[17a.5\]]ngan las 'das pa chen po'i mdo las sems can thams cad ni lam gcig tu 'jug par 'gyur ro/_/lam gcig ni 'di lta ste/_theg pa chen po'o/_/de bzhin gshegs pa dang byang chub sems dpa' rnams sems can gyi ched du gsum du phye ba yin no zhes bya ba la sogs par
[\[17a.6\]]gsungs pa lta bu'o/_/kha cig las yang dag pa'i don du ni theg pa gsum du gsungs so/_/brtags [#]pa tsam du ni theg pa gcig tu gsungs so zhes ston pa yang yod de/_mdo 'di nyid las nyan thos dang /_rang sangs rgyas dang byang chub sems dpa' thams cad kyang shin tu
[\[17a.7\]]rnam par dag pa'i lam 'di nyid gcig thun mong du gyur pa yin zhes bya ba la sogs pa gsungs pa dang /_gzhan yang de nyid las bcom ldan 'das kyis nyan thos kyi theg pa gang yin pa dang /_theg pa chen po gang yin pa de ni theg pa gcig go zhes bka' stsal pa de la dgongs
[\[17b\]]
[\[17b.1\]]pa gang lags zhes bya ba la sogs pa gsungs pa dang /_gzhan yang byang chub kyi sems kyi 'byung gnas bstan pa'i mdo las/_de nas bcom ldan 'das la bram ze 'od srungs kyis 'di skad ces gsol to/_/bcom ldan 'das rnam par grol ba dang rnam par grol bar dbyer mchis sam/_
[\[17b.2\]]bcom ldan 'das kyis bka' stsal pa/_rnam par grol ba dang rnam par grol bar [#]bye brag tu gyur pa med do/_/lam yang lam du bye brag tu gyur pa med do/_/theg pa yang theg par bye brag tu gyur pa med do/_/dper na rgyal po'i lam po cher ni glang po che'i [#]khyogs dang 'gro ba yang yod/_
[\[17b.3\]]rta'i khyogs dang 'gro ba yang yod/_bong bu'i khyogs dang 'gro ba yang yod de/_de dag rim gyis lam der 'gro/_/grong khyer gcig tu bgrod par ni mtshungs so zhes gsungs pa lta bu ste/_bstan pa 'di la sogs pa gtan tshigs su rung ba mang du yod do/_/theg pa
[\[17b.4\]]gcig tu bstan pa yang dgongs pa dag mi mthun pas de'i phyir 'phags pa'i gsung rab rnams las tha dad pa rnam pa sna tshogs su gsungs pa yin te/_bstan bcos rnam par bshad pa dang sbyar na/_de las 'di ltar rgyu rnam pa drug gis theg pa gcig tu gsungs pa'i dgongs
[\[17b.5\]]pa ston to/_/de'i phyir de las ci'i phyir de bzhin gshegs pas theg pa gcig tu gsungs/_smras pa/_rgyu rnam pa drug gi phyir te/_chos rnams kyi mtshan nyid tha dad pa med pa las brtsams pa'i phyir dang /_rnam par mi rtog pa'i rnam pa las brtsams pa'i phyir dang /_sems can
[\[17b.6\]]bdag med pa dang chos bdag med par mtshungs pa nyid kyi phyir dang /_rnam par grol ba mtshungs pa nyid kyi phyir dang /_'di ltar sgrub [#]pa tha dad pa dag la dngos po dang yang dag pa ma yin pa rnam par rtog pa'i nyon mongs pa yod kyang gnyen po dang dmigs par bya ba'i chos nyid mi
[\[17b.7\]]mthun pa med pa nyid kyi phyir dang /_shin tu legs par sprul nas gnas pa'i phyir dang /_yod pa mthar phyin pa'i phyir ro zhes bshad do/_/bstan bcos mdo sde'i rgyan dang /_don rnam pa bcu'i phyir theg pa gcig tu gsungs par ston te/_bstan bcos de las sngar ni don rnam
[\[18a\]]
[\[18a.1\]]pa brgyad kyis [#]mdo sde rnams las de bzhin gshegs pas theg pa gcig tu gsungs pa ston to/_/de'i 'og tu ni yongs su 'dzin pa'i don rnam pa gnyis kyis de bzhin gshegs pa rnams theg pa gcig tu gsungs pa'i [#]dgongs pa ston te/_de'i phyir bstan
[\[18a.2\]]bcos de las/_'di ltar mdo de dang de dag las dgongs pa 'di brgyad kyis [#]de bzhin gshegs pa rnams kyis theg pa gcig tu gsungs kyang theg pa gsum po dag med pa ni ma yin no/_/gal te de lta na dgongs pa ji lta bu zhig gis theg pa gcig tu gsungs she na/_tshig le'ur
[\[18a.3\]]byas pa las/_nyan thos rnams ni drang ba dang /_/byang chub sems dpa' gzung ba'i phyir/_/'di gnyis la ni ma nges pa/_/sangs rgyas rnams kyis theg gcig gsungs/_/zhes 'byung ba ste/_rgya cher ni de nyid las bshad pa bzhin no/_/slob dpon thogs med kyis [#]bstan bcos
[\[18a.4\]]theg pa chen po bsdus pa mdzad pa las kyang /_bstan bcos mdo sde'i rgyan gyi tshig le'ur byas pa khungs su bzhag nas don rnam pa bcu ston pas slob dpon dbyig gnyen dang /_ngo bo nyid med kyis so so nas 'grel pa mdzad [#]de don rnam pa bcu po de dag ston to/_/de'i phyir slob dpon
[\[18a.5\]]thogs med kyis mdzad pa'i bstan bcos theg pa chen po bsdus pa las/_gal te nyan thos dang rang sangs rgyas dang thun mong ma yin te/_sangs rgyas rnams kyi chos kyi sku yon tan phun sum tshogs pa 'di lta bu dag dang ldan pa yin na dgongs pa gang gis theg pa gcig tu bstan ce na/_
[\[18a.6\]]'di la tshigs su bcad pa gnyis yod de/_kha cig dag ni drang [#]phyir dang /_/gzhan yang kun tu gzud pa'i phyir/_/rdzogs pa'i sangs rgyas rnams kyis ni/_/ma nges rnams la theg gcig bstan/_/chos dang bdag med grol mtshungs phyir/_/rigs ni tha dad gyur pa'i phyir/_/bsam
[\[18a.7\]]gnyis brnyes phyir sprul pa'i phyir/_/mthar phyin pas ni theg gcig bstan/_/zhes 'byung ste/_slob dpon dbyig gnyen gyis mdzad pa'i 'grel pa las/_'dir tshigs su bcad pa gnyis kyis sangs rgyas rnams theg pa gcig tu gsungs pa'i dgongs pa rnam par 'byed de/_kha
[\[18b\]]
[\[18b.1\]]cig dag ni drang ba'i phyir/_/zhes bya ba ni 'di lta ste/_rigs ma nges pa'i nyan thos la sogs pa drangs nas theg pa chen po la gzhol bar [#]mdzad pa ste/_ma nges pa'i rigs can gyi nyan thos la sogs pa de dag ji ltar theg pa chen po'i dbang gis [#]yongs su mya ngan las 'da' bar 'gyur snyam du
[\[18b.2\]]dgongs pa'o/_/gzhan yang kun tu gzud pa'i phyir/_/zhes bya ba ni 'di lta ste/_ma nges pa'i rigs can gyi byang chub sems dpa' rnams theg pa chen po la gnas par mdzad pa ste/_ji ltar ma nges pa'i rigs can gyi byang chub sems dpa' rnams theg pa chen po mi spong zhing nyan thos kyi
[\[18b.3\]]theg pas [#]yongs su mya ngan las 'das par mi 'gyur snyam du dgongs nas don de'i phyir de bzhin gshegs pa rnams theg pa gcig tu gsungs pa'o/_/ma nges pa la sogs pa'i tshig dang /_don gyi dbang gis chos dang bdag med pa dang /_rnam par grol ba'i bar du rgya cher gsungs
[\[18b.4\]]pa yin no zhes 'byung ste/_gong du bstan pa'i don rnam pa gnyis ni bstan bcos theg pa chen po bsdus pa'i 'grel pa ngo bo nyid med kyis byas pa dang /_mdo sde'i rgyan las kyang 'di skad du ston to/_/theg pa chen po bsdus pa'i 'grel pa mi mthun pa rnam pa gcig las ni [#]cung zad mi
[\[18b.5\]]mthun te/_de'i phyir 'grel pa de nyid las/_/ma nges rigs can nyan thos dang /_/gzhan yang byang chub sems dpa' rnams/_/theg pa chen por 'dra ba dang /_/nges pa'i rigs la theg gcig bstan/_/zhes 'byung ste/_'di nyid kyi 'grel pa las/_nyan thos la sogs pa gang
[\[18b.6\]]dag theg pa chen po la dbang po dang /_rigs nges par [#]ma gyur pa de dag [#]theg pa chen po la mos pa bskyed nas/_theg pa chen po sgrub tu gzhug pa'i ched du [#]de bzhin gshegs pa rnams theg pa gcig tu gsungs pas drangs nas/_theg pa chen po la gnas par mdzad pa dang /_byang chub
[\[18b.7\]]sems dpa' gang dag theg pa chen por dbang po dang /_rigs nges par [#]ma gyur pa de dag ji ltar theg pa chen [#]po la bkod nas theg pa chen po spong bar mi 'gyur snyam du dgongs nas/_de bzhin gshegs pa rnams theg pa gcig tu gsungs pas drangs nas theg pa chen po la gnas par
[\[19a\]]
[\[19a.1\]]mdzad pa dang /_byang chub sems dpa' gang dag theg pa chen por rigs nges par gyur pa dag ji ltar ldog par mi 'gyur ba dang /_tha dad pa'i bsam pa 'byung bar mi 'gyur snyam du dgongs [#]nas byang chub sems dpa' de'i phyir theg pa gcig tu gsungs so zhes
[\[19a.2\]]'byung ste/_bstan bcos tshig le'ur byas [#]pa dang /_'grel pa gnyis ka las kyang de bzhin gshegs pa rnams gang zag gsum gyi ched du theg pa gcig tu gsungs pa yin par ston to/_/de yang snga ma gnyis ni ma nges pa'o/_/phyi ma gcig ni nges par gyur pa ste/_bstan bcos
[\[19a.3\]]rnams las tshig 'di med pa'i phyir tshad mar gzung du mi rung ngo /_slob dpon dbyig gnyen gyi 'grel pa las/_gzhan yang dgongs pa tha dad pa'i dbang gis theg pa gcig kho nar gsungs pa yin te/_dgongs pa tha dad pa gang zhe na/_'di lta ste/_chos la sogs pa gsungs pa'i phyir ro/_/
[\[19a.4\]]de la chos mtshungs pa'i phyir zhes bya ba la chos ni 'di lta ste/_de bzhin nyid de nyan thos la sogs pa bgrod par mtshungs pa'i phyir theg pa gcig tu bstan to/_/bdag med par mtshungs pa'i phyir zhes bya ba ni 'di lta ste/_nyan thos la sogs pa la gang zag gi bdag med de/_bdag
[\[19a.5\]]med pa'i phyir 'di ni [#]nyan thos so/_/'di ni byang chub sems dpa'o zhes bya ba yang rigs pa ma yin te/_bdag med pa dang mtshungs pa'i phyir theg pa gcig tu bstan to/_/rnam par grol ba mtshungs pa'i phyir zhes bya ba ni 'di lta ste/_nyan thos la sogs pas nyon mongs pa'i sgrib pa las
[\[19a.6\]]mtshungs par rnam par grol ba'i phyir theg pa gcig tu gsungs te/_bcom ldan 'das kyis ji skad du/_rnam par grol ba dang /_rnam par grol ba ni tha dad du dbyer med do zhes gsungs pa lta bu'o/_/rigs tha dad par gyur pa'i phyir zhes bya ba ni rigs bye brag tu gyur pa'i phyir ma
[\[19a.7\]]nges pa'i rigs can gyi nyan thos la sogs pa yang sangs rgyas su 'grub par 'gyur bas dgongs pa de'i phyir theg pa gcig tu ston to/_/bsam pa gnyis brnyes pa'i phyir zhes bya ba ni bsam pa gnyis brnyes pa'i phyir te/_dang po ni de'i dbang gis sems can thams cad pha rol gang yin
[\[19b\]]
[\[19b.1\]]pa de ni bdag go/_/bdag gang yin pa de ni pha rol lo zhes de ltar yongs su bzung [#]ba ste/_gang gi phyir des mngon par rdzogs par sangs rgyas pa'i phyir de dag kyang mngon par rdzogs par sangs rgyas par 'gyur ro zhes dgongs pa de'i phyir theg pa gcig tu bstan to/_/gnyis pa
[\[19b.2\]]chos nyid mnyam pa'i [#]bsam pa brnyes pa ni 'di lta ste/_nyan thos rnams dam pa'i chos pad+ma dkar po'i mdo las/_bcom ldan 'das kyis lung bstan pas chos nyid mnyam pa'i bsam pa thob par 'gyur ba ste/_chos kyi sku ma thob kyang mnyam pa nyid kyi bsam pa thob pa de'i
[\[19b.3\]]dbang gis 'di snyam du sems te/_sangs rgyas kyi chos nyid gang yin pa de nyid ni bdag cag gi chos nyid do snyam du sems so/_/rnam pa gzhan du na 'khor de na byang chub sems dpa' de dag dang /_mi mthun pa yod pas bcom ldan 'das kyis lung bstan pa yin te/_des na
[\[19b.4\]]chos nyid mnyam pa'i bsam pa brnyes pa'i phyir theg pa gcig tu gsungs so zhes bya ba'i tha tshig go/_/sprul pa'i phyir zhes bya ba ni sangs rgyas nyid nyan thos kyi theg pa pa la sogs par sprul pa ste/_bcom ldan 'das kyis ji skad du ngas mngon par dran te/_lan brgya phrag
[\[19b.5\]]grangs med par nyan thos kyi theg pa'i mya ngan las 'das pa'i yongs su mya ngan las 'das so zhes gsungs pa lta bu ste/_dgongs pa de'i phyir theg pa gcig tu gsungs so/_/'di ltar nyan thos kyi theg pas 'dul ba'i sems can dag de lta bu mthong ba'i dbang gis mya ngan las
[\[19b.6\]]'das pa thob par 'gyur ba'i phyir sprul pa 'di bstan pa yin no zhes bya ba'o/_/mthar phyin phyir zhes bya ba ni theg pa 'di gcig kho na mthar phyin cing mchog tu gyur pa ste gong na gzhan theg pa mchog tu gyur pa med pa'i phyir ro/_/nyan thos la sogs pa'i theg pa ni khyad par can dang /_
[\[19b.7\]]bcas pa ste sangs rgyas kyi theg pa'o/_/dgongs pa des na sangs rgyas bcom ldan 'das rnams kyis theg pa gcig tu gsungs pa yin no zhes 'byung ngo /_/sems can gyi khams thams cad na sems can gyi rigs rnam pa sna tshogs dbang po rtul po nyid[#]/_dbang po 'bring nyid dang /_
[\[20a\]]
[\[20a.1\]]dbang po rnon po nyid kyi bye brag kyang med pa ni ma yin no zhes bya ba ni gsum pa yang dag pa'i don du theg pa gsum po dag la bye brag yod par bstan pa'o/_/'di yang rnam pa gnyis kyis bstan te/_gcig pa nyid ma yin par mngon par bstan pa dang /_dbang po'i
[\[20a.2\]]dbang du mdzad nas rnam pa gsum du dbye ba'o/_/de la gcig pa nyid ma yin zhes bya ba ni 'di lta ste/_sems can gyi khams ni rigs rnam pa lnga'i bye brag med pa ni ma yin no zhes bya ba'i tha tshig go/_/de la rigs rnam pa lnga zhes bya ba ni 'di lta ste/_theg [#]pa gsum dang /_ma nges pa
[\[20a.3\]]dang /_rigs med pa'o/_/rigs med pa zhes bya ba ni gang gi lus la theg pa rnam pa gsum gyi mya ngan las 'da' ba'i rigs med pa gang yin pa'o/_/de la rigs yod pa yang rnam pa bzhi'o/_/dang po nyan thos kyi rigs can ni 'di lta ste/_gang gi lus la nyan thos kyi mya ngan las
[\[20a.4\]]'das pa'i rigs kho na yod pa gang yin pa'o/_/gnyis pa ni rang sangs rgyas kyi rigs kyi rigs can dang /_gsum pa byang chub sems dpa'i rigs can rnam pa gnyis ni nyan thos kyi rigs can bzhin du rig par bya'o/_/bzhi pa ma nges pa'i rigs can ni 'di lta ste/_gang gi lus la
[\[20a.5\]]theg pa gsum gyi mya ngan las 'das pa'i rigs dang ldan pas sems yongs su bsgyur nas nges par bla na med pa'i byang chub la gzhol bar 'gyur ba ste/_sangs rgyas dang byang chub sems dpa' rnams kyi thugs rje chen po dang thabs kyis [#]yongs su bzung ba'i phyir ro/_/rigs de
[\[20a.6\]]yang rnam pa gnyis te/_ngo bo nyid kyi rigs dang /_bsten pa'i rigs so/_/rigs 'di bshad pa yang rgya gar yul pa'i slob dpon rnams so so nas bshad pa mi mthun pas kha cig na re gzod ma nas yod pa yin gyi gsar du thob pa ni ma yin no zhes ston to[#]/_/slob dpon zla ba skyong lta bu'o/_/
[\[20a.7\]]des chos nyid kyi sa bon kho na yod kyi gsar du thob pa ma yin no zhe'o[#]//_//bam po nyi shu brgyad pa/_rigs kyi bu zhi ba la gcig tu bgrod pa'i nyan thos kyi rigs can gyi gang zag ni sangs rgyas rnams kyis [#]brtson pa dang /_sbyor ba'i thabs rnam pa sna tshogs kyis gdul bar mdzad
[\[20b\]]
[\[20b.1\]]kyang byang chub kyi snying po la bzhag ste/_bla na med pa yang dag par rdzogs pa'i byang chub 'thob par byar mi nus so zhes bya ba 'di man chad ni gnyis pa zhi ba la phyogs pa'i nyan thos nges par mngon par rdzogs par [#]'tshang mi rgya bar bstan pa'o/_/'di yang rnam pa bzhis bstan te/_mdor bstan pa
[\[20b.2\]]dang /_brtag [#]pa dang /_rnam par bshad pa dang /_mjug bsdu ba'o/_/'di ni dang po ste/_'di ltar zhi ba la phyogs pa de dag rigs nges pa yin pa'i phyir sangs rgyas rnams kyis gdul bar mdzad kyang mngon par rdzogs par 'tshang rgya bar mi 'gyur ba'o/_/de ci'i phyir zhe na zhes bya ba ni
[\[20b.3\]]gnyis pa bstan pa'o/_/'di ltar de dag rang bzhin gyis dman pa'i rigs kho na dang ldan pa'i phyir dang /_byams pa dang /_snying rje shin tu chung ba'i phyir dang /_sdug bsngal sna tshogs kyis [#]shin tu 'jigs pa'i phyir ro zhes bya ba la sogs pas ni gsum pa rnam par bshad pa ston to/_/
[\[20b.4\]]'di yang rnam pa gsum gyis bstan te/_rgyu rnam pa gsum spyir bstan pa dang /_snga ma'i rgyu gnyis smos [#]nas skyon rnam pa gnyis rab tu bstan pa dang /_skyon snga ma gnyis smos nas sangs rgyas su mi 'grub par bstan pa'o/_/'di ni dang po ste/_'di ltar rigs nges pa'i theg pa gnyis
[\[20b.5\]]po'i rigs can dag rang bzhin gyis dman pa'i rigs yin pa'i phyir 'di ni spyi'i rgyu'o/_/byams pa dang /_snying rje shin tu chung ba'i phyir zhes bya ba ni sangs rgyas kyi sgrib pa'o/_/sdug bsngal sna tshogs kyis shin tu 'jigs pa'i phyir zhes bya ba ni nyan thos kyi sgrib pa ste/_de'i phyir bla na med pa [#]
[\[20b.6\]]pa'i gnas bstan pa'i mdo las/_sgrib pa ni rnam pa bzhi yod de/_theg pa chen po la rgyab kyis phyogs pa ni 'dod chen pa'i sgrib pa'o/_/bdag tu lta ba la mngon par zhen pa ni mu stegs can rnams kyi sgrib pa'o/_/shin tu skyo zhing 'jigs pa dang /_ngal ba ni nyan thos kyi sgrib pa'o/_/gzhan
[\[20b.7\]]la phan 'dogs pa la rgyab kyis phyogs pa ni rang sangs rgyas [#]kyi sgrib pa'o zhes gsungs pas/_de'i phyir phyi ma gnyis ni theg pa pa gnyis kyi sgrib pa yin par mngon no/_/yang dag pa'i don du na theg pa gnyis kyang sgrib pa gnyis gnyis dang ldan mod kyi/_bla na med pa'i gnas bstan pa'i mdo
[\[21a\]]
[\[21a.1\]]las re zhig mtshan nyid kyi dbang du mdzad nas so so'i sgrib pa re re zhig bstan pa yin no/_/[#]byams pa dang snying rje shin tu chung bas sems can rnams la [#]phan 'dogs pa'i bya ba la shin tu mi phyogs par 'gyur ro/_/de sdug bsngal sna tshogs la shin tu 'jigs pas de'i phyir
[\[21a.2\]]'du byed mngon par 'du bya ba rnams la shin tu mi phyogs par 'gyur te zhes bya ba ni gnyis pa skyon rnam pa gnyis bstan pa ste/_mdo 'di nyid kyis [#]brda phrad par zad do/_/nga ni nams kyang sems can la phan 'dogs pa'i bya ba la shin tu mi phyogs pa dang /_'du byed mngon par 'du bya ba rnams
[\[21a.3\]]la shin tu mi phyogs pa dag byang chub kyi snying po la 'dug nas/_bla na med pa yang dag par rdzogs pa'i byang chub thob par 'gyur ro zhes mi ston pas zhes bya ba ni gsum pa sangs rgyas su mi 'grub par bstan pa ste/_'di ltar skyon rnam pa gnyis kyi phyir/_nams kyang bla na med pa yang dag
[\[21a.4\]]par rdzogs pa'i byang chub tu mngon par rdzogs par 'tshang rgya bar 'gyur ro zhes mi gsung ba'o[#]/_/de'i phyir de dag zhi ba la gcig tu bgrod pa'i nyan thos zhes bya'o zhes [#]bstan to zhes bya ba ni bzhi pa mjug bsdu ba ste brda phrad par zad do/_/nyan thos byang chub tu yongs su 'gyur ba'i gang zag
[\[21a.5\]]gang [#]yin pa de ni ngas rnam grangs kyi byang chub sems dpa' yin par bstan te zhes bya ba 'di man chad ni gsum pa yongs su 'gyur ba'i nyan thos nges par sangs rgyas su 'grub par ston to/_/'di yang rnam pa bzhis [#]bstan te/_mdor bstan pa dang /_brtag pa dang /_rnam par bshad pa
[\[21a.6\]]dang /_mjug bsdu ba'o/_/'di'i mdo [#]ni mdor bstan pa ste/_'di ltar yongs su 'gyur ba'i nyan thos zhes bya ba ni/_bstan bcos rnal 'byor spyod pa'i sa las bstan pa'i rigs rnam pa lnga las/_ma nges pa'i rigs can nyid do/_/yang na rim gyis 'jug pa dang cig car 'jug pa'i
[\[21a.7\]]byang chub sems dpa' rnam pa gnyis las rim gyis go ba bzung [#]ba ste/_de dag nges par sangs rgyas su 'grub par 'gyur ba'i phyir dam pa'i chos pad+ma dkar po'i mdo las kyang /_khyed la sogs pas spyod pa 'di dag thams cad ni [#]byang chub sems dpa'i spyod pa yin no zhes gsungs te/_
[\[21b\]]
[\[21b.1\]]de yang 'dir bstan pa'i ma nges pa la dgongs nas gsungs pa yin no/_/gzhan yang bstan bcos mdo sde'i rgyan las/_ma nges pa'i sgrib pa'i gnyen por theg pa chen po'i mdo las/_sangs rgyas rnams kyis nyan thos sangs rgyas su 'gyur ro zhes lung bstan pa dang /_theg pa gcig kho na ste/_/
[\[21b.2\]]gnyis pa gzhan med do zhes gsungs pa yin no zhes bshad de[#]/_bstan bcos mngon pa sna tshogs kun las btus pa las kyang de skad du ston to/_/de ci'i phyir zhe na/_zhes bya ba ni gnyis pa brtag pa'o/_/de nyon mongs pa'i sgrib pa las rnam par grol nas gal te sangs rgyas la sogs pas
[\[21b.3\]]bskul na shes bya'i sgrib pa las de'i sems rnam par grol ba yang thob par 'gyur te zhes bya ba ni gsum pa rnam par bshad pa ste/_'di ltar de bzhin gshegs pa rnams kyis chos bstan pas shes bya'i sgrib pa spangs [#]nas rim gyis mi gnas pa'i mya ngan las 'das pa thob par 'gyur
[\[21b.4\]]bas/_rigs pa des na nges par sangs rgyas su 'grub par 'gyur ba'o[#]/_/'di ltar de dang por bdag gi don la sbyor ba'i rnam pas nyon mongs pa'i sgrib pa las rnam par grol bas de'i phyir de bzhin gshegs pas de nyan thos kyi rigs su dgongs pa'o zhes bya ba ni bzhi pa mjug bsdu ba
[\[21b.5\]]ste/_nyan thos de yang bstan pa rnams las so so nas bshad pa mi mthun pas/_kha cig las ni rnam pa gnyis so zhes bshad de/_'di lta ste/_zhi ba la phyogs pa dang /_yongs su 'gyur ba'i nyan thos mdo 'di nyid dang /_dgongs pa zab mo rnam par dgrol ba'i mdo las gsungs pa lta
[\[21b.6\]]bu'o/_/kha cig las ni rnam pa gsum mo zhes bshad do[#]/_'di lta ste/_byang chub las phyir mi ldog pa dang /_zhi ba'i nyan thos dang /_mngon pa'i nga rgyal can te/_'phags pa lang kar gshegs pa'i mdo las ming kho nas bkod nas rnam par bshad pa lta bu'o/_/gzhan yang rnam pa gsum
[\[21b.7\]]po 'di lta ste/_sprul pa dang /_smon lam dang /_chos nyid kyi ste/_bstan bcos rnal 'byor spyod pa'i sa las bshad pa lta bu'o/_/de'i phyir bstan bcos de nyid las/_gzhan yang ji ltar nyan thos kyi theg pa rnam par gzhag ce na/_smras pa/_rgyu rnam pa gsum gyis te/_sprul pa'i phyir
[\[22a\]]
[\[22a.1\]]dang /_smon lam gyi phyir dang /_chos nyid kyi phyir ro/_/de la sprul pa'i phyir zhes bya ba ni 'di lta ste/_'dul ba'i dbang gis de bzhin gshegs pas de dang der nyan thos sprul par mdzad pa gang yin pa'o/_/smon lam gyi phyir zhes bya ba ni 'di lta ste/_gang
[\[22a.2\]]zag nyan thos kyi theg par smon lam btab pa dag nyan thos zhes bya bar rnam par 'jog par mdzad pa gang yin pa'o/_/chos nyid [#]kyi phyir zhes bya ba [#]ni 'di lta ste/_gang zag gang [#]rang bzhin gyis snying rje chung ba dang /_sdug bsngal rnams kyis 'jigs pa'i rgyu de gnyis kyis gzhan gyi
[\[22a.3\]]don kyang mi 'dod pa/_gzhan dag gi don du 'khor ba yang mi 'dod pas chos nyid de la gnas pa'i phyir nyan thos su 'dogs par mdzad pa'o/_gzhan yang chos nyid mngon par rdzogs par byang chub pa'i phyir te/_'di ltar rnam par gzhag pa'i bden pa dag la skrag pa'i rnam pas
[\[22a.4\]]shas cher 'jug pa des na yongs su rdzogs pa thob par 'gyur ro/_/nyan thos kyi theg pa ji lta ba de bzhin du rang sangs rgyas kyang de bzhin te/_de ni sangs rgyas rnams 'byung ba med kyang mngon par rdzogs par byang chub par 'gyur bas khyad par du 'phags pa yin no/_/byang chub sems
[\[22a.5\]]dpa' ni de las bzlog pa'i rgyu rnam pa gsum kho nas blta bar bya'o zhes bstan to/_/kha cig las ni rnam pa bzhi pa nges pa dang /_mngon pa'i nga rgyal can dang /_byang chub las phyir ldog pa dang /_sprul pa'o zhes ston te/_dam pa'i chos pad+ma dkar po'i 'grel pa las/_ming bkod nas rnam
[\[22a.6\]]par ma [#]bshad pa lta bu'o/_/yang kha cig rnam pa bzhi po ston pa ni sprul pa dang /_mngon pa'i nga rgyal can dang /_byang chub yongs su 'gyur ba dang /_zhi ba la gcig tu phyogs pa'o zhes ston te/_/bstan bcos rnal 'byor spyod pa'i sa las ji skad du/_nyan thos rnam pa bzhi gang zhe na/_
[\[22a.7\]]sprul pa'i nyan thos dang /_mngon pa'i nga rgyal can gyi [#]nyan thos dang /_byang chub tu yongs su 'gyur ba'i nyan thos dang /_zhi ba bgrod pa gcig pa'i nyan thos so/_/de la sprul pa'i nyan thos ni byang chub sems dpa' sems can rnams 'dul [#]ba'i phyir sprul pa gang yin pa'o/_/de las [#]mngon pa'i nga rgyal
[\[22b\]]
[\[22b.1\]]can gyi nyan thos ni gang zag la bdag med tsam gyi shes pa dang /_chos bdag med pa la log par mngon par zhen pa'i shes pas dag par rtog pa gang yin pa'o/_/de la byang chub tu yongs su 'gyur ba'i nyan thos ni dang po nyid nas snying rje shin tu chung ba'i rigs can du gyur pa las de bzhin
[\[22b.2\]]gshegs pa dang nye bar gnas pa'i phyir sangs rgyas kyi chos rgya chen po dag la yon tan du 'du shes pa yongs su bsgoms pa'i rgyud [#]can du gyur pas/_de mthar thug par gyur cing /_zag pa med pa'i dbyings la gnas kyang /_sangs rgyas rnams kyis yang dag par bskul bar mdzad/_
[\[22b.3\]]'jug par mdzad cing thabs nye bar ston par mdzad de/_de rgyu des na byang chub chen po la mngon par gzhol bar byed pa gang yin pa'o/_/de de [#]ltar byang chub chen po la mngon par gzhol bar byed mod kyi/_zhi ba la mngon par dga' ba nyid kyi phyir de sbyor ba de la rtogs pa shin tu bul bar
[\[22b.4\]]'gyur te/_sangs rgyas kyi rigs can dang po sems bskyed [#]pa ni de lta bur mi 'gyur ro/_/de la zhi ba'i bgrod pa gcig pa'i nyan thos ni dang po nyid nas snying rje shin tu chung ba'i rigs can yin pa'i phyir dang /_gcig tu sems can gyi don la mi phyogs pa'i phyir dang sdug bsngal gyis [#]'jigs
[\[22b.5\]]pa'i phyir mya ngan las 'das pa la gnas pa'i bsam pa can kho nar 'gyur zhing /_byang chub chen po mngon par bsgrub pa'i skal ba med pa gang yin pa'o zhes bstan pa lta bu'o/_/yang kha cig rnam pa bzhi'o zhes bstan pa ni 'di lta ste/_sprul pa'i nyan thos dang /_mngon pa'i nga rgyal can gyi
[\[22b.6\]]nyan thos dang /_byang chub tu smon lam btab pa'i nyan thos dang /_'gog pa'i ting nge 'dzin gyi nyan thos so zhes ston te/_'phags pa dkon mchog brtsegs pa'i 'grel pa las ji skad du bstan pa lta bu'o/_/de las 'byung ba yang bstan bcos rnal 'byor spyod pa'i sa las nyan thos rnam pa
[\[22b.7\]]bzhi bstan pa nyid yin te/_ming tha dad kyang don gcig pa'i phyir 'dir ma bstan te[#]/_ci'i phyir bstan pa rnams las grangs mang nyung mi mthun par gyur zhe na/_yang dag pa'i don du na rnam pa bzhi kho na ste/_rnal 'byor spyod pa'i sa la sogs pa las bstan pa kho na bzhin no/_/de la bye brag yod pa
[\[23a\]]
[\[23a.1\]]yang rnal 'byor spyod pa'i sa la sogs pa las bzhi zhes bstan pa ni nyan thos thams cad bsdus pa yin no/_/dam pa'i chos pad+ma dkar po'i 'grel pa las/_byang chub las phyir ldog pa zhes 'byung ba ni dang po nyid nas ldog par ma gyur pa ma bsdus pas de'i phyir 'dir
[\[23a.2\]]'phags pa dkon mchog brtsegs pa dang /_rnal 'byor spyod pa'i sa las bstan pa ni mchog tu bzang [#]ngo /_/yang na dam pa'i chos pad+ma dkar po'i mdo'i 'grel pa las/_byang chub las phyir ldog pa zhes bstan pa ni bye brag smos nas spyi rab tu bstan pa yin te/_yongs su 'gyur ba'i phyogs gcig
[\[23a.3\]]pa yin pa'i phyir ji ltar sems pas 'du byed kyi phung po bsdus pa lta bu'o/_/'phags pa lang kar gshegs pa las gsum zhes gsungs shing /_sprul pa bkol [#]ba ni yang dag pa'i nyan thos ma yin pa'i phyir mdor bsdus nas ma [#]bstan pa yin no/_/rnal 'byor spyod pa'i sa las sprul
[\[23a.4\]]pa zhes 'byung ba ni bstan bcos rnams las sprul pa'i nyan thos zhes bstan pa nyid do/_/chos nyid kyi 'byung ba ni nges pa'i nyan thos zhes bstan pa nyid do/_/smon lam btab pa zhes 'byung ba ni yongs su 'gyur ba'i nyan thos bstan pa nyid de/_sngar nyan thos kyi theg par smon lam btab pa'i 'og
[\[23a.5\]]tu phyis smon lam chen po btab pa ni smon lam btab pa zhes kyang bya[#]/_yongs su 'gyur ba zhes kyang bya'o/_/gang gis byang chub chen po la gzhol ba'i sems bskyed pa de ni byang chub sems dpa'i smon lam gyis bsdus pas nyan thos zhes mi bya'o/_/mngon pa'i nga rgyal can gang yin pa
[\[23a.6\]]de ni smon lam gyis bsdus pa 'am/_yang na smon lam dang /_chos nyid gnyis kyis [#]bsdus pa'i phyir de las ma bstan to/_/mdo 'di nyid las sprul pa dang mngon pa'i nga rgyal can ma bstan pa yang gong ma bzhin du rig par bya'o/_/gzhan yang don dam yang dag 'phags 'di ltar ngas legs
[\[23a.7\]]par gsungs pa/_legs par bcas [#]pa'i chos 'dul ba shin tu rnam par dag pa'i bsam pas bshad pa/_legs par bstan pa'i chos la ni sems can rnams kyi mos pa rnam pa sna tshogs kyi rim pa yang snang ste zhes bya ba 'di man chad ni lnga pa ngo bo nyid med par ston pa'i
[\[23b\]]
[\[23b.1\]]bstan pa las brtsams nas/_mos pa mi mthun par gyur pa rnam par 'byed do/_/'di yang rnam pa gsum gyis bstan te/_bstan pa la brten nas mos pa tha dad par gyur pa mdor bstan pa dang /_rigs kyi bu zhes bya ba man chad kyis bstan pa la brten nas mos pa tha dad par gyur pa rgya cher rnam
[\[23b.2\]]par 'byed pa dang /_rigs kyi bu zhes bya ba man chad kyis bstan pa la brten nas mos pa tha dad par gyur pa [#]bshad pa spyi'i mjug bsdu ba bstan pa ste 'di ni dang po'o/_/mdo'i tshig 'di la yang bshad pa rnam pa gsum yod de/_kha cig na re legs par gsungs pa zhes bya ba ni sde snod rnam pa
[\[23b.3\]]gsum las mdo sde'i sde snod do/_/legs par bcas pa'i chos zhes bya ba ni chos mngon pa'i sde snod do/_/'dul ba zhes bya ba ni 'dul ba'i sde snod nyid do zhe'o/_/kha cig na re legs par gsungs pa zhes bya ba ni rnam pa gsum las [(]mod [,]mdo [)]sde'i sde snod dang /_chos mngon pa'i sde snod do/_/legs
[\[23b.4\]]par bcas pa'i chos 'dul ba zhes bya ba ni 'dul ba'i sde snod do zhe'o/_/kha cig na re legs par gsungs pa legs par bcas pa zhes bya ba ni sde snod gsum spyir smos pa yin te/_de bzhin gshegs pas chos legs par gsungs shing legs par bcas pa'i phyir ro/_/'dul ba zhes bya ba ni
[\[23b.5\]]sde snod gsum char la yang sdig pa 'dul ba'i nus pa yod pas [#]'dul ba zhes bya'o/_/'gog pa zhes kyang bya ste/_sde snod gsum char la yang sdig pa 'gog pa'i don yod pa'i phyir ro zhe'o[#]/_/slob dpon ngo bo nyid med kyis byas pa theg pa chen po bsdus pa'i 'grel pa las kyang /_yang na dge
[\[23b.6\]]ba thams cad kyis [#]sdig pa rnams 'gog par nus pas na 'dul ba zhes bya'o zhes bshad do/_/legs par gsungs pas legs par bcas pa zhes bya ba ni bstan bcos rnal 'byor spyod pa'i sa las/_rigs pas bsdus pa'i phyir dang /_yon tan khyad par can yongs su 'dzin pa'i phyir
[\[23b.7\]]dang /_tshig dang don zur phyin pa ste/_tshig 'bru yongs su rdzogs pa'i phyir legs par gsungs pa zhes bya'o/_/bslab pa'i gnas thams cad 'cha' bar mdzad pa'i phyir legs par bcas pa zhes bya'o [#]zhes bshad do/_/chos 'dul ba zhes bya ba ni bstan bcos rnal 'byor spyod pa'i sa las/_
[\[24a\]]
[\[24a.1\]]'phags pa'i lam yan lag brgyad kyis yang dag pa'i rigs [#]pa khong du chud pa'i phyir chos zhes bya'o/_/nyon mongs pa thams cad 'gog pa'i phyir 'dul ba zhes bya'o/_/shin tu rnam par dag pa'i bsam pas bshad pa zhes bya bas ni chos ston par nus pa'i bsam pa bstan
[\[24a.2\]]te/_chos ston pa'i bsam pa de yang so so nas bshad pa mi mthun pas slob dpon klu sgrub kyis bshad pa dang sbyar na chos ston pa ni rnam pa gnyis yod de/_dang po 'khor ba dang bcas pa'i gang zag gis chos ston par byed pa gang yin pa de ni nges par rtog pa dang dpyod pa la gnas
[\[24a.3\]]nas so/_/gnyis pa chos kyi sku'i byang chub sems dpas [#]chos ston pa gang yin pa de ni rtog pa dang dpyod pa la mi gnas par ston to zhes bstan te/_de'i phyir shes rab kyi pha rol tu phyin pa'i 'grel pa las/_gzhan yang de'i tshe byang chub sems dpa' rtag par bsam gtan dang ting nge 'dzin la
[\[24a.4\]]zhugs la zhugs nas sems [#]bsdus te/_mi g.yo bas rtog pa dang dpyod pa mi 'byung yang /_phyogs bcu'i sems can thams cad la sgra skad tshad med pas chos ston cing yongs su grol bar byed pa gang yin pa de ni bsam gtan gyi pha rol tu phyin pa zhes bya'o/_/mdo dag las sngar rtog pa
[\[24a.5\]]dang dpyod pas bsams nas de'i 'og tu gdod chos 'chad par byed do zhes gsungs pa dang sbyar na bsam gtan dang ting nge 'dzin la zhugs pa'i tshe/_ngag gi rtog pa dang dpyod pa med pas chos ston par 'gyur ba'i mi rigs na/_ci'i phyir khyod bsam gtan dang ting nge 'dzin la gnas pa
[\[24a.6\]]rtog pa dang dpyod pa mi 'byung bar yang sems can la chos ston par byed ces bstan/_smras pa/_gang 'khor ba dang bcas pa'i gang zag de dag ni ting nge 'dzin la zhugs pa'i tshe/_sngar ngag gi rtog pa dang dpyod [#]pa la gnas nas/_de'i 'og tu chos ston par byed kyang chos kyi sku'i byang chub
[\[24a.7\]]sems dpa' ni skye shi'i lus dang bral te/_chos thams cad rtag tu gnas shing ting nge 'dzin gyi mtshan nyid lta bur khong du chud pas rnam par g.yeng ba'i chos kyang mi gsal la chos kyi sku'i byang chub sems dpa' sprul pa tshad med pas sems can la chos kyang ston yang sems la rnam par
[\[24b\]]
[\[24b.1\]]rtog pa med de[#]/_/ji ltar lha ma yin gyi pi wang rtag par rang nyid las sgra byung zhing /_gzhan gyis rig pa med par yid bzhin du gyur pa yang rnam par g.yeng ba med pa'i sems dang /_yongs su 'dzin pa med pa'i sems dang /_bsod nams kyi rnam par smin pa las skyes pa'i phyir yid bzhin du sgra 'byung
[\[24b.2\]]ba ltar chos kyi sku'i byang chub sems dpa' yang de bzhin du rnam par rtog pa med pa dang /_rnam par g.yeng ba med pa'i sems la chos bshad pa'i mtshan nyid med par yang bsod nams dang /_bsam gtan dang /_ting nge 'dzin dang /_ye shes tshad med pas rgyu dang rkyen byas pa'i phyir chos kyi
[\[24b.3\]]sku'i byang chub sems dpa' de las [#]chos kyi sgra skad rnam pa sna tshogs mos pa ji lta ba bzhin du 'byung ngo zhes bshad de/_rgya cher de nyid las bstan pa bzhin no/_/rtog pa dang dpyod pa mi mnga' bar chos ston pa'i nang na de bzhin gshegs pa mchog tu gyur pa'i phyir/_shin tu rnam par dag pa'i bsam
[\[24b.4\]]pas bshad pa zhes gsungs so zhe'o/_/slob dpon nye ba'i 'od kyis bshad pa dang sbyar na [#]ni sa brgyad pa yan chad la rtog pa dang dpyod pa med par yang chos ston [#]to zhes bshad de/_de la rtog pa dang dpyod pa ni zag pa dang bcas pa kho na'o zhes bshad pa'i phyir rtog dpyod gnyis med de/_chos bstan
[\[24b.5\]]pa'i nang na de bzhin [(]gshags [,]gshegs [)]pa mchog tu gyur pa'i phyir shin tu rnam par dag pa'i bsam pas bshad pa zhes gsungs so zhe'o/_/slob dpon chos skyong gis bshad pa'i gzhung dang sbyar na ni rdo rje lta bu'i ting nge 'dzin man chad kyis [#]byang chub sems dpa' rnams 'dul ba'i ched du chos ston pa
[\[24b.6\]]ni nges par rtog pa dang dpyod pa la ltos dgos te/_'di ltar sman dang nad yongs su shes par gyur pa'i phyir rigs pa des na sa brgyad pa yan chad zag pa med pa'i rtog pa dang dpyod pas kyang chos ston par [#]nus so/_/sangs rgyas kyi sa ni yon tan mthar thug pa'i phyir rtsol ba yang mi mnga'
[\[24b.7\]]bas rtog dpyod la mi ltos par chos ston par spyod [#]do zhes ston te/_de'i phyir bstan bcos rnam par rig pa tsam du grub pa las/_yon tan gyi mthar phyin pa dag ni sman dang nad yongs su mi shes pa'i phyir rjes la thob pa'i ye shes kyis gzhan dag la chos ston pas nges par rtog pa dang dpyod
[\[25a\]]
[\[25a.1\]]pa la ltos so/_/sangs rgyas kyi sa la ni rtsol ba mi mnga' bar ston to zhes bshad pas de'i phyir shin tu rnam par dag pa'i bsam pas bshad pa zhes gsungs so zhe'o/_/gal te sa bcu'i byang chub sems dpa' dag rtog pa dang dpyod pa la brten [#]nas chos ston pa
[\[25a.2\]]yin/_shes rab kyi pha rol tu phyin pa'i 'grel pa las bstan pa [#]ji ltar shes shing rnam par bshad par [#]bya zhe na/_smras pa/_bstan bcos mdzad pa rnams kyi dgongs pa tha dad pas brda sprod [#]cing rnam par bshad par mi rung ste/_shes rab kyi pha rol tu phyin pa'i 'grel pa las ji skad
[\[25a.3\]]du/_rtog pa dang dpyod pa gnyis ka 'byung ngo zhes bshad pa dang /_'phags pa byams pa la sogs pas gnyis ka mi 'byung ngo zhes bstan pa 'di lta bu la sogs pa'i tha dad pa ni gcig kho na ma yin pa'i brda sprod cing bshad du mi rung ngo /_/slob dpon chos skyong gis bshad pa'i
[\[25a.4\]]gzhung dang sbyar na ni sa bdun pa man chad ni thams cad kyang rtog pa dang dpyod pa la gnas la/_rdo rje lta bu'i ting nge 'dzin ni bsam gtan bzhi pa yin te/_rtog pa dang dpyod pa yang med pas chos bshad par yang mi 'gyur ro zhe na/_smras pa/_bsam gtan bzhi pa ni rtog pa dang dpyod
[\[25a.5\]]pa med kyang sngar sa 'og ma'i rtog pa dang dpyod pa bskyed pa'i dbang gis mnyam pa nyid du byang chub pa'i gnas skabs su yang chos ston cing /_'gog pa'i snyoms par zhugs pa las ma langs par yang spyod lam rnams ston to/_/bshad pa 'di [#]sbyar na legs par bstan pa'i chos la zhes
[\[25a.6\]]bya ba ni bshad par [#]bya ba'i bstan pa rnams la bya ste/_bstan bcos rnal 'byor spyod pa'i sa las/_bcom ldan 'das kyis chos ni rnam pa bzhi'i sgo nas legs par gsungs pa yin par rig par bya [#]ste/_dang po ni zhi ba la gzhol bar byed pa ste/_phung po'i lhag ma dang bcas pa'i mya ngan
[\[25a.7\]]las 'das pa'i dbyings thob par byed pa'i phyir ro/_/gnyis pa ni mya ngan las 'da' bar byed pa ste/_phung po'i [#]lhag ma med pa'i mya ngan las 'das pa'i dbyings 'thob par byed pa'i phyir ro/_/gsum pa ni byang chub tu 'gro bar byed pa ste/_nyan thos dang rang sangs rgyas dang /_bla na med pa yang
[\[25b\]]
[\[25b.1\]]dag par rdzogs pa'i byang chub thob par byed pa'i phyir ro/_/bzhi pa ni bde bar gshegs pas rnam par phye nas bstan pa ste/_shin tu mthar thug pa dang mngon sum du myong ba bla na med pa'i ston pa chen pos rab tu phye nas bstan pa'i phyir [#]zhes bstan te/_don gong ma de lta bu dag dang ldan pa'i phyir
[\[25b.2\]]legs par bstan pa'i chos la zhes gsungs so/_/sems can rnams kyi mos pa rnam pa sna tshogs kyi rim pa [#]yang snang ste zhes bya bas ni bsam pa mi mthun par gyur pa nyid yang dag par ston to/_/de yang rnam pa bzhi ste/_bstan pa dang don shes shing mngon par yid ches pa dang /_
[\[25b.3\]]bstan pa kho na la mngon par yid ches shing don mi shes pa dang /_bstan pa la mngon par yid ches shing /_don la mngon par yid mi ches pa dang bstan pa dang don gnyi ga la mngon par yid mi ches pa yang yod pas de'i phyir rnam pa sna tshogs zhes gsungs te phyis 'og nas ston to/_/
[\[25b.4\]]rigs kyi bu de bzhin gshegs pa ni 'di ltar ngo bo nyid med pa nyid [#]rnam pa gsum po dag gi dgongs pa zhes bya ba 'di man chad ni gnyis pa bstan pa la brten nas mos pa tha dad par gyur pa rgya cher rnam par 'byed pa ston to/_/'di yang rnam pa gnyis kyis bstan te/_brten pa'i bstan pa
[\[25b.5\]]nyid smos pa dang /_mdo sde de las zhes bya ba man chad kyis sems can gyi bsam pa mi mthun par gyur pa nyid yang dag par bstan pa'o/_/dang po yang rnam pa gnyis te/_bstan pas brten pa'i rigs [#]pa nyid bstan pa dang /_rigs [#]pa nyid las brtsams nas bstan pa gsungs par
[\[25b.6\]]gyur pa bstan pa'o/_/'di ni dang po ste/_'di ltar ngo bo nyid med pa rnam pa gsum ston pa drang ba'i don gsang ba'i mtshan nyid kyi bstan pa nyid bstan [#]pa'i gnas su gyur pas so/_/zab mo nyid las brtsams nas drang ba'i don gyi mdo gsang ba'i mtshan nyid kyi chos rnams kyi dgongs pa
[\[25b.7\]]brjod pa 'di lta ste/_chos thams cad skye ba med pa/_'gag pa med pa/_gzod ma nas zhi ba dang [#]/_rang bzhin gyis yongs su mya ngan las 'das pa'o zhes ston to zhes bya ba ni gnyis pa rigs nyid las brtsams nas bstan pa gsungs par gyur pa bstan pa'o/_/mdo'i tshig 'di yang rnam pa
[\[26a\]]
[\[26a.1\]]gsum gyis bstan te/_bstan pa gsungs pa'i dgongs pa bstan pa dang /_bstan pa gsang ba nyid du bstan pa dang /_bstan pa gsang ba nyid gang yin pa bstan pa'o/_/dgongs pa zab mo zhes bya ba ni 'di lta ste/_ngo bo nyid med pa rnam pa gsum thob cing
[\[26a.2\]]khong du chud par gyur pa'i dgongs pa shin tu zab pa nyid do/_/drang ba'i don gyi mdo gsang ba'i mtshan nyid kyi chos rnams kyi dgongs pa brjod pa zhes bya ba ni bstan pa gsang ba nyid du bstan pa ste/_'di ltar 'phags pa rnams kyi gsung rab mkhyud pa dang /_mngon du ston pa mi
[\[26a.3\]]mtshungs pas 'dir yod pa nyid mkhyud nas med pa nyid rab tu bstan pa'i phyir gsang ba zhes bya ba zhes gsungs so/_/chos rnams kyi dgongs pa zhes bya ba ni [#]'di lta ste/_gces pa bsdus pa'o/_/de ni 'di skad du 'di ltar [#]dgongs pa'i dbang gis drang ba'i don gyi mdo las/_
[\[26a.4\]]ngo bo nyid med pa rnam pa gsum gyi gsang ba'i mtshan nyid las brtsams nas chos thams cad ngo bo nyid med pa la sogs pa nyid du gsungs so zhes bstan par 'gyur ro/_/de la chos kyi [#]dgongs pa zhes bya ba ni 'di lta ste/_chos thams cad ngo bo nyid med pa la sogs par gsungs pa
[\[26a.5\]]nyid de/_/'dis ni gsum pa bstan pa gsang ba nyid gang [#]yin pa rab tu bstan pas snga ma bzhin du rab tu dbye zhing rgya cher bshad par bya'o/_/mdo sde de las sems can gang dag dge ba'i rtsa ba chen po bskyed pa sgrib pa yongs su dag pa/_rgyud yongs su smin pa/_mos pa mang du
[\[26a.6\]]bsgoms pa/_bsod nams dang /_ye shes kyi tshogs chen po rab tu bsags pa zhes bya ba 'di man chad ni gnyis pa sems can gyi bsam pa mi mthun par gyur pa nyid yang dag par bstan pa'o/_/'di yang rnam pa bzhis bstan te/_dngos po lnga yang phun sum tshogs la/_mngon
[\[26a.7\]]par yid ches pa'i gang zag bstan pa dang /_dngos po lnga phun sum tshogs par ma gyur la mngon par yid ches pa dang ldan pa'i gang zag bstan pa dang /_mngon par yid ches pa skyes kyang sgra'i rjes su mngon par zhen pa'i gang zag bstan pa dang /_dngos po lnga yang gtan med la mngon
[\[26b\]]
[\[26b.1\]]par yid ches pa yang med pa'i gang zag bstan pa'o/_/gang zag bzhi po de dag kyang dge ba'i rtsa ba bskyed pa la sogs pa'i dngos po lnga'i mang nyung las gang zag rnam pa drug tu dbye ste/_dngos po lnga phun sum tshogs pa dang /_rnam pa bzhi dang ldan pa gcig ma tshang ba dang /_rnam
[\[26b.2\]]pa gsum dang ldan la gnyis ma tshang ba dang /_rnam pa gnyis dang ldan la gsum ma tshang ba dang /_rnam pa gcig ma tshang la bzhi dang ldan pa dang /_dngos po lnga gnas med pa'o/_/dngos [#]po yang rnam pa gnyis te/_dngos po lnga yongs su smin pa bstan pa dang /_de dag gis zhes bya ba
[\[26b.3\]]man chad kyis bstan pa thos [#]nas khong du chud par gyur pa bstan pa ste/_'di ni dang po'o/_/de dag gis chos de thos na/_nga'i dgongs te bshad pa shin tu zab pa yang dag pa ji lta ba bzhin du shes shing zhes bya ba la sogs pas ni gnyis pa bstan pa thos nas khong du chud par
[\[26b.4\]]gyur par ston to/_/'di yang rnam pa gnyis te/_bstan pa thos nas khong du chud pa nyid bstan pa dang /_yang dag pa ji lta ba bzhin du khong du chud pa'i phan yon bstan pa'o/_/'di ni dang po ste/_'di ltar chos thos par gyur pa'i dbang gis de bzhin gshegs pas dgongs te
[\[26b.5\]]gsungs pas rab tu phye ba'i don yang dag pa ji lta ba bzhin du khong du chud par gyur pa'o/_/chos de dag la yang shin tu mos pa skye bar 'gyur la/_don de yang phyin ci ma log pa'i shes rab kyis yang dag pa ji lta ba bzhin du rtog [#]par 'gyur ro/_/rtogs pa 'di la brten
[\[26b.6\]]nas shin tu goms par byas pa'i phyir/_myur ba myur ba kho nar shin tu mthar thug pa nyid kyang thob par 'gyur te/_zhes bya ba la sogs pas ni gnyis pa yang dag pa ji lta ba bzhin du khong du chud pa'i phan yon ston to/_/'di yang rnam pa gnyis kyis bstan te/_khong du chud pa'i
[\[26b.7\]]phan yon nyid bstan pa dang /_de bzhin gshegs pa la mngon par yid ches pa'i phan yon bstan pa ste/_'di ni dang po'o/_/mdo'i tshig 'di yang rnam pa gnyis su dbye ste/_chos la mos pa bstan pa dang /_don la mos pa bstan pa'o/_/don la mos pa yang rnam pa gsum du
[\[27a\]]
[\[27a.1\]]dbye ste/_mthong ba'i lam gyis yang dag pa ji lta ba bzhin du khong du chud par gyur pa bstan pa dang /_bsgom pa'i lam la gnas pas rtog pa de nyid la brten [#]nas shin tu goms par byed pa [#]bstan pa dang /_mthar thug pa la gnas pas myur ba [#]kho nar bla na med
[\[27a.2\]]pa'i byang chub kyi mya ngan las 'das pa thob par 'gyur bar bstan pa'o/_/nga [#]la yang shin tu dad pa bskyed nas/_de bzhin gshegs pa de ni yang dag par rdzogs pa'i sangs rgyas chos thams cad las mngon par rdzogs par sangs rgyas pa yin par rab tu shes so zhes bya ba ni
[\[27a.3\]]gnyis pa de bzhin gshegs pa la mngon par yid ches pa'i phan yon bstan pa'o/_/sems can gang dag dge ba'i rtsa ba chen po bskyed pa dang /_sgrib pa yongs su dag pa dang /_rgyud yongs su smin pa dang /_mos pa mang du bsgoms pa ma yin pa/_bsod nams dang ye shes kyi
[\[27a.4\]]tshogs chen po bsags par ma gyur pa zhes bya ba 'di man chad ni gnyis pa dngos po lnga phun sum tshogs par ma gyur la mngon par yid ches pa dang ldan pa'i gang zag bstan pa'o/_/'di yang rnam pa gnyis te/_dngos po lnga dang ldan par ma gyur pa bstan pa dang /_mngon par yid
[\[27a.5\]]ches pa nyid bstan pa ste/_'di ni dang po'o/_/'di ni rnal 'byor pa dag dngos po lnga po dag dang ldan par ma gyur kyang /_dngos po rnam pa bzhi mngon par 'grub pa'i dbang gis mngon par yid ches pa ni skyed do zhes ston to[#]/_/dngos po bzhi'i bye brag ni sngar bshad pa bzhin no/_/de'i
[\[27a.6\]]rang bzhin drang zhing drang po'i rang bzhin can du gyur pa/_rtog pa dang sel nus pa'i mthu med kyang /_rang gi lta ba mchog tu 'dzin pa la mi gnas pa zhes bya ba la sogs pas ni gnyis pas mngon par yid ches pa nyid ston to/_/'di yang rnam pa gsum gyis bstan te/_rang gi lta ba
[\[27a.7\]]la de mi gnas par yid ches pa nyid bstan pa dang /_mdo sde dag ces bya ba man chad kyis mngon par yid ches pa'i dbang gis rang nyid khyad du bsad nas gnas par bstan pa dang /_mdo sde de dag la zhes bya ba man chad kyis bdag nyid la sman pa'i dbang gis bsod nams dang
[\[27b\]]
[\[27b.1\]]ye shes kyi tshogs sogs par bstan pa'o/_/dang po yang rnam pa gsum du dbye ste/_rang gi lta ba la mi gnas pa bstan pa dang /_bstan pa thos pas mngon par yid ches pa skye bar bstan pa dang /_mngon par yid ches pa'i mtshan nyid rab tu bstan pa'o/_/'di ni dang po ste/_de'i rang bzhin
[\[27b.2\]]drang po zhes bya ba ni dad pa [#]nyid de/_de'i phyir 'phags pa [#]dri ma med par grags pas [#]bstan pa'i mdo las/_drang po'i sems ni byang chub kyi snying po'o zhes gsungs pas drang po'i sems ni mngon par yid ches pa'i sems la bya'o/_/'phags pa shes rab kyi pha rol tu phyin pa'i 'grel
[\[27b.3\]]pa las kyang /_sangs rgyas kyi chos kyi rgya mtshor ni dad pas 'jug par nus so zhes bstan pa'i phyir drang po zhes bya ba ni mngon par yid ches pa la bya bar mngon no/_/de ni 'di skad du drang po nyid du gyur pa'i phyir/_/shes rab kyi stobs kyis 'phags pa'i gsung rab las gsungs pa gang yin
[\[27b.4\]]pa dang /_ma yin pa'i rigs pa nyid rab tu sel bar mi nus kyang /_rang gi lta ba mchog tu 'dzin pa la mi gnas shing /_yang nges pa'i don gyi mdo sde yongs su tshol bar rtsol ba'i phyir drang ba'i don gyi mdo sde dag las sgra ji bzhin du mngon par zhen par mi byed do zhes bstan par 'gyur ro/_/
[\[27b.5\]]de dag gis ni chos de thos na nga'i dgongs te bshad pa shin tu zab pa yang dag pa ji lta ba bzhin du shes pa'i mthu med mod kyi/_'on kyang chos de la mos par byed cing /_yongs su dag pa'i dad pa yang skye bar 'gyur te zhes bya ba ni gnyis pa bstan pa thob pas mngon par yid ches pa skye bar
[\[27b.6\]]bstan pa ste/_de rang gi lta ba mchog tu 'dzin pa la mngon par yid ches pa dang /_de chos thos pa'i dbang gis dgongs te gsungs pa khong du chud pa'i mthu med mod kyi/_'on kyang bstan pa de la mngon par yid ches pa'i sems skyed par byed pa'o/_/mdo sde 'di dag ni de bzhin gshegs
[\[27b.7\]]pas gsungs pa zab pa zab par snang ba/_stong pa nyid dang ldan pa mthong bar dka' ba/_rtogs [#]par dka' ba/_dpyod mi nus pa/_rtog ge'i spyod yul ma yin pa/_zhib mo brtags pa/_mkhas shing mdzangs pas rig pa yin no zhes mos par byed do zhes bya ba gsum pa mngon par
[\[28a\]]
[\[28a.1\]]yid ches pa'i mtshan nyid rab tu bstan pa'o/_/'di ltar mdo sde 'di'i don rnam pa drug dang ldan pas shin tu zab pa yin no zhes mngon par yid ches pa ste/_dang po mdo sde 'di dag ni zhes bya ba la sogs pas ni mdo sde de bzhin gshegs pas gsungs pa
[\[28a.2\]]yin par yid ches pa'i phyir zab pa yin no/_/gnyis pa zab pa zab [#]par snang ba zhes bya ba ni mdo sde des shin tu zab pa'i don gsal bar rab tu phye ba'i phyir rab tu phye ba zab pa zhes bya'o/_/gsum pa stong pa nyid dang ldan pa zhes bya ba ni 'phags pa'i gsung rab de stong pa nyid kyi rang
[\[28a.3\]]bzhin kho na yin pa'i phyir stong pa nyid dang 'brel pas na de'i phyir stong pa nyid dang ldan pa zhes bya'o/_/bzhi pa mthong bar dka' ba rtogs par dka' ba zhes bya ba ni mdo sde de so so'i skye bo dag gis mthong bar mi nus shing theg pa pa [#]gnyis kyis kyang rtogs par mi nus pas so/_/yang
[\[28a.4\]]na so so'i skye bo dang theg pa pa gnyis kyis mthong ba dang rtogs par mi nus pa'i phyir mthong bar dka' ba rtogs par dka' ba zhes bya'o/_/lnga pa dpyod mi nus pa zhes bya ba la sogs pas ni 'phags pa'i gsung rab de rtog ge'i spyod yul las shin tu 'das pa'i phyir dpyad du med
[\[28a.5\]]par gyur pa'o/_/de la dpyod pa zhes bya ba ni khams gsum pa zag pa dang bcas pa'i sems dang [#]sems las byung ba'i chos so/_/yang na dpyod pa zhes bya ba ni gzhan du 'gyur ba las rtog pa dang dpyod pa'i chos gnyis so/_/drug pa zhib mo [#]zhes bya ba la sogs pas ni 'phags pa'i
[\[28a.6\]]gsung rab de byang chub sems dpa' sa la gnas pa zhib mo brtags pa mkhas shing mdzangs pa dag gis khong du chud par 'gyur bas so//_//bam po nyi shu dgu pa/_mdo sde de dag gi don bstan pa dag bdag mi shes so snyam nas 'dug ste/_'di skad ces sangs rgyas
[\[28a.7\]]rnams kyi byang chub ni shin tu zab la/_chos rnams kyi chos nyid kyang shin tu zab pas de bzhin gshegs pa kho na rab tu mkhyen gyi/_bdag gis shes par bya ba ni ma yin no zhes [#]bya ba ni 'di man chad ni gnyis pa mngon par yid ches pa'i dbang gis rang nyid khyad du bsad nas gnas par bstan
[\[28b\]]
[\[28b.1\]]pa'o/_/'di yang rnam pa gnyis su dbye ste/_bstan pa'i don la bdag nyid khyad du bsad nas gnas pa dang [#]/_bstan pa gsung ba po la brten nas/_bdag nyid khyad du bsad nas gnas pa ste/_'di ni dang po'o/_/'di ltar mdo sde zab mo de dag las bstan pa'i don dag la [#]
[\[28b.2\]]rang nyid kyi shes pa khyad du bsad nas bdag ni mi shes pa yin no snyam nas 'di skad ces sangs rgyas rnams la ni byang chub brnyes pas [#]yang dag pa dang /_kun rdzob kyi mkhyen pa gnyis mnga' bas shin tu zab pa yin pa des mngon sum du mdzad pa chos rnams kyi chos nyid yang dag pa dang /_kun
[\[28b.3\]]rdzob rnam pa gnyis kyang shin tu zab cing gzung ba dang 'dzin pa dang bral ba'i ngo bo nyid yin pa'i phyir/_de bzhin gshegs pa nyag gcig gis mkhyen gyi/_bdag cag gi [#]shes pa dman pas shes par bya ba ni ma yin no snyam du sems pa ste/_bstan bcos bye brag tu bshad pa chen po las
[\[28b.4\]]ji skad du/_chos rnams kyi chos nyid kyi rnam pa ni shin tu zab cing gya nom pas thams cad mkhyen pa kho nas mthar thug pa yin no zhes bstan pa dang /_phreng ldan ma'i mdo las/_rigs kyi bu gang gis chos rnams ni shin tu zab pa nyid la bdag nyid kyis rtogs par mi nus pa des ji
[\[28b.5\]]skad du/_de ni bcom ldan 'das kyis mkhyen gyi/_bdag gi spyod yul ni ma yin pas sangs rgyas nyag gcig gis mkhyen to zhes bya ba la sogs pa gsungs pa lta bu'o/_/de bzhin gshegs pa rnams ni mos pa rnam pa sna tshogs kyi [#]sems can de dag la yang dag pa'i chos kyi [#]
[\[28b.6\]]bstan pa 'jug par mdzad pas de bzhin gshegs pa rnams ni mkhyen pa dang /_gzigs pa mtha' yas pa yin gyi/_bdag cag gi shes pa dang /_mthong ba ni ba lang gi rjes tsam mo snyam nas zhes bya ba ni gnyis pa bstan pa gsung ba po la bstan [#]nas bdag nyid khyad du bsad nas
[\[28b.7\]]gnas pa ston to/_/'di ltar de bzhin gshegs pa rnams ni sems can gang rjes su gzung [#]bar mdzad pa de dag gi mos pa'i rjes su yang dag pa'i chos kyi bstan pa 'jug par mdzad pas/_ston par mdzad pa'i mkhyen pa la tshad dang mtha' med pa yin gyi/_bdag cag gi shes pa
[\[29a\]]
[\[29a.1\]]dang /_mthong ba ni bcom ldan 'das kyi [#]mkhyen pa dang gzigs pa la [#]ltos na/_dper na ba lang gi rmig rjes kyi chus rgya mtsho chen po'i chu dang bsgrun [#]pa bzhin no snyam du sems pa'o/_/dgongs pa zab mo rnam par dgrol ba'i mdo las ni/_de bzhin gshegs pa rnams kyi [#]
[\[29a.2\]]mkhyen pa ni mtha' med pas mkhyen par bya ba ni rgya mtsho bzhin no/_/bdag gi shes pa dang mthong ba ni ba lang gi rjes tsam mo zhes 'byung ngo /_/mdo sde dag la gus par byas te/_gzhan dag la ston par yang byed yi ger 'dri bar yang byed yi ger bris nas 'chang bar yang byed/_klog par yang
[\[29a.3\]]byed/_yang dag par 'geng bar yang byed/_mchod par yang byed/_lung nod par yang byed/_'don par yang byed/_kha ton du [#]yang byed mod kyi/_'on kyang 'di ltar bsgom pa'i rnam pas sbyor ba bskyed par yang mi nus pas zhes bya ba la sogs pas ni gsum pa bdag nyid la smad pa'i dbang gis
[\[29a.4\]]bsod nams dang ye shes kyi tshogs stsogs par bstan pa'o/_/'di yang rnam pa gnyis kyis [#]bstan te/_bdag nyid la smad pa'i dbang gis rtogs par mi 'gyur bar bstan pa dang /_ma rtogs pa'i phyir yang bsod nams dang ye shes la brten [#]par bstan pa'o/_/dang po yang rnam pa gnyis te/_
[\[29a.5\]]rnam par bshad pa dang /_mjug bsdu ba'o/_/'di ni dang po ste/_byang chub sems dpa' de 'di ltar bdag la smad pa'i dbang gis mdo sde dag la gus pa bskyed pa la sogs pa chos spyod pa bcu la spyod par byed kyang /_da dung bsgom pa'i rnam pas bsod nams dang ye shes kyi spyod pa [#]rnam pa
[\[29a.6\]]gnyis bskyed par mi nus pa'o/_/chos spyod de yang bstan pa rnams las so so nas bshad pa mi mthun te/_'phags pa shes rab kyi pha rol tu phyin pa bam po lnga brgya bdun cu gsum pa las/_de dag gi ming bkod par zad kyi/_rnam par bshad pa ni med de de'i phyir de nyid las bcom ldan 'das
[\[29a.7\]]kyis kun dga' bo la bka' stsal pa/_mdo sde 'di yang yongs su 'dzin pa la chos spyod pa rnam pa bcu yod de/_yi ger 'dri ba dang /_mchod pa byed pa dang /_gzhan dag la sbyin par byed pa dang /_gus par nyan pa dang /_klog pa dang 'chang bar byed pa dang /_gzhan dag la rgya cher ston pa dang /_
[\[29b\]]
[\[29b.1\]]kha ton du 'don pa dang /_sems par byed pa dang /_bsgom pa'o zhes gsungs so/_/'phags pa shes rab kyi pha rol tu phyin pa bam po bzhi brgya nyi shu bdun pa dang /_'phags pa shes rab kyi pha rol tu phyin pa mchog gi [#]lhas zhus pa'i mdo dang /_bla na med pa'i gnas bstan pa'i mdo dang /_
[\[29b.2\]]bstan bcos mdo sde'i rgyan las ni [#]ming bkod pa kho nar zad do/_/bstan bcos rnal 'byor spyod pa'i sa dang /_dbus dang mtha' rnam par 'byed pa dang /_rnam par bshad pa las 'di dag gi don rgya cher ston te/_snga phyi'i go rims mi mthun yang don tha dad pa med de/_de'i phyir bstan
[\[29b.3\]]bcos rnam par bshad pa las/_byang chub sems dpa'i sde snod [#]mang yang rung nyung yang rung bsti stang dang bcas shing gus pas yi ger 'dri ba'i chos bshad pa dang /_mchod pa'i yo byad mchog gam/_mchog ma yin pa yang rung [#]mchod par byed pa'i chos spyod pa dang /_bdag nyid kyis [#]
[\[29b.4\]]yi ger bris nas snying brtse bas gzhan dag la sbyin pa'i chos spyod pa dang /_pha rol gus pa'i sems bskyed nas gya nom pa'i sgras bstan bshad bsgrags pa dag la shin du bkur ba'i bsam pas gus par nyan pa'i chos spyod pa dang /_yongs su dag pa'i mos pa dang /_gus pa'i sems kyis
[\[29b.5\]]klog par byed pa'i chos spyod pa dang /_chos kyi spyod pa bsgom par 'dod pas gzhan dag las yang dag par mnos te/_kha ton du 'don pa'i chos spyod pa dang /_kha ton du bslabs nas bstan pa nyid du gzung ba'i phyir/_dbyangs snyan pas 'don par byed pa'i chos spyod pa dang /_
[\[29b.6\]]gzhan dag la snying brtse ba'i phyir mos pa ji lta ba bzhin du rgyas pa 'am bsdus pa nyid du rab tu phye nas 'chad pa'i chos spyod pa dang /_gcig pu [#]dben pa dag tu legs par sems pa dang /_'jal ba dang so sor brtags nas sems par byed pa'i chos spyod pa dang /_ji ltar bsam
[\[29b.7\]]pa bzhin du zhi gnas dang lhag mthong gtso bor byas nas gang yongs su tshol ba'i don mngon par bsgrub pa'i phyir gzhol zhing 'jug pa'i chos spyod pa zhes 'byung ngo /_/bstan bcos mdo sde'i rgyan las ni 'di dang cung zad mi mthun te/_de'i phyir de nyid las yi ger 'dri ba dang /_
[\[30a\]]
[\[30a.1\]]mchod pa byed pa dang /_yang dag par 'ged [#]pa dang nyan par byed pa dang /_klog par byed pa dang /_gzhan dag la ston par byed pa dang /_kha ton du 'don pa dang /_'chad pa dang /_sems pa dang /_bsgom pa'i [#]zhes 'byung ngo /_/de bstan bcos rnam par
[\[30a.2\]]bshad pa dang /_don mi mthun par gyur pa yang /_bstan bcos rnam par bshad pa las drug pa kha ton du 'don pa dang /_bdun [#]pa 'don par byed pa zhes bya ba gnyis gcig tu bsdus nas kha ton du 'don pa zhes bstan pa dang /_yang gzhan dag la ston par byed pa zhes bya ba
[\[30a.3\]]bsnan te drug par byas pas so/_/bstan pa gzhan dag las ni don 'di ni mi [#]'byung bas bstan bcos de'i dgongs pa ni yi ge yin te/_gzhan dag la mdo tsam du ston pa gang yin pa de ni gzhan dag la ston par byed pa'o zhes bya'o/_/gzhan dag la rgya cher ston pa gang yin pa de
[\[30a.4\]]ni 'chad pa zhes bya'o zhes dgongs pa'o/_/bstan pa gzhan dag gi dgongs pa ni bsdus pa'am rgyas pa gang yang rung ste/_gzhan dag la bshad pa yin pas [#]gcig tu bsdus par [#]dgongs pa'i phyir phan tshun 'gal ba med do/_/'dir mdo 'di ni 'phags pa shes rab kyi pha rol tu phyin
[\[30a.5\]]pa las gsungs pa dang mthun par chos spyod pa rnam pa bcu ston pa yin no/_/bstan bcos rnal 'byor spyod pa'i sa las chos spyod pa bcu po de dag las du zhig bsod nams rgya chen po skye ba'i lam yin zhe na/_smras pa/_thams cad do/_/du zhig ni sbyor ba'i lam yin zhe na/_smras pa/_gcig
[\[30a.6\]]ste/_dgu pa'o/_/du zhig sgrib pa rnam par dag pa'i lam yin zhe na/_smras pa/_gcig ste/_bcu pa'o zhes bshad do/_/rgya cher rnam par 'byed pa ni bstan bcos theg pa chen po bsdus pa dang /_dbus dang mtha' rnam par 'byed pa dang /_rnal 'byor spyod pa'i sa las bstan pa bzhin du
[\[30a.7\]]rig par bya'o/_/de'i phyir nga'i dgongs te bshad pa zab mo 'di rtogs par mi nus te zhes bya ba ni gnyis pa mjug bsdu ba ste/_des sbyor ba bskyed par mi nus pa'i phyir ngas dgongs te bshad pa zab mo khong du chud par ma gyur to zhes bya ba'i tha tshig go/_/gzhi des na sems can de dag
[\[30b\]]
[\[30b.1\]]bsod nams dang ye shes kyi tshogs rnam pa gnyis kyang 'phel bar 'gyur la/_gong du yang rgyud yongs su ma smin pa dag kyang yongs su smin par byed do zhes bya ba ni gnyis pa ma rtogs pa'i phyir yang bsod nams dang ye shes la brten par bstan pa ste/_'di ltar byang chub
[\[30b.2\]]sems dpa' de sbyor ba rnam pa bzhis ma bskyed pa'i phyir dgongs te gsungs pa rtogs par mi 'gyur ba de chos spyod pa rnam pa bcus rgyu dang rkyen byas pas bsod nams dang ye shes kyi tshogs rnam pa gnyis bsgrubs nas phyi ma la yang gang yongs su ma smin pa de yang [#]yongs su
[\[30b.3\]]smin par byed par 'gyur ba'o/_/'dir yongs su smin pa zhes bya ba yang gnas re re la bsgom pa phun sum tshogs pa la yongs su smin pa zhes bya ba'i [#]dngos po lnga rgyun mi 'chad pa la yongs su smin pa zhes bya ba ni ma yin no/_/yang na gzhan la phan 'dogs pa ni yongs su smin pa'o/_/
[\[30b.4\]]gzhan yang gzhi des na zhes bya ba la sogs pa ni mngon par yid ches pa bstan pa la rnam pa gnyis te/_mngon par yid ches pa rgya cher rnam par bshad pa dang /_mngon par yid ches pa'i nus pa bshad pa'i phyir [#]mjug bsdu ba ste/_de yan chad du mngon par yid ches pa
[\[30b.5\]]rgya cher bstan nas 'di ni gnyis pa spyi'i mjug bsdu ba yin par rig par bya'o zhes bya ba'i tha tshig go/_/ci ste sems can gang dag bsod nams dang ye shes kyi tshogs chen po'i bar du bsags par yang ma gyur la/_drang po dang drang ba'i rang bzhin can ma yin pa dag ni rtog pa
[\[30b.6\]]dang /_sel nus pa'i mthu dang ldan yang rang gi lta ba mchog tu 'dzin pa la gnas pas zhes bya ba 'di man chad ni gsum pa mngon par yid ches pa skyes kyang sgra'i rjes su mngon par zhen pa'i gang zag bstan pa'o/_/'di yang rnam pa gnyis kyis bstan te/_stong pa nyid brtags [#]pa
[\[30b.7\]]bstan pa dang /_slob mas brtags pa rnam par 'byed pa'o/_/dang po yang rnam pa gnyis te/_snga ma la ltos na tha dad pa rnam par 'byed pa dang /_sgra ji bzhin du mngon par zhen pa nyid bstan pa ste/_'di ni dang po'o/_/mdo'i tshig 'di yang rnam pa bzhir phye nas bstan te/_dngos po lnga dang
[\[31a\]]
[\[31a.1\]]ldan pa dang mi ldan pa bstan pa dang /_drang po dang drang po ma yin pa bstan pa dang /_mthu dang ldan pa dang mi ldan pa bstan pa dang /_rang gi lta ba la [#]gnas pa dang mi gnas pa bstan pa'o/_/de la ji ste sems can gang dag ces bya ba la sogs pas ni mdo'i
[\[31a.2\]]tshig 'di dag la bshad pa rnam pa bzhi yod de/_kha cig na re 'dir ni dngos po lnga ma tshang ba kho na bzung ste/_de'i phyir dgongs pa zab mo rnam par dgrol ba'i mdo las/_dge ba'i rtsa ba ma bskyed pa nas bsod nams dang ye shes yang dag par ma grub pa'i bar du zhes gsungs
[\[31a.3\]]so/_/bzhi pa [#]dang bye brag yod pa yang 'di ni chos la mngon par yid ches shing /_don la yid mi ches pa yin la/_bzhi pa ni chos dang don gnyi ga la mngon par yid mi ches pa yin pas so zhe'o/_/kha cig na re 'dir ni mdor bsdu na gang zag gsum las med de/_dang po ni dang po
[\[31a.4\]]gcig dang ldan la bzhi ma tshang ba'o/_/gnyis pa ni dang po gnyis dang ldan la gsum ma tshang ba'o/_/gsum pa ni dang po gsum dang ldan la gnyis ma tshang ba'o [#]zhe'o/_/kha cig na re 'dir gang zag bzhi las med de/_snga ma gsum gyi steng du yang dang po bzhi dang ldan la gcig ma tshang
[\[31a.5\]]bas bsnan na'o/_/gnyis pa bye brag yod pa yang gnyis pa las bstan pa'i gang zag ni drang po'i rang bzhin yin la gsum pa'i gang zag 'di ni drang po'i rang bzhin can ma yin pas so zhe'o/_/kha cig na re 'di gang zag lnga las med de snga ma bzhi'i steng du yang dngos po lnga ma tshang bas
[\[31a.6\]]bsnan na'o/_/gnyis pa dang bzhi pa dang bye brag yod pa yang snga ma bzhin du bshad par bya'o zhe'o/_/de ltar rnam pa bzhir bshad pa yod mod kyi/_bzhi pa ni yang dag pa yin te/_tshig gi mtshan nyid dang rjes su mthun pa'i phyir ro/_/rang gi lta ba mchog tu 'dzin pa la gnas pas zhes bya
[\[31a.7\]]ba ni gang [#]du nges pa'i don theg pa chen po yongs su mi tshol bar rtag par sgra ji bzhin du mngon par zhen nas khong du ma [#]chud pa'i phyir zhes bstan pa ste/_de'i phyir bstan bcos mngon pa sna tshogs kun las btus pa las ci'i phyir shin tu rgyas pa la sems can kha cig mos kyang nges par 'byung bar
[\[31b\]]
[\[31b.1\]]mi 'gyur zhe na/_smras pa/_bdag nyid lta ba mchog tu 'dzin pa la rab tu gnas pa'i phyir dang /_rtag par don la sgra ji bzhin du mngon par zhen pa'i phyir ro/_/de dag [#]la bdag nyid lta ba mchog tu 'dzin pa la rab tu gnas pa zhes bya ba ni yang nges pa'i don gyi mdo sde yongs su mi tshol ba'i
[\[31b.2\]]phyir ro/_/rtag par don la sgra ji bzhin du mngon par zhen pa zhes bya ba ni rtag par drang ba'i don gyi mdo sde dag rab tu 'dzin pa'i phyir te/_dper na 'ga' zhig chos thams cad ni mthar rang bzhin med do [#]zhes bya ba'i tshig thos pa'i phyir chos rnams thams cad ngo bo nyid kyi [#]mtshan nyid kyang
[\[31b.3\]]med ces skur par [#]lta ba ste/_gzhan drang ba'i don gyi mdo sde dag la mngon par zhen nas/_sgra ji bzhin du don 'dzin pa yang de bzhin te/_de'i phyir theg pa chen po la mos par byed kyang nges par 'byung bar mi 'gyur te/_'di ltar theg pa chen po'i mdo sde dag ni dgongs pa sna tshogs
[\[31b.4\]]kyis gsungs pa'i phyir ro zhes 'byung ngo /_/de dag gis ni chos de thos nas [#]yang nga'i dgongs te bshad pa zab mo yang dag pa ji lta ba bzhin du yongs su mi shes te zhes bya ba la sogs pas ni gnyis pa sgra ji bzhin du mngon par zhen par gyur pa nyid bstan pa'o/_/'di yang rnam
[\[31b.5\]]pa gnyis te sgra ji bzhin du mngon par zhen pa skye ba nyid bstan pa dang /_gzhi des na zhes bya ba man chad kyis mngon par zhen pa'i nyes dmigs bstan pa'o/_/dang po yang rnam pa gnyis kyis bstan te thos par gyur na khong du mi chud pa dang /_mngon par yid ches kyang mngon par zhen
[\[31b.6\]]par [#]byed pa ste/_'di ni dang po'o/_/[#]'di ltar byang chub sems dpa' de bstan pa de thos par gyur kyang drang po'i rang bzhin can ma yin pa dang /_rang gi lta ba la [#]gnas pa nyid kyi phyir nga'i dgongs te bshad pa'i bstan pa zab mo dag la yang dag pa ji lta ba bzhin du yongs su shes par mi
[\[31b.7\]]'gyur zhes bya ba'i tha tshig go/_/chos de la mos par gyur kyang de'i don la sgra ji bzhin du mngon par zhen nas zhes bya ba la sogs pas ni gnyis pa mngon par yid ches par gyur kyang mngon par zhen par byed pa ston to/_/'di yang rnam pa gnyis te/_mngon par zhen pa nyid bstan pa
[\[32a\]]
[\[32a.1\]]dang /_mngon par zhen pa po'i [#]mtshan nyid bstan pa'o/_/'di ni dang po ste dgongs te gsungs pa'i bstan pa dag la mngon par yid ches par gyur kyang yongs su mi shes pa'i dbang gis [#]sgra ji bzhin du mngon par zhen [#]par gyur pa'o/_/chos thams cad ni
[\[32a.2\]]rang gi ngo bo nyid med pa kho na'o/_/gzod ma nas zhi ba kho na'o/_/rang bzhin gyis yongs su mya ngan las 'das pa kho na'o zhes zer bas zhes bya ba ni gnyis pa mngon par zhen pa po'i [#]mtshan nyid bstan pa'o/_/yang dag pa'i don du na mdo 'di las tshig bzhi yod de/_dang po ni chos thams
[\[32a.3\]]cad ngo bo nyid med pa ste/_gong du bstan pa'i mdo'i tshig dag dang sbyar na spyir ngo bo nyid med pa rnam pa gsum las brtsams nas gsungs pa yin pas ngo bo nyid rnam pa gsum po dag nyid kyis ngo bo nyid med do/_/gnyis pa skye ba med pa dang /_'gag pa med pa'o/_/gsum pa ni
[\[32a.4\]]gzod ma nas zhi ba'o/_/bzhi pa ni rang bzhin gyis yongs su mya ngan las 'das pa ste tshig 'di gsum ni mdo'i tshig 'di gong du bstan pa dag dang sbyar na ngo bo nyid med pa nyid rnam pa [#]gnyis kho na las brtsams nas gsungs pa 'di lta ste/_mtshan nyid ngo bo nyid med pa nyid [#]dang don dam
[\[32a.5\]]pa ngo bo nyid med pa nyid do/_/bstan bcos shin du rgyas pa brgya pa la sogs pa las bstan pa dang sbyar na ni tshig bzhi char yang ngo bo nyid med pa nyid dang po las brtsams nas bstan pa yin no/_/bstan bcos chos mngon pa sna tshogs kun las btus pa las ni/_tshig bzhi char yang ngo bo nyid
[\[32a.6\]]med pa nyid rnam pa gsum las brtsams nas bstan pa yin par bshad de/_/snga ma bzhin du dbye bar bya'o/_/sangs rgyas kyis dgongs te gsungs pa de yang /_drang ba'i don gyi bstan pa dag las chos rnams ni ngo bo nyid med pa zhes bya ba nas rang bzhin gyis yongs su mya ngan
[\[32a.7\]]las 'das pa kho na'o zhes ston pas rang gi lta ba la gnas pa'i gang zag de dag gis de bzhin gshegs pas dgongs te gsungs pa [#]mi shes pa'i phyir mngon par yid ches pa bskyed par gyur kyang sgra ji bzhin du mngon par zhen nas chos thams cad ni ngo bo nyid med pa kho na'o zhes
[\[32b\]]
[\[32b.1\]]bya ba nas rang bzhin gyis yongs su mya ngan las 'das pa kho na'o zhes bya ba'i bar du mngon par zhen te/_mngon par zhen pa'i gang zag de yang bstan pa rnams las so so nas bshad pa mi mthun te/_'phags pa shes rab kyi pha rol tu phyin pa'i 'grel pa las/_log par lta ba
[\[32b.2\]]ni rnam pa gsum ste/_'bras bu 'jig par byed la/_rgyu 'jig par mi byed pa dang /_rgyu dang 'bras bu gnyi ga 'jig par byed la/_chos thams cad yod pa ma yin no zhes 'jig par byed pa ste/_gsum pa ni lta ba ngan pa'i gang zag go zhes bshad de/_rgya cher de nyid las bstan
[\[32b.3\]]pa bzhin du rig par bya'o/_/phreng ldan ma'i mdo las ni/_mu stegs can bstan pa'o zhes gsungs so/_/chos mngon pa sna tshogs kun las btus pa las ni/_byang chub sems dpa' gang sgra ji bzhin du don 'dzin cing /_tshul bzhin du chos sems pa med pa'i phyir ro zhes bstan
[\[32b.4\]]te/_rgya cher de nyid kyi 'grel pa las 'byung ba bzhin du rig par bya'o/_/mdo 'di nyid las ni sems can gang dag ces 'byung gi/_byang chub sems dpa' 'am/_mu stegs can zhes ni ma gsungs te/_don dang sbyar na ni chos mngon pa sna tshogs kun las btus pa dag las
[\[32b.5\]]bstan pa dang mthun te/_lnga pa yang [#]bsod nams dang ye shes kyi tshogs dang mi ldan yang /_snga ma'i bzhi po dge ba'i rtsa ba la sogs pa dang ldan pa'i phyir ro/_/gzhi des na chos thams cad la med par lta ba dang /_mtshan nyid med par lta ba thob par 'gyur te zhes bya ba la sogs
[\[32b.6\]]pas [#]ni gnyis pa mngon par zhen pa'i nyes dmigs ston to/_/'di yang rnam pa gnyis te/_mngon par zhen pa'i nyes pa nyid yang dag par bstan pa dang /_nga'i chos la zhes bya ba man chad kyis brgal ba'i lan btab pa'o/_/dang po yang rnam pa lngas bstan te/_nyes dmigs rnam
[\[32b.7\]]pa gnyis mdor bstan pa dang /_nyes dmigs gnyis kyi mtshan nyid bstan pa dang /_brtag pa dang /_rgya cher rnam par bshad pa dang /_spyi'i mjug bsdu ba'o/_/'di ni dang po ste/_mngon par zhen pas [#]rgyu dang rkyen byas pa'i phyir chos thams cad la lta ba gnyis thob par gyur pa yin
[\[33a\]]
[\[33a.1\]]te/_med par lta [#]ba dang /_mtshan nyid med par lta ba'o/_/lta ba gnyis po 'di la yang bshad pa rnam pa gnyis yod de[#]/_kha cig na re med par lta ba zhes bya ba ni gzhan gyi dbang dang /_yongs su grub pa med par skur pa'o/_/mtshan nyid med par lta ba zhes
[\[33a.2\]]bya ba ni kun brtags med do zhes skur pa'o zhe'o/_/kha cig na re med par lta ba zhes bya ba ni chos kyi me long gi mdo las/_yang dag pa'i lta ba ma yin pa nyi shu rtsa brgyad bstan pa las/_lta ba dang po'i mtshan nyid do/_/mtshan nyid med par lta ba zhes bya ba ni de'i 'og ma lta ba gsum po
[\[33a.3\]]'di lta ste/_gdags pa 'jig [#]pa'i lta ba dang /_kun du rtog pa 'jig [#]pa'i lta ba dang /_de kho na nyid 'jig [#]pa'i lta ba'o/_/de'i phyir bstan bcos chos mngon pa sna tshogs kun las btus pa las mdo de nyid bshad pa'i phyir/_de la mtshan nyid du lta ba zhes bya ba ni 'di lta ste/_theg pa
[\[33a.4\]]chen po'i mdo dag las chos thams cad ngo bo nyid med pa dang /_skye ba med pa dang /_'gag pa med pa dang /_gzod ma nas zhi ba dang /_rang bzhin gyis yongs su mya ngan las 'das pa zhes bya ba la sogs par gsungs pa'i tshig thos nas dgongs pa legs par khong du ma chud pas
[\[33a.5\]]sgra'i don gyi rjes su mos pa bskyed nas [#]'di ltar bcom ldan 'das kyis chos thams cad ni ngo bo nyid med pa dang /_skye ba med pa kho na'o zhes bya ba la sogs pa [#]gsungs so snyam nas/_ngo bo nyid med pa la sogs pa'i mtshan nyid du mngon par zhen pa ni mtshan nyid du lta ba zhes bya'o/_/
[\[33a.6\]]'di ltar ngo bo nyid med pa'i mtshan nyid de[#]/_/de dag la mngon par zhen pa na ngo bo nyid rnam pa gsum la skur pa btab nas ngo bo nyid rnam pa gsum la skur pa'i rnam pa skyed pas de nyid lta ba gsum po gdags pa 'jig pa'i lta ba dang /_kun tu rtog pa 'jig [#]pa'i lta ba dang /_de kho na nyid
[\[33a.7\]]'jig pa'i lta ba'o zhes 'byung ste/_rgya cher de nyid kyi 'grel pa las bstan pa [#]bzhin du rig par bya'o zhe'o/_/de dang mdo 'di las bstan pa'i ming tha dad par gyur pa yang de las ngo bo nyid med par lta ba zhes gsungs so/_/de las ni ngo bo nyid rnam pa gsum 'jig pa'i rigs ma smos
[\[33b\]]
[\[33b.1\]]pa'i phyir/_'jig pa'i lta ba zhes bstan la 'dir ni ngo bo nyid rnam pa gsum gyi mtshan nyid la skur pa 'debs pa smos pa'i phyir mtshan nyid med par lta ba zhes gsungs so/_/med par lta ba dang /_mtshan nyid med par lta ba thos [#]pa nyid kyi phyir/_mtshan nyid thams cad la mtshan nyid med pa'o
[\[33b.2\]]zhes skur pa 'debs la/_chos rnams kyi kun brtags pa'i mtshan nyid dang /_gzhan gyi dbang gi mtshan nyid dang /_yongs su grub pa'i mtshan nyid la yang skur pa 'debs so zhes bya ba ni gnyis pa nyes dmigs rnam pa gnyis kyi mtshan nyid bstan pa'o/_/mdo'i tshig 'di la yang
[\[33b.3\]]bshad pa rnam pa gnyis yod de/_kha cig na re med par lta ba dang /_mtshan nyid med par lta ba thob pa nyid kyi zhes bya ba ni lta ba gnyis cig car smos pa'o/_/mtshan nyid thams cad la mtshan nyid med pa'o zhes skur pa 'debs zhes bya ba ni lta ba gnyis kyis [#]mngon par bsgrubs [#]
[\[33b.4\]]pa'i nyes dmigs rab tu bstan pa ste/_ngo bo nyid rnam pa gsum gyi mtshan nyid la mtshan nyid med pa'o zhes skur pas so/_/chos rnams kyi kun brtags pa'i mtshan nyid ces bya ba la sogs pas ni mtshan nyid rnam pa gsum la skur pa 'debs pa'i nyes dmigs rnam par phye ste
[\[33b.5\]]bstan to zhe'o/_/kha cig na re med par lta ba dang /_mtshan nyid med par lta ba dang /_'thob pa zhes bya ba ni lta ba gnyis cig car smos pa'o/_/mtshan nyid thams cad la mtshan nyid med pa'o zhes skur pa 'debs pa zhes bya ba ni med par lta ba rnam par phye ste bstan pa'o/_/chos rnams kyi
[\[33b.6\]]zhes bya ba la sogs pas ni mtshan nyid med par lta ba rnam par phye ste bshad pa yin no zhe'o/_/de ci'i phyir zhe na zhes bya ba ni gsum pa brtag pa'o/_/brtag pa las/_rgyal ba rnams kyi stong nyid ni/_/lta kun nges [#]par 'byin par gsungs/_/gang dag stong pa nyid lta ba/_/de dag gsor
[\[33b.7\]]mi rung bar gsungs/_/zhes 'byung ba lta bu ste/_'di nyid kyi 'grel pa las/_stong pa nyid du lta ba gang zhe na/_'di lta ste/_stong pa nyid la mngon par zhen nas [#]stong pa 'di [#]ni yod pa'o zhes zer ba gang yin pa'o/_/stong pa nyid la mngon par zhen pa 'di la nyes pa ci yod na/_de bzhin
[\[34a\]]
[\[34a.1\]]gshegs pas stong pa nyid du lta [#]ba'i sems can de dag gsor mi rung bar gsungs/_don de yang ji lta bu zhe na/_ji ltar bkru sman 'thungs nas nad rnams bskyed de/_'khrur mi btub na slar nad chen por 'gyur ba ltar/_de bzhin du chos stong pa nyid du gsungs
[\[34a.2\]]pa dang [#]/_lta ba ngan pa rnams spang ba'i ched du gsungs pa yin na/_gal te yang stong pa nyid la mngon par zhen par gyur na de ni gsor mi rung zhes gsungs te/_don de'i phyir stong pa nyid spang ba gang yin pa de ni nyes pa med pa yin no zhes 'byung ste/_stong pa nyid du 'dzin pa ni dper
[\[34a.3\]]na rnal 'byor pa'i mkhan po dag stong pa nyid kyi don rnam par bzhag nas/_de kho na nyid kyi don du 'dzin pa ni stong pa nyid la log par zin pa zhes bya ste/_de'i phyir bstan bcos shes rab sgron ma las/_gzhan yang sa bcu bdun du smra ba dag ni 'di skad du/_ji ltar brtags pa bzhin
[\[34a.4\]]du bdag nyid med pa'i phyir brtags pa'i bdag nyid stong pa ste/_chos rnams stong pa nyid 'di ni yang dag par yod pa yin no/_/ji ltar yang dag par yod pa yin zhe na/_byed pa por mi rtog pa'i phyir ro zhes zer te/_bstan bcos mdzad pas smras pa/_khyod de ltar mthong
[\[34a.5\]]ba ni stong pa nyid du lta ba la mngon par zhen pa zhes bya'o/_/rgol ba na re nged ji ltar na stong pa nyid la mngon par zhen pa zhes bya/_bstan bcos mdzad pas smras pa/_'di ltar chos thams cad bdag nyid med pa'i phyir ni stong pa nyid ni yang dag par yod pa'i chos ma yin pas mngon par
[\[34a.6\]]zhen par mi bya'o zhes 'byung ste/_rgya cher de nyid las bstan pa bzhin no/_/gnyis pa ni slob dpon chos skyong la [#]sogs pas 'phags pa byams pa'i gzhung la brten nas stong pa dang /_yod pa nyid du bshad pa yang 'di skad du ston te/_/de la stong pa nyid legs par zin pa ni
[\[34a.7\]]'di lta ste/_gzhan gyi dbang la brtags pa'i ngo bo nyid ni med la/_de nyid la bdag med pa nyid ni yod de/_'di ltar yod pa dang /_med pa gnyis ka yang stong pa'o zhes ston pa'o/_/stong pa nyid la log par zin pa ni gzhan gyi dbang la brtags pa'i ngo bo nyid ni med la/_gzhan
[\[34b\]]
[\[34b.1\]]gyi dbang dang yongs su grub pa'i ngo bo nyid ni yod do zhes bstan na mngon par yid mi ches shing chos thams cad ni gtan med pa'o zhes mngon par zhen par byed pa ni stong pa nyid log par zin pa zhes bya ste/_de'i phyir legs pa'i tshul khrims bstan pa'i mdo'i le'u gnyis pa las/_gang zag
[\[34b.2\]]rnam pa gnyis ni sangs rgyas kyi chos las ring du gyur pas sangs rgyas kyi slob ma yang ma yin la/_sangs rgyas kyi chos kyang gtan du stor ba yin te/_gang gis gzugs nas mya ngan las 'das pa'i bar du yang dag pa'i ngo bo nyid yod do zhes zer ba dang /_'jig rten rnam par gzhag
[\[34b.3\]]pa'i ngo bo nyid la mngon par yid mi ches pa'o/_/gang zag 'di lta bu rnam pa gnyis ni byang chub sems dpa'i tshul khrims yang dag par len pa'i 'os su yang mi rung bas gal te sbyin par byed na tshul khrims kyang 'thob par mi 'gyur la/_slob dpon yang nyes pa dang bcas par 'gyur ro/_/
[\[34b.4\]]ci'i phyir 'thob par mi 'gyur zhe na/_chos yang dag pa la skur pa 'debs shing /_chos ma yin pa la mngon par zhen pa'i phyir ro/_/byang chub sems dpa'i tshul khrims ni gang gis thob pa ma yin gyi/_sems dang ngag tshogs na gdod 'thob pas so/_/gal te kha cig theg pa chen
[\[34b.5\]]po'i mdo sde las chos thams cad ni stong pa'o zhes bshad do zhes zer na yang kha na ma tho ba chen po [#]thob par 'gyur ro/_/theg pa chen po'i mdo sde'i don legs par khong du ma [#]chud par nga rgyal gyi sems kyis bdag legs par khong du chud do zhes rang gi sems kyi rjes su yang dag pa ma
[\[34b.6\]]yin pa'i bsam pas gzhan dag la rgya cher bstan na yang kha na ma tho ba chen po dag 'thob par 'gyur ro/_/gal te yang 'di skad du chos thams cad kyi ngo bo nyid ni yod pa ma yin no/_/'jig rten rnam par gzhag par ji ltar yod par 'gyur zhes zer na yang kha na ma tho ba chen po thob par
[\[34b.7\]]'gyur ro/_/de ci'i phyir zhe na/_chos thams cad la skur pa 'debs pa ni mu stegs can rdzogs byed la sogs pa'i slob ma yang dag pa yin te/_ji ltar rdzogs byed chos rnams kyi ngo bo nyid med do zhes smra ba ltar/_sangs rgyas kyi chos las kyang yod kyang yod [#]med kyang med par ston to zhes
[\[35a\]]
[\[35a.1\]]gal te la la zhig gis chos thams cad stong pa'o zhes zer na/_gang zag de ni lhan cig gnas shing 'brel ba'i gtam smra ba dang /_gso sbyong byed cing so sor thar pa'i mdo 'don du mi rung ba nyid du shes par bya'o/_/gal te lhan cig gnas pa nas so sor thar pa'i
[\[35a.2\]]mdo 'don pa'i bar du byed na yang kha na ma tho ba chen po thob par 'gyur ro/_/de ci'i phyir zhe na/_stong pa nyid kyi don mi shes pa'i phyir ro zhes bya ba dang /_gzhan yang de nyid las/_ji ltar na yang dag par shes pa yin zhe na/_'di ltar gang gi gzugs nas mya ngan las 'das pa'i bar du
[\[35a.3\]]rnam par rtog pa tsam du zad kyi/_mtshan nyid rnam pa sna tshogs kyi ngo bo nyid ni med pa [#]nyid do zhes bya ba ni gzugs stong pa nyid do/_/gzugs kyi de kho na 'jig rten rnam par gzhag pa gang yin pa de ni stong pa ma yin pa zhes bya'o zhes don de'i phyir gzugs kyi chos gcig kho na la yod
[\[35a.4\]]pa yang yin/_med pa yang yin zhes ston cing /_de gnyis shes pa nyid kyi phyir yod pa yang yin stong pa yang yin pa de nyid la rnam par rtog pas mngon par zhen pa mi bskyed [#]pa ni stong pa nyid kyi don yang dag par shes pa zhes bya'o zhes gsungs te/_rgya cher ni de nyid las bstan pa
[\[35a.5\]]bzhin no/_/gzhan yang bstan bcos rnal 'byor spyod pa'i sa las/_ji ltar na stong pa nyid legs par zin pa yin zhe na/_gang gi phyir gang la gang med pa de ni nges stong par yang dag par mthong la/_'di la lhag ma gang yin pa de ni 'di na yang dag par yod do zhes yang dag pa ji lta ba
[\[35a.6\]]bzhin du rab tu shes pa de ni stong pa nyid la yang dag pa ji lta ba bzhin du phyin [#]ci ma log par zhugs pa zhes bya'o zhes 'byung ste/_bstan bcos so sor yongs su 'dzin pa las kyang 'di dang mthun par bshad do/_/gzhan yang bstan bcos chos mngon pa sna tshogs kun las btus pa
[\[35a.7\]]las/_stong pa'i mtshan nyid ni 'di lta ste/_gang la gang med pa de ni nges stong par yang dag par rjes su mthong ste/_'di la yang lhag ma gang yin pa de ni 'di ltar yod pa'o zhes yang dag pa ji lta ba bzhin du rab tu shes so/_/'di ni stong pa nyid la 'jug pa yang dag pa ji lta ba ste/_phyin
[\[35b\]]
[\[35b.1\]]ci ma log pa zhes bya'o zhes 'byung ngo /_/gzhan yang bstan bcos rnam par bshad pa las/_stong pa nyid kyi rang gi mtshan nyid ni yod pa dang /_med par nges pa yang ma yin no/_/de la yod par nges pa ma [#]yin pa ni 'di lta ste/_'du byed rnams la sems can gyi rang bzhin dang /_ngo bo nyid kyi
[\[35b.2\]]rang bzhin gtan du yod pa ma yin pa'i phyir ro/_/yod par nges pa ma yin pa ni 'di lta ste/_'di la sems can bdag med pa dang /_chos kyi de kho na nyid yod pa'i phyir ro zhes bshad do/_/gzhan yang bstan bcos sangs rgyas kyi rang bzhin bstan pa las/_bden pa gnyis su yod
[\[35b.3\]]ces byar yang mi rung la/_med ces byar yang mi rung ste[#]/_yod pa yang ma yin med pa yang ma yin pa'i phyir ro/_/don dam pa'i bden par yod ces bshad du yang mi rung la/_med ces bshad du yang mi rung ba ni gang zag dang /_chos med pa'i phyir ni yod ces byar [#]mi rung la/_stong
[\[35b.4\]]pa nyid gnyis kyis [#]rab tu phye ba'i phyir ni med ces byar mi rung ngo /_/kun rdzob kyi bden par yang de bzhin te/_kun rdzob tu rtog pa'i ngo bo nyid kyi phyir ni yod ces byar mi rung la/_gzhan gyi dbang gi ngo bo nyid kyi phyir ni med ces byar yang mi rung ngo /_/gzhan yang don dam pa'i bden par yod
[\[35b.5\]]pa dang med par nges pa med pas gang zag dang chos med kyang yod pa ma yin la/_stong pa nyid rnam pa gnyis yod kyang yod pa ma yin no/_/kun rdzob kyi bden par yang de bzhin te/_kun rdzob tu rtog pa'i ngo bo nyid kyi phyir ni med par nges pa yang ma yin la/_gzhan gyi dbang gi ngo bo nyid
[\[35b.6\]]kyi phyir ni yod par nges pa yang ma yin no zhes 'byung ngo /_/gzhan yang bstan bcos rnal 'byor spyod pa'i sa las/_ji ltar na stong pa nyid log par zin pa yin zhe na/_dge sbyong ngam/_bram ze gang la la gang gis [#]stong pa nyid de yang mi 'dod la/_gang gis stong pa nyid de yang mi
[\[35b.7\]]'dod pa 'di lta bu 'di ni stong pa nyid log par zin pa zhes bya'o/_/de ci'i phyir zhe na/_gang gis stong pa de ni med pa yin la/_gang stong pa de ni yang dag par yod pa yin pa'i phyir/_rigs pa des stong pa zhes bshad de/_gal te thams cad med na ni gang du ci zhig_/
[\[36a\]]
[\[36a.1\]]gang gis stong par 'gyur te/_des de nyid stong pa nyid du 'gyur du mi rung ngo /_/de bas na de lta bu ni stong pa nyid la log par zin pa yin no zhes bshad do/_/gzhan yang rnal 'byor spyod pa'i sa las/_theg pa chen po la stong pa nyid [#]log par bzung nas
[\[36a.2\]]'di skad ces kun rdzob tu ni thams cad yod la/_don dam par ni chos thams cad med do zhes zer ro/_/de la 'di skad ces tshe dang ldan pa kun rdzob ni gang yin/_don dam pa ni gang yin zhes brjod par bya'o/_/de skad ces dris pa ni gal te 'di skad ces chos thams cad kyi ngo bo nyid [#]med
[\[36a.3\]]pa gang yin pa de ni don dam pa yin la/_ngo bo nyid med pa'i chos de dag la ngo bo nyid du dmigs pa gang yin pa de ni kun rdzob yin no/_/de ci'i phyir zhe na/_'di lta ste/_de ni yod pa ma yin bdag la kun rdzob tu byed pa dang /_'dogs pa dang /_mngon par brjod pa dang /_tha snyad du byed
[\[36a.4\]]pa'i phyir ro zhes lan 'debs par 'gyur na/_de la 'di skad ces brjod par bya ste/_ci ngo bo nyid du dmigs pa de mngon par brjod pa dang /_kun rdzob kyi rgyu las byung ba yin par 'dod dam/_'on te mngon par brjod pa dang kun rdzob tsam zhig yin par 'dod/_gal te mngon par brjod
[\[36a.5\]]pa dang kun rdzob kyi rgyu las byung ba yin na ni des na mngon par brjod pa dang /_kun rdzob kyi [#]rgyu las byung ba yin pas yod pa ma yin no zhes byar mi rung ngo /_/gal te mngon par brjod pa dang /_kun rdzob tsam zhig yin na ni des ni gzhi med par mngon par brjod pa dang /_kun rdzob tsam zhes
[\[36a.6\]]byar mi rung ngo /_/de la 'di skad ces tshe dang ldan pa ci'i phyir gang dmigs pa de med pa yin no zhes kyang brjod par bya'o/_/de skad ces dris pa na gal te 'di skad ces phyin ci log gi dngos po yin pa'i phyir ro zhes lan 'debs par 'gyur na de la 'di skad ces brjod par bya ste/_
[\[36a.7\]]ci phyin ci log de yod par 'dod dam/_'on te med par 'dod/_gal te yod na ni des na chos thams cad kyi ngo bo nyid med pa nyid ni don dam pa'o zhes byar mi rung ngo /_/gal te med na ni des na phyin ci log gi dngos po yin pa'i phyir/_gang dmigs pa de ngo bo nyid med do zhes byar mi
[\[36b\]]
[\[36b.1\]]rung ngo zhes [#]'byung ste/_bstan bcos sangs rgyas kyi rang bzhin bstan pa las kyang de skad du ston to/_/gzhan yang bstan bcos sangs rgyas kyi rang bzhin bstan pa las/_gzhan yang gang zag mngon pa'i nga rgyal can dag stong pa nyid lta [#]ba nyid du bzung [#]ste/_'di ni yang dag pa'i
[\[36b.2\]]stong pa nyid rnam par thar pa'i sgo yin no zhes stong pa'i rnam par thar pa'i sgo de nyid la stong pa nyid du mngon par zhen nas yod pa dang med pa thams cad ni stong pa'o zhes zer te/_stong pa nyid la mngon par zhen pa de ni yod pa ma yin pa nyid du 'gyur la/_yod pa ma yin pa nyid du 'gyur ba'i
[\[36b.3\]]phyir/_rgyu dang 'bras bu dang /_bden pa gnyis kyi rigs pa yang nyams par 'gyur ro/_/stong pa nyid la mngon par zhen pa'i nyes pa nyid kyi phyir ni log par lta ba nyid du lhung bar 'gyur bas 'di lta bu'i mngon par zhen pa dag ni stong pa nyid las byung ba'i phyir de la mngon par grub pa yin
[\[36b.4\]]gyi/_log par [(]zhan [,]zhen [)]pa las ma yin no/_/log par 'dzin pa thams cad ni stong pa nyid kyi dbang gis bsal bar bya ba yin no/_mngon par zhen pa 'di ni stong pa nyid las 'byung ba'i phyir gsor mi rung ba'i gang zag ces bshad do zhes gsungs te/_de'i phyir bcom ldan 'das kyis
[\[36b.5\]]'od srungs la bka' stsal pa/_gang la la zhig bdag tu lta ba ri rab tsam du 'dzin pa ni ngas gnang ngo /_/de ci'i phyir zhe na/_'di ltar bzlog tu rung ba'i phyir ro/_/gang zag mngon pa'i nga rgyal can gang stong pa nyid du 'dzin pa skra'i nyag ma gcig gi bzhi cha gcig tsam skyes na yang /_
[\[36b.6\]]ngas myur du smod cing gdon mi za bar gnang ngo zhes gsungs pa yin no/_/gzhan yang bstan bcos shin tu rgyas pa brgya pa las/_gzhan yang chos rnams kyi yang dag pa'i don gang zhe na/_'di lta ste/_chos thams cad kyi stong pa nyid dang /_bdag med pa'i don gang yin pa'o/_/
[\[36b.7\]]gal te de lta na rigs pa 'di la yang nyes pa yod do/_/de ci'i phyir zhe na/_ji ltar kha cig stong pa nyid dang /_bdag med pa thos nas chos rnams ni med pa'o zhes rgyu dang 'bras bu'i yang dag pa'i rigs [#]pa thams cad la skur pa 'debs shing dge ba'i rtsa ba thams cad chod par
[\[37a\]]
[\[37a.1\]]byed pa rang gi lta ba nyes pa dang bcas pa de dag stong [#]pa nyid dang /_bdag med pa'i nyes pa ma yin nam/_stong pa nyid la log par bzung ba'i bdag gis yang dag pa ma yin pas log par lta ba bskyed nas nyes par spyod pa byas pa rnams kyi stong pa nyid dang /_
[\[37a.2\]]bdag med pa'i don ni sems dang /_tshig gis dpag par mi nus te/_de bdag gis 'thob par 'gyur ba ma yin pas so so'i skye bo dag chos rnams stong pa'o zhes thos [#]nas 'phags pa'i dgongs pa ma shes nas kun rdzob tsam du yod pa'i rgyu dang 'bras bu la skur pa 'debs shing
[\[37a.3\]]dge ba'i chos rnams 'jig par byed pa de ci stong pa nyid dang /_bdag med pa'i nyes pa yin nam/_'phags pa rnams stong pa nyid kyi gsungs pa bstan pa la dgongs pa ci yod ce na/_yang dag pa ma yin pa rnam par rtog pa yod pa nyid du 'dzin pa rab tu bstsal [#]ba'i phyir ro/_/
[\[37a.4\]]gal te de lta na chos rnams kyang gsungs pa nyid du 'gyur te/_yang dag pa ma yin pas chos rnams stong pa nyid du 'dzin pa rab tu bstsal [#]ba'i phyir ro zhe na/_yang dag par na gang dag chos rnams stong pa nyid du 'dzin pa'i ched du de bzhin gshegs pas chos rnams yod pa nyid du
[\[37a.5\]]yang gsung bar mdzad do/_/gal te 'dzin pa btsal [#]ba'i ched du yod par gsungs/_stong pa nyid du yang gsungs pa yin na/_chos rnams kyi yang dag pa'i don de stong pa zhig gam/_'on te yod pa zhig yin zhe na/_chos rnams kyi yang dag pa'i don ni yod pa [#]ma yin/_stong pa
[\[37a.6\]]yang ma yin te/_rnam par rtog pa'i spros pa dag gis 'thob par mi nus pas so/_/ci'i phyir 'phags pas gsungs pa dag brdzun pa ma yin zhe na/_log par zin pa rab tu sel ba'i phyir brdzun pa ma yin no/_/stong pa dang yod pa'i bstan pa gnyis ka yang 'dzin pa rab tu sel
[\[37a.7\]]ba yin na/_ci'i phyir de bzhin gshegs pas phal cher stong pa nyid kyi bstan pa gsung bar mdzad/_'di ltar sems can rnams phal che ba yod pa nyid du 'dzin cing 'khor ba yang phal cher yod par 'dzin pa las 'byung bas/_de'i phyir de bzhin gshegs pas yod pa nyid du
[\[37b\]]
[\[37b.1\]]'dzin pa rab tu bsal ba dang /_'khor ba'i sdug bsngal spang ba'i ched du stong pa nyid kyi bstan pa phal cher gsungs pa yin no/_/gal te stong pa nyid dang yod pa gnyi ga yang bstan pa'i sgo yin na/_ci'i phyir sngar stong pa nyid yang dag pa'i don yin zhes bstan ce na/_thabs kyis brtags [#]
[\[37b.2\]]pa tsam du bstan pa yin pas phan tshun 'gal ba med do/_/gzhan yang stong pa zhes bya ba'i tshig 'di ni ma yin pa dgag cing /_ma yin pa nyid du ston pas stong pa nyid [#]yod pa kho na ma yin gyi/_stong pa nyid kyang yod de/_stong pa nyid kyis 'dzin pa'i sems can thams cad sel cing
[\[37b.3\]]chos rnams thams cad yod pa yang ma yin/_stong pa nyid kyang ma yin pa mthar thug pa yang dag pa'i don rtogs par byed kyang /_chos rnams kyi de kho na nyid kyi don ni yang dag par na stong pa nyid kyi rang bzhin yang ma yin te/_stong pa nyid sgor gyur pa'i phyir brtags pa tsam du stong pa nyid
[\[37b.4\]]ces bstan pas [#]de kho na nyid kyi don ni stong pa nyid kyang ma yin no/_/stong pa nyid sgor gyur pa yang de kho na nyid kyi don ni yod pa ma yin pas yod pa'i sgor 'gyur ba'i rigs so zhe na/_dbang po'i rjes su sgo zhes bshad pa yin pas yod pa nyid la bya na yang nyes pa med
[\[37b.5\]]kyang sgo'i don ni stong pa nyid dang rjes su mthun pas yod pa yod ces bya ba thams cad ni mngon par zhen pa'i sems kyi rjes su 'brang ba yin la/_stong pa stong pa zhes bya ba thams cad ni yang dag pa ma yin pa'i 'dzin pa dag rab tu sel bas de lta bas [#]na blo dang ldan pa dag ni
[\[37b.6\]]stong pa zhes bya ba'i tshig thos nas yang yod pa dang med par 'dzin pa thams cad dang bral bas chos kyi de kho na nyid kyi don yod pa yang ma yin/_med pa yang ma yin pa khong du chud de/_yod pa dang med pa'i rnam par rtog pa'i spros pa skyed [#]par mi byed do zhes ston to[#]/_/stong pa nyid la
[\[37b.7\]]log par bzung [#]ba'i nyes dmigs kyi mtshan nyid ni/_bstan bcos rnal 'byor spyod pa'i sa las ji skad du bstan pa bzhin te/_de nyid las kha cig shes par dka' ba'i mdo sde theg pa chen po dang ldan pa zab mo stong pa nyid dang ldan pa dgongs pa'i don bstan pa dag thos na/_
[\[38a\]]
[\[38a.1\]]bshad pa'i don yang dag pa ji lta ba bzhin du ma shes nas tshul bzhin ma yin par brtags te rigs pa ma yin pas bskyed pa'i rtog ge tsam gyis 'di dag thams cad ni brtags [#]pa tsam du zad de/_'di kho na yin no/_/su 'di ltar lta ba de ni yang dag
[\[38a.2\]]par lta ba yin no zhes de ltar lta zhing de skad smra'o/_/de dag gi ltar na 'dogs pa'i gzhi'i dngos po [#]tsam yang med pas 'dogs pa de nyid kyang thams cad kyi thams cad du med par 'gyur na brtags [#]pa tsam gyi kho na lta yod par ga la 'gyur te/_de'i phyir rnam grangs des na de dag
[\[38a.3\]]gis de kho na dang /_brtags pa de kho na la yang skur pa btab par 'gyur te/_brtags [#]pa dang de kho na la skur pa btab pas na med par lta ba'i gtso bo yin par rig par bya'o/_/de ltar med pa pa de ni tshangs pa mtshungs par spyod pa mdzangs [#]pa rnams kyis smos pa'i 'os ma yin
[\[38a.4\]]pa dang /_'grogs par mi bya ba yin te/_de ni bdag nyid kyang phung bar byed la/_'jig rten gang de'i lta ba la phyogs pa yang phung bar byed do/_/bcom ldan 'das kyis 'di la dgongs nas 'di na la la gang zag tu lta ba ni bla'i[#]/_la la stong pa nyid la log par zin pa ni de lta ma
[\[38a.5\]]yin no zhes bka' stsal to/_/de ci'i phyir zhe na/_gang zag tu lta ba can gyi skye bo ni shes bya la rmongs pa 'ba' zhig [#]tu zad kyi/_shes bya thams cad la [#]skur pa 'debs pa ma yin te/_gzhi des na sems can dmyal ba rnams su skye bar mi 'gyur la/_gzhan yang chos 'dod pa dang /_
[\[38a.6\]]sdug bsngal rnams las thar bar 'dod pa dag kyang phung bar byed cing slu bar mi byed la/_chos dang bde ba la yang 'god par byed do/_/bslab pa'i gzhi dag [#]la yang g.yel bar mi 'gyur ro/_/stong pa nyid la log par zin pa ni shes bya'i dngos po la yang rmongs la shes bya
[\[38a.7\]]thams cad la yang skur pa 'debs te/_gzhi des sems can dmyal ba rnams su skye bar 'gyur la/_gzhan yang [#]chos 'dod pa dang sdug bsngal las rnam par thar bar [#]'dod pa rnams kyang phung bar byed do/_bslab pa'i gzhi de dag la yang g.yel bar 'gyur te/_de ltar yang
[\[38b\]]
[\[38b.1\]]dag pa ji lta ba bzhin gyi dngos po la skur pa 'debs pa ni chos 'dul ba 'di las rab tu nyams pa yin no zhes 'byung ngo /_/bstan bcos shin tu rgyas pa brgya pa las kyang /_rnal 'byor spyod pa'i sa las bstan pa dang mthun par bshad de/_de'i phyir de nyid las/_gzhan
[\[38b.2\]]yang shes rab zhan pa dag gi mdun du stong pa nyid dang /_bdag med pa'i don brjod na lta ba ngan pa 'phel bar 'gyur te/_de ci'i phyir zhe na/_tshig le'ur [#]byas pa las/_de yis bdag tu 'dzin pa bskyed sla yi/_/stong dang bdag med lta ba de lta min/_/de na [#]ngan 'gro dag la gzhol
[\[38b.3\]]ba'ang yin/_/dang po mya ngan 'das la rgyab kyis [#]phyogs/_/zhes 'byung ste/_'di nyid kyi 'grel pa las/_de'i bya ba ni 'jig rten na shes rab zhan pa gang yin pa dag go/_bdag tu 'dzin pa zhes bya ba ni 'jig tshogs la lta ba ste/_bdag gir lta ba de yang bdag tu 'dzin pa
[\[38b.4\]]dang bcas pa dang /_de'i phyir bdag tu 'dzin pa zhes bya ba'i tshig gis lta ba de yang bsdus so/_/bdag tu 'dzin pa yang dag pa'i rigs pa dang rjes su mthun pa ma yin mod kyi/_de 'byung ba ni sla ste/_nyes dmigs yang ba'i phyir ro/_/stong pa nyid dang bdag med par lta ba ni yang
[\[38b.5\]]dag pa'i rigs pa dang rjes su mthun pa yin mod kyi/_'on kyang de dag gis yang dag pa ji lta ba bzhin du khong du mi chud de/_gzhi des chos rnams la skur pa 'debs shing /_'jig [#]par byed pas nyes pa lci ba'i phyir de mi 'byung bar mdzad pa'o/_/rnam pa 'di gnyis kyi nyes pa
[\[38b.6\]]lci yang du gyur pa yang gang zhe na/_'di lta ste/_dang po bdag tu 'dzin pa ni mya ngan las 'das pa la rgyab kyis [#]phyogs pa kho na'o/_/phyi ma stong pa nyid la log par 'dzin pa dag ni ngan 'gro la gzhol ba yang yin te/_shes rab zhan pa de dag stong pa nyid log par 'dzin pa na dge
[\[38b.7\]]ba'i rtsa ba dag la yang skyo bar byed na/_sems can dag la lta smos kyang ci dgos/_'di ltar de dag dge ba dang /_'jig rten la rgyab kyis phyogs pa dang /_dge ba'i rtsa ba bcad de sems can la gnod pa byas pa'i dbang gis shin tu bsil ba'i mya ngan las 'das pa 'ba'
[\[39a\]]
[\[39a.1\]]zhig la rgyab kyis phyogs pa [#]yin gyi/_rang gi lus kyang sems can dmyal ba'i me yongs su 'dzin par byed de[#]/_bdag tu lta ba bskyed pa la ni dngos po de lta bu med de/_de ci'i phyir zhe na/_de dag bde ba dang bdag med pa sdug bsngal dang bral bar 'dod pas
[\[39a.2\]]sdig pa rnams kyang mi byed la bsod nams chen po dag kyang bstsags nas ngan 'gro rnams las grol bar 'gyur bas lha dang mi'i [#]lus kyang stong par mi 'gyur te/_mya ngan las 'das pa la skrag cing rnam par grol ba mngon du mi byed pa kho nar zad pas/_de'i phyir mdo dag las/_
[\[39a.3\]]bdag [#]tu lta ba ri rab tsam bskyed pa ni sla'i/_stong pa nyid la log par bzung nas mngon pa'i nga rgyal byed pa ni de lta [#]ma yin no zhes gsungs so/_/gal te de lta na chos rnams kyi stong pa nyid dang /_bdag med pa'i don ni g.yang sa'i 'gro ba dang nye bar gyur pas 'phags pa dag
[\[39a.4\]]gis [#]bstan pa'i mi rigs so zhe na/_yang dag par na shes rab zhan pa dag gi mdun du bshad pa ni mi rigs te/_shes rab khyad par can dag gis [#]ni de dag gi rjes su bsgrubs nas phan yon chen po thob par 'gyur ba'i phyir de dag la ni bshad pa dgos so zhes 'byung ba
[\[39a.5\]]yin no zhe'o//_//bam po sum cu pa/_nga'i chos la chos su 'du shes skyed par byed mod kyi/_don ma yin pa la don du 'du shes zhes [#]bya ba 'di man chad ni gnyis pa brgal [#]ba'i lan btab pa ston to/_/brgal ba rnam pa gnyis kyi lan bstan pa nyid las rnam pa gnyis su
[\[39a.6\]]dbye ste/_chos la yang mngon par yid ches pas gal nyid du mi 'grub par bstan pa dang /_chos la mngon par yid ches pas bsod nams dang ye shes dang ldan par 'gyur ba'i gal bstan pa'o/_/dang po yang rnam pa gnyis kyis bstan te/_brgal ba'i lan de [#]nyid yang dag
[\[39a.7\]]par bstan pa dang /_gtan tshigs bstan pa ste/_'di ni dang po'o/_/'di ltar byang chub sems dpa' de nga'i bstan pa la brten nas/_bstan pa'i 'du shes skyed [#]par byed kyang /_yang dag pa'i don ma yin pa la/_yang dag pa'i don du 'du shes pas bstan pa la yid ches kyang nyes
[\[39b\]]
[\[39b.1\]]pa dang bcas pa yin no zhes bya ba'i tha tshig go/_/nga'i chos la chos su 'du shes pa'i phyir dang /_don ma yin pa la don du 'du shes pa'i phyir/_chos de dag la yang chos su 'dzin/_don ma yin pa la yang don du 'dzin to zhes bya ba ni gnyis pa gtan tshigs bstan pa'o/_/'di ltar
[\[39b.2\]]nga'i chos la chos su 'du shes pa'i phyir/_chos de dag la chos yang dag pa nyid du mngon par yid ches pa dang /_don ma yin pa la don du 'du shes pa'i phyir yang dag pa'i don ma yin pa la yang dag pa'i don du 'dzin to zhes bya'o/_/de dag chos la mos pa'i phyir/_bsod nams
[\[39b.3\]]'phel bar 'gyur mod kyi/_'on kyang don ma yin pa la mngon par zhen pa'i phyir/_shes rab las yongs su nyams pa'i phyir ni dge ba'i chos shin tu rgya che ba dang /_shin tu dpag tu med pa las kyang yongs su nyams par 'gyur ro zhes bya ba ni gnyis pa chos la mngon par
[\[39b.4\]]yid ches pas bsod nams dang /_ye shes dang ldan par 'gyur ba'i gal bstan pa'o/_/phyi rol pa dag 'di skad du gnas 'di'i byang chub sems dpa' dngos po bzhi dang ldan pas/_bstan pa thos pa tsam gyis yid ches par 'gyur na/_ci'i phyir bsod nams dang ye
[\[39b.5\]]shes kyi tshogs yongs su rdzogs par mi 'gyur zhes rgol ba'i phyir lan du 'di gsungs pa yin te/_chos la rab tu dang ba bskyed pa'i phyir bsod nams 'phel bar 'gyur mod kyi/_don ma yin pa la mngon par zhen pa nyid kyi phyir/_shes rab yongs su nyams par 'gyur la
[\[39b.6\]]shes rab yongs su nyams pa'i phyir/_dge ba dpag tu med pa yang nyams par 'gyur ro zhes bya ba'i tha tshig go/_/rigs [#]dang ldan pa'i byang chub sems dpa' la nyams par 'gyur ba yod dam/_gal te de ltar gyur na yang nyes pa ci yod ce na/_gal te nyams par gyur na/_bkod
[\[39b.7\]]pa la mos pa'i mdo las gsungs pa [#]de ji ltar go zhing rnam par bshad par bya ste/_mdo de las ni [#]rigs kyi sa la gnas pa'i byang chub sems dpas [#]dus gcig tu 'dzam bu'i gling gi sems can rnams bsad pa'i kha na ma tho ba de dang ldan yang /_sems can dmyal bar ltung bar
[\[40a\]]
[\[40a.1\]]mi 'gyur ro/_/gling bzhi nas stong gsum gyi stong chen po'i bar gyi sems can rnams bsad kyang /_sems can dmyal bar ltung bar mi 'gyur ro/_/de ci'i phyir zhe na/_gang zag de bskal pa dpag tu med pa nas sangs rgyas mang po la mchod pa byas
[\[40a.2\]]shing /_bsod nams dang ye shes kyi dge ba'i rtsa ba yongs su smin pas/_kha na ma tho ba chen po byas kyang /_bsod nams che ba'i phyir sdig pa yang 'byang la/_sems can dmyal bar ltung bar mi 'gyur ro zhes gsungs pa dang /_gzhan yang slob dpon ngo bo nyid med kyis
[\[40a.3\]]byas pa'i theg pa chen po bsdus pa'i 'grel pa las/_bskal pa grangs med pa dang po bstan pa'i skabs nas/_sems brtan [#]khyad par 'gro ba yi/_/zhes bya ba ni mi [#]dge ba'i grogs po dang phrad par gyur nas/_thabs kyis mos pa zlog par byed kyang /_byang chub
[\[40a.4\]]chen po'i sems yongs su mi gtong zhing /_mthong ba'i chos dang /_tshe rabs phyi ma la dge ba'i chos gong nas gong du 'phel ba dang /_yongs su mi nyams pa'i phyir ro zhes bshad de/_slob dpon dbyig gnyen gyis mdzad pa'i 'grel pa las kyang de skad du ston to/_/
[\[40a.5\]]gal te yongs su nyams par mi 'gyur na/_/sa yongs su 'dzin pa'i mdo las rigs kyi sa'i byang chub sems dpa' yang sems can dmyal bar ltung bar 'gyur ro zhes bya ba la sogs pa gsungs pa de ji ltar brda phrad par bya zhe na/_smras pa/_don 'di la yang bshad pa
[\[40a.6\]]rnam pa gnyis yod de/_dang po ni slob dpon klu sgrub kyis rigs la gnas pa [#]yongs su nyams par mi 'gyur ro zhes bshad de/_de'i [#]phyir bstan bcos rin po che'i ngo bo nyid bstan pa las/_kha cig gis klu sgrub kyi sa [#]yongs su 'dzin pa'i mdo las/_rigs kyi sa'i
[\[40a.7\]]byang chub sems dpa' mnar med pa'i sems can dmyal bar ltung bar 'gyur [#]zhes gsungs pa'i don de ji lta bu yin zhes dris pa dang /_/klu sgrub kyis smras pa/_de skad gsungs pa'i mdo yod mod kyi/_bdag ni de skad smra ba'i thug [#]mi thub po/_/de ci'i phyir zhe na/_'phel ba
[\[40b\]]
[\[40b.1\]]dang sgrib pa med pa'i mdo las/_rigs kyi sa'i byang chub sems dpa' ni nams kyang sems can dmyal bar ltung bar mi 'gyur ro zhes bstan pas/_bkod pa la mos pa'i mdo dang mthun te/_sa yongs su 'dzin pa la sogs pa las ltung bar 'gyur ro zhes gsungs pa ni/_
[\[40b.2\]]sa'i mdun rol gyi byang chub sems dpa' dag 'jigs pa skyed [#]cing /_myur du sa dang po thob par mdzad pa'i phyir gsungs pa yin gyi/_de yang dag par mnar med par ltung bar 'gyur bar gsungs pa ni ma yin no zhes 'byung ngo /_/slob dpon rta skad kyis mos pa
[\[40b.3\]]bskyed pa'i bstan bcos mdzad pa las kyang /_gong ma skad du bshad de/_de'i [#]phyir de nyid las mdo dag las yongs su nyams shing ngan 'gror ltung bar 'gyur ro zhes gsungs pa ni yang dag par ltung bar [#]'gyur ba ma yin gyi/_byang chub sems dpa' slob pa [#]dang po pa
[\[40b.4\]]yang dag pa'i gnas su ma zhugs pa [#]le lo can dag 'jigs pa dang /_nan tan brtson 'grus bskyed pa'i phyir ro zhes bshad do/_/gnyis pa ni 'phags pa byams pa'i gzhung gis bstan pa ste/_'di yang bshad pa rnam pa gnyis yod de/_dang po ni slob dpon klu sgrub
[\[40b.5\]]kyis bstan pa dang mthun no/_/gnyis pa ni byang chub sems dpa'i sa las bstan pa'i mdo la brten nas/_gnas pa bcu [#]yan chad ni rigs kyi gnas zhes bya'o zhes bshad do[#]/_gnas pa bcu las kyang snga ma drug ni yongs su nyams par 'gyur ba [#]zhes bya'o/_/bdun
[\[40b.6\]]pa ni yongs su nyams par mi 'gyur ba'o zhes bshad pas [#]de'i phyir rigs la gnas pa la yang yongs su nyams par 'gyur ba'i don yod par rig par bya'o/_/gzhan yang bstan bcos rnal 'byor spyod pa'i sa las/_de la mos pas [#]spyod pa'i sa la gnas pa'i byang chub
[\[40b.7\]]sems dpa' ni byang chub sems dpa'i bsgom pa la chung ngur byed pa dang /_rgyun chags ma yin par byed pa dang /_nges par mi byed pa dang /_thob pa las kyang yongs su nyams par 'gyur ro zhes bya ba dang /_gzhan yang de nyid las mos pas spyod pa'i byang chub
[\[41a\]]
[\[41a.1\]]sems dpa' ni ched 'ga' byang chub chen por sems bskyed pa las kyang gtong bar mi 'gyur ro zhes bshad de/_legs pa'i tshul khrims bstan pa'i mdo dang /_sa yongs su 'dzin pa'i mdo las kyang 'di dang mthun par 'byung ngo /_/
[\[41a.2\]]gzhan yang bstan bcos rnal 'byor spyod pa'i sa las byang chub sems dpa' gang mos pas [#]spyod pa'i sa la gnas pa ni gcig pu ngan 'gror 'gro bar 'gyur ro zhes bshad de/_legs pa'i tshul khrims bstan pa'i mdo dang /_sa yongs su 'dzin pa'i mdo las
[\[41a.3\]]kyang de skad du gsungs so/_/bkod pa la mos pa'i mdo dang /_theg pa chen po bsdus pa las yongs su nyams par mi 'gyur ro zhes bstan pa de ni[#] phal che ba'i dbang du mdzad nas bstan pa yin gyi/_don mthar thug pa ni ma yin no zhe'o/_/gzhan yang sems
[\[41a.4\]]can gang dag gzhan las chos su dang /_don ma yin pa la don du thos nas de dag gi lta ba'i rjes su 'brang bar byed na/_de la [#]ni chos la chos su 'du shes pa dang /_don ma yin pa la don du 'du shes pas chos la [#]chos su dang [#]/_don ma yin pa la don du mngon par [#]
[\[41a.5\]]zhen par gyur zhes bya ba 'di man chad ni gnyis pa slob mas brtags pa rnam par 'byed pa'o/_/'di yang rnam pa gnyis kyis bstan te/_brtags pa rnam pa gnyis rnam par phye ste bshad pa dang /_gzhi [#]des zhes bya ba man chad kyis brtags pa rnam pa gnyis
[\[41a.6\]]bstan pa'i mjug bsdu ba'o/_/dang po yang brtags pa rnam pa gnyis yod pa nyid las rnam pa gnyis su dbye ste/_ji ltar thos pa bzhin du sgra'i rjes su mngon par zhen par gyur pa [#]bstan pa dang /_de dag gi lta ba'i rjes su 'brang bar mi byed cing /_mngon par
[\[41a.7\]]yid mi ches pa'i gang zag bstan pa'o/_/dang po yang rnam pa gnyis te/_sgra'i rjes su mngon par zhen par gyur par bstan pa dang /_mngon par zhen pa'i nyes dmigs bstan pa'o/_/'di ni dang po ste/_'di ltar sems can de ston pa gsum pa las bstan pa dag thos
[\[41b\]]
[\[41b.1\]]pa yang slob dpon de chos la chos su dang /_don ma yin pa la don du mthong bas na de dang [#]stong pa tha dad du lta ba med par gyur pa'o/_/de la bye brag tu gyur pa yod pa yang /_ston pa gsum pa de ni sangs rgyas kyi bstan pa mnyan nas thos pa yin la/_/gang zag bzhi
[\[41b.2\]]pa 'di ni pha rol las brgyud de thos pa yin pas ston pa dang brtags pa mthun pa [#]yin no/_/chos mngon pa dang sbyar na ni snga ma bzhin du ston pa gsum pa byang chub sems dpa' yin par bshad pa rnam par dbye bar bya'o/_/dgongs pa zab mo rnam par dgrol ba'i
[\[41b.3\]]mdo dang sbyar na ni ston pa gsum pa 'di log par lta ba'i gang zag yin par ston pas [#]de'i phyir de nyid las/_gzhan yang sems can gang dag log par lta ba'i gang zag de dag las chos thos nas shes pa 'byung ba yin no/_/gzhi des na de dag dang mtshungs par dge
[\[41b.4\]]ba'i chos yongs su nyams par rig par bya'o zhes bya ba ni gnyis pa [#]mngon par zhen pa'i nyes dmigs bstan pa ste/_sngar bstan pa'i gsum pa dag dang 'dra bar dge ba dpag tu med pa las nyams par rig par bya'o zhes bya ba'i tha tshig go/_/gal te sems can
[\[41b.5\]]gang dag de'i lta ba'i rjes su 'brang bar mi byed pa dag ni de dag las chos rnams thams cad ngo bo nyid med pa dang /_skye ba med pa dang /_'gag pa med pa dang /_gzod ma nas zhi ba dang /_rang bzhin gyis yongs su mya ngan las 'das pa'o zhes thos na skrag
[\[41b.6\]]cing dngang la zhes bya ba la sogs pas ni gnyis pa de dag gi lta ba'i rjes su 'brang bar mi byed cing /_mngon par yid mi ches pa'i gang zag bsten [#]pa'o/_/'di yang rnam pa gnyis te/_bstan pa thos kyang mngon par yid mi ches par gyur pa bstan pa dang /_
[\[41b.7\]]gzhi des na zhes bya ba man chad kyis [#]mngon par yid mi ches pa'i nyes dmigs bstan pa'o/_/dang po yang rnam pa gsum du dbye ste/_bstan pa thos pas skrag cing dngang bar 'gyur bar bstan pa dang /_phyin ci log gi shes pa'i dbang gis skrag pa skye bar
[\[42a\]]
[\[42a.1\]]bstan pa dang /_shes pa'i dbang gis skur pa 'debs par gyur pa bstan pa ste 'di ni dang po'o/_/'di ltar sems can de ston pa gsum pa las de'i bstan pa thos kyang ston pa snga ma de'i lta ba'i rjes su mi 'brang bas chos thams
[\[42a.2\]]cad nges par ngo bo nyid med pa la sogs pa'o zhes bstan pa dang /_de las chos thams cad ngo bo nyid med pa la sogs pa'o zhes bya ba'i tshig thos pa na sems la skrag pa skyes nas/_ji ltar na chos rnams ngo bo nyid med pa la sogs pa yin zhes bstan
[\[42a.3\]]pa de'i dbang gis skrag cing dngang bar gyur pa'o/_/gang zag rnam pa gsum gyis bstan pa la skrag pa skye bar 'gyur te/_bstan bcos chos mngon pa sna tshogs kun las btus pa las ji skad du/_gzhan yang ci'i phyir sems can kha cig shin tu rgyas
[\[42a.4\]]pa zab pa dag la mos par mi 'gyur zhing skrag par 'gyur zhe na/_chos nyid dang [#]bral ba'i phyir dang /_dge ba'i rtsa ba ma bskyed [#]pa'i phyir dang /_mi dge ba'i grogs pos yongs su zin pa'i phyir ro/_/de la chos nyid ni 'di lta ste/_mya ngan las 'da'
[\[42a.5\]]ba'i rigs can dag yin te/_de'i bdag nyid yin pa'i phyir ro/_/'di ltar sems can kha cig la mya ngan las 'da' ba'i rigs med pa'i phyir/_sems shin tu dman par gyur nas shin tu rgyas pa zab pa dag la mos par mi 'gyur ba de'i phyir skrag
[\[42a.6\]]par 'gyur ba yin/_gzhan yang sems can kha cig mya ngan las 'da' ba'i rigs dang ldan yang byang chub chen por yang dag par smon pa la sogs pa'i dge ba'i rtsa ba ma bskyed [#]pa'i phyir/_de la mos par mi [#]'gyur bas de'i phyir yang skrag par
[\[42a.7\]]'gyur ba yin no/_/gzhan yang sems can kha cig dge ba'i rtsa ba bskyed pa yin mod kyi/_theg pa chen po la skur pa 'debs pa'i sems can mi dge ba'i grogs pos yongs su bzung ba'i phyir de la mos par mi 'gyur te/_de'i phyir yang skrag pa yin no zhes
[\[42b\]]
[\[42b.1\]]bstan pa lta bu'o/_/kun du dngang bar gyur nas 'di skad ces 'di ni sangs rgyas kyi bka' ma yin gyi/_bdud kyis smras pa yin no zhes zer zhes bya ba ni gnyis pa phyin ci log gi shes pa'i dbang gis skrag pa skye bar bstan pa'o/_/'di ltar skrag pa'i dbang gis log
[\[42b.2\]]pa'i shes pas 'di skad du sangs rgyas kyi bstan pa nges par ma yin pas 'di ni sangs rgyas kyi bka' ma yin gyi/_bdud kyis smras pa yin no zhes zer ba'o/_/de ltar rig [#]nas mdo sde de dag la skur pa 'debs par byed/_mi bsngags pa rjod par byed/_ngan du rjod [#]
[\[42b.3\]]par byed ces bya ba ni gsum pas shes pa log pa'i dbang gis skur pa 'debs par bstan pa'o/_/chos la skur pa 'debs pa'i rkyen yang rnam pa gnyis sam/_yang na rnam pa bzhi yod de/_de'i phyir 'phags pa shes rab kyi pha rol tu phyin pa'i mdo las/_tshe dang ldan pa
[\[42b.4\]]rab 'byor gyis yang bcom ldan 'das la gsol pa/_gang zag gti mug can de dag rgyu dang rkyen du'i slad du chos zab mo dag la skur pa 'debs par bgyid lags/_bcom ldan 'das kyis bka' stsal pa/_rab 'byor rgyu dang rkyen gnyis kyis te/_log
[\[42b.5\]]pa'i bdud kyis rab tu bslus pa dang /_/chos zab mo dag la mos par mi 'gyur ba'o/_/gzhan yang rab 'byor rgyu dang rkyen rnam pa bzhis [#]chos zab mo dag la skur pa 'debs par byed de/_mi dge ba'i grogs pos bslus pa dang /_dge ba'i chos la nan tan gyis
[\[42b.6\]]sgrub par mi byed pa dang /_mnar sems dang ldan zhing gzhan gyi nyes pa tshol ba la dga' ba dang /_phrag dog gis bdag la bstod cing gzhan la smod pa ste/_rgyu dang rkyen de dag dang ldan pa'i phyir gang zag gti mug can de dag chos zab mo la skur pa 'debs pas las
[\[42b.7\]]shin tu lci ba dpag tu med pa skyed par byed do zhes gsungs te/_gzhan yang de nyid dang le'u chen po dang /_shes rab kyi pha rol tu phyin pa'i 'grel pa las kyang /_chos la skur pa 'debs pa'i rkyen gzhi [#]'di las bstan pa dag dang mthun par 'byung ngo /_/gzhi des
[\[43a\]]
[\[43a.1\]]phongs pa chen po 'thob par 'gyur zhing /_las kyi sgrib pa chen pos kyang reg par 'gyur ro zhes bya ba ni gnyis pa mngon par yid mi ches pa'i nyes dmigs bstan pa'o/_/gong du bstan pa lta bu'i chos la skur pa btab pa'i dbang gis phongs pa chen po
[\[43a.2\]]thob par 'gyur zhing /_las kyi sgrib pa chen pos kyang reg par 'gyur ba'o/_/gzhi des na ngas gang dag mtshan nyid thams cad la mtshan nyid med par lta ba dang /_don ma yin pa la don du ston par byed pa dag ni zhes bya ba la sogs pas ni gnyis pa spyi'i mjug bsdu ba ston to/_/
[\[43a.3\]]'di yang rnam pa gnyis te/_brtags pa dang po'i mjug bsdu ba [#]dang /_brtags pa phyi ma'i mjug bsdu ba'o/_/'di ni dang po ste/_'di ltar pha rol las chos thos pa'i mngon par zhen pa nyid kyis rkyen byas pa'i phyir/_bcom ldan 'das nyid kyis gsungs pa'i ngo bo nyid rnam pa
[\[43a.4\]]gsum gyi [#]mtshan nyid dag la mtshan nyid med par bstan pa dang /_don ma yin pa la don du ston pa nyid kyis [#]log par lta ba nyid du mngon par 'grub pa'o/_/las kyi sgrib pa chen po bskyed pa'i thabs yin no zhes bshad de/_des skye bo tshad med pa slu bar byed cing las kyi sgrib pa chen po thob par
[\[43a.5\]]byed pa'i phyir ro zhes bya ba ni gnyis pa brtags pa phyi ma'i mjug bsdu ba ste/_mdo nyid kyis brda phrad par zad do/_/yang na sgra ji bzhin du mngon par zhen pa la rnam pa gnyis te/_sgra ji bzhin du mngon par zhen pa rgya cher rnam par bshad pa dang /_gzhi des na zhes bya ba man chad ni spyi'i mjug
[\[43a.6\]]bsdu ba'o/_/de ltar rnam pa gnyis su bshad pa yod kyang bshad pa ni phyi ma bzang ngo /_/rigs kyi bu sems can gang dag dge ba'i rtsa ba ma bskyed sgrib pa yongs su ma dag_/rgyud [#]yongs su ma smin bsod nams dang ye shes kyi tshogs ma bsags pa/_drang po ma yin zhing drang po'i rang bzhin
[\[43a.7\]]can ma yin pa dag ni rtog pa sel nus pa'i mthu dang ldan yang rang gi lta ba mchog tu 'dzin pa la gnas pas zhes bya ba 'di man chad ni bzhi pa dngos po lnga yang gtan med la/_rang gi lta ba la gnas pa mngon par yid ches pa yang med pa'i gang zag bstan pa'o/_/'di yang rnam pa
[\[43b\]]
[\[43b.1\]]gsum ste/_dngos po lnga dang mi ldan par bstan pa dang /_mngon par yid mi ches pa nyid rab tu bstan pa dang /_skur pa 'debs pa'i nyes dmigs bstan pa ste/_'di ni dang po'o/_/mdo'i tshig 'di yang rnam pa gnyis kyis bstan te/_dngos po lnga dang mi ldan par bstan pa dang /_dngos po
[\[43b.2\]]gsum gyi bye brag bstan pa ste/_mdo 'di nyid kyis brda phrad par zad do/_/de dag gis chos de thos nas [#]yang dag pa ji lta ba bzhin du nga'i dgongs te bshad pa zab mo rab tu mi shes shing /_chos de la mos par yang mi 'gyur zhes bya ba la sogs pas ni gnyis pa mngon par yid mi ches pa
[\[43b.3\]]nyid rab tu bstan pa'o/_/'di yang rnam pa lngar dbye ste/_mdo sde thos kyang yid ches par mi 'gyur ba nyid dang /_'du shes gnyis 'byung ba dang /_mngon par zhen pa gnyis 'byung ba dang /_gzhi des log par shes pa skye bar 'gyur ba dang /_skur pa nyid yang dag par bstan pa'o/_/
[\[43b.4\]]'di ni dang po ste/_'di rang gi lta ba mchog tu 'dzin pa la gnas pa nyid kyi phyir dgongs te gsungs pa'i bstan pa thos na yang mngon par yid ches par mi 'gyur ba'o/_/chos de la chos ma yin pa'i [#]'du shes shing /_don la don ma yin par 'du shes pas zhes bya ba ni gnyis
[\[43b.5\]]pa 'du shes gnyis 'byung bar bstan pa'o/_/'di ltar sngar bstan pa thos kyang mos par ma gyur pa nyid kyi phyir chos dang don la log pa'i 'du shes rnam pa gnyis bskyed par gyur pa'o/_/chos de dag la yang chos ma yin par mngon par zhen la/_don la yang don ma yin par mngon
[\[43b.6\]]par zhen nas zhes bya ba ni gsum pa mngon par zhen pa rnam pa [#]gnyis 'byung bar bstan pa ste/_'di ltar 'du shes snga ma gnyis kyi dbang gis mngon par zhen pa gnyis 'byung ba'i phyir ro zhes bya ba'i tha tshig go/_/'di skad ces 'di ni sangs rgyas kyi bka' ma yin gyi/_bdud kyis
[\[43b.7\]]smras pa yin no zhes zer zhes bya ba ni bzhi pa gzhi des log par shes pa skye bar bstan pa'o/_/'di ltar chos dang don la mngon par zhen pa gnyis bskyed pa'i phyir rgyu dang rkyen des log pa'i shes pa 'di 'byung bar 'gyur ba'o/_/de ltar rig nas mdo sde de dag la skur
[\[44a\]]
[\[44a.1\]]pa 'debs par byed/_mi bsngags pa rjod [#]par byed ngan du rjod [#]par byed cing /_lhad can yin par skur nas rnam grangs du mar mdo sde de dag spangs pa dang /_chud gzan pa dang rnam par gzhig par yang byed ces bya ba la sogs pas ni lnga pa skur pa
[\[44a.2\]]nyid yang dag par bstan pa'o/_/'di yang rnam pa gsum ste/_mdo sde nyid la skur pa 'debs pa yang dag par bstan pa dang /_mdo sde la mos pa rnams la sdang bar bstan pa dang /_chos la skur pa'i rkyen rnam par 'byed pa ste/_'di ni dang po'o/_/gang gis mdo sde dag la
[\[44a.3\]]mos pa rnams la yang dgrar 'du shes par 'gyur ro zhes bya ba ni gnyis pa mdo sde la mos pa rnams la sdang bar bstan pa'o/_/de dag ni dang po nyid nas kyang las kyi sgrib pas bsgribs [#]pa yin zhes bya ba ni gsum pa chos la skur pa 'debs pa'i rkyen rnam par 'byed pa ste/_'di ltar
[\[44a.4\]]sgrib pa rnam pa gsum las/_las kyi sgrib pas bsgribs [#]pa'i phyir chos la skur pa 'debs so zhes bya ba'i tha tshig go/_/gzhi des kyang las kyi sgrib pa de lta bus sgrib par byed de/_las kyi sgrib pa de'i dang po ni gdags par sla'i/_bskal pa brgya stong bye ba khrag khrig phrag
[\[44a.5\]]'di snyed kyi bar gyis 'byang bar 'gyur ro zhes bya ba'i dus ni med do zhes bya ba ni gsum pa skur pa 'debs pa'i nyes dmigs bstan pa'o/_/'di ltar tshe rabs snga ma'i las kyi sgrib pas bsgribs pa dang /_tshe 'di la chos la skur pa 'debs pa'i las kyi sgrib pas bsgribs pa ste/_
[\[44a.6\]]las kyi sgrib pa de dag dang po las byed pa'i tshe ni gdags par sla yang las kyi 'bras bu myong ba na bskal pa brgya stong khrag khrig 'bum phrag 'di snyed kyis 'byang bar 'gyur ba'i dus ni med do zhes bya ba'i tha tshig go/_/de la bye ba khrag khrig ces bya ba ni mdzod kyi bstan bcos kyi nang
[\[44a.7\]]nas/_mdo sde khungs su bstan pa las 'di skad du/_lus la med pa'i grangs gcig gis mgo [#]btsugs te/_gcig phrag bcu la bcu'o/_/bcu phrag bcu la brgya'o/_/brgya phrag bcu la stong ngo /_/stong phrag bcu la khri'o/_/khri phrag bcu la 'bum mo/_/'bum phrag bcu la
[\[44b\]]
[\[44b.1\]]sa ya'o/_/sa ya phrag bcu la bye ba'o/_/bye ba phrag bcu la dung phyur ro/_/dung phyur phrag bcu la ther 'bum mo/_/ther 'bum phrag bcu la ther 'bum chen po'o/_/ther 'bum chen po phrag bcu la khrag khrig ces bya ste/_de bzhin du gong nas gong du grangs bcu drug tshang ba'i bar du'o zhes
[\[44b.2\]]'byung ba lta bu ste/_zhib tu de nyid las bstan pa bzhin du rig par bya'o/_/yang na gdags par sla ba zhes bya ba ni 'das pa'i las kyi sgrib pa ni dang por byas pa'i phyir/_lci yang gang gis mtshan nyid gdags par sla'i/_'dir chos la skur pa btab pa'i las ni sdug bsngal myong ba la
[\[44b.3\]]mtha' med pas rnam par dbye ba ni shin tu dka' bar gyur pa'o/_/chos la skur pa 'debs pa'i nyes dmigs rgya cher ni/_'phags pa shes rab kyi pha rol tu phyin pa'i mdo dang /_dam pa'i chos pad+ma dkar po la sogs pa las bstan pa bzhin du rig par bya'o/_/gong du bstan pa de dag la
[\[44b.4\]]bye brag yod pa yang gang zag dang po gnyis bstan pa dang /_don gnyis ka la mngon par yid ches pa'o/_/gang zag gsum pa las ni slob dpon rnam pa gnyis gtogs par gang zag gsum yod de/_de la gang zag dang po gnyis ni bstan pa la mngon par yid ches shing don
[\[44b.5\]]las rab tu nyams pa'o/_/gang zag phyi ma gcig ni don la mngon par yid ches shing /_bstan pa las [#]rab tu nyams pa'o/_/gang zag bzhi pa ni bstan pa dang /_don gnyi ga las rab tu nyams pa yin no/_/gzhan yang gang zag rnam pa bzhi las gang zag snga ma gnyis ni byang chub sems
[\[44b.6\]]dpa' kho na yin no/_/de la bye brag yod pa yang dang po ni dngos po lnga dang ldan la/_phyi ma ni dngos po bzhi dang ldan pas so/_/gang zag gsum pa ni dgongs pa zab mo rnam par dgrol ba'i mdo dang sbyar na/_dngos po bzhi dang ldan pa dang sems can zhes smos pa kho nar zad la/_bstan
[\[44b.7\]]bcos mngon pa dang le'u chen po'i mdo las ni byang chub sems dpa' zhes 'byung bas/_de'i phyir bstan pa [#]rnams mi mthun par gyur pa yin no/_/rigs kyi bu de ltar na nga'i legs par gsungs pa/_legs par bcas pa'i chos 'dul ba shin tu rnam par dag pa'i bsam pas
[\[45a\]]
[\[45a.1\]]bshad pa/_legs par bstan pa'i chos la sems can rnams kyi mos pa rnam pa sna tshogs kyi rim pa dag bsnan par gyur pa yin no zhes bya ba ni mos pa dad par gyur pa bstan pa la mdor bstan pa dang /_rnam par phye ste rgya cher rnam par bshad pa dang /_
[\[45a.2\]]spyi'i mjug bsdu ba'o zhes rnam pa gsum du bstan pa las/_de yan chad du rnam pa gnyis bshad zin nas/_da [#]'dir ni spyi'i mjug bsdu ba bstan pa yin par rig par bya'o/_/de nas bcom ldan 'das kyis don de nyid yang bstan pa'i phyir tshigs su bcad pa 'di dag gsungs so zhes
[\[45a.3\]]bya ba 'di man chad ni gnyis pa tshigs su bcad pas bzlas te bstan pa ston to/_/'di yang rnam pa gnyis te/_tshigs su bcad pas ston pa'i mdzad pa'i dgongs pa bstan pa dang /_tshigs su bcad pa mos nas yang dag par ston par mdzad pa ste/_'di ni dang po'o/_/chos rnams thams cad
[\[45a.4\]]ngo bo nyid med dang [#]/_/skye med 'gag med gzod ma nas zhi dang /_/chos rnams rang bzhin mya ngan 'das par ni/_/mkhas pa gang zhig dgongs pa med par smra/_/zhes bya ba 'di man chad ni gnyis pa tshigs su bcad pa smos nas yang dag par [#]ston par mdzad pa'o/_/'di yang rnam pa gnyis te/_
[\[45a.5\]]dang po'i tshigs su bcad pa gnyis kyis ni gong du chos thams cad ngo bo nyid med pa'o zhes bya ba la sogs par bstan pa dag zlos shing dgongs te gsungs pa'i bstan pa la rmongs pa dang /_khong du chud pa mi mtshungs par gyur pa ston to/_/kun gyi rnam dag lam zhes bya ba man chad
[\[45a.6\]]tshigs su bcad pa gsum gyis ni dgongs pa'i bstan pas theg pa gcig tu gsungs pa'i don zlos pa'o/_/gzhan yang rnam pa gnyis su dbye ste/_tshigs su bcad pa dang po gnyis kyis ni gong du chos thams cad ngo bo nyid med pa la sogs par bstan pa zlos pa yin la/_tshigs
[\[45a.7\]]su bcad pa phyi ma gsum ni gong du theg pa gcig tu gsungs pa man chad rnam grangs gnyis kyis don zlos pa yin par sbyar ro/_/dang po yang rnam pa gnyis kyis bstan te/_tshigs su bcad pa dang po gcig gis ni mdo'i tshig bzhi rnam par bshad cing dgongs pa dang ldan par
[\[45b\]]
[\[45b.1\]]bstan la/_tshigs su bcad pa 'og ma gcig gis ni ngo bo nyid med pa rnam pa gsum las brtsams nas dgongs pa yang dag par bstan pa yin te/_mdo dag las [#]ngo bo nyid med pa zhes bya ba la sogs pa'i tshigs su bcad pa gsungs pa yang /_nges par ngo bo nyid la sogs
[\[45b.2\]]pa med pa'i phyir ngo bo nyid med pa zhes gsungs pa ni ma yin gyi/_ngo bo nyid med pa rnam pa gsum gyi don las brtsams nas ngo bo nyid med pa zhes gsungs pa yin te/_zhib tu bshad pa ni gong du rgya cher bstan pa bzhin no zhes bstan pa'i phyir/_mkhas pa gang zhig dgongs pa med par smra/_/
[\[45b.3\]]zhes gsungs pa yin no/_/mtshan nyid skye dang don dam ngo bo nyid/_/med par 'di ltar nga yis rab tu bstan/_/gang gis sangs rgyas dgongs pa 'di ma shes/_/yang dag lam ni rab nyams 'gro mi nus/_/zhes bya ba ni gnyis pa ngo bo nyid med pa rnam pa gsum las brtsams nas dgongs
[\[45b.4\]]pa yang dag par bstan pa'o/_/'di ltar ngo bo nyid med pa zhes bya ba la sogs pa gsungs pa'i tshig khong du mi chud pas ngas mtshan nyid dang /_skye ba dang [#]don dam pa ngo bo nyid med pas ngo bo nyid med par gsungs pa'i dgongs pa rab tu bstan pa yin te/_gal te gang gis dgongs te gsungs
[\[45b.5\]]pa 'di khong du chud par ma gyur na yang dag pa'i lam las rab tu nyams pa'i phyir bla na med pa'i byang chub bgrod par mi nus so zhes bya ba'i tha tshig go/_/nyams par 'gyur ba de yang bstan bcos theg pa chen po bsdus pa'i 'grel pa ngo bo nyid med kyis byas pa las ji skad du/_med pa
[\[45b.6\]]dang rgyu med pa la nan gyis yod pa nyid du 'jog pa'i phyir sgro 'dogs pa zhes bya'o/_/yod pa dang med pa'i rgyu la nan gyis med do zhes skur pa 'debs pas de'i phyir rab tu nyams pa zhes bya ste/_sgro 'dogs pa dang skur pa 'debs pa 'di gnyi ga yang mtha' zhes bya bas na/_rab tu ltung ba'i
[\[45b.7\]]don yin te/_'di gnyis la 'jug pa dbu ma'i lam las rab tu nyams par 'gyur ro zhes bstan pa lta bu'o/_/kun gyi lam ni rnam dag gcig pu ste/_/rnam par dag pa 'ang gcig las gnyis pa med/_/de'i phyir theg pa gcig tu 'dogs byed kyang /_/sems can rigs ni bye brag med pa
[\[46a\]]
[\[46a.1\]]yin/_/zhes bya ba 'di man chad ni gnyis pa ngo bo nyid med pa'i rnal 'byor las brtsams nas theg pa gcig tu gsungs pa'i dgongs pa ston to/_/'di yang rnam pa bzhir dbye ste/_dang po ni tshigs su bcad pa gcig gis theg pa gsum gyi gang zag las brtsams
[\[46a.2\]]nas theg pa gcig gsungs pa'i dgongs pa bstan pa'o/_/gnyis pa ni tshigs su bcad pa phyed kyis rigs nges pa'i gang zag bdag gcig pu mya ngan las 'das par bstan pa'o/_/gsum pa ni tshigs su bcad pa phyed kyis ma nges pa'i rigs can dag mya ngan las 'das pa chen po thob par
[\[46a.3\]]bstan pa'o/_/bzhi pa ni tshigs su bcad pa gcig gis mya ngan las 'das pa'i mtshan nyid rnam par bshad pa'o/_/'di ni dang po theg pa gsum gyi gang zag las brtsams nas theg pa gcig tu gsungs pa'i dgongs pa 'di bstan pa ste/_'di ltar theg pa gsum gyi gang zag de dag kun
[\[46a.4\]]kyang ngo bo nyid med pa zag pa med pa 'phags pa'i lam la brten [#]nas so so nas mya ngan las 'das pa thob par 'gyur bas lam gnyis pa med pa'i phyir theg pa gcig tu gsungs kyang theg pa gsum po de dag gi bye brag med pa ni ma yin no zhes bya ba'i tha tshig go/_/sems can khams 'dir
[\[46a.5\]]sems can dpag med dag_/bdag nyid gcig pu mya ngan 'da' bar byed/_/ces bya ba ni gnyis pa rigs [#]nges pa'i gang zag bdag gcig pu mya ngan las 'da' bar bstan pa'o/_/de'i rgyud la nges par de bzhin gshegs pa'i thugs rje'i sa bon med pa'i phyir gtan du bla na med pa'i
[\[46a.6\]]byang chub mngon par rdzogs par [#]mi 'gyur ba ste/_rgya cher ni gong du bstan pa bzhin no/_/snying rje chen pos dpa' btul [#]mya ngan 'da'/_/sems can mi gtong de dag shin du dkon/_/zhes bya ba ni gsum pa ma nges pa'i rigs can dag mya ngan las 'das pa chen po thob par bstan pa'o/_/rigs
[\[46a.7\]]ma nges pa'i gang zag de dag gi rgyud la sangs rgyas kyi rigs yod pa'i phyir nan tan brtson 'grus kyis sangs rgyas kyi mya ngan las 'das pa thob par byed kyang /_sems can la phan 'dogs pa'i bya ba mi gtong bas ye shes rnam pa bzhi dang ldan par gyur nas gtan du mya ngan las 'da' ba
[\[46b\]]
[\[46b.1\]]'thob par 'gyur gyi/_rigs nges pa'i gang zag de dag gis thob par 'gyur ba ni shin tu dkon [#]zhes bya ba'i tha tshig go/_/phra zhing bsam par dka' ba zag med dbyings/_/der rnam grol dag mnyam pas bye brag med/_/thams cad don 'grub nyon mongs sdug bsngal spong [#]/_/tha dad gnyis su
[\[46b.2\]]brjod pa brten bde yin/_/zhes bya ba ni bzhi pa mya ngan las 'das pa'i mtshan nyid rnam par bshad pa'o/_/phra zhing bsam par dka' ba zag med dbyings/_/zhes bya ba ni 'di lta ste/_mya ngan las 'das pa'i ngo bo nyid do/_/dbyings zhes bya ba ni bdag nyid la bya ste/_mya ngan las 'das
[\[46b.3\]]pa'i bdag nyid kyi mtshan nyid yin pa'i phyir phra zhing bsam par dka' bar gyur pa'o/_/der rnam grol dag mnyam pas bye brag med/_/ces bya ba ni mya ngan las 'das pa'i 'bras bu mtshungs shing bye brag med par rab tu bstan pa'o/_/de bzhin nyid gcig pa sku rnam pa gnyis dang ldan pa'i don
[\[46b.4\]]yod pas [#]dang po rnam par grol ba'i sku ni 'di lta ste/_de bzhin nyid la brten te nyon mongs pa spangs nas/_rnam par grol ba thob par 'gyur ba gang yin pa de ni rnam par grol ba'i sku zhes bya'o/_/gnyis pa chos kyi sku ni 'di lta ste/_sangs rgyas kyi chos kyi sku stobs dang /_mi 'jigs pa la sogs
[\[46b.5\]]pa'i yon tan gyi rten du gyur pas de'i phyir chos kyi sku zhes bya'o/_/de la chos kyi sku ni de bzhin gshegs pa nyag gcig la mnga'o/_/rnam par grol ba'i sku ni theg pa gsum po dag bye brag med pa'i phyir rnam par grol ba mnyam pas bye brag med ces gsungs te/_de'i phyir 'og nas mdo
[\[46b.6\]]nyid las/_rigs kyi bu rnam par grol ba'i lus nyid kyi phyir ni nyan thos dang rang sangs rgyas thams cad kyang de bzhin gshegs pa rnams dang mtshungs shing mnyam mo zhes bshad la chos kyi sku'i phyir ni khyad par du 'phags so zhes bshad de/_de bzhin gshegs pa'i chos kyi sku la bye brag
[\[46b.7\]]yod pa'i phyir yon tan khyad par du 'phags pa dpag tu med pa'i rten du gyur pa yin no zhes gsungs pa yin no/_/bstan bcos rnal 'byor spyod pa'i sa las kyang /_theg [#]pa gsum po dag gi lhag ma med pa'i mya ngan las 'das pa la rab dang /_tha ma'i bye brag med pa'o zhes bshad de de'i
[\[47a\]]
[\[47a.1\]]phyir de nyid las 'di ltar lhag ma med pa'i dbyings de la ni dman pa dang /_'bring dang /_khyad par du 'phags pa rnam par gzhag pa yang med la/_mtho dman yang med/_bzang ngan yang med de/_'di ni de bzhin gshegs pa dang /_nyan thos bye brag med pa'o zhes
[\[47a.2\]]bshad de/_rgya cher de nyid las bstan pa bzhin no/_/thams cad don 'grub ces pa la sogs pa la don ni khyad par du 'phags pa ste/_'di ltar lhag ma med pa'i mya ngan las 'das pa'i de bzhin nyid kyi bdag nyid la 'dus ma byas pa'i yon tan thams cad 'grub pa dang /_nyon mongs pa
[\[47a.3\]]dang /_sdug bsngal gyi rten du gyur pa'i lus spong ba dag mi mtshungs pas lhag ma dang bcas pa ni nyon mongs pa nyi tshe spang ba yin no/_/mya ngan las 'das pa 'di la brten nas tha dad du brjod pa gnyis po 'di lta ste/_brtan pa dang bde ba'o/_/'di ltar nyon mongs pa dang bral ba'i phyir ni brtan
[\[47a.4\]]pa zhes gsungs la/_sdug bsngal dang bral ba'i phyir ni bde ba zhes gsungs so/_/bstan bcos rnal 'byor spyod pa'i sa las kyang /_don rnam pa gsum gyi phyir ni rtag pa zhes bya'o/_/don rnam pa gnyis kyi phyir ni bde ba zhes bstan te/_de'i phyir de nyid las ci'i phyir rtag pa zhes bya zhe na/_
[\[47a.5\]]smras pa/_de bzhin nyid rnam par dag pas rab tu phye ba'i phyir dang /_rkyen las byung ba ma yin pa'i phyir dang /_skye ba dang 'gag pa med pa'i phyir ro/_/ci bde bar brjod par bya ba 'am/_bde ba ma yin par brjod par [#]bya zhe na/_smras pa don dam pa bde bas bde bar brjod par bya'i/_tshor ba'i bde
[\[47a.6\]]bas ni ma yin no/_/de ci'i phyir zhe na/_nyon mongs pa thams cad dang /_de las byung ba'i sdug bsngal thams cad las yang dag par 'das pa nyid kyi phyir ro zhes 'byung bas na bstan bcos rnal 'byor spyod pa'i sa las rtag pa'i don rnam pa gsum dang bde ba'i don rnam pa gnyis las
[\[47a.7\]]brtsams nas bstan pa yin te/_don rnam pa de gnyis tha dad pa'i phyir 'dir tha dad pa gnyis su brjod pa zhes bya ba gsungs so//_//bam po sum cu gcig pa/_de nas de'i tshe byang chub sems dpa' don dam yang dag 'phags kyis kyang bcom ldan 'das la 'di skad ces
[\[47b\]]
[\[47b.1\]]gsol to/_/bcom ldan 'das kyis [#]ci tsam du sangs rgyas rnams kyis dgongs te gsungs pa/_phra ba mchog tu phra ba/_zab pa mchog tu zab pa/_rtogs par dka' ba/_mchog tu rtogs par dga' ba'i bar du gsungs pa ni ngo mtshar rmad du byung ba lags so zhes bya ba 'di man chad ni rnam par [#]lngar phye
[\[47b.2\]]ba'i gsungs pa khong du chud par gyur nas bka' yang dag par blangs pa'i phyogs zhes bya ba ston to/_/'di yang rnam pa gnyis te/_byang chub sems dpa' go bar gyur pa bstan pa dang /_de nas bcom ldan 'das kyis zhes bya ba man chad de bzhin gshegs pas bsgrub par bskul ba'o/_/dang po
[\[47b.3\]]yang rnam pa gsum du dbye ste/_bstan pa shin tu zab pa nyid du bsngags pa dang /_'di ltar bdag gis zhes [#]bya ba man chad kyis bdag nyid kyis khong du chud par gyur par bstan pa dang /_bcom ldan 'das dper bgyi na zhes bya ba man chad kyis dpe smos nas bzlas te bshad pa'o/_/'di ni dang po bstan
[\[47b.4\]]pa shin tu zab pa nyid du bsngags pa'o/_/mdo'i tshig 'di yang rnam pa gnyis te/_bsngags pa spyir brjod pa dang /_phra ba man [#]chad bsngags pa bye brag tu brjod pa'o/_/de la phra ba dang zab pa dang /_rtogs par dka' ba zhes bya ba ni go rims bzhin du so so'i skye bo dang /_theg pa pa gnyis dang /_
[\[47b.5\]]byang chub sems dpa'i gnas skabs las yang dag par 'das pa'i bye brag gi phyir ro/_/yang nyan thos dang /_rang sangs rgyas dang byang chub sems dpa'i sa las yang dag par 'das pa'i phyir ro/_/yang na bskal pa grangs med pa gsum pa'i byang chub sems dpa'i spyod yul las yang dag
[\[47b.6\]]par 'das pa'i phyir/_ming 'di gsum [#]gsungs pa yin no/_/'di ltar bdag gis deng 'dir bcom ldan 'das kyis bka' stsal ba'i don 'tshal ba ltar na zhes bya ba la sogs pas ni gnyis pa bdag nyid kyis khong du chud par gyur pa ston to/_/'di yang rnam pa gnyis te/_phung po la sogs
[\[47b.7\]]pa sgo lnga po dag thugs su chud nas ngo bo nyid rnam pa gsum gsungs par bstan pa dang /_bden pa la sogs pa'i sgo gnyis po dag thugs su chud nas ngo bo nyid med pa rnam pa gsum gsungs par bstan pa'o/_/dang po yang [#]gnyis kyis bstan to[#]/_gzugs las brtsams nas ngo bo nyid
[\[48a\]]
[\[48a.1\]]med pa rnam pa gsum gsungs par bstan pa dang /_zlas phung po gzhan la sogs pa bstan pa'o/_/gzugs kyi phung po las brtsams pa yang rnam pa gnyis su dbye ste/_ngo bo nyid snga ma gnyis khong du chud par bstan pa dang /_ngo bo nyid gsum pa khong du chud par bstan
[\[48a.2\]]pa'o/_/dang po yang rnam pa gnyis te/_khong du chud par gyur pa mdor bstan pa dang /_khong du chud pa rnam par phye nas bshad pa ste/_'di ni dang po'o/_/rnam par rtog pa'i spyod yul kun brtags pa'i mtshan nyid kyi gnas 'du byed kyi mtshan ma dag la gzugs kyi phung po zhes ngo bo nyid kyi
[\[48a.3\]]mtshan nyid dam/_bye brag gi mtshan nyid du ming dang brdar rnam par gzhag pa dang /_gzugs kyi phung po skye'o zhe'am/_gzugs kyi phung po 'gag go zhe'am/_gzugs kyi phung po gtan du spangs pa dang /_yongs su shes pa'o zhes ngo bo nyid kyi mtshan nyid dam bye brag gi mtshan nyid du ming dang
[\[48a.4\]]brdar rnam par gzhag pa gang lags pa de ni kun brtags pa'i mtshan nyid lags te zhes bya ba la sogs pa ni gnyis pa khong du chud par gyur pa rnam par phye ste bshad pa'o/_/'di yang rnam pa gnyis te/_brtags pa'i mtshan nyid bstan pa dang /_gzhan gyi dbang gi ngo bo nyid rab tu bstan pa'o/_/
[\[48a.5\]]brtags pa'i mtshan nyid bstan [#]pa yang rnam pa gnyis su dbye ste/_gzhan la [(]brtan [,]brten [)]nas brtags pa'i ngo bo nyid rnam par gzhag par bstan pa dang /_bcom ldan 'das de la brten nas zhes bya ba man chad kyis kun brtags pa'i mtshan nyid la brten nas mtshan nyid ngo bo nyid med par gsungs pa yin
[\[48a.6\]]par bstan pa ste/_'di ni dang po'o/_mdo'i tshig 'di yang rnam pa gsum du dbye ste/_rnam par rtog pa'i spyod yul gyi gnas kyi mtshan nyid bstan pa dang /_gzugs kyi phung po'i ngo bo nyid dang bye brag bstan pa dang [#]/_gzugs kyi phung po'i skye ba dang /_'gag pa dang /_gtan du spangs pa dang /_
[\[48a.7\]]yongs su shes pa rnam par dbye ba'o/_/de la [#]rnam par rtog pa'i spyod yul zhes bya ba ni rnam par rtog pa nyid kun du gzhal ba'i sems dang [#]sems las byung ba nyid de/_spyod yul zhes bya ba ni des brtags pa'i ngo bo nyid yang dag pa'i gzugs kyi phung po la sogs pa ni rnam par rtog pa de'i spyod yul
[\[48b\]]
[\[48b.1\]]yin pa'i phyir rnam par rtog pa'i spyod yul zhes bya'o zhes rab tu bstan pa'o/_/bshad pa'i rnam grangs gzhan du na/_spyod yul zhes bya ba ni gzhan gyi dbang yin te/_brtags pa'i gzugs kyi phung po la sogs pa ni rnam par rtog pa de'i dmigs pa'i rkyen yin pa'i spyod yul zhes bya'o/_/kun brtags
[\[48b.2\]]pa'i mtshan nyid kyi gnas 'du byed kyi mtshan ma dag la zhes bya ba ni 'du byed kyi mtshan ma de la yang bshad pa rnam pa gnyis yod de/_kha cig na re 'du byed ni lta ba'i rnam pa ste/_'du byed la bye brag tu dmigs pa'i shes pa'o/_/mtshan ma ni rgyu mtshan gyi rnam pa ste/_dmigs par bya ba'i mtshan ma'o
[\[48b.3\]]zhe'o[#]/_/kha cig na re 'du byed kyi mtshan ma zhes bya ba ni 'dus byas kyi rnam pa ste/_thams cad kyang gzhan gyi dbang gi rnam pa'i mtshan nyid do zhe'o/_/bshad pa rnam pa gnyis las bshad pa ni phyi ma bzang ngo /_/bshad pa snga ma dang sbyar na ni gzhan gyi dbang mi rung ste lta ba la sogs pa'i rnam pa yin pa'i
[\[48b.4\]]phyir ro/_/gzugs kyi phung po'i [#]ngo bo nyid dang bye brag gi mtshan nyid du ming dang brdar rnam par gzhag pa zhes bya ba ni mtshan nyid kyi bdag nyid spyir bstan pa la ngo bo nyid ces bya ste/_rang gi ngo bo nyid de nyid la zag pa dang bcas pa dang zag pa med pa dang /_bstan du yod pa dang /[# ]bstan du med pa zhes bya ba la
[\[48b.5\]]sogs pas ni bye brag ces bya'o/_/gzugs kyi phung po skye'o/_/'gag go zhes bya ba la sogs par rnam par gzhag pa zhes bya ba la/_sngon med pa las yod par gyur pa ni skye ba zhes bya'o/_/skyes nas med par gyur pa gang yin pa de ni 'gag pa zhes brjod do/_/skye ba dang 'gag pa rnam par 'byed pa
[\[48b.6\]]gang yin pa de ni ngo bo nyid kyi mtshan nyid ces bya'o/_/skad cig mar [#]skye zhing 'jig pa dang /_thang cig tsam du gnas pa la sogs pa ni bye brag gi mtshan nyid ces bya'o/_/kun nas nyon mongs pa'i gzugs kyi phung po gang yin pa de ni gtan du spang bar bya'o/_/kun nas nyon mongs pa ma yin pa'i gzugs
[\[48b.7\]]kyi phung po gang yin pa de ni yongs su shes par bya ba'o/_/yang na kun 'byung ba'i don gyi mtha' gang yin pa de ni gtan du spang bar bya ba'o/_/sdug bsngal gyi bden pa'i don gyi mtha' gang yin pa de ni yongs su shes par bya ba'o/_/gtan du spang ba dang /_yongs su shes pa de yang gtan du
[\[49a\]]
[\[49a.1\]]spang ba spyir bstan pa gang yin pa de ni gtan du spang ba'i rang gi ngo bo nyid ces bya'o/_/mthong ba dang bsgom [#]pa'i lam la sogs pas spang bar bya ba gang yin pa de ni gtan du spang ba'i bye brag ces bya'o/_/gzugs kyi rang gi ngo bo nyid spyir shes pa gang yin pa de ni yongs
[\[49a.2\]]su shes pa'i rang gi ngo bo nyid ces bya'o/_/gzugs kyi phung po bye brag tu shes pa gang yin pa de ni yongs su shes pa'i bye brag ces bya ste/_de ltar rnam par gzhag pa gang yin pa de ni kun brtags pa'i mtshan nyid ces bya'o/_/don dam pa'i bden pa'i mtshan nyid kyi le'u las ni mtshan nyid rnam pa drug
[\[49a.3\]]po 'di lta ste/_phung po thob pa'i phyir dang phung po'i mtshan ma thob pa'i phyir dang [#]/_phung po'i skye ba thob pa'i phyir dang /_phung po 'gog pa thob pa'i phyir dang /_phung po 'gog pa mngon du bya ba thob pa'i phyir zhes bya ba bstan la[#]/_le'u 'di'i mgor ni mtshan nyid rnam pa lnga bstan cing /_khong du chud
[\[49a.4\]]pa'i skabs nas ni [#]tshig drug 'byung na/_ci'i phyir snga phyi mi mthun par gyur zhe na/_smras pa/_snga phyir bstan pa rnams gcig tu bsdus na/_mtshan nyid rnam pa bcu yod de/_don dam pa'i bden pa'i mtshan nyid kyi le'u las mtshan nyid rnam pa drug bstan pa dang /_ngo bo nyid med par bstan pa'i
[\[49a.5\]]le'ur yang mtshan nyid rnam pa gnyis kyis bstan [#]pa 'di lta ste/_gtan du spangs pa dang /_yongs su shes pa dang /_khong du chud pa bstan pa'i skabs nas yang mtshan nyid rnam pa gnyis kyis bstan [#]pa 'di lta ste/_ngo bo nyid kyi mtshan nyid dang bye brag gi mtshan nyid do/_/mtshan nyid rnam pa
[\[49a.6\]]bcu po de dag las rang gi ngo bo nyid dang bye brag gi mtshan nyid kyi phyir grangs kyang nges pa med pas bye brag gzhag nas spyi'i dbang du bya na ni mtshan nyid gcig kho na las med do/_spyi gzhag nas bye brag gi dbang du byas te brjod na ni mtshan nyid gnyis kho na las med do/_/spyi dang bye brag gnyi ga'i dbang
[\[49a.7\]]du byas te brjod na ni mtshan nyid rnam pa gsum yod pas de'i phyir snga phyi'i bskyed pa dang /_dbri ba dag mi mthun par gyur pa yin no/_/'dir khong du chud pa'i skabs nas ni khong du chud pa'i le'u dang po yin pa'i phyir tshig drug po de dag gsungs pa yin no/_/yang le'u nyid kyi mgor mtshan
[\[49b\]]
[\[49b.1\]]nyid drug kyang bstan te/_'di ltar phung po rnams kyang bstan pas na/_don dam pa'i bden pa'i mtshan nyid kyi le'u las phung po thob pa'i slad du zhes bya ba la sogs pa bstan pa nyid do/_/khong du chud pa 'di las ni mtshan nyid rnam pa bdun yod de/_gzugs kyi phung po ni mtshan nyid dang po yin
[\[49b.2\]]pa'i phyir ro/_/ci'i phyir le'u gnyis pa las phung po la sogs pa'i chos las brtsams nas 'gog pa dang /_'gog pa mngon du bya ba dang /_gtan du spang ba dang /_yongs su shes pa zhes bstan la[#]/_le'u 'di las gtan du spang ba dang /_yongs su shes pa kho na bstan gyi/_'gog
[\[49b.3\]]pa dang /_'gog pa mngon du bya ba gsungs she na/_smras pa gtan du spang ba ni kun 'byung gi bden pa yin/_yongs su shes par bya ba ni sdug bsngal gyi bden pa yin/_'gog pa ni 'gog pa'i bden pa yin/_mngon du bya ba ni lam gyi bden pa yin pas yang dag pa'i don du phung
[\[49b.4\]]po la sogs pa ni bden pa bzhi dang ldan pa yin no/_/phyogs gcig gi dbang du mdzad de brjod pas gcig gis gcig rab tu bstan pa yin no/_/bcom ldan 'das kyis de la brten nas chos rnams kyi mtshan nyid ngo bo nyid ma mchis pa nyid 'dogs par [#]mdzad lags so
[\[49b.5\]]zhes bya ba ni gnyis pa kun brtags pa'i mtshan nyid la brten [#]nas mtshan nyid ngo bo nyid med par gsungs pa yin par rab tu bstan pa ste/_mdo nyid kyis brda phrad par zad do/_/rnam par rtog pa'i spyod yul kun brtags pa'i mtshan nyid kyi gnas 'du byed kyi mtshan ma gang lags
[\[49b.6\]]pa de ni gzhan gyi dbang gi mtshan nyid lags te zhes bya ba la sogs pa ni gnyis pa gzhan gyi dbang gi ngo bo nyid rab tu bstan pa'o/_/'di yang rnam pa gnyis kyis bstan te/_kun brtags pa'i gnas gzhan gyi dbang yin par bstan pa dang /_gzhan gyi dbang la brten nas ngo bo nyid
[\[49b.7\]]rnam pa gnyis bstan pa ste/_'di ni dang po'o/_/bcom ldan 'das kyis de la brten nas chos rnams kyi skye ba ngo bo nyid ma mchis pa nyid dang /_don dam pa ngo bo nyid ma mchis pa nyid las phyogs gcig kyang 'dogs par mdzad lags so zhes bya ba ni gnyis pa gzhan gyi [#]dbang la brten
[\[50a\]]
[\[50a.1\]]nas ngo bo nyid med pa gnyis bstan pa'o/_/'di ltar bdag gis deng 'dir bcom ldan 'das kyis bka' stsal ba'i don 'tshal [#]ba ltar na zhes bya ba la sogs pas ni gnyis pa ngo bo nyid gsum pa khong du chud par gyur pa bstan pa'o/_/'di yang rnam pa gnyis kyis bstan
[\[50a.2\]]te/_khong du chud par gyur pa mdor bstan pa dang /_khong du chud pa nyid rnam par phye nas bshad pa ste/_'di ni dang po'o/_/rnam par rtog pa'i spyod yul kun brtags pa'i mtshan nyid kyi gnas 'du byed kyi mtshan ma de nyid la kun brtags pa'i mtshan nyid yongs su 'grub pa'i slad du ngo bo nyid de kho
[\[50a.3\]]nas ngo bo nyid ma mchis pa nyid chos bdag ma mchis pa de bzhin nyid rnam par dag pa'i dmigs pa gang lags pa de ni yongs su grub pa'i mtshan nyid lags te zhes bya ba la sogs pas ni gnyis pa khong du chud pa nyid rnam par phye nas bshad pa bstan to/_/'di yang gnyis su dbye ste/_
[\[50a.4\]]gzhan gyi dbang la brten nas yongs su grub pa nyid rnam par dbye ba dang /_yongs su grub pa las brtsams nas don dam pa [#]ngo bo nyid med pa nyid las phyogs gcig bstan pa'o/_/'di ni dang po ste/_'di ltar kun brtags pa'i mtshan nyid kyi gnas gzhan gyi dbang gi [#]ngo bo nyid kun brtags
[\[50a.5\]]rab tu stsal [#]pa'i phyir ngo bo nyid med pas rab tu phye ba/_chos bdag med pa nyid gang yin pa de ni yongs su grub pa zhes bya bas so/_/bcom ldan 'das kyis de la brten nas don dam pa ngo bo nyid ma mchis pa nyid las phyogs gcig 'dogs par mdzad lags so zhes bya ba ni gnyis pa yongs
[\[50a.6\]]su grub pa las brtsams nas don dam pa ngo bo nyid med pa nyid [#]kyi phyogs gcig bstan pa'o/_/gzugs kyi phung po ji lta ba bzhin du phung po lhag ma rnams la yang de bzhin du rgya cher bshad par bgyi lags so zhes bya ba 'di man chad gnyis pa zlas phung po gzhan la sogs pa bstan pa'o/_/'di yang rnam
[\[50a.7\]]pa lngar dbye ste/_zlas phung po lhag ma rnams bstan pa dang /_zlas skye mched bcu gnyis bstan pa dang /_zlas srid pa'i yan lag bcu gnyis bstan pa dang /_zlas zas bzhi po dag bstan pa dang /_zlas khams drug dang /_bcwa brgyad pa bstan pa ste/_'di ni dang po'o/_/phung po rnams
[\[50b\]]
[\[50b.1\]]la ji lta ba bzhin du skye mched bcu gnyis po dag gi skye mched re re la yang de bzhin du rgya cher bshad par bgyi lags so zhes bya ba ni gnyis pa zlas skye mched bcu gnyis bstan pa ste/_ngo bo nyid med pa nyid [#]du khong du chud par gyur pa ni gong ma bzhin du rig par bya'o/_/srid pa'i yan lag
[\[50b.2\]]bcu gnyis po dag gi srid pa'i yan lag re re la yang de bzhin du rgya cher bshad par bgyi lags so zhes bya ba ni gsum pa zlas [#]srid pa'i yan lag bcu gnyis bstan pa ste/_ngo bo nyid med pa nyid du khong du chud par gyur pa yang gong ma bzhin du rig par bya'o/_/zas bzhi po de dag gis [#]
[\[50b.3\]]zas re re yang de bzhin du rgya cher bshad par bgyi lags so zhes bya ba ni bzhi pa zlas zas bzhi po dag bstan pa ste/_ngo bo nyid med pa nyid du khong du chud par gyur pa yang gong ma bzhin du rig par bya'o/_/khams drug dang /_khams bcwa brgyad po dag gi khams re re la yang de bzhin du rgya cher
[\[50b.4\]]bshad par bgyi lags so zhes bya ba ni lnga pa zlas khams drug dang /_khams bcwa brgyad bstan pa ste/_ngo bo nyid med pa nyid [#]du khong du chud par gyur pa yang gong ma bzhin du rig par bya'o/_/de la khams drug ces bya ba ni sa dang chu dang me dang rlung dang nam mkha' dang rnam par shes pa
[\[50b.5\]]dag go/_/khong du chud par gyur pa 'dir bstan pa dag dang sbyar na/_le'u gong ma las khams sna tshogs pa zhes bstan pas ni khams drug po dag kyang der bsdus pa yin no/_/'di ltar bdag gis deng 'dir bcom ldan 'das kyis bka' stsal ba'i don 'tshal ba ltar na zhes bya ba 'di man
[\[50b.6\]]chad ni gnyis pa bden pa la sogs pa'i sgo gnyis po dag thugs su chud par gyur nas ngo bo nyid med pa rnam pa gsum gsungs par bstan pa'o/_/'di yang rnam pa gnyis kyis bstan te/_sdug bsngal gyi bden pa las brtsams nas ngo bo nyid med pa thugs su chud par gyur par bstan
[\[50b.7\]]pa dang /_zlas bden pa lhag ma la sogs pa las brtsams nas ngo bo nyid med par gsungs par bstan pa'o/_/dang po yang gnyis su dbye ste/_ngo bo nyid rnam pa gnyis la brten [#]nas ngo bo nyid med pa thugs su chud par gyur par bstan pa dang /_yongs su grub pa nyid la brten nas don
[\[51a\]]
[\[51a.1\]]dam pa ngo bo nyid med pa nyid las phyogs gcig rnam par gzhag par bstan pa'o/_/dang po yang rnam pa gnyis te/_khong du chud par gyur pa mdor bstan pa dang /_khong du chud pa nyid rnam par phye nas bshad pa ste/_'di ni dang po'o/_/rnam par rtog pa'i spyod yul kun
[\[51a.2\]]brtags pa mtshan nyid kyi gnas 'du byed kyi mtshan ma la sdug bsngal gyi bden pa dang /_sdug bsngal gyi bden pa yongs su shes pa zhes ngo bo nyid kyi mtshan nyid dam/_bye brag gi mtshan nyid du ming dang brdar rnam par gzhag pa gang lags pa de ni kun brtags pa'i mtshan nyid lags te zhes bya
[\[51a.3\]]ba la sogs pa ni gnyis pa khong du chud pa rnam par phye nas bshad pa'o/_/'di yang rnam pa gnyis te kun brtags pa'i ngo bo nyid la brten nas mtshan nyid ngo bo nyid med par gsungs pa khong du chud par gyur par bstan pa dang /_gzhan gyi dbang gi ngo bo nyid la brten [#]nas skye ba ngo bo nyid med pa dang /_
[\[51a.4\]]don dam pa ngo bo nyid med pa nyid las phyogs gcig gsungs par khong du chud par bstan pa'o/_/dang po yang rnam pa gnyis kyis bstan te/_gzhan gyi dbang la brten nas kun brtags rnam par gzhag pa yin par bstan pa dang /_kun brtags la brten nas ngo bo nyid med pa nyid 'dogs
[\[51a.5\]]pa yin par bstan pa'o/_/'di ni dang po ste/_'di ltar kun brtags kyi gnas 'du byed kyi mtshan ma gzhan gyi dbang la ming dang brdas sdug bsngal gyi bden pa zhes rnam par gzhag pa gang yin pa dang /_sdug bsngal gyi bden pa yongs su shes pa zhes rnam par gzhag pa gang yin pa de ni kun
[\[51a.6\]]brtags pa'i mtshan nyid ces bya ste/_dngos po de dag la yang rang gi ngo bo nyid dang /_bye brag gi mtshan nyid yod pas rab tu gnod par 'gyur ba gang yin pa de ni sdug bsngal gyi bden pa'i rang gi ngo bo nyid kyi mtshan nyid ces bya'o/_/sdug bsngal gsum dang brgyad la sogs pa ni
[\[51a.7\]]sdug bsngal gyi bden pa'i bye brag gi mtshan nyid ces bya'o/_/sdug bsngal gyi bden pa'i rang gi mtshan nyid gang yin pa de ni yongs su shes pa'i bye brag gi mtshan nyid ces bya'o/_/bcom ldan 'das kyis de la brten nas chos rnams kyi mtshan nyid ngo bo nyid ma mchis pa nyid
[\[51b\]]
[\[51b.1\]]'dogs par mdzad pa lags so zhes bya ba ni gnyis pa kun brtags la brten nas ngo bo nyid med pa nyid 'dogs par bstan pa'o/_/'di ltar kun brtags pa'i mtshan nyid kyi phyir mtshan nyid ngo bo nyid med pa nyid rnam par gzhag pa yin pas gong ma bzhin du rig par bya'o/_/
[\[51b.2\]]rnam par rtog pa'i spyod yul kun brtags pa'i mtshan nyid kyi gnas 'du byed kyi mtshan ma gang lags pa de ni gzhan gyi dbang gi mtshan nyid lags te zhes bya ba la [#]sogs pas ni gnyis pa gzhan gyi dbang gi ngo bo nyid la brten nas skye ba ngo bo nyid med pa dang /_don dam pa ngo bo
[\[51b.3\]]nyid med pa nyid las phyogs gcig gsungs par [#]khong du chud par gyur pa bstan pa'o/_/'di yang rnam pa gnyis te/_gzhan gyi dbang gi ngo bo nyid gang yin pa bstan pa ste/_'di ni dang po'o/_/bcom ldan 'das kyis de la brten nas chos rnams kyi skye ba ngo bo nyid
[\[51b.4\]]ma mchis pa nyid dang /_don dam pa ngo bo nyid ma mchis pa nyid las phyogs gcig kyang 'dogs par mdzad lags so zhes bya ba ni gnyis pa gzhan gyi dbang la brten [#]nas ngo bo nyid med pa gsungs par bstan pa'o/_/'di ltar bdag gis deng 'dir bcom ldan 'das
[\[51b.5\]]kyis bka' stsal pa ltar na zhes bya ba 'di man chad ni gnyis pa yongs su grub pa nyid la brten nas don dam pa ngo bo nyid las phyogs gcig rnam par gzhag pa bstan pa'o/_/'di yang rnam pa gnyis su dbye ste/_khong du chud par gyur pa mdor bstan pa dang /_khong du chud pa
[\[51b.6\]]rnams rnam par phye nas bstan pa [#]ste 'di ni dang po'o/_/rnam par rtog pa'i spyod yul kun brtags pa'i mtshan nyid kyi gnas 'du byed kyi mtshan ma de nyid la kun brtags pa'i mtshan nyid yongs su ma grub pa'i slad du ngo bo nyid de kho nas ngo bo nyid ma mchis pa nyid chos bdag ma
[\[51b.7\]]mchis pa de bzhin nyid rnam par dag pa'i dmigs pa gang lags pa de ni yongs su grub pa'i mtshan nyid ces bgyi lags te zhes bya ba la sogs pa ni gnyis pa khong du chud pa nyid rnam par phye nas bstan pa'o/_/'di yang rnam pa gnyis te/_yongs su grub pa'i mtshan nyid
[\[52a\]]
[\[52a.1\]]bstan pa dang /_don dam pa ngo bo nyid med pa nyid las phyogs gcig 'dogs par mdzad pa'o/_/'di ni dang po ste gong ma bzhin du rig par bya'o/_/bcom ldan 'das kyis [#]de la brten nas don dam pa ngo bo nyid ma mchis pa nyid [#]las phyogs gcig
[\[52a.2\]]'dogs par mdzad lags so zhes bya ba ni gnyis pa ngo bo nyid med pa nyid las phyogs gcig 'dogs par mdzad pa ste/_mdo 'di nyid kyis brda phrad par zad do/_/sdug bsngal gyi bden pa la ji lta ba bzhin/_bden pa lhag ma rnams la yang de bzhin du rgya cher bshad par bgyi lags
[\[52a.3\]]so zhes bya ba 'di man chad ni gnyis pa zlas bden pa lhag ma la sogs pa la [#]brtsams nas ngo bo nyid med pa [#]gsungs par bstan pa'o/_/'di yang rnam pa gnyis te/_zlas bden pa lhag ma rnams bstan pa dang /_zlas byang chub kyi phyogs bstan pa'o/_/'di ni dang po ste/_'di ltar
[\[52a.4\]]sdug bsngal gyi bden pa ngo bo nyid rnam pa gsum dang ldan pas ngo bo nyid rnam pa gsum po dag la brten nas ngo bo nyid med pa rnam pa gsum rnam par gzhag pa de bzhin du bden pa gsum po 'di dag kyang ngo bo nyid rnam pa gsum dang ldan te/_ngo bo nyid rnam pa gsum po de dag la brten nas
[\[52a.5\]]ngo bo nyid med pa rnam pa gsum rnam par gzhag pa yin pas de'i phyir sdug bsngal gyi bden pa la ji lta ba bzhin du bden pa lhag ma re re la yang ngo bo nyid rnam pa gsum dang ldan par sbyar ro zhes bya ba'i tha tshig go/_/rgya cher ni bstan bcos dbus dang mtha' rnam par 'byed pa dang /_rnam par
[\[52a.6\]]rig pa tsam du grub pa las bstan pa bzhin du rig par bya'o/_/mdo 'di dang bye brag yod pa yang sdug bsngal gyi bden pa las brtsams nas ni yongs su shes pa zhes bstan to/_/kun 'byung gi bden pa las brtsams nas ni gtan du spang ba zhes bstan to/_/'gog pa'i bden
[\[52a.7\]]pa las brtsams nas ni mngon du bya ba zhes bya ba [#]bstan to/_/lam gyi bden pa las brtsams nas ni bsgom [#]pa zhes bya ba bstan te/_gong du bstan pa bzhin du rig par bya'o/_/'phags pa'i bden pa la ji lta ba bzhin du dran pa nye bar gzhag pa dang /_yang dag pa'i spong ba dang /_
[\[52b\]]
[\[52b.1\]]rdzu 'phrul gyi rkang pa dang /_dbang po dang /_stobs dang /_byang chub kyi yan lag dang /_lam gyi yan lag rnams la yang de bzhin du rgya cher bshad par bgyi lags so zhes bya ba la sogs pa sa ni gnyis pa byang chub kyi phyogs las brtsams nas ngo bo nyid med par gsungs pas khong
[\[52b.2\]]du chud par bstan pa'o/_/'di yang rnam pa gnyis te/_sgo rnam pa bdun la brten [#]nas khong du chud par gyur pa [#]bstan pa dang /_'di ltar bdag gis deng 'dir zhes bya ba man chad kyis [#]'phags pa'i lam gyi yan lag brgyad pa yang dag pa'i ting nge 'dzin la brten [#]nas khong du
[\[52b.3\]]chud par gyur pa [#]bstan pa'o/_/'di ni dang po sgo bdun po byang chub kyi phyogs las brtsams nas khong du [#]chud par bstan pa ste/_ji ltar 'phags pa'i bden pa bzhi ngo bo nyid rnam pa gsum gyi don la brten nas ngo bo nyid med pa rnam pa gsum bstan pa bzhin du 'di yang de bzhin du rig
[\[52b.4\]]par bya'o zhes bya ba'i tha tshig go/_/'di ltar bdag gis deng 'dir bcom ldan 'das kyis bka' stsal ba'i don bstan pa ltar na zhes bya ba la sogs pas ni gnyis pa 'phags pa'i lam gyi yan lag brgyad pa yang dag pa'i ting nge 'dzin la brten nas khong du chud par bstan pa ston to/_/
[\[52b.5\]]'di yang rnam pa gnyis su dbye ste/_ngo bo nyid rnam pa gnyis la brten [#]nas ngo bo nyid med pa gnyis khong du chud par bstan pa dang /_yongs su grub pa nyid la brten [#]nas don dam pa [#]ngo bo nyid med pa nyid khong du chud par bstan pa'o/_/dang po yang rnam pa gnyis te/_khong du chud pa mdor
[\[52b.6\]]bstan pa dang /_khong du chud pa rnam par phye nas bstan pa ste 'di ni dang po'o/_/rnam par rtog pa'i spyod yul kun brtags pa'i mtshan nyid kyi gnas 'du byed kyi mtshan ma yang dag pa'i ting nge 'dzin zhe'am/_yang dag pa'i ting nge 'dzin gyi mi mthun pa'i phyogs sam/_gnyen po zhe 'am/_
[\[52b.7\]]yang dag pa'i ting nge 'dzin sgom pa zhe'am/_ma skyes pa skye zhe 'am/_skyes pa gnas pa dang mi bskyud pa dang slar zhing 'byung ba dang /_'phel zhing rgyas pa nyid ces ngo bo nyid kyi mtshan nyid dam bye brag gi mtshan nyid du ming dang brdar btags [#]par gzhag pa gang lags pa [#]de ni kun
[\[53a\]]
[\[53a.1\]]brtags pa'i mtshan nyid lags te zhes bya ba la sogs pas ni gnyis pa khong du chud pa rnam par phye ste bshad pa'o/_/'di yang rnam pa gnyis su dbye ste/_kun brtags la brten nas mtshan nyid ngo bo nyid med pa nyid khong du chud pa dang /_gzhan gyi dbang
[\[53a.2\]]la brten nas skye ba ngo bo nyid med pa dang /_don dam pa ngo bo nyid med pa nyid [#]las phyogs gcig khong du chud par bstan pa'o/_/dang po yang rnam pa gnyis te/_kun brtags pa'i mtshan nyid rnam par gzhag pa dang /_mtshan nyid ngo bo nyid med pa nyid 'dogs pa'o/_/'di ni dang po
[\[53a.3\]]ste/_'phags pa'i lam gyi yan lag brgyad pa yang dag pa'i ting nge 'dzin la brten nas khong du chud pa bstan pa yin pas gong ma bzhin du rig par bya'o/_/yang dag pa'i ting nge 'dzin rnam par dbye ba yang rnam pa gnyis te/_rnam par rtog pa'i spyod yul zhes bya ba la sogs
[\[53a.4\]]pas ni kun brtags pa'i ngo bo nyid gzhan gyi dbang la brten pa yin par bstan to/_/ming dang brdar rnam par gzhag pa gang lags pa de ni zhes bya ba la sogs pa ni gzhan gyi dbang la brten [#]nas kun brtags rnam par gzhag pa bstan to/_/kun brtags de las dngos po
[\[53a.5\]]lnga rnam par gzhag ste/_dang po ni yang dag pa'i ting nge 'dzin gyi rang gi ngo bo dang bye brag rnam par gzhag pa 'di lta ste/_ting nge 'dzin gyi ngo bo nyid spyir bstan pa gang yin pa de ni ting nge 'dzin gyi ngo bo nyid ces bya'o/_/mi lcogs pa med pa dang khyad par can dang /_bsam
[\[53a.6\]]gtan bzhi pa la sogs pa ni ting nge 'dzin gyi bye brag ces bya'o/_/gnyis pa yang dag pa'i ting nge 'dzin gyi mi mthun pa'i phyogs dang /_gnyen po rnam par gzhag pa ni 'di lta ste/_lam gyi yan lag brgyad las yang dag pa'i ting nge 'dzin gang yin pa de ni gnyen po zhes
[\[53a.7\]]bya'o/_/log pa brgyad las brgyad pa log pa'i ting nge 'dzin gang yin pa de ni mi mthun pa'i phyogs zhes bya ste/_rang gi ngo bo nyid dang bye brag gi mtshan nyid ni gong ma bzhin du rig par bya'o/_/gsum pa ni yang dag pa'i sgom pa dang /_ma skyes pa skye ba rnam par gzhag pa'o/_/
[\[53b\]]
[\[53b.1\]]bzhi pa ni skyes pa gnas pa'o/_/lnga pa ni mi brjed [#]pa dang /_phyir zhing 'byung ba dang 'phel zhing rgyas pa'o/_/gong du bstan pa'i sgo lnga po de dag re re la yang rang gi ngo bo nyid dang bye brag gi mtshan nyid yod pas brtags na shes par 'gyur te/_'di ltar mtshan nyid rnam pa lngas
[\[53b.2\]]yang dag pa'i ting nge 'dzin rnam par gzhag pa gang yin pa de ni kun brtags pa'i mtshan nyid ces bya'o/_/bcom ldan 'das kyis de la brten nas chos rnams kyi [#]mtshan nyid ngo bo nyid ma mchis pa nyid 'dogs par mdzad lags so zhes bya ba ni gnyis pa mtshan nyid ngo bo nyid med pa
[\[53b.3\]]nyid 'dogs te/_gong ma bzhin du rig par bya'o/_/rnam par rtog pa'i spyod yul kun brtags pa'i mtshan nyid kyi gnas 'du byed kyi mtshan ma gang lags pa de ni gzhan gyi dbang gi mtshan nyid lags te zhes bya ba la sogs pas ni gnyis pa gzhan gyi dbang la brten nas skye ba
[\[53b.4\]]ngo bo nyid med pa dang /_don dam pa ngo bo nyid med pa nyid [#]las phyogs gcig khong du chud par bstan to/_/'di yang rnam pa gnyis te/_gzhan gyi dbang bstan pa dang /_ngo bo nyid med pa nyid rnam pa gnyis rab tu bstan pa ste 'di ni dang po'o/_/bcom ldan 'das kyis de la brten
[\[53b.5\]]nas chos rnams kyi skye ba ngo bo nyid ma mchis pa nyid dang /_don dam pa ngo bo nyid ma mchis pa nyid las phyogs gcig kyang 'dogs par mdzad lags so zhes bya ba ni gnyis pa gzhan gyi dbang la brten nas ngo bo nyid med pa nyid rnam pa gnyis bstan pa ste gong ma bzhin du rig par
[\[53b.6\]]bya'o/_/'di ltar bdag gis deng 'dir bcom ldan 'das kyis bka' stsal pa'i don 'tshal ba ltar na zhes bya ba 'di man chad ni gnyis pa yongs su grub pa las brtsams nas don dam pa ngo bo nyid med pa nyid [#]las phyogs gcig bstan pa'o/_/'di yang rnam pa gnyis te/_khong
[\[53b.7\]]du chud pa mdor bstan pa dang /_khong du chud pa rnam par phye nas bshad pa ste 'di ni dang po'o/_/rnam par rtog pa'i spyod yul kun brtags pa'i mtshan nyid kyi gnas 'du byed kyi mtshan ma 'di nyid la kun brtags pa'i mtshan nyid yongs su ma grub pa'i slad du/_ngo bo nyid de
[\[54a\]]
[\[54a.1\]]kho nas ngo bo nyid ma mchis pa nyid chos bdag ma mchis pa de bzhin nyid rnam par dag pa'i dmigs pa gang lags pa de ni yongs su grub pa'i mtshan nyid ces bgyi lags te zhes bya ba la sogs pas ni gnyis pa khong du chud pa rnam par phye ste bshad
[\[54a.2\]]pa'o/_/'di yang rnam pa gnyis te/_yongs su grub pa'i mtshan nyid bstan pa dang /_ngo bo nyid med pa bstan pa'o/_/'di ni dang po ste gong ma bzhin du rig par bya'o/_/bcom ldan 'das kyis de la brten nas chos rnams kyi don dam pa ngo bo nyid ma mchis pa nyid las phyogs
[\[54a.3\]]gcig 'dogs par mdzad lags so zhes bya ba ni gnyis pa ngo bo nyid med pa nyid bstan pa ste gong ma bzhin du rig par bya'o/_/bcom ldan 'das dper bgyi na bca' sga ni phye ma'i sman dang sbyar ba dang /_bcud kyis len sbyar ba thams cad du gsal bar bgyi lags so zhes bya ba
[\[54a.4\]]'di man chad ni gsum pa dpe smos nas bzlas te bshad pa ston to/_/'di yang dpe rnam pa bzhis bstan pa nyid las rnam pa bzhir dbye ste/_'di ni dang po'i bca' sga'i dpes bstan pa'o/_/'di yang rnam pa gnyis kyis bstan te/_dpe bstan pa dang /_dpe dang don du sbyar
[\[54a.5\]]ba'o/_/'di ni dang po dpe bsten [#]pa ste/_gal te bca' sga sman phye ma rnams kyi nang du bcug na mthu can du 'gyur bas so/_/de bzhin du bcom ldan 'das kyis kyang chos rnams kyi ngo bo nyid ma mchis pa dang /_skye ba ma mchis pa dang /_'gag pa ma mchis pa dang /_gzod
[\[54a.6\]]ma nas zhi ba dang /_rang bzhin gyis yongs su mya ngan las 'das pa nyid las brtsams nas ngo bo nyid ma mchis pa nyid nges pa'i don bstan pa 'di yang drang ba'i don gyi mdo sde thams cad du stsal bar mdzad lags so zhes bya ba ni gnyis pa chos dpe dang mtshungs par bstan pa ste/_'di
[\[54a.7\]]ltar ngo bo nyid med pa la sogs pa'i tshig de dag drang ba'i don gyi mdo sde thams cad du rnam par gzhag na/_mdo sde de dag gi dgongs pa rnams khong du chud par 'gyur ba'o/_/bcom ldan 'das dper bgyi na ri mo bri ba'i gzhi ni sngon po 'am/_ser po'am/_dmar po'am dkar po'am
[\[54b\]]
[\[54b.1\]]ri mor bgyi ba thams cad du khyab pas ro gcig pa lags shing /_ri mor bris pa de yang shin tu gsal bar bgyid pa lags so zhes bya ba la sogs pas ni gnyis pa ri mo'i gzhi dpes bstan pa'o/_/'di yang rnam pa gnyis te/_dpes bstan pa dang /_dpe dang don du sbyar
[\[54b.2\]]ba'o/_/'di ni dang po ste/_dper na ri mo sngon po dang /_ser po la sogs pa 'dri ba'i gzhi ni ri mo rnam pa sna tshogs kyi bya ba thams cad kun du khyab cing sngon po dang ser po la sogs pa dang mtshungs pa nyid du ro gcig par byed la/_ri mo bri ba de dag thams cad kyang shin tu gsal
[\[54b.3\]]bar byed pas so/_/de bzhin du bcom ldan 'das kyis chos rnams kyi ngo bo nyid ma mchis pa nyid nas rang bzhin gyis yongs su mya ngan las 'das pa'i bar las brtsams nas/_ngo bo nyid ma mchis pa nyid nges pa'i don dam pa 'di yang drang ba'i mdo sde thams cad du khyab cing ro gcig
[\[54b.4\]]pa dang /_mdo sde de dag las drang ba'i don gsungs pa rnams shin tu gsal bar mdzad pa lags so zhes bya ba ni gnyis pa dpe dang don du sbyar ba ste/_mdo 'di nyid kyis brda phrad par zad do/_/bcom ldan 'das dper bgyi na chab mar ni snod du bsgral ba dang [#]g.yos dang /_bag chos
[\[54b.5\]]kyi rnam pa thams cad du stsal na/_shin du bda' bar 'gyur lags so zhes bya ba la sogs pas ni gsum pa zhun mar gyi dpes bstan pa'o/_/'di yang rnam pa gnyis kyis bstan te/_dpe smos pa dang /_dpe dang don du sbyar ba ste 'di ni [#]dang po'o/_/de bzhin du bcom ldan 'das kyis kyang
[\[54b.6\]]chos rnams kyi ngo bo nyid ma mchis pa nyid nas rang bzhin gyis [#]yongs su mya ngan las 'das pa'i bar las brtsams nas ngo bo nyid ma mchis pa nyid nges pa'i don bstan pa 'di yang drang ba'i mdo sde thams cad du stsal bas mchog tu dga' ba skye bar 'gyur lags so zhes bya ba ni gnyis pa
[\[54b.7\]]dpe dang don du sbyar ba ste/_mdo 'di nyid kyis brda phrad par zad do/_/bcom ldan 'das dper bgyi na nam mkha' ni thams cad la ro gcig pa dang /_stsal [#]ba thams cad la sgrib par mi 'gyur ba lags so zhes bya ba la sogs pas ni bzhi pa nam mkha' ro gcig pa'i dpes
[\[55a\]]
[\[55a.1\]]bstan pa'o/_/'di yang rnam pa gnyis te dpes bstan pa dang /_dpe dang don du sbyar ba ste 'di ni dang po'o/_/de bzhin du bcom ldan 'das chos rnams kyi ngo bo nyid ma mchis pa nyid nas rang bzhin gyis yongs su mya ngan las 'das pa'i bar du rgya cher bshad
[\[55a.2\]]pa las brtsams nas ngo bo nyid ma mchis pa nyid nges pa'i don bstan pa 'di yang drang ba'i don gyi mdo sde thams cad la ro gcig pa dang /_nyan thos kyi theg pa dang /_rang sangs rgyas kyi theg pa dang /_theg pa chen por stsal [#]ba thams cad la sgrib par mi 'gyur lags so/_/'di skad
[\[55a.3\]]ces gsol pa dang zhes bya ba ni gnyis pa dpe dang don du sbyar ba ste/_'di ltar ngo bo nyid med pa nges pa'i [#]don du bstan pa ste/_drang ba'i don gyi mdo sde thams cad la khyab cing ngo bo nyid med pa'i ro gcig tu gyur pa dang /_theg pa gsum po dag gi stsal [#]ba thams cad la sgrib par mi 'gyur
[\[55a.4\]]bas so/_/de nas bcom ldan 'das kyis byang chub sems dpa' don dam yang dag 'phags la legs so legs so [#]zhes bsngags te zhes bya ba 'di man chad gnyis pa de bzhin gshegs pas bsgrub par bskul ba zhes bya ba ston to/_/'di yang rnam pa bzhir dbye ste/_legs pa spyir
[\[55a.5\]]bsngags pa dang /_don zab mo khong du chud par gyur par bsngags pa dang /_dpe legs par byas pa la bsngags pa dang /_mchog la bslab par bskul ba ste/_'di ni dang po legs pa spyir bsngags pa'o/_/rigs kyi bu khyod kyis deng de bzhin gshegs pa'i dgongs te bshad
[\[55a.6\]]pa'i don zab mo legs par shes par gyur nas zhes bya ba 'di ni gnyis pa don zab mo khong du chud par gyur par bsngags pa'o/_/yang don de la dpe legs par byas pa 'di lta ste/_bca' sga dang ri mo bri ba'i gzhi dang /_mar gyis gdab pa [#]dang /_nam mkha'o zhes bya ba ni gsum pa dpe
[\[55a.7\]]legs par byas pa la bsngags pa'o/_/don dam yang dag 'phags de de bzhin no/_/de de bzhin te/_tha dad du gyur pa gzhan ci yang med pas de de bzhin du khyod kyis zung shig [#]ces bya ba ni bzhi pa mchog la bslab par bskul ba'o/_/de nas byang chub sems dpa' don dam yang dag
[\[55b\]]
[\[55b.1\]]'phags kyis yang bcom ldan 'das la 'di skad ces gsol to/_/bcom ldan 'das kyis dus dang por yul bA rA Na sI [#]drang srong lhung ba'i nags [#]ri dgas rgyu ba'i gnas su nyan thos kyi theg pa la yang dag par zhugs pa rnams la bden pa bzhi'i rnam pa bstan pas yang dag pa'i chos kyi
[\[55b.2\]]'khor lo bskor ba yang zhes bya ba 'di man chad ni rnam pa lngar phye ba'i bzhi pa khyad par gyi bsngags pa brjod cing bsgrub pa'i phyogs zhes bya ba ston to/_/'di yang rnam pa gnyis su dbye ste/_byang chub sems dpas [#]zhu ba gsol ba dang /_de nas zhes bya ba man chad bcom ldan 'das
[\[55b.3\]]kyis yang dag par bshad pa'o/_/dang po yang rnam pa gnyis te/_'khor lo rnam pa gsum gyis [#]khyad par mi mtshungs par bstan pa dang /_bcom ldan 'das rigs kyi bu zhes bya ba man chad bsod nams kyi khyad par zhus pa'o/_/dang po yang 'khor lo rnam pa gsum yod pa nyid kyis
[\[55b.4\]]rnam pa gsum du dbye ste/_'di ni dang po bden pa bzhi'i chos kyi 'khor lo bstan pa'o/_/'di yang rnam pa gnyis kyis bstan te/_chos kyi 'khor lo nyid yang dag par bstan pa dang /_ngo mtshar rmad du byung ba zhes bya ba man chad bstan pa de dman pa yin par rab tu bstan pa'o/_/'di
[\[55b.5\]]ni dang po ste/_mdo'i tshig 'di yang rnam pa [#]lngar phye nas bstan te/_zhu ba gsol pa dang /_lan gsung ba po bstan pa dang /_gsungs pa'i dus bstan pa dang /_gsungs pa'i [#]gnas bstan pa dang /_gang gi ched du bstan pa gsungs pa dang /_/chos kyi 'khor lo bstan pa'o/_/de
[\[55b.6\]]la de nas zhes bya ba la sogs pas ni zhu ba gsol pa dang /_lan gsung ba'i gang zag bstan to/_/dus dang por zhes bya bas ni mdo sde gsungs pa'i dus bstan te/_'di ltar chos kyi 'khor lo rnam pa gsum las/_'khor lo dang po gsungs pa'i dus la bya'o/_/yul bA rA Na sI [#]zhes bya ba
[\[55b.7\]]la sogs pas ni mdo sde gsungs pa'i gnas bstan te/_dgongs pa zab mo rnam par dgrol [#]ba'i mdo las ni bA rA Na sI [#]grong khyer drang srong 'dus pa ri dgas rgyu ba'i gnas zhes 'byung ngo /_/slob dpon yang dag bden pas/_tshig nges par 'grel [#]ba'i mdo brjed byang byas pa las/_
[\[56a\]]
[\[56a.1\]]dus dang por yul bA rA Na sI [#]ri dgas kyi tshal drang srong 'dus pa'i gnas su zhes bya ba ni yon tan rnam pa gsum dang ldan pa'i phyir gang zag rnam pa gsum rtag tu der 'du'o/_/yon tan rnam pa gsum zhes bya ba yang dang por ni tshal gyi yon tan te/_shing gi yal ga
[\[56a.2\]]rnams kun khyab par g.yogs [#]pas dpyid ni tsha ba'i skyabs byed/_dbyar ni char pa'i skyabs byed/_dgun ni rlung gi skyabs byed/_gnyis pa ni chu'i yon tan te/_rtag par yon tan lnga po yang ba dang grang ba dang /_mnyen [#]pa dang zhim pa dang /_dri dang ldan pas so/_/gsum pa ni gnas kyi yon
[\[56a.3\]]tan te/_tshal gyi phyi rol yangs shing rgya che bas bya dang ri dgas thams cad der 'du zhing /_bza' ba dang btung ba dag la 'jigs pa med pa dang /_gzhan yang sa'i 'og na rin po che'i gter chen po yod de/_rgyar yang rgyang grags brgyad yod la/_zabs su yang rgyang grags brgyad yod do/_/
[\[56a.4\]]res 'ga' steng du 'byung yang mi dag gis blang du med kyi/_nam 'khor los sgyur ba'i rgyal po 'byung ba'i tshe/_rin po che 'di blangs nas spyod par byed do/_/ri dgas kyi tshal zhes bya ba yang don rnam pa gnyis yod de/_dang po ni sngon gnas 'dir ri dgas sha ba tshad med pa snyed gnas pas yul
[\[56a.5\]]de'i rgyal pos ri dgas de rnams bsad par byas pa las/_ri dgas kyi rgyal pos nyin gcig la re re zhig bsad na yun ring du thub par 'gyur ro zhes smras so/_/de nas dus gzhan zhig na sha ba sbrum ma zhig la res bab pa dang /_ri dgas kyi rgyal po de snying rje ba'i bsam pas
[\[56a.6\]]de'i skyin [#]par bsad pa'i gnas su song ba/_rgyal pos mthong nas ri dgas kyi rgyal po de gtong [#]ngo /_/des kyang byang chub sems dpa'i lam rnams bstan pas rgyal pos thos te go bar gyur nas sha ba gzhan rnams kyang btang ste/_rgya cher ni ri dgas kyi rgyal pos sha ba sbrum ma'i phyir
[\[56a.7\]]srog btang bar byas pa bstan pa dang /_bstan bcos bye brag tu bshad pa chen po las 'byung ba bzhin du rig par bya'o/_/gnyis pa ni chos kyi 'khor lo bskor ba na ri dgas sha ba gsum rtag par bcom ldan 'das las [#]chos nyan du 'ong bas so/_/de la gang zag gsum zhes bya ba yang
[\[56b\]]
[\[56b.1\]]dang po ni sangs rgyas 'jig rten du ma byung ba'i tshe/_drang srong rnams gnas 'dir 'dus nas/_drang srong gi lam bsgrubs [#]pas so/_/gnyis pa ni sangs rgyas 'jig rten du ma byung ba na rang sangs rgyas thams cad gnas 'dir 'dus nas rang sangs rgyas kyi lam bsgoms [#]pas so/_/gsum pa ni
[\[56b.2\]]sangs rgyas 'jig rten du byung nas nyan thos rnams dang thabs cig tu gnas 'dir bzhugs pas so zhes bshad do/_/bkod pa chen po bstan pa'i mdo las ni drang srong lhung ba ri dgas byin pa'i tshal zhes bshad de/_de'i phyir de nyid las tshe gcig gis thogs pa'i byang chub sems dpa'
[\[56b.3\]]nam lhums su 'jug par dgongs pa na/_lha'i bu dag 'dzam bu'i gling du babs nas rang sangs rgyas rnams la 'phags pa dag zhing 'di yongs su spang ba'i rigs so/_/de ci'i phyir zhe na/_lo bcu gnyis 'das na byang chub sems dpa' yum gyi lhums su 'jug par 'gyur ro zhes smras pa
[\[56b.4\]]dang /_de'i tshe yul bA rA Na sIr rang [#]sangs rgyas lnga brgyas [#]lha'i bu'i tshig thos pas 'dug pa'i stan las langs nas nam mkha' la tA la bdun tsam du 'phags te/_mes rang gi phung po bsregs nas yongs su mya ngan las 'das kyi shA ri'i bu 'ba' zhig nam mkha' las babs [#]pas/_de'i
[\[56b.5\]]phyir gnas 'di drang srong lhung [#]ba'i gnas zhes bya'o/_/gzhan yang 'das pa'i dus [#]rgyal po snying rje dang ldan pas ri dgas mang po rnams la mi 'jigs pa byin pa'i gnas yin pas de'i phyir yang gnas de drang srong lhung ba ri dgas byin pa'i tshal zhes bya'o zhes gsungs te/_zhib tu de nyid las
[\[56b.6\]]bstan pa bzhin no/_/bstan bcos bye brag tu bshad pa chen po las/_bcom ldan 'das yul bA rA Na sI [#]drang srong smra ba'i gnas ri dgas byin pa'i gnas na kun shes kauN+Di [#]n+ya la sogs pa la yang dag pa'i chos kyi 'khor lo bskor te zhes gsungs pa de la ci'i phyir bA rA Na sI [#]zhes bya [#]zhe na/_
[\[56b.7\]]smras pa/_'di ni chu klung gi ming yin te/_de las mi ring ba na rgyal po'i grong khyer brtsigs pas/_de'i phyir grong khyer 'di yang bA rA Na sI [#]zhes bya'o/_/ci'i phyir drang srong smra ba zhes bya zhe na/_smras pa/_gal te 'di skad du sangs rgyas rnams ni nges par gnas der yang dag pa'i chos kyi
[\[57a\]]
[\[57a.1\]]'khor lo bskor ba yin no zhes zer na ni de 'di skad du sangs rgyas rnams ni drang srong mchog yin te/_thams cad kyis gnas der dang po chos kyi 'khor lo bskor ba'i phyir drang srong smra ba'i gnas zhes bya'o zhes brjod par bya'o/_/gal te 'di skad du sangs rgyas
[\[57a.2\]]rnams gnas der chos kyi 'khor lo bskor [#]ba nges pa yang ma yin no zhes zer na ni 'di skad du drang srong gnas zhes brjod par bya ste/_'di ltar sangs rgyas 'jig rten du byung ba na/_drang srong chen po dang 'phags pa'i slob ma drang srong mang po rnams kyi [#]gnas su gyur pa dang /_sangs rgyas 'jig rten
[\[57a.3\]]du ma byung ba'i tshe ni drang srong rang sangs rgyas gnas pa dang /_rang sangs rgyas med pa'i tshe ni 'jig rten pa'i drang srong mngon par shes pa lnga dang ldan pa dag gnas [#]der rtog par rgyun du drang srong gnas par gyur pa dang /_gnas pa [#]dang gnas par 'gyur ba'i phyir drang srong gi gnas zhes bya'o/_/kha
[\[57a.4\]]cig na re drang srong lhung ba'i gnas zhes brjod par bya ste/_sngon drang srong lnga brgya nam mkha' la rgyu ba las gnas 'dir nyams pa'i rkyen gyis dus gcig tu ltung [#]bas so/_/ci'i phyir ri dgas byin pa'i gnas zhes bya zhe na/_smras pa/_rtag par rgyun du ri dgas rnams tshal 'dir rgyu zhing gnas
[\[57a.5\]]pa'i phyir ni ri dgas kyi tshal zhes bya la/_sngon rgyal po tshangs pas byin zhes bya bas tshal 'di ri dgas rnams la byin pa'i phyir na [#]ri dgas byin pa'i gnas zhes bya ste/_ji ltar khyim bdag ka lan ta kas rgyal po'i khab 'od ma'i tshal du rdzing cig brkos nas bya ka lan ta ka rnams la brtse
[\[57a.6\]]ba'i phyir ka lan ta ka'i rdzing zhes brjod pa lta bu'o zhes 'byung ste/_gong du bstan pa'i gtan tshigs des ni ri dgas byin pa'i gnas zhes bya'o/_/slob dpon dbyig gnyen gyis chos kyi [#]'khor lo bskor ba'i bstan bcos las ni rkyen rnam pa bzhi'i phyir tshal der chos kyi 'khor lo bskor ba
[\[57a.7\]]yin no zhes bshad do/_/de'i phyir de nyid las don gang gi phyir gnas mchog skye bo mang po'i gnas spangs nas/_yul bA rA Na sI'i [#]skye bo mi mang ba'i gnas ri dgas kyi tshal du chos kyi 'khor lo bskor zhe na/_de'i don 'dir bshad par bya ste/_bcom ldan 'das kyis sngon gnas der lan
[\[57b\]]
[\[57b.1\]]grangs bye ba phrag drug cu'i bar du sbyin pa rgya cher btang ba'i phyir dang /_sangs rgyas bye ba phrag drug cu snyed la der mchod cing bsnyen bkur mdzad pa'i phyir dang /_gzhan yang gnas der sangs rgyas bye ba phrag drug cus sngon chos kyi 'khor lo bskor ba'i phyir dang /_gzhan yang gnas de na rtag
[\[57b.2\]]par drang srong rab tu zhi ba mang po gnas par gyur pa la sogs pa'i yon tan dang ldan pa'i phyir ro zhes bshad do/[ #]rgya cher ni de nyid las bstan pa bzhin du rig par bya'o//_//bam po sum cu gnyis pa/_nyan thos kyi theg pa la yang dag par zhugs pa rnams la zhes bya bas ni gang
[\[57b.3\]]gi ched du bstan pa gsungs pa bstan te/_theg pa pa rnam pa gsum las nyan thos kyi theg pa pa kho na'i ched du gsungs par gyur pa'o/_/bstan bcos bye brag tu bshad pa chen po dang /_mdzod kyi bstan bcos dang /_yang dag pa'i rigs pa dang rjes su mthun pa dang /_chos kyi 'khor lo
[\[57b.4\]]bstan pa dag las ni dge slong lnga po dag gi ched du gsungs pa yin no zhes ston te/_/dge slong lnga po yang 'dul ba dum bu bzhi pa las ni/_kun shes kauN+Di [#]n+ya dang /_a shi ba phyi dang /_ma hA na ma dang /_b+ha de dang /_b+ha bu rnams so zhes bshad do/_/'dul ba dum bu lnga pa las ni kun shes kauN+Di [#]n+ya
[\[57b.5\]]dang /_b+ha de dang /_sa pha dang /_an phyi dang /_ma hA nam zhes 'byung ngo /_/bstan bcos rnal 'byor spyod pa'i sa las ni/_kun shes kauN+Di [#]n+ya'i ched du gsungs pa yin par bshad la/_mdo 'di las ni nyan thos kyi theg pa pa thams cad kyi ched du gsungs pa yin par bstan to/_/de la bden pa
[\[57b.6\]]bzhi'i rnam pa bstan pas yang dag pa'i chos kyi 'khor lo bskor ba yang zhes bya ba ni chos kyi 'khor lo nyid yang dag par ston to/_/rnam pa'i mtshan nyid bcu gnyis lan gsum yang dag par bskor ba ste/_chos kyi 'khor lo bstan pa'i mdo las ji skad gsungs pa lta bu'o/_/chos kyi 'khor lo de
[\[57b.7\]]yang mdor bsdu na sgo rnam pa bzhir rnam par phye nas bstan par bya ste/_nges tshig yang dag par bstan pa dang /_ngo bo nyid bstan pa dang /_dris lan dag gis rnam par dbye ba dang /_rnam pa'i mtshan nyid bcu gnyis yang dag par bshad pa'o/_/de la nges tshig yang dag par bstan pa ni mdo dag las
[\[58a\]]
[\[58a.1\]]ji skad du/_bcom ldan 'das kyis chos kyi 'khor lo bskor ba zhes gsungs pa lta bu ste/_bstan bcos bye brag tu bshad pa chen po las ci'i phyir 'khor lo zhes bya zhe na/_chos la mngon par grub cing /_chos kyi ngo bo nyid byed pa'i phyir chos kyi 'khor lo zhes bya'o/_/
[\[58a.2\]]ji ltar 'jig rten pa'i 'khor lo gser la sogs pa las mngon par grub cing gser la sogs pa ngo bo nyid byed pas gser la sogs pa'i 'khor lo zhes brjod pa bzhin du 'di yang de bzhin no/_/kha cig ni 'khor lo 'dis 'phags pa'i shes rab kyi [#]chos kyi mig rnam par
[\[58a.3\]]dag par byed pa'i phyir chos kyi 'khor lo zhes bya'o zhes zer [#]ro/_/kha cig ni 'khor lo 'dis 'khor lo ma yin pa'i gnyen por gyur pa'i phyir chos kyi 'khor lo zhes bya'o/_/'khor lo ma yin pa ni 'di lta ste/_rdzogs byed la sogs pa ston pa drug gi log pa'i yan lag brgyad pa'i 'khor lo bskor
[\[58a.4\]]ba gang yin pa'o zhe'o/_/ci'i phyir 'khor lo zhes bya/_'khor lo zhes bya ba'i don ci yin zhe na/_smras pa/_g.yo zhing mi gnas pa gang yin pa de ni 'khor lo'i don to/_/'di spangs nas der 'gro ba gang yin pa de ni 'khor lo'i don to/_/phyir rgol ba 'joms par byed pa gang yin pa de ni 'khor
[\[58a.5\]]lo'i don te/_'di lta bu la sogs pa'i don nyid kyi phyir 'khor lo zhes bya'o[#]/_/de la g.yo zhing mi gnas pa zhes [#]bya ba la/_mthong ba'i lam ni myur ba'i lam dang dus kyi sems mi 'byung ba'i lam yin te/_g.yo zhing mi gnas pa'i nang na mchog tu rjes su mthun par gyur pa'i phyir ro/_/'di spangs
[\[58a.6\]]nas der 'gro ba zhes bya ba ni mthong ba'i lam las sdug bsngal gyi mngon par rtogs pa spangs nas kun 'byung ba'i mngon par rtogs par 'gro ba dang de bzhin du 'gog pa'i mngon par rtogs pa spangs nas lam gyi mngon par rtogs pa'i bar du 'gro ba'i phyir ro/_/phyir rgol ba 'joms par byed pa'i
[\[58a.7\]]don ni ji ltar 'khor los sgyur ba'i rgyal po la yod pa'i 'khor lo rin po ches gling bzhi'i phyir rgol ba rnams 'joms par byed pa de bzhin du rnal 'byor pa rnams kyi mthong ba'i lam gyi 'khor los kyang bden pa bzhis spong [#]bar bya ba'i nyon mongs pa rnams 'joms par byed pa'i phyir chos kyi 'khor
[\[58b\]]
[\[58b.1\]]lo zhes bya'o zhes 'byung ngo /_/de la bskor ba zhes bya ba ni g.yo bar byed pa'i don te[#]/_gzhan gyi rgyud la 'phags pa'i lam slong bar byed pa'i phyir bskor ba zhes bya ste/_de'i phyir bstan bcos bye brag tu bshad pa chen po las/_gal te de'i rgyud la 'phags pa'i lam skye bar gyur pa de nyid la chos kyi
[\[58b.2\]]'khor lo bskor ba zhes bya ba zhig yin na/_ci'i phyir sangs rgyas kyis [#]chos kyi 'khor lo bskor zhes bshad ce na/_smras pa/_bskor bar nus pa'i rgyu'i dbang du mdzad nas/_de'i phyir de skad bshad de 'di ltar de'i rgyud la 'phags pa'i lam yod kyang /_bcom ldan 'das kyis gal te tshig
[\[58b.3\]]gis bstan cing bskor bar ma gyur na/_de'i 'phags pa'i lam skye ba'i rgyu med par 'gyur te/_de'i 'phags pa'i lam skye ba ni sangs rgyas kyi mthu yin pas de'i phyir sangs rgyas kyis [#]dang por chos kyi 'khor lo bskor to zhes bshad pa yin no zhes 'byung ste/_thams cad yod par smra ba'i
[\[58b.4\]]gzhung gis 'dod pa'i don yang gong du bstan pa yin no/_/mdo sde pas 'dod pa dang sbyar na ni don rnam pa gnyis yod de/_'phags pa'i bstan pa dang 'phags pa'i lam mo/_/'phags pa'i bstan pa 'di'i dbang gis pha rol gyi rgyud la gnas pa'i phyir bskor ba zhes bya ba ste/_de'i phyir mdzod
[\[58b.5\]]kyi bstan bcos las/_chos kyi rnam grangs de nyid la chos kyi 'khor lo zhes bya'o zhes bstan pa ni yang dag pa'i rigs pa yin no/_/ji ltar na bskor ba yin zhe na/_chos kyi rnam grangs de nyid gzhan gyi rgyud la don go bar byed pa'i phyir dang /_yang na 'phags pa'i lam rnams ni chos kyi 'khor lo
[\[58b.6\]]yin te/_gdul ba'i [#]rgyud la 'jug pa'i phyir ro/_/de ni gzhan gyi rgyud la mthong ba'i lam skye ba na bskor bar rtsom [#]pas de'i phyir bskor ba zhes bya'o zhes 'byung ngo /_/theg pa chen po'i gzhung gis don rnam pa gnyis su bstan pa ni/_bstan bcos rnal 'byor spyod pa'i sa las ji skad bstan pa bzhin du rig par
[\[58b.7\]]bya ste/_phyis 'og nas rnam par dbye bar bya'o/_/de la ngo bo nyid bstan pa yang so so nas bshad pa mi mthun pas thams cad yod par smra ba dag ni mdzod kyi bstan bcos la sogs pa las bstan pa dang sbyar na/_'phags pa'i lam gyi ngo bo nyid byed do zhes bshad de/_de'i phyir mdzod kyi bstan
[\[59a\]]
[\[59a.1\]]bcos kyi tshig le'ur byas pa las/_dge sbyong ngo bo nyid bstan pa/_/de nyid bram ze zhes kyang bya/_/tshangs pa'i 'khor lo zhes kyang bya/_/yang dag tshangs pas bskor phyir ro/_/'di ni mthong ba'i lam dag la/_/chos kyi 'khor lo zhes bshad de/_/myur sogs 'khor lo
[\[59a.2\]]'dra ba dang /_/rtsibs la sogs dang ldan phyir ro/_/zhes 'byung ste/_'di nyid kyi 'grel pa las/_'dir ni mthong ba'i lam kho na la chos kyi 'khor lo zhes bstan to zhes 'byung bas/_mthong ba'i lam yan lag brgyad pa'i ngo bo nyid yin par mngon no/_/bstan bcos sems sna tshogs bstan
[\[59a.3\]]pa las kyang mdzod kyi bstan bcos las 'byung [#]ba dang mthun par bshad de/_de'i phyir de nyid kyi tshig le'ur byas pa las/_thub pas mthong ba'i lam dag la/_/myur phyir 'khor lo zhes gsungs so/_/yang na slob pa'i yan lag brgyad/_/gzhan gyi rgyud la [#]'jug pas so/_/zhes 'byung ste/_
[\[59a.4\]]'di nyid kyi 'grel pa las/_tshigs su bcad pa phyed dang pos ni thams cad yod par smra ba'i don bstan to/_/phyed 'og mas ni btsun pa rab dbyangs kyis rnam par gzhag pa'i gzhung gi don bstan to zhes 'byung ste/_zhib tu de nyid las bstan pa bzhin no/_/gzhan yang bstan bcos bye
[\[59a.5\]]brag tu bshad pa chen po las/_chos kyi 'khor lo gang zhe na/_smras pa/_'phags pa'i lam yan lag mtshungs par ldan pa dang bcas pa phung po lnga'i ngo bo nyid do zhes bya ba dang /_gzhan yang de nyid las mthong ba'i lam kho na la chos kyi 'khor lo zhes bstan to zhes 'byung ste/_zhib tu de nyid
[\[59a.6\]]las bstan pa bzhin no/_/bye brag tu smra ba de dag rnam pa bcu gnyis lan gsum du bskor ba de yang go rims bzhin du mthong ba'i lam la sogs pa'i lam gsum dang sbyar bas mthong ba'i lam 'ba' zhig dang sbyar ba yang ma yin te/_de'i phyir slob dpon dbyig gnyen gyis rnam pa bcu gnyis
[\[59a.7\]]lan gsum du bskor ba las brtsams nas thams cad yod par smra ba dag mthong ba'i lam kho na la chos kyi [#]'khor lo zhes bstan pa rnam par 'jog pas de'i phyir mdzod kyi bstan bcos las/_gzhan yang 'di skad du/_rnam pa gsum du bskor ba de dag gis ni rim [#]bzhin du mthong
[\[59b\]]
[\[59b.1\]]ba'i lam dang /_bsgom pa'i lam dang mi slob pa'i lam rnams bstan to zhes bye brag tu smra ba dag de skad du zer te/_'di ni thams cad yod par smra ba'i don smos pa'o/_/gal te de ltar na mthong ba'i lam 'ba' zhig la rnam pa bcu gnyis lan gsum bzlas pa zhes bya ba yang ma yin na ji ltar na
[\[59b.2\]]mthong ba'i lam 'ba' zhig la chos kyi 'khor lo zhes rnam par gzhag ste/_de bas na lan gsum bzlas pa dang /_rnam pa bcu gnyis la yod pa'i chos kyi rnam grangs de nyid la chos kyi 'khor lo zhes bshad pa ni yang dag pa'i rigs [#]pa dang mthun pa yin no zhes bshad de zhib tu de nyid las
[\[59b.3\]]bstan pa bzhin no/_/bstan bcos yang dag pa'i rigs [#]pa dang rjes su mthun pa las ni thams cad yod par smra ba'i bye brag tu smra ba dag gi bsam pa ni mdor bsdu na 'phags pa'i lam thams cad la chos kyi 'khor lo zhes bya'o zhes zer te/_'di ltar lan gsum du bzlas pa dag ni lam
[\[59b.4\]]gsum gyis bsdus par bshad pa'i phyir ro/_/gzhan gyi rgyud la mthong ba'i lam bskyed [#]pa ni dang por bskor bar rtsom pa yin pa'i phyir bskor zin pa zhes bya ste/_mthong ba'i lam de 'ba' zhig chos kyi 'khor lo'i dang po yin pas/_de'i phyir chos kyi [#]'khor lo ni mthong ba'i lam kho na'o
[\[59b.5\]]zhes bshad pas lha la sogs pas dang po las brtsams nas chos kyi 'khor lo bskor ba zhes zer gyi lam gnyis la ni rten [#]par mi byed do zhes 'byung ngo /_/dge 'dun phal chen pa'i sde pa dag ni chos kyi 'khor lo'i ngo bo nyid ni rang bzhin no zhes bshad de/_de'i phyir bstan bcos bye brag tu
[\[59b.6\]]bshad pa chen po las/_de dag ni 'di skad du sangs rgyas kyi gsung thams cad ni chos kyi 'khor lo yin no zhes zer te zhes 'byung ba yin no/_/mdo sde pa dag gi gzhung gis ni mdzod kyi bstan bcos las bshad pa bzhin du ngo bo nyid ni rnam pa gnyis te/_bstan pa'i bdag nyid dang /_'phags
[\[59b.7\]]pa'i lam thams cad kyi bdag nyid do zhes bshad de/_de dag gis 'phags pa'i gsung rab khungs su bstan pa ni gzhan nas bstan pa bzhin no/_/sde pa tha dad pa'i gzhung lugs kyi bstan bcos las bstan pa dang sbyar na/_dge 'dun phal chen pa'i sde pa dang /_lhan [#]cig brjod pa'i
[\[60a\]]
[\[60a.1\]]sde pa dang /_'jig rten las 'das par smra ba'i sde pa dang /_bya mngal ba'i sde pa rnams ni mthun par de bzhin gshegs pa'i gsung thams cad ni chos kyi 'khor lo bskor bar mdzad do zhes zer [#]zhes bshad do/_/mang du thos pa'i sde pa dag ni 'di skad du sangs rgyas kyi
[\[60a.2\]]gsung rnam [#]pa lnga ni 'jig rten las 'das pa'i bstan pa yin te/_mi rtag pa dang /_sdug bsngal ba dang /_stong pa dang /_bdag med pa dang /_mya ngan las 'das pa ni zhi ba'o zhes gsungs pa'o/_/lnga po 'di dag gis nges par 'byung ba'i lam bskyed pa'i phyir de bzhin gshegs pa'i gsung
[\[60a.3\]]gzhan dag [#]ni 'jig rten pa'i bstan pa yin no zhes bshad de/_gong du bstan pa de dag thams cad kyang 'phags pa'i gsung rab la chos kyi 'khor lo'i ngo bo nyid du bstan to/_/'dir theg pa chen po'i bstan pa dang sbyar na/_'phags pa'i lam dang /_'phags pa'i bstan pa de dag la chos kyi
[\[60a.4\]]'khor lo'i ngo bo nyid du ston [#]te/_de'i phyir mdo 'di nyid las chos kyi 'khor lo dang po gnyis ni nges pa'i don ma yin no/_/chos kyi 'khor lo gsum pa ni nges pa'i don gyi mdo yin no zhes bstan to/_/dgongs pa zab mo rnam par dgrol ba'i mdo las/_gnyis pa ni drang ba'i mdo yin no/_/
[\[60a.5\]]gsum pa ni nges pa'i don gyi mdo yin no zhes bshad de/_dang po la drang ba'i don gyi mdo zhes ma bstan pa ni lo tsA ba dag gis mdor bsdus pa'i phyir ro/_/mdo sde 'di la sogs pa las bstan pa dag dang sbyar na thams cad las kyang 'phags pa'i bstan pa la chos kyi 'khor lo zhes bstan
[\[60a.6\]]to/_/bstan bcos rnal 'byor spyod pa'i sa las ni bstan pa dang sgrub pa la spyir ston to/_/de'i phyir de nyid las yang dag pa'i lta ba la sogs pa las mngon par 'grub [#]pa'i rang bzhin yin pa'i phyir chos kyi 'khor lo zhes bya'o/_/'di ltar tshangs pa zhes bya ba ni de bzhin gshegs pa dgra
[\[60a.7\]]bcom pa'i tshig bla dgas yin te/_des yongs su bskor ba'i phyir tshangs pa'i 'khor lo zhes bya'o zhes bshad do/_/gzhan yang bstan bcos rnal 'byor spyod pa'i sa las mtshan nyid rnam pa lngas chos kyi 'khor lo bskor bar ston pas de 'dir brjod par bya ste/_de'i phyir de nyid las/_
[\[60b\]]
[\[60b.1\]]gzhan yang mtshan nyid rnam pa lngas chos kyi 'khor lo bskor ba ni chos kyi 'khor lo legs par bskor ba yin par rig par bya ste/_lnga gang zhe na/_bcom ldan 'das byang chub sems dpar gyur pa na gang la dmigs nas brnyes par bya ba brnyes pa dang /_thabs gang gis brnyes pa dang /_
[\[60b.2\]]brnyes par bya ba gang yin pa dang brnyes par bya ba de yang gzhan gyi rgyud la nges pa bskyed pa dang /_nyid kyis thugs su chud pa la yid ches pa bskyed pa dang gzhan dag kyang gzhan gyis rtogs pa la yid ches pa bskyed pa'o/_/de la dmigs pa ni 'phags pa'i bden pa bzhi po
[\[60b.3\]]dag go_/de la thabs ni 'phags pa'i bden pa bzhi po de dag [#]lan gsum du bzlas pa rnam pa bcu gnyis kyi ye shes gang yin pa'o/_/de la dang por bzlas pa ni 'di lta ste/_sngon gyi byang chub sems dpa' mngon par rtogs par gyur pa na yang dag pa ji lta ba bzhin du 'di ni sdug bsngal
[\[60b.4\]]'phags pa'i bden pa yin no zhes bya ba nas 'di ni lam 'phags pa'i bden pa yin no zhes bya ba'i bar du ste/_des na mngon sum gyi 'phags pa'i ye shes yod pa gang gis mthong bas spang bar bya ba'i nyon mongs pa rnams spangs pa gang [#]yin pa de la de'i tshe/_'phags pa'i shes rab kyi
[\[60b.5\]]mig skyes pa zhes bya ste/_de yang 'das pa dang da ltar dang ma 'ongs pa'i bye brag gi phyir go rims bzhin du mig dang rig pa dang blo zhes bya'o/_/de la bzlas pa gnyis pa ni 'di lta ste/_slob pa dang bcas pa'i shes rab gya nom pas yang dag pa ji [#]lta ba bzhin du bdag gis [#]yongs su ma shes
[\[60b.6\]]pa yongs su shes par bya ba sdug bsngal gyi bden pa dang /_gtan du spang bar bya ba ma spangs pa kun 'byung ba'i bden pa dang /_mngon du bya ba mngon sum du ma byas pa 'gog pa'i bden pa dang /_bsgom par bya ba ma bsgoms pa lam gyi bden pa yod do snyam du rtogs pa ste/_snga ma bzhin du
[\[60b.7\]]rnam pa bzhir rig par bya'o/_/de la bzlas pa gsum ni 'di lta ste/_mi slob pas zad pa shes pa dang /_mi skye ba shes pa brnyes pa'i phyir bdag gis bya ba byas zin to snyam pa ste/_snga ma bzhin du rnam pa bzhir rig par bya'o/_/de la khyad par yod pa yang rnam pa bzhi bzlas pa snga ma gnyis
[\[61a\]]
[\[61a.1\]]ni slob pa'i yang dag pa'i 'phags pa'i shes rab kyi mig go_/bzlas pa phyi ma gcig ni mi slob pa'i yang dag pa'i 'phags pa'i shes rab kyi mig go_/de la brnyes par bya ba brnyes pa ni bla na med pa yang dag par rdzogs pa'i byang chub yin par rig par bya'o/_/gzhan
[\[61a.2\]]gyi rgyud la nges pa bskyed pa dang nyid kyis [#]thugs su chud pa la yid ches pa bskyed pa ni 'di lta ste/_tshe dang ldan pa kun shes kauN+Di [#]n+yas bcom ldan 'das las chos yang dag pa thos nas thog mar 'phags pa'i bden pa bzhi'i chos kun shes par gyur te/_dris na yang bdag gis kun 'tshal to
[\[61a.3\]]zhes smras pa dang /_de'i 'og tu yang snga ma bzhin du mthar thug pa'i rnam pa dag gi lnga char gyis dgra bcom pa nyid thob ste/_rnam par grol ba'i ye shes kyang bskyed pa lta bu'o/_/de la gzhan dag kyang gzhan gyis rtogs pa la yid ches pa bskyed pa ni 'di lta ste/_ji ltar tshe dang ldan pa kun shes
[\[61a.4\]]kauN+Di [#]n+yas bdag gis chos kun shes so zhes kauN+Di [#]n+ya'i 'jig rten pa'i sems bskyed pa yang rig la/_kun shes kauN+Di [#]n+yas chos kun shes par gyur to snyam du de bzhin gshegs pa'i 'jig rten pa'i dgongs pa yang rig nas sa la gnas pa'i gnod sbyin rnams kyis [#]sgra brjod nas skad cig
[\[61a.5\]]yud tsam thang cig de nyid la tshangs pa'i 'jig rten gyi bar du sgra grag [#]par gyur te/_bcom ldan 'das kyis [#]kun shes kauN+Di [#]n+ya'i rgyud la kun shes pa'i chos nyid mthun par bskor la/_de yang gzhan dag la mthun par bskor bar gyur pa dang de dag kyang gzhan dag la mthun par bskor bar gyur
[\[61a.6\]]pa lta bu ste/_de bas na gcig nas gcig tu brgyud de mthun par bskor ba'i don gyi phyir 'khor lo zhes bya'o/_/yang dag pa'i lta ba la sogs pa'i rang bzhin las mngon par grub pa'i phyir chos kyi 'khor lo zhes bya'o/_/'di ltar tshangs pa zhes bya ba dgra bcom pa'i tshig bla dgas yin te/_
[\[61a.7\]]des bskor ba'i phyir tshangs pa'i 'khor lo zhes bya'o zhes 'byung ste/_des na rnal 'byor spyod pa'i sa las/_mtshan nyid rnam pa lnga'i don gyis mdo sde las gsungs pa'i don gyi dgongs pa bstan pa yin par rig par bya'o/_/de la gsum pa dris lan dag gis rnam par dbye ba yang dris
[\[61b\]]
[\[61b.1\]]pa thams cad yod par smra ba dag la brten nas mthong ba'i lam kho na la chos kyi 'khor lo zhes bstan pa yin nam/_smras pa/_mthong ba'i lam ni myur ba'i lam dang dus kyi sems mi 'byung ba'i lam yin pas g.yo zhing mi gnas pa'i nang na mchog tu rjes su mthun par gyur pa'i phyir de gcig pu
[\[61b.2\]]la chos kyi 'khor lo zhes bya ste/_'di ltar sems kyi skad cig ma bcu drug po dag so so nas skad cig ma re re yin pa'i phyir ni myur ba zhes bya'o/_/sems can gzhan gyi bar du ma chod pa'i phyir ni dus kyi sems mi 'byung ba zhes bya ste/_bstan bcos sems sna tshogs bstan pa dang /_mdzod kyi bstan
[\[61b.3\]]bcos dang /_yang dag pa'i rigs pa dang rjes su mthun pa las kyang phal cher 'di dang mthun par de skad du ston to/_/kha cig na re mthong ba'i lam ni rtsibs dang mu khyud dang /_lte ba'i chos lta bu yin pa'i phyir 'khor lo zhes bshad de/_ji ltar shing rta'i 'khor lo lte ba dbus su gnas pas
[\[61b.4\]]rtsibs lte ba la brten pa dang mu khyud kyis [#]lte ba bsdus pa de bzhin du mthong ba'i lam las sdug bsngal dang /_kun 'byung ba'i bzod pa dang shes pa ni rtsibs lta bu'o/_/'gog pa'i bzod pa dang 'gog pa'i shes pa ni lte ba lta bu'o/_/lam gyi bzod pa dang lam gyi shes pa ni mu khyud lta bu yin
[\[61b.5\]]te/_lam thams cad la dmigs pa'i phyir ro/_/kha cig na re yang dag pa'i lta ba dang /_yang dag pa'i rtog pa dang /_yang dag pa'i rtsol ba ni rtsibs lta bu yin no/_/yang dag pa'i ngag dang /_yang dag pa'i las kyi mtha' dang /_yang dag pa'i 'tsho ba ni lte ba lta bu yin no/_/yang dag pa'i
[\[61b.6\]]dran pa dang /_yang dag pa'i ting nge 'dzin ni mu khyud lta bu yin no zhes zer te/_rgya cher ni bstan bcos bye brag tu bshad pa chen po las rnam grangs drug gi bshad pa las 'byung ba bzhin du rig par bya'o/_/gal te mthong ba'i lam kho na la chos kyi 'khor lo zhes bya[#] na/_ci'i phyir rnam pa bcu gnyis
[\[61b.7\]]kyi ye shes lan gsum du bskor ba la yang chos kyi 'khor lo zhes bstan ce na/_smras pa/_mdzod kyi bstan bcos la sogs pa las ni rgol ba 'di'i lan bstan pa med do/_/bstan bcos yang dag pa'i rigs pa dang rjes su mthun pa las rgol ba 'di'i lan ston te/_gong du ngo bo nyid bstan
[\[62a\]]
[\[62a.1\]]pa'i skabs su bshad pa bzhin no/_/gal te 'phags pa'i lam la chos kyi 'khor lo zhes bya ba ni byang chub kyi shing drung du chos kyi 'khor lo bskor ba yin na ci'i phyir yul bA rA Na sIr [#]byon pa la chos kyi 'khor lo bskor ba zhes bstan ce na/_smras pa/_chos kyi
[\[62a.2\]]'khor lo bskor ba ni rnam pa gnyis te/_rang gi rgyud la bskor ba dang /_gzhan gyi rgyud la bskor ba'o/_/byang chub kyi shing drung ni rang la bskor ba'i chos kyi 'khor lo'o/_/yul bA rA Na sIr [#]ni gzhan la bskor ba ste/_'di ltar de bzhin gshegs pas gzhan la phan gdags pa gang yin pa
[\[62a.3\]]de ni yang dag pa'i dngos por mdzad pa'i gzhan la phan 'dogs [#]pa las dgongs nas chos kyi 'khor lo dang po zhes gsungs pa yin te/_rgya cher ni thams cad yod par smra ba de dag gis bstan pa las 'byung ba bzhin no/_/dge 'dun phal chen pa'i sde pa dag sangs rgyas kyi gsung thams
[\[62a.4\]]cad ni chos kyi 'khor lo yin no zhes bstan pa dang sbyar na byang chub kyi shing drung du tshong pa la chos bstan nas de nyid la chos kyi 'khor lo zhes bya ba'i rigs na/_ci'i phyir yul bA rA Na sIr [#]chos kyi 'khor lo bskor ba la chos kyi 'khor lo zhes bya zhe na/_smras pa/_bstan bcos bye brag tu bshad pa
[\[62a.5\]]chen po las rgol ba 'di'i lan bstan pa med kyang /_sde pa tha dad pa'i lta ba bstan pa gzhung lugs kyi 'khor lo'i bstan bcos de las sangs rgyas kyi gsung thams cad ni chos kyi 'khor lo bskor bar mdzad do zhes bshad pa'i phyir tshong pa la bstan pa yang chos kyi 'khor lo yin par rig
[\[62a.6\]]par bya'o/_/'dir ri dgas byin pa'i tshal du bskor ba la chos kyi 'khor lo zhes bstan pa ni rnam pa'i mtshan nyid bcu gnyis lan gsum du bskor ba'i dbang du mdzad pa'i phyir de skad du gsungs pa yin no/_/mdo sde pa dang /_theg pa chen po dag gis 'phags pa'i lam thams cad dang rnam
[\[62a.7\]]pa bcu gnyis lan gsum du bzlas pa la [#]chos kyi 'khor lo zhes bstan na/_ci'i phyir byang chub kyi shing drung du bcom ldan 'das kyis chos kyi 'khor lo bskor to zhes spyir ston pas ri dgas kyi tshal du chos kyi 'khor lo bskor zhes bstan/_gal te bstan pa thams cad la chos kyi 'khor lo
[\[62b\]]
[\[62b.1\]]zhes bya na ni/_ci'i phyir yul bA rA Na sIr [#]mthong ba'i lam skyes pa la bskor ba zhes gsungs she na rgol ba'i lan ni/_mdzod kyi bstan bcos las ji skad du rnam pa bcu gnyis kyi chos kyi [#]rnam grangs ji snyed yod pa dag ni chos kyi 'khor lo zhes bya ste/_chos kyi rnam grangs de gzhan gyi rgyud la
[\[62b.2\]]'gro zhing don khong du chud par gyur pa'i phyir ro/_/yang na 'phags pa'i lam rnams ni chos kyi 'khor lo zhes bya ste/_'dul ba'i rgyud la 'jug pa'i phyir ro/_/gzhan gyi rgyud la mthong ba'i lam skye ba na dang por bskor bar [#]rtsom pa'i phyir bskor ba zhes bstan pa lta bu'o/_/mdo sde pa dag bstan pa
[\[62b.3\]]rnams dang /_lam rnams ni chos kyi 'khor lo zhes bya'o zhes bstan pa yang dang por bskor ba las brtsams pa'i phyir bskor zin pa zhes bstan gyi/_lam gzhan dang bstan pa gzhan dag chos kyi 'khor lo ma yin pa'i phyir zin pa zhes bshad pa ni ma yin no/_/theg pa chen po'i gzhung gis
[\[62b.4\]]gong du bstan pa ltar bshad na yang rigs pa dang 'gal ba med do/_/de la bzhi pa rnam pa'i mtshan nyid rnam pa bcu gnyis rnam par bshad pa ni rnam pa bcu gnyis lan gsum du bskor ba yang so so'i gzhung gis mthun pas thams cad yod par smra ba'i gzhung ni bstan bcos bye brag tu bshad pa
[\[62b.5\]]chen po las slob dpon gsum gyis bshad pa las 'byung ba lta bu yin te/_de'i phyir de nyid las mdo las ji skad du/_bcom ldan 'das kyis bka' stsal pa/_dge slong dag sdug bsngal 'phags pa'i bden pa 'di ni bdag gis sngon ma thos pas chos 'di tshul bzhin du yid la byas na/_des
[\[62b.6\]]mig dang shes pa dang rig pa dang blo skye bar 'gyur ro zhes sdug bsngal 'phags pa'i bden pa 'di shes rab kyis yongs su shes par bya'o/_/bdag gis sngon ma thos pas zhes bya ba nas sdug bsngal 'phags pa'i bden pa 'di shes rab kyis yongs su shes par gyur to zhes bya ba'i bar du
[\[62b.7\]]rgya cher bshad par bya'o/_/bdag gis sngon ma thos pas zhes bya ba nas kun 'byung ba dang 'gog pa dang /_lam gyi bden pa'i bar du rgya cher bshad par bya ba yang de bzhin no zhes gsungs pa lta bu ste/_de la sdug bsngal 'phags pa'i bden pa 'di bdag gis sngon ma thos pas zhes bya ba
[\[63a\]]
[\[63a.1\]]la sogs pas ni mi shes pa kun shes [#]pa'i dbang po bstan to/_/sdug bsngal 'phags pa'i bden pa 'di shes rab kyis yongs su shes par bya'o zhes bya ba la sogs pas ni kun shes pa'i dbang po bstan to/_/sdug bsngal 'phags pa'i bden pa 'di shes rab
[\[63a.2\]]kyis yongs su shes par gyur to zhes bya ba la sogs pas ni kun shes pa dang ldan pa'i dbang po bstan te/_kun 'byung ba dang 'gog pa dang lam gyi bden pa la so so nas dbang po gsum po dag rab tu bstan pa de yang de bzhin du rig par bya'o/_/btsun pa chos skyong ni 'di dag [#]gis mdo
[\[63a.3\]]'di bsams pa dang /_lus kyi ba spu langs te 'di ltar bcom ldan 'das kyi bka' ni gdon mi za bar don dang mi 'gal bas nges par go rims yod pa yin na/_mdo 'di ni go rims las bzlog nas kun shes pa dang ldan pa'i dbang po dang /_gzhan yang mi shes pa kun shes pa'i dbang
[\[63a.4\]]po bstan pa'i phyir sangs rgyas dang rang sangs rgyas dang nyan thos rnams la ni 'di lta bu'i rnal 'byor bsgom pa'i go rims yod pa ma yin na/_kun shes pa dang ldan pa'i dbang po'i 'og tu ci'i phyir yang gang zag pa med pa'i dbang po dang po [#]'byung bar 'gyur/_mdo 'di spang bar bya ba'am snyam na
[\[63a.5\]]ni gdon mi za bar rigs pa dang 'gal bar 'gyur te/_bcom ldan 'das kyis dang por gsungs pa yin pa'i phyir dang dge slong lnga po gtso bor gyur pa dang /_lha'i bu brgyad khri po dag bstan pa 'di thos nas thams cad kyis chos rtogs pa'i phyir ro/_/gal te spang bar mi bya'am snyam na ni go
[\[63a.6\]]rims dang 'gal bas de'i phyir mdo 'di bsams pa dang lus kyi ba spu langs par gyur to zhes zer ro/_/btsun pa de de skad du zer mod kyi/_'on kyang mdo sde spong bar mi byed kyi tshig ltag 'og spong ba tsam du zad de/_de 'di snyam du mdo 'di ni [#]'di skad du gsung ba'i rigs te/_sdug bsngal
[\[63a.7\]]'phags pa'i bden pa 'di ni bdag gis sngon ma thos pas zhes bya ba nas rgya cher bshad pa'i bar du'o/_/kun 'byung ba dang 'gog pa dang lam gyi bden pa rgya cher bshad pa yang de bzhin no/_/sdug bsngal 'phags pa'i bden pa 'di ni shes rab kyis yongs su shes par bya'o/_kun
[\[63b\]]
[\[63b.1\]]'byung ba 'phags pa'i bden pa 'di ni shes rab kyis gtan du spang bar bya'o/_/'gog pa 'phags pa'i bden pa 'di ni shes rab kyis mngon du bya'o/_/lam 'phags pa'i bden pa 'di ni shes rab kyis bsgom par bya ste/_sngon ma thos pas zhes bya ba la sogs pa [#]ni snga ma bzhin no/_/sdug bsngal
[\[63b.2\]]'phags pa'i bden pa 'di ni shes rab kyis yongs su shes par gyur to/_/kun 'byung 'phags pa'i bden pa 'di ni shes rab kyis gtan du spangs so/_/'gog pa 'phags pa'i bden pa 'di ni shes rab kyis mngon du byas so/_/lam 'phags pa'i bden pa 'di ni shes rab kyis bsgoms
[\[63b.3\]]so/_/sngon ma thos pas [#]zhes bya ba la sogs pa [#]ni snga ma bzhin te/_gal te de skad du bstan na ni go rims kyang ston par mi 'gyur la rnal 'byor dang rjes su mthun pas mdo las gsungs pa lta bu ni ma yin no snyam du sems so/_/chos mngon pa'i slob dpon rnams ni 'di skad du mdo'i tshig 'di
[\[63b.4\]]bab chol du ltag 'og bsnor bar mi bya ste/_sngon gyi bstan bcos mdzad pa'i slob dpon chen po dbang po rno ba mang du thos pa btsun pa chos skyong bas lhag pa rnams kyis [#]kyang /_mdo'i tshig 'di ltag 'og spong ba'i thugs ma thub [#]na 'dir btsun pa chos skyong gis bsnor ba'i thugs mi thub pa ci
[\[63b.5\]]smos te/_mdo sde'i dgongs pa yongs su btsal ba tsam du mdzad do zhes 'byung ste/_'di ltar chos 'chad pa dag ni go rims rnam pa gnyis la brten te/_dang po ni chos 'chad pa'i rjes su mthun pa'i go rims te mdo 'di nyid las gsungs pa lta bu'o/_/gnyis pa ni mngon par rtogs
[\[63b.6\]]pa'i rjes su mthun pa'i go rims te btsun pa rtsibs kyis ji skad du/_mdo 'di ni zag pa med pa'i dbang po rnam pa gsum ston pa ma yin gyi/_byang chub kyi shing drung du 'dod pa'i khams kyi thos pa dang bsams pa las byung ba'i shes rab kyi stobs kyis bsgom pa'i bden pa bzhi
[\[63b.7\]]bstan pa yin no zhes bshad pa lta bu'o/_/bcom ldan 'das kyis gal te nga ni rnal 'byor 'di'i dbang gis bla na med pa yang dag par rdzogs pa'i byang chub brnyes par gyur te zhes gsungs pa ltar gyur na yang /_ci thos pa dang bsams pas bla na med pa'i byang chub brnyes par gyur
[\[64a\]]
[\[64a.1\]]pa'i don yod dam zhe na/_smras pa/_byang chub sems dpa' ni thos pa dang bsams pa'i shes rab kyi stobs kyis [#]'phags pa'i bden pa bzhi po thams cad kyis [#]kun du gti mug pa zil gyis gnon cing rab tu sel te/_des nges par bla na med pa'i byang
[\[64a.2\]]chub brnyes pa'i phyir des byang chub brnyes zhes gsungs pa yin te/_dper na skyes bu la la zhig sngar pags [#]pa rlon pas gdong g.yogs pa las phyis de bor nas dar las g.yogs pa las de'i sgrib pa yang zhing bsrabs pa'i phyir/_sgrib pa med pa zhes zer ba lta bu yin pas
[\[64a.3\]]de'i phyir 'di yang zag pa med pa'i dbang po gsum bstan pa ma yin te/_mdo las ji skad du/_bcom ldan 'das kyis dge slong rnams la bka' stsal pa/_nga ni 'phags pa'i bden pa bzhi rnam pa bcu gnyis lan gsum bzlas pa'i dang pos/_mig dang shes pa dang
[\[64a.4\]]rig pa dang /_blo skyes so zhes gsungs pa lta bu'o/_/'di lan bcu gnyis su bzlas pa dang rnam pa'i mtshan nyid kyang bzhi bcu rtsa brgyad yod pa'i rigs na/_ci'i phyir lan gsum du bzlas pa dang rnam pa'i mtshan nyid kyang bcu gnyis kho na zhes gsungs/_smras pa/_bden
[\[64a.5\]]pa re re la lan gsum du bskor ba dang /_rnam pa'i mtshan nyid bcu gnyis yod par lta mod kyi/_lan gsum du bzlas pa dang rnam pa yang bcu gnyis las gong na med pa'i phyir de skad du gsungs te/_ji ltar rgyun tu zhugs pa dag gi re ltar thogs na srid pa lan bdun pa dang
[\[64a.6\]]mkhas pa'i gnas bdun dang /_chos gnyis la sogs pa lta bu'o/_/de la mig ces bya ba ni 'di lta ste/_chos su bzod pa'o/_/shes pa ni 'di lta ste/_chos su shes pa rnams so/_/rig pa ni 'di lta ste/_rjes su shes pa'i bzod pa'o/_/blo ni 'di lta ste/_rjes su shes pa [#]
[\[64a.7\]]rnams so/_/gzhan yang mig ni mthong ba'i don to/_/shes pa ni rab tu rnam par 'byed pa'i don to/_/rig pa ni gsal bar rtogs pa'i don to/_/blo ni sad pa dang so sor brtags pa'i [#]don to/_/de la rnam pa bcu gnyis su bskor ba ni bden pa bzhi po re re la yang bzlas pa gsum gsum
[\[64b\]]
[\[64b.1\]]yod pa'i phyir bzlas pa rnam pa bcu gnyis su 'gyur ro/_/rnam pa'i mtshan nyid bzhi bcu rtsa brgyad ni ji ltar sdug bsngal gyi bden pa la bzlas pa gsum yod pas bzlas pa re re la yang mig dang /_shes pa dang rig pa dang blo skye ba yod pa'i phyir rnam pa bcu gnyis su mngon par grub pa de
[\[64b.2\]]bzhin du bden pa lhag ma rnams kyang de bzhin te/_spyir bsdoms na rnam pa'i mtshan nyid bzhi bcu rtsa brgyad du 'gyur bas so/_/mkhas pa'i gnas bdun dang /_chos gnyis ni bstan bcos bye brag tu bshad [#]pa chen po las ji skad du/_mkhas pa'i gnas bdun gang zhe na/_'di lta ste/_
[\[64b.3\]]yang dag pa ji lta ba bzhin du gzugs shes pa dang /_gzugs 'dus pa shes pa dang /_gzugs 'gog pa'i 'gro ba shes pa dang /_gzugs 'gog pa'i rnam pa shes pa dang /_gzugs kyi mnog shes pa dang /_gzugs kyi nyes dmigs shes pa dang /_gzugs
[\[64b.4\]]kyi nges par 'byung ba shes pa dang /_yang dag pa ji lta ba bzhin du tshor ba dang /_'du shes dang /_'du byed dang /_rnam par shes pa yang de bzhin no zhes bshad pa lta bu ste/_rgya cher de nyid las bstan pa bzhin no/_/gzhan yang de nyid las/_gal te de lta na 'o na ni mkhas pa'i
[\[64b.5\]]gnas sum cu rtsa lnga 'am/_yang na mkhas pa tshad med pa bstan pa'i rigs na ci'i phyir bdun kho na bstan ce na smras pa phung po re re la brtags na so so nas bdun kho na yod de grangs [#]bdun las lhag pa med pas/_de'i phyir bdun yod par bstan pa ste/_mdo gzhan dag las/_
[\[64b.6\]]ji skad du rgyun du zhugs pa rnams ni re ltar thogs na srid pa lan bdun pa zhes gsungs la/_de dag kyang 'gro ba gnyis dang /_srid pa rnam pa gnyis phye ste bstan na nyi shu rtsa brgyad du 'gyur ro/_/'di lta ste/_mi'i 'gro ba'i srid pa bdun dang /_lha'i 'gro ba'i srid pa bdun dang /_mi'i
[\[64b.7\]]bar do'i srid pa bdun dang [#]/_lha'i bar do'i srid pa bdun yod kyang /_bdun las gong na med pa'i phyir bdun ming du bstan pa lta bu'o/_/gzhan yang bar ma [#]do gzhan dag las chos rnam pa gnyis te/_'di lta ste/_mig gis [#]gzugs nas yid kyis chos zhes bya ba'i bar du
[\[65a\]]
[\[65a.1\]]gsungs pa lta bu dang /_gzhan yang mdo gzhan dag las chos kyi 'khor lo lan gsum bzlas pa la rnam pa bcu gnyis yod par gsungs pa lta bu ste/_de dag gnyis dang bcu gnyis las gong na med pa'i phyir gnyis dang /_bcu gnyis zhes gsungs
[\[65a.2\]]pa ltar 'di yang de bzhin no zhes 'byung ste/_rgya [#]cher de nyid las bshad pa'i rnam grangs rnam pa gnyis kyis mig dang shes pa dang rig pa dang blo rnam par bshad pa las bstan pa bzhin no/_/de yang rnam grangs dang po ni mthong ba'i lam kho na la brten nas so/_/rnam grangs phyi ma
[\[65a.3\]]ni lam phyi ma gnyis la brten [#]nas so/_/yang na dang po ni mthong ba'i lam la brten nas so/_/phyi ma ni lam gsum char la brten nas so/_/'dir mdo sde pas thams cad yod par smra ba dag mthong ba'i lam kho na la brten nas chos kyi 'khor lo bskor ba zhes bya'o zhes 'dod pa rnam
[\[65a.4\]]par 'jig pa dang sbyar na ni/_spyir 'phags pa'i bstan pa dang 'phags pa'i lam rnams la lan gsum du bzlas pa dang /_rnam pa bcu gnyis zhes bstan te/_de'i phyir mdzod kyi bstan bcos las gal te lan gsum du bzlas pa dang [#]rnam pa bcu gnyis mthong ba'i lam kho na
[\[65a.5\]]ma yin na/_ji ltar mthong ba'i lam kho na la chos kyi 'khor lo zhes rnam par gzhag ste/_de'i phyir lan gsum du bzlas pa dang /_rnam pa bcu gnyis po de nyid la yod pa'i chos kyi rnam grangs de nyid la chos kyi 'khor lo zhes zer ba [#]ni yang dag pa'i rigs [#]pa dang mthun pa yin no/_/
[\[65a.6\]]ji ltar na lan gsum du [#]bzlas pa yin zhe na/_lan gsum du bzlas pa'i phyir ro/_/ji ltar na rnam pa bcu gnyis phun sum tshogs pa yin zhe na/_'phags pa'i bden pa bzhi la lan gsum du bya ba'i phyir te/_'di lta ste/_'di ni sdug bsngal dang kun 'byung ba [#]dang 'gog pa
[\[65a.7\]]dang lam mo zhes bya ba dang /_'di ni yongs su shes par bya ba dang /_gtan du spang bar bya ba dang /_mngon du bya ba dang /_bsgom par bya'o zhes bya ba dang /_'di ni yongs su shes pa dang /_gtan du spangs pa [#]dang /_mngon du byas pa dang /_bsgoms [#]pa zhes bya ba nas rgya cher
[\[65b\]]
[\[65b.1\]]bshad pa'i bar du'o zhes 'byung ste/_mdo sde pa dag gnas skabs las brtsams nas ni gsum du bstan to/_/bden pa las brtsams nas ni bzhir bstan te/_rnam pa bcu gnyis kyi mtshan nyid ni theg pa chen po pa dag gi ltar bshad par bya'o/_/gal te de ltar na sngar khungs su
[\[65b.2\]]bstan pa'i mdo sde ji ltar go zhing bshad par bya zhe na/_smras pa/_mdo ni bshad pa'i go rims las brtsams nas bstan pas mig dang shes pa dang /_rig pa dang blo zhes bya ba bstan bcos rnal 'byor spyod pa'i sa las bstan pa dang mthun par bshad na yang 'gal ba med do/_/
[\[65b.3\]]'dir theg pa chen po dag gi bstan pa dang sbyar na yang mdo sde pas 'dod pa dang mthun pas de'i phyir bstan bcos chos [#]kyi 'khor lo bstan pa las/_gzhan yang bcom ldan 'das kyis bzlas pa rnam pa du dang /_rnam pa'i mtshan nyid du chos kyi 'khor lo bskor ba de'i don 'dir
[\[65b.4\]]bshad par bya ste/_chos kyi 'khor lo ni bzlas pa rnam pa gsum dang /_rnam pa'i mtshan nyid bcu gnyis dang ldan te 'di ni sdug bsngal 'phags pa'i bden pa'o/_/'di ni kun 'byung 'phags pa'i bden pa'o/_/'di ni 'gog pa 'phags pa'i bden pa'o/_/'di ni lam
[\[65b.5\]]'phags pa'i bden pa'o zhes bya ba 'di ni bzlas pa dang po'o/_/'di ni sdug bsngal 'phags pa'i bden pa ste yongs su shes par bya ba'o/_/'di ni kun 'byung 'phags pa'i bden pa ste/_gtan du spang bar bya ba'o[#]/_/'di ni 'gog pa 'phags pa'i bden pa ste mngon du
[\[65b.6\]]bya ba'o/_/'di ni lam 'phags pa'i bden pa ste bsgom par bya ba'o zhes bya ba 'di ni bzlas pa gnyis pa'o/_/'di ni sdug bsngal 'phags pa'i bden pa ste yongs su shes so/_/'di ni kun 'byung 'phags pa'i bden pa ste gtan du spangs so/_/'di ni 'gog pa
[\[65b.7\]]'phags pa'i bden pa ste mngon du byas so/_/'di ni lam 'phags pa'i bden pa ste yongs su bsgoms so zhes bya ba 'di ni bzlas pa gsum pa ste 'di ni lan gsum du bzlas pa bstan pa'o/_/'di ni sdug bsngal shes pa'o/_/kun 'byung shes pa'o/_/'gog pa
[\[66a\]]
[\[66a.1\]]shes pa'o/_/lam shes pa'o zhes ji ltar sdug bsngal gyi bden pa la bzlas pa gsum yod pa de bzhin du kun 'byung ba'i bden pa dang /_de bzhin du 'gog pa'i bden pa dang /_de bzhin du lam gyi bden pa la yang bzlas pa gsum gyi shes pa yod
[\[66a.2\]]do zhes 'byung ste/_de las rnam pa bcu gnyis kyi mtshan nyid de skad du bstan te/_bstan bcos rnal 'byor spyod pa'i sa las kyang phal cher 'di dang [#]mthun par de skad du ston to/_/de la bye brag yod pa yang chos kyi 'khor lo bskor ba'i bstan bcos las ni/_mig dang /_
[\[66a.3\]]shes [#]pa dang /_rig pa dang /_blo rnam par phye ste bstan pa med la/_rnal 'byor spyod pa'i lam [#]ni/_mig dang /_shes pa dang /_rig pa dang /_blo zhes bya ba dus gsum gyi yul las brtsams nas spyi dang bye brag tha dad pa yod par bstan te/_ngo bo nyid bstan pa'i skabs su sngar
[\[66a.4\]]bshad pa bzhin no/_/'dul ba dum bu bzhi pa las ni lan gsum pa bzlas pa'i phyir kun shes kauN+Di [#]n+ya la sogs pa chos kyi mig rnam par dag go zhes 'byung gi/_dgra bcom pa'i 'bras bu thob pa skad du mi 'byung bas chos kyi rnam grangs gzhan dag la yongs su brtag par bya ste/_
[\[66a.5\]]zhib tu ni bstan bcos bye brag tu bshad pa chen po dang /_sems sna tshogs bstan pa dang /_mdzod kyi bstan bcos dang /_yang dag pa'i rigs pa dang rjes su mthun pa la sogs pa las bstan pa bzhin du rig par bya'o/_/ngo mtshar rmad du byung ba'i 'jig rten thams cad kyi lha
[\[66a.6\]]dang mi la sogs pa sus kyang sngon chos dang mthun par ma bskor ba lags mod kyi/_de'i tshe yongs su bskor ba'i 'khor lo de ni bla na mchis pa skabs [#]mchis pa/_drang ba'i don rtsod pa'i gzhi'i gnas su gyur pa lags so zhes bya ba ni gnyis pa bstan pa de dman zhing nges pa'i
[\[66a.7\]]don ma yin par bstan pa ste/_'di ltar chos kyi 'khor lo 'di stong pa nyid mkhyud cing yod pa nyid du bstan pas drang ba'i don yin la 'khor ba dang mya ngan las 'das pa'i rgyu dang /_'bras bu dang /_gang zag la bdag med pa yongs su rdzogs par ston cing /_chos stong pa nyid kyi
[\[66b\]]
[\[66b.1\]]rigs pa ston par mi byed pas/_de'i phyir [#]bstan pa 'di ni gong na khyad par can yod pa'i bstan pa dang /_skabs khyad par can yod pa'i bstan pa dang /_gzhan dag gis [#]gzhig par bya ba dang /_sde pa nyi shu po rtsod par smra ba dag gi gnas su gyur pa yin no zhes bya ba'i tha
[\[66b.2\]]tshig go_/slob dpon yang dag bden pa'i brjed [#]byang las ni/_dang por theg pa chung ngu ba'i bden pa bzhi mthong ba ni mtshan nyid med pa ma yin pa'i phyir drang ba'i don zhes bya'o/_/gong na theg pa chen po yod pa'i phyir bla na yod pa zhes bya'o/_/theg pa chen po dag gi [#]sngon phyin
[\[66b.3\]]pa'i phyir rgol ba dang bcas pa'o/_/'jig rten pa'i don dang tha dad par gyur pa'i phyir de dag dang 'thab cing rtsod par gyur pa'o zhes 'byung ngo //_//bam po sum cu gsum pa/_bcom ldan 'das kyis sngon dus gnyis pa'i tshe theg pa chen po la yang dag par zhugs pa rnams la chos
[\[66b.4\]]rnams kyi ngo bo nyid ma mchis pa dang /_skye ba ma mchis pa dang /_'gag pa ma mchis pa dang /_gzod ma nas zhi ba dang /_rang bzhin gyis yongs su mya ngan las 'das pa nyid las brtsams nas 'di ltar mi mngon pa'i rnam pas yang dag pa'i chos kyi 'khor lo bskor ba zhes bya ba 'di man
[\[66b.5\]]chad ni gnyis pa mtshan nyid med pa'i chos kyi 'khor lo bstan pa'o/_/'di yang rnam pa gnyis te/_chos kyi 'khor lo nyid yang dag par bstan pa dang /_nges pa'i don ma yin par rab tu bstan pa ste 'di ni dang po'o/_/mdo'i tshig 'di yang gsungs pa'i dus bstan pa dang /_gang
[\[66b.6\]]gi ched du gsungs pa bstan pa dang /_chos kyi 'khor lo nyid bstan pa'o/_/bcom ldan 'das kyis sngon dus gnyis pa'i tshe zhes bya bas ni gsungs pa'i dus bstan te/_chos kyi 'khor lo rnam pa gsum las gnyis pa gsungs pa'i tshe na zhes bya ba'i tha tshig go/_/theg pa chen po la
[\[66b.7\]]yang dag par zhugs pa rnams la zhes bya ba la sogs pas ni gang gi ched du bstan pa gsungs pa bstan te/_'di ltar theg pa gsum yongs su gnyer ba las/_theg pa chen po la yang dag par gzhol ba'i ched du gsungs pa'o/_/dgongs pa zab mo rnam par dgrol ba'i mdo las
[\[67a\]]
[\[67a.1\]]kyang de skad du gsungs te/_de'i phyir mdo de nyid las theg pa chen po la gnas pa'i sems can gyi ched du chos rnams ngo bo nyid ma mchis pa la sogs pa gsungs so zhes 'byung ste/_'phags pa rdo rje gcod pa las kyang /_theg pa chen po la yang
[\[67a.2\]]dag par zhugs pa rnams kyi ched du bstan to/_theg pa mchog la yang dag par zhugs pa rnams kyi ched du bstan to zhes gsungs pa yin no/_/chos rnams kyi ngo bo nyid ma mchis pa la sogs pa las brtsams nas zhes bya bas ni gnyis pa mtshan nyid med pa'i shes rab yang dag par
[\[67a.3\]]bstan te/_gzhung gang mtshan ma med par ston pa gang yin pa de ni chos thams cad ngo bo nyid med pa nas rang bzhin gyis yongs su mya ngan las 'das pa'i bar du ston pas so/_/chos kyi 'khor lo dang po ni stong pa nyid mkhyud nas yod pa nyid du ston par mdzad pa yin la/_gnyis pa
[\[67a.4\]]'di ni yod pa nyid mkhyud nas stong pa nyid stong pa nyid du ston par mdzad pas/_de'i phyir mi mngon pa'i [#]rnam pas yang dag pa'i chos kyi 'khor lo bskor zhes gsungs pa yin te/_gsang ba'i rnam pa zhes kyang bya bas de'i phyir 'phags pa shes rab kyi pha rol tu phyin pa'i mdo las skye
[\[67a.5\]]ba med pa dang /_'gag pa med pa la sogs pa las ni sangs rgyas rnams kyi gsang ba bstan pa yin no zhes gsungs so/_/de la gnyis pa mtshan ma med pa'i theg pa chen po 'di nyid ni shes rab kyi pha rol tu phyin pa'i mdo rnams la bya ste/_sngon gyi bshad pa las shes rab kyi pha
[\[67a.6\]]rol tu phyin pa sde brgyad ces bstan pa nyid do/_/sde snod gsum po de le'u gcig 'phags pa shes rab kyi pha rol tu phyin pa rdo rje gcod pa'i 'grel pa slob dpon rdo rje drang srong gis mdzad pa bsgyur ba las 'jig rten pa rnams kyis mos pa'i rjes su shes rab kyi pha rol tu phyin pa sde brgyad
[\[67a.7\]]gsungs te sde dang po la shu log [#]'bum yod do/_/sde gnyis pa la ni shu log [#]nyi khri lnga stong yod do/_/sde gsum pa la ni shu log [#]khri brgyad stong yod de/_'di le'u chen po zhes bya ba nyid yin no/_/sde bzhi pa la ni shu log [#]brgyad stong yod de/_'di ni le'u chung ngu zhes bya ba nyid
[\[67b\]]
[\[67b.1\]]yin no/_/sde lnga pa la ni shu log [#]bzhi stong yod do/_/sde drug pa la ni shu log [#]lnga brgya yod do/_/sde bdun pa la ni shu log [#]drug brgya yod de/_'di ni shes rab kyi pha rol tu phyin pa 'jam dpal gyis zhus pa nyid yin no/_/sde brgyad pa la ni shu log [#]sum brgya yod de 'di ni shes rab kyi
[\[67b.2\]]pha rol tu phyin pa rdo rje gcod pa nyid yin no/_/de la sde snga ma bdun ni mtshan ma rab tu bsal ba da dung [#]ma zad pa'i shes rab kyi pha rol tu phyin pa zhes brjod pa kho nar zad do/_/sde brgyad pa ni mtshan ma rab tu bsal ba'i mchog tu gyur pa'i phyir logs shig tu rdo rje zhes bya ba'i ming rnam par
[\[67b.3\]]gzhag pa yin no zhes 'byung ste/_slob dpon yang dag bden pa yang phal cher gong ma dang mthun par bshad do/_/gzhan yang de nyid las sde dang po dang gnyis pa gnyis kyi dpe ni da dung rgya gar yul na bzhugs te/_'dir ma gshegs so/_/lnga pa dang drug pa dang gnyis ni da dung ma
[\[67b.4\]]bsgyur te/_rgya gar gyi dpe nyid du bzhugs so zhes [#]'byung ngo /_/slob dpon h+yan tsang gis rgya gar gyi dpe las shu log [#]'bum bsgyur ba de yang gnas bzhir 'dus pa bcu drug tu [#]gsungs par 'byung ste/_'dus pa dang po drug dang bco lnga pa ni rgyal po'i khab bya rgod phung po'i ri la bzhugs te
[\[67b.5\]]gsungs so/_/'dus pa bdun pa dang brgyad pa dang dgu pa dang bcu gcig pa dang bcu gnyis pa dang /_bcu gsum pa dang bcu bzhi pa ni mnyan du yod pa rgyal byed kyi tshal mgon med zas sbyin gyi kun dga' ra ba na bzhugs te gsungs so/_/'dus pa bcu pa ni gzhan 'phrul
[\[67b.6\]]dbang byed kyi lha'i rgyal po'i khang pa na bzhugs te gsungs so/_/'dus pa bcu drug pa ni rgyal po'i khab 'od ma'i tshal bya ka lan da [#]ka'i rdzing drung du bzhugs te gsungs so/_/ches [#]ngo mtshar rmad du byung ba lags mod kyi/_de'i tshe yongs su bskor ba'i chos kyi [#]'khor lo de yang bla
[\[67b.7\]]na mchis pa skabs mchis pa drang ba'i don/_rtsod pa'i gzhi'i gnas su gyur pa lags so zhes bya ba ni gnyis pa nges pa'i don ma nges par rab tu bstan pa ste/_'di ltar shes rab kyi pha rol tu phyin pa'i mdo rnams las mtshan nyid med pa la sogs pa ston par mdzad kyang /_ngo bo nyid
[\[68a\]]
[\[68a.1\]]med pa rnam pa gsum dang ngo bo nyid rnam pa gsum gyi yod pa dang med pa'i don rnam par phye bas de'i phyir dgongs pa zab mo rnam par dgrol ba'i mdo 'di [#]las mtshan nyid med pa la sogs par bshad pa gang yin pa de ni nges pa'i don ma yin pa zhes bstan to/_/
[\[68a.2\]]gzhan yang don tshad med pa'i mdo las nga [#]sngar snying po byang chub kyi shing drung du lo drug gi bar du lus drang por bsrang ste 'dug pas bla na med pa yang dag par rdzogs pa'i byang chub thob nas sangs rgyas kyi spyan gyis chos rnams [#]thams cad bltas pa las bshad du mi rung bar gyur to/_/de
[\[68a.3\]]ci'i phyir zhe na/_sems can rnams kyi rang bzhin dang /_mos pa mi mtshungs pas chos bshad pa'i thabs rnam pa sna tshogs kyi stobs kyi lo bzhi bcu 'das pa'i tha mar gdod de kho na nyid bar du [#]bstan te/_de'i phyir sems can lam thob pa la khyad par yod pas/_myur du bla na med pa
[\[68a.4\]]yang dag par rdzogs pa'i byang chub thob par mi 'gyur ro zhes gsungs te/_bstan pa 'di dag dang sbyar na shes rab kyi pha rol tu phyin pa rnams ni nges pa'i don ma yin no/_/don 'di'i phyir bden pa bzhi'i 'khor lo la ltos na shin tu zab pa dang /_ngo mtshar rmad du byung ba yin yang
[\[68a.5\]]gsum pa la ltos na bla na yod pa skabs yod pa drang ba'i don yin la drang ba'i don yin [#]pa'i phyir rtsod par smra ba dang bcas pa yin no/_/slob dpon yang dag bden pa'i brjed byang las/_bar ma 'di ni theg pa chen po theg pa chung ngu las tha dad par ston pa'i phyir nges pa'i don
[\[68a.6\]]ma yin pa'o/_/da dung theg pa gcig yod pa'i phyir gong ma dang bcas pa'o/_/theg pa chung ngu pa dag dang tha dad pa'i phyir theg pa chung ngu pa dag dang 'thab cing rtsod par 'gyur ba'o/_/theg pa gcig gis rnam par 'jig pa'i phyir rgol ba dang bcas pa'o zhes 'byung ngo /_/bcom ldan
[\[68a.7\]]'das kyis deng dus [#]gsum pa 'dir theg pa thams cad la yang dag par zhugs pa rnams [#]la chos thams cad ngo bo nyid ma mchis pa dang /_skye ba ma mchis pa dang /_'gag pa ma mchis pa dang /_gzod ma nas zhi ba dang /_rang bzhin gyis yongs su mya ngan las 'das pa
[\[68b\]]
[\[68b.1\]]nyid las brtsams nas 'di ltar rab tu phye ba'i rnam pas yang dag pa'i chos kyi 'khor lo bskor ba zhes bya ba 'di man chad ni gsum pa nges pa'i don theg pa chen po [#]yang dag par ston to/_/'di yang rnam pa gnyis te/_nges pa'i don yang dag par bstan pa dang /_nges pa'i don gyi
[\[68b.2\]]mtshan nyid rab tu bstan pa ste 'di ni dang po'o/_/mdo'i tshig 'di yang rnam pa gsum du dbye ste/_gsungs [#]pa'i dus bstan pa dang /_bstan pa gsungs pa'i dgongs pa bstan pa dang /_chos kyi 'khor lo nyid rab tu bstan pa'o/_/bcom ldan 'das kyis deng dus gsum pa
[\[68b.3\]]'dir zhes bya bas ni bstan pa gsungs pa'i dus bstan te/_chos kyi 'khor lo rnam pa gsum gsungs pa'i dus na zhes bya ba'i tha tshig go/_/theg pa thams cad la yang dag par zhugs pa rnams la zhes bya bas ni bstan pa gsungs pa'i dgongs pa bstan te/_chos kyi 'khor lo
[\[68b.4\]]'di ni nges pa'i don gyi bstan pa yin pas 'di ltar stong pa nyid rnam pa gnyis dang /_ngo bo nyid rnam pa gsum la sogs pa'i don rnam par dbye bas na de'i phyir theg pa gsum po dag so so nas rang gi 'bras bu 'thob par 'gyur ba yin te/_de'i phyir bstan bcos rnam par bshad
[\[68b.5\]]pa las/_de la sbyor ba ni 'di lta ste/_'di ltar ngo bo nyid rnam pa gsum khong du chud pa nyid kyis nyan thos dang rang sangs rgyas dang /_bla na med pa yang dag par rdzogs pa'i byang chub kyi thabs su 'gyur ba gang yin pa'o zhes bstan to/_/thams cad kyi ngo bo nyid ma mchis pa
[\[68b.6\]]zhes bya ba la sogs pas ni chos kyi 'khor lo nyid rab tu bstan te/_chos thams cad kyi ngo bo nyid ma mchis pa zhes bya ba la sogs pa yang sngar gong du ni mi [#]mngon pa'i rnam pas yang dag pa'i chos kyi 'khor lo bskor ba yin par bstan pa yin la/_gsum pa 'dir ni gong ma'i tshig
[\[68b.7\]]re re la yang ngo bo nyid med pa nyid ces brjod par bya ste/_ngo bo nyid med pa nyid gang yin pa de ni ngo bo nyid med pa nyid rnam pa gsum yin te/_sngar bshad pa bzhin no/_/'di ltar ngo bo nyid med pa nyid rnam pa gsum gang yin pa de nyid ni ngo bo nyid rnam pa gsum yin pas rigs pa des
[\[69a\]]
[\[69a.1\]]na ngo bo nyid med pa nyid kyis ni ngo bo nyid yod pa dang ngo bo nyid med pa nyid rab tu ston pas na de'i phyir 'di ltar rab tu phye ba'i rnam pas yang dag pa'i chos kyi 'khor lo bskor ba zhes gsungs pa yin no/_/'di ni shin tu ngo mtshar rmad du byung ba lags pas deng 'dir
[\[69a.2\]]bcom ldan 'das kyis yongs su bskor ba'i chos kyi 'khor lo 'di ni bla na ma mchis pa skabs ma mchis pa nges pa'i don lags te/_rtsod pa rnams kyi gzhi'i gnas su gyur pa ma lags so zhes bya ba ni gnyis pa nges pa'i don gyi mtshan nyid rab tu bstan pa'o/_/chos kyi 'khor lo
[\[69a.3\]]bskor ba de mchog tu rmad du byung zhing de las lhag pa'i mchog gzhan med pa'i phyir bla na med pa zhes bya'o/_/phyis mchog tu 'gyur ba'i skabs med cing phyis [#]gzhig pa'i skabs med pa'i phyir skabs med pa zhes bya'o/_/yod pa dang med pa yongs su rdzogs par bstan pa'i phyir nges
[\[69a.4\]]pa'i don yin zhing rtsod par smra ba rnams kyi gzhi'i gnas ma yin pa'o/_/slob dpon yang dag bden pa'i brjed byang las/_'dis ni theg pa des [#]theg pa chung ngu pa dang /_theg pa chen po pa dag dang rgyu rkyen mtshungs shing 'bras bu mtshungs pa ston pa'i phyir rnam par mi rtog pa don
[\[69a.5\]]dam pa bstan pa zhes bya'o/_/chos kyi 'khor lo de mchog tu rmad du byung ba don de las lhag pa gzhan med pa'i phyir bla na med pa zhes bya'o/_/gzhan yang theg pa chung ngu kun gyis bgrod par bya ba yin pa'i phyir rtsod pa med pa'o/_/rtsod pa med pa'i phyir gzhig tu med pa'o/_/gzhig
[\[69a.6\]]tu med pa'i phyir rgol ba med pa'o zhes 'byung ngo /_/gong du bstan pa'i chos kyi 'khor lo rnam pa gsum po de dag kyang mdor bsdu na sgo rnam pa gsum [#]gyis rab tu dbye bar bya ste/_dus dang gnas so so nas bshad pa mtshungs pa dang mi mtshungs pa bstan pa dang /_bstan pa bsdu
[\[69a.7\]]ba'i tshad dang nges pa'i [#]don yin nam ma yin par rab tu bstan pa dang /_brjod par bya ba'i gzhung zab pa dang zab pa ma yin pa'i bye brag bstan pa'o/_/de la dang po dus dang gnas so so nas bshad pa mtshungs mi mtshungs bstan pa yang /_slob dpon yang dag bden pas tshig
[\[69b\]]
[\[69b.1\]]nges par 'grel pa'i mdo'i 'grel pa byas pa las/_gzhan yang de bzhin gshegs pas chos kyi 'khor lo lan gsum bskor ba ni gang zag rnam pa gsum gyi ched du/_dang po ni yul bA rA Na sIr [#]ri dgas kyi tshal drang srong 'du ba'i gnas su nyan thos rnams la chos kyi 'khor
[\[69b.2\]]lo bskor ba 'di ni dus dang por bden pa bzhi'i chos kyi 'khor lo bskor ba yin te/_/yongs su bskor ba'i 'khor lo gang yin pa de ni drang ba'i don bla na yod pa rgol ba dang bcas pa/_rtsod pa dang bcas pa'o/_/gnyis pa de ni de bzhin gshegs pa mngon par rdzogs par [#]sangs
[\[69b.3\]]rgyas nas lo bdun lon pa dang mnyan du yod pa rgyal byed kyi tshal mgon med zas sbyin gyi kun dga' ra ba na bzhugs nas dus gnyis par theg pa chen po spyod pa'i gang zag rnams kyi ched du chos thams cad ngo bo nyid med pa dang /_skye ba med pa dang /_'gag pa med pa dang /_gzod [#]ma
[\[69b.4\]]nas zhi ba dang /_rang bzhin gyis yongs su mya ngan las 'das pa'o zhes mtshan nyid rab tu bstan pa ni chos kyi 'khor lo bskor ba zhes bya ste/_shes rab kyi pha rol tu phyin pa dang /_sa bcu pa [#]la sogs pa ston pa chos kyi 'khor lo [#]ngo mtshar rmad du byung ba bsam gyis mi khyab pa
[\[69b.5\]]lha dang mi gang gis kyang yongs su ma bskor ba yin yang chos kyi 'khor lo de ni drang ba'i don/_bla na yod pa/_rgol ba dang bcas pa/_rtsod pa dang bcas pa'o/_/mgon med zas sbyin gyi kun dga' ra ba nas rgyang grags gcig tsam na rdzing zhig yod pa gang gis [#]der chu 'thungs
[\[69b.6\]]sam khrus byas na shes rab 'phel bar 'gyur bas kun gyis [#]shes rab sbyin pa'i rdzing zhes brjod do/_/bcom ldan 'das kyis rdzing de'i 'gram du theg pa chen po shes rab kyi pha rol tu phyin pa'i mdo gsungs pas rdzing bu de'i ming bu mo shes rab can gyi rdzing zhes bya bar btags te/_
[\[69b.7\]]lha'i bu mo'i gnas yin pas so/_/gsum pa ni bcom ldan 'das mngon par rdzogs par sangs rgyas pa'i 'og tu lo sum cu rtsa brgyad lon nas yul yangs pa can gyi yi dgas kyi rgyal po'i chos kyi khang pa na bzhugs nas byang chub sems dpa' don dam yang dag 'phags la
[\[70a\]]
[\[70a.1\]]sogs pa la tshig nges par 'grel pa'i mdo dang /_dri ma med par [#]grags pas bstan pa dang /_dam pa'i chos pad+ma dkar po'i mdo la sogs pa gsungs pa ni dus gsum pa ste/_bcom ldan 'das kyis theg pa gsum bsgrub pa'i gang zag rnams [#]
[\[70a.2\]]yongs su bzla ba'i ched du chos thams cad ngo bo nyid med pa dang /_skye ba med pa dang /_'gag pa med pa dang /_gzod ma nas zhi ba dang /_rang bzhin gyis yongs su mya ngan las 'das pa'o zhes rab tu bstan pa ni rnam par mi rtog pa'i mtshan nyid kyi 'khor lo bstan pa yin
[\[70a.3\]]pas chos kyi 'khor lo de ni shin tu rnam par dag pa ngo mtshar rmad du byung ba bsam gyis mi khyab pa/_nges pa'i don bla na med pa/_rgol ba med pa/_rtsod pa med pa ste/_sems can dbang po rtul [#]po rnams kyi ched du de bzhin gshegs pas rim gyis chos kyi 'khor lo gsungs
[\[70a.4\]]pa yin no zhes 'byung ngo /_/de bzhin gshegs pas gsungs pa yin na ci'i phyir rnam pa gsum du gyur zhe na/_smras pa/_bden pa rnam par bzhag pa dang bden pa rnam par ma bzhag pa'o/_/ri dgas kyi tshal du chos bstan pa gang yin pa de ni bden pa bzhi rnam par bzhag
[\[70a.5\]]pa'o/_/rgyal byed kyi tshal du chos gsungs pa gang yin pa de ni bden pa gnyis rnam par ma [#]bzhag pa'o/_/yangs pa can du chos bshad pa gang yin pa de ni bden pa rnam par ma bzhag pa ste/_don dam pa dang kun rdzob gang yin pa nges pa nyid du yang [#]gyur pas bden pa rnam par ma
[\[70a.6\]]bzhag pa zhes brjod do/_/brgyud de bshad pa dag las slob dpon yang dag bden pa na re chos kyi 'khor lo dang po ni dpyid zla 'bring po'i tshes brgyad la mngon par rdzogs par sangs rgyas nas dbyar zla ra ba'i tshes brgyad la yul bA rA Na sIr [#]chos kyi 'khor lo dang po bskor to/_/chos kyi 'khor
[\[70a.7\]]lo gnyis pa ni byang chub sems dpa' dang theg pa gnyis po dag gi ched du shes rab kyi pha rol tu phyin pa'i mdo rnams gsungs pa yin no zhes zer zhe'o/_/brgyud de bshad pa las ni chos kyi 'khor lo dang po ni [#]nyi ma dang zla [#]grangs bcas pa'o/_/chos kyi 'khor lo gnyis pa ni theg [#]pa
[\[70b\]]
[\[70b.1\]]pa gnyis kyi ched du'o zhes zer te/_don gzhan ni tshig nges par 'grel pa'i mdo'i [#]'grel pa las bstan pa dang mthun no/_/gzhan yang tshig nges par 'grel pa'i mdo'i 'grel pa las/_gal te bstan pa gnyis pa yangs pa can du bzhugs te/_gsungs par gyur na mdo las
[\[70b.2\]]gsungs pa dang 'gal bar 'gyur te/_mdo las rgyal po'i khab bya rgod phung po'i ri la bzhugs te zhes gsungs pas so/_/'dir sde snod gsum pa slob dpon h+yan tsang gis ni chos kyi 'khor lo rnam pa gsum po de yang gnas bstan pa kho nar zad [#]kyi/_dus tshigs dang
[\[70b.3\]]nyi ma dang zla ba dang /_lo grangs bstan pa med de chos kyi 'khor lo dang po'i gnas ni slob dpon yang dag bden pas bshad pa dang mthun te/_gong du sngar bstan pa bzhin du rnam par dbye bar bya'o/_/chos kyi 'khor lo gnyis pa ni gnas bzhir 'dus pa bcu drug tu gsungs
[\[70b.4\]]par bshad de/_shes rab kyi pha rol tu phyin pa 'bum la sogs pa'o zhes gong du bstan pa bzhin no/_/slob dpon yang dag bden pas mnyan du yod pa mgon med zas sbyin gyi kun dga' ra ba na bzhugs te zhes bstan pa ni gnas bzhi las gnas gcig yongs su rdzogs
[\[70b.5\]]par bshad pa'i phyir ro/_/chos kyi 'khor lo gsum pa ni gnas gnyis su bzhugs nas gsungs te/_zhing yongs su dag pa dang zhing yongs su ma dag pa ste sngar gong du bstan pa bzhin no/_/slob dpon yang dag bden pa'i brjed byang las/_gal te yangs pa can
[\[70b.6\]]du bzhugs nas zhes bstan na des zhing yongs su ma dag pa na [#]bzhugs par bstan par 'gyur bas mdo dang mi mthun par 'gyur ro/_/spyir dam pa'i chos pad+ma dkar po'i mdo dang /_sdong po bkod pa la sogs pa las gsum pa zhes zer na ni bya rgod phung po'i ri dang gnas
[\[70b.7\]]bdun du 'dus pa brgyad kyis [#]gsungs par 'gyur te[#]/_mdo las 'byung ba bzhin du rig par bya'o zhes 'byung ngo /_/dgongs pa zab mo rnam par dgrol [#]ba'i mdo las/_dang po ni nyan thos bsgrub pa'i gang zag gi ched du'o/_/gnyis pa ni theg pa chen po la gnas pa'i
[\[71a\]]
[\[71a.1\]]gang zag gi ched du'o/_/gsum pa ni theg pa thams cad la gnas pa'i ched du'o zhes 'byung la mdo 'di las dang po ni nyan thos kyi theg pa la yang dag par zhugs pa rnams kyi ched du'o/_/gnyis pa ni theg pa chen po la yang dag par zhugs pa rnams kyi
[\[71a.2\]]ched du'o/_/gsum pa ni theg pa thams cad la yang dag par zhugs pa'i ched du'o zhes gsungs na mdo 'di nyid gang ni yang dag pa yin zhe na/_smras pa/_mdo 'di'i dpe yang dag pa yin pas sngar bstan pa bzhin du rig par bya ste/_don la 'gal ba med pa'i phyir ro/_/
[\[71a.3\]]gzhan yang slob dpon yang dag bden pa'i brjed byang las kyang de skad du 'byung bas de'i phyir tshig nges par 'grel pa'i mdo las/_dang po ni nyan thos kyi gang zag gi ched du'o/_/gnyis pa ni theg pa chen po'i gang zag gi ched du'o/_/gsum pa ni theg pa gsum gyi gang zag gi
[\[71a.4\]]ched du'o zhes bstan pa yin no/_/de la gnyis pa bstan pa [#]bsdu ba'i tshad dang nges pa'i don yin nam ma yin pa rab tu bstan pa yang sngar ni bstan pa bsdu ba'i tshad bstan la de'i 'og tu nges pa'i don yin nam ma yin pa rab tu bstan par bya'o/_/de la bstan pa bsdu ba'i tshad kyang so
[\[71a.5\]]so nas bshad pa mi mthun pas slob dpon yang dag bden pas sde pa rnams kyi lta ba bstan pa'i brjed byang byas pa las/_theg pa chung ngu ba'i sde snod gsum pa gang yin pa de dag ni chos kyi 'khor lo dang po zhes bya ste/_/chung ngu kho na yin gyi chen po ni ma yin no/_/mya ngan las 'das pa
[\[71a.6\]]chen po'i mdo ni chos kyi 'khor lo gnyis pa zhes bya ste/_theg [#]pa che chung gnyi ga'i ched du gsungs pa'o/_/'phags pa sangs rgyas phal po che dang /_shes rab kyi pha rol tu phyin pa'i mdo rnams ni chos kyi 'khor lo gsum pa zhes bya ste chen po kho na'i ched du yin gyi/_chung ngu ni
[\[71a.7\]]ma yin no zhes bshad de/_de'i phyir brjed byang de nyid las sangs rgyas kyi bstan pa la ni chos kyi 'khor lo rnam pa gsum yod pas/_dang po ni theg pa chung ngu ba'i chos kyi 'khor lo ste/_de ni sde snod gsum gyi bstan pa dag go/_/gnyis pa ni theg pa chen po'i chos kyi
[\[71b\]]
[\[71b.1\]]'khor lo theg pa chen po theg pa chung ngu dang tha dad pa bstan pa ste/_de ni mya ngan las 'das pa chen po'i mdo las/_theg pa che chung gi don spyir bstan pa lta bu'o/_/gsum pa ni theg pa gcig gi chos kyi 'khor lo theg pa che chung tha dad pa med par bstan pa ste/_'phags pa
[\[71b.2\]]sangs rgyas phal po che dang /_shes rab kyi pha rol tu phyin pa'i mdo la sogs pa las theg pa gsum gyi gang zag stong pa nyid rnam pa gnyis su lta ba dang /_de kho na nyid kyi ye shes bsgrub pa [#]mtshungs par ston pa lta bu ste/_de'i phyir theg pa che chung tha dad pa med do zhes 'byung
[\[71b.3\]]ba yin no/_/tshig nges par 'grel pa'i mdo'i 'grel pa las ni gong du bshad pa bzhin du dang por ni bden pa bzhi'i chos kyi 'khor lo gsungs so/_/gnyis pa'i tshe ni shes rab kyi pha rol tu phyin pa'i mdo rnams gsungs so/_/gsum pa'i tshe ni tshig nges par 'grel pa dang /_dri
[\[71b.4\]]ma med par grags pas [#]bstan pa dang /_sangs rgyas phal po che'i mdo la sogs pa [#]gsungs so zhes 'byung ste/_slob dpon yang dag bden pa'i brjed byang rnam pa gnyis kyang rang nyid phan tshun 'gal ba nyid du 'gyur bas rnam pa gnyis su bshad pa yod kyang re zhig bshad pa phyi ma
[\[71b.5\]]la brten nas bshad par bya ste/_mdo'i tshig dang rjes su mthun pa'i phyir ro/_/'di ltar bden pa bzhi ni dang po'i bstan pa'o/_/shes rab kyi pha rol tu phyin pa rnams ni dus gnyis pa'i bstan pa'o/_/dgongs pa zab mo rnam par 'grel pa dang /_dri ma med par grags pas
[\[71b.6\]]bstan pa dang /_dam pa'i chos pad+ma dkar po dang /_sangs rgyas phal po che la sogs pa ni dus gsum pa'i bstan pa'o zhes slob dpon yang dag bden pas ni gsung rab rnams la de skad du bshad do/_/'dir ni bstan pa rnams kyang bden pa bzhi ston pa gang yin pa de dag ni dang por
[\[71b.7\]]gsungs pa'i bstan pa'o/_/mtshan nyid med par ston pa gang yin pa de dag ni dus gnyis pa'i bstan pa'o/_/ngo bo nyid rnam pa gsum dang ngo bo nyid med pa rnam pa gsum la sogs pa las brtsams nas yod pa dang med pa'i rigs [#]pa ma lus shing yongs su rdzogs par ston pa
[\[72a\]]
[\[72a.1\]]gang yin pa de dag ni dus gsum pa'i bstan pa'o zhes ston gyi/_lo dang zla ba dang dus tshigs la brten nas/_dus snga phyi'i bstan pa ston pa lta bu ni ma yin no/_/shes rab kyi pha rol tu phyin pa rnams dus gnyis par bstan pa yin par ci la brten te shes
[\[72a.2\]]par bya zhe na/_smras pa/_'phags pa shes rab kyi pha rol tu phyin pa'i mdo las/_de'i tshe lha'i bu brgya stong tshad med pa rnams nam mkha' la me tog gtor nas skad mthun par 'di skad du/_kye bdag cag la sogs pas ni deng 'dzam bu'i gling du bcom ldan 'das kyis shin
[\[72a.3\]]tu gya nom pa'i chos kyi 'khor lo gnyis pa bskor bar mthong ngo zhes smras so zhes gsungs te/_shes rab kyi pha rol tu phyin pa bam po bzhi brgya sum cu bdun pa dang /_lnga brgya bdun pa dang /_lnga brgya bzhi bcu lnga pa dang /_le'u chen po dang /_shes rab kyi pha rol tu phyin pa'i 'grel
[\[72a.4\]]pa las kyang de skad du ston pas so/_/de la nges pa'i don yin nam ma yin pa rab tu bstan pa yang re zhig mdo 'di nyid dang sbyar na/_chos kyi 'khor lo rnam pa gsum las dang po gnyis ni drang ba'i don to/_/gsum pa ni nges pa'i don to zhes ston te/_de ci'i phyir zhe na/_gong du bstan pa ltar na
[\[72a.5\]]chos kyi 'khor lo dang po ni stong pa nyid mkhyud nas yod pa nyid du ston pa dang /_chos kyi 'khor lo gnyis pa [#]ni yod pa mkhyud nas stong pa nyid du ston pa yin la chos kyi 'khor lo gsum pa ni stong pa dang yod pa'i rigs pa yongs su rdzogs par ston pa'i phyir nges pa'i don zhes bstan gyi/_brjod
[\[72a.6\]]pa las zab pa dang zab pa ma yin pa'i phyir yod pa'i phyir nges pa dang nges pa ma yin pa zhes bstan pa ni [#]ma yin no/_/de ci'i phyir zhe na/_gnyis pa dang gsum pas mtshan nyid med pa ston pa la don zab pa dang /_zab pa ma yin pa zhes bya ba med kyang yongs su rdzogs shing rab tu phye ba'i
[\[72a.7\]]rnam pas rnam par phye ba'i phyir ni nges pa'i don zhes brjod la yongs su ma rdzogs shing mkhyud pa'i phyir ni [#]drang ba'i don zhes bya ste/_rigs pa des na nges pa dang drang ba'i don la so so nas bshad pa mi mthun par gyur pa yin no/_/theg pa chung ngu'i sde pa nyi shu dang sbyar na ni de las bshad pa
[\[72b\]]
[\[72b.1\]]rnam pa [#]gnyis 'byung ste/_dang po ni dge 'dun phal chen pa dang /_lan cig brjod pa dang /_'jig rten las 'das par smra ba dang /_bya mngal ba dang /_rtag [#]par smra ba dang /_mchod rten rim pa dang /_nub kyi ri la gnas pa dang /_byang gi ri la gnas pa dang /_chos gsang
[\[72b.2\]]ba pa dang /_'od srungs kyi sde pa dang /_bcu po 'di rnams ni mthun par de bzhin gshegs pas gsungs pa thams cad ni [(]ngas [,]nges [)]pa'i don yin no zhes ston [#]to/_/gnyis pa ni thams cad yod par smra ba la sogs pa sde pa gzhan bcu po dag ni de bzhin gshegs pas gsungs pa la nges
[\[72b.3\]]pa'i don dang drang ba'i don yang yod pas thams cad nges pa'i don ma yin no zhes bshad do/_/slob dpon yang dag bden pas sde pa rnams kyi lta ba bstan bcos kyi brjed [#]byang byas pa las/_yongs su ma smin pa'i sems can gang yin pa de dag ni phal cher nges pa'i don gyi mdo
[\[72b.4\]]gsungs na [#]'tsham par 'gyur ro/_/nges pa dang nges pa ma yin pa de la yang mu bzhi yod pas dang po ni tshig nges la [#]don ma nges pa ste theg pa chung ngu pa dag gi mdo sde dag lta bu'o/_/gnyis pa ni don [#]nges la tshig ma nges pa ste/_rgyal bu bsad pa'i tshigs su bcad pa dang /_bstan
[\[72b.5\]]bcos mngon pa sna tshogs kun las btus pa las ji skad du/_pha dang ma ni bsad byas shing /_/rgyal po mang du thos gnyis dang /_/yul 'khor 'khor dang bcas bcom na/_/mi de dag par 'gyur zhes bshad/_/ces 'byung ba lta bu ste/_rgya cher de nyid las bstan pa bzhin no/_/
[\[72b.6\]]gsum pa ni tshig dang don gnyi ga ma nges pa ste/_mu stegs can gyis bshad pa rnams so/_/bzhi pa ni tshig dang don gnyi ga nges pa ni theg pa chen po'i mdo sde rnams te/_khong du chud pa dag gis go sla bas na zab pa yang ma yin la [#]mi rtogs pa dag gis go dka' bas na mi zab pa
[\[72b.7\]]yang [#]ma yin no zhes bshad do/_/gzhan yang de nyid las mdo sde thams cad nges pa'i don ma yin no zhes bstan pa ni rigs pa dang mthun par smras pa yin te/_des na nges pa'i don dang drang ba'i don zhes bya ba yang [#]rnam pa gnyis su 'gyur bas dang po ni tshig ma nges la don ni yang dag
[\[73a\]]
[\[73a.1\]]par nges par gyur pa ste/_pha dang ma dang rgyal po la sogs pa bsad byas na zhes bstan pa'i tshigs su bcad pa lta bu nges pa ma yin yang don ni yang dag par nges par 'gyur ba'o/_/gnyis pa ni tshig nges la don ma nges par ma gyur pa ste/_bcom ldan
[\[73a.2\]]'das shAkya thub pas ji skad du/_ngas [#]ni brtson 'grus spyad pa'i phyir chos 'jig rten na yun ring du gnas so/_/sangs rgyas gzhan dag ni le lo'i phyir chos 'jig rten du yun ring du gnas par ma gyur te/_sangs rgyas 'od srungs [#]mya ngan las 'das pa'i 'og tu 'jig rten na chos zla ba
[\[73a.3\]]bdun gnas par gyur to/_/sangs rgyas 'khor ba 'jig mya ngan las 'das pa'i 'og tu 'jig rten na chos lo bcu gnyis gnas par gyur to/_/sangs rgyas gser thub mya ngan las 'das pa'i 'og tu 'jig rten na chos lo drug gnas par gyur to/_/nga mya ngan las 'das pa'i 'og tu 'jig
[\[73a.4\]]rten na chos lo nyis stong gnas par 'gyur ro zhes gsungs pa'i tshig de shin tu nges pa yin yang don ni nges pa [#]ma yin no/_/nges par ma gyur pa ni bcom ldan 'das kyis sangs rgyas gzhan de dag chos 'chad pa la brtson par mi [#]mdzad pa la dgongs pa'i phyir le lo can zhes gsungs te/_de dag ni chos
[\[73a.5\]]gcig la nyes dmigs gcig tu yang dag par ston par mdzad la/_bcom ldan 'das shAkya thub pa ni chos kyi rnam grangs thams cad la nyes dmigs tshad med pa snyed du mdzad nas bzlas te gsungs pa'i phyir brtson 'grus spyad pa zhes bshad do [#]zhes 'byung ste/_rgya cher de nyid las
[\[73a.6\]]bstan pa bzhin [#]bstan bcos rnam par bshad pa las nges pa'i don ma yin pa'i bstan pa ni 'di lta ste/_mdo'i sde dang /_dbyangs kyis bsnyad pa'i sde dang /_lung du bstan pa'i sde la sogs pa las bcom ldan 'das kyis don mdo tsam du smos shing rgya cher rnam par phye bas yang [#]rnam par phye
[\[73a.7\]]zhing bshad dgos pa gang yin pa'o/_/nges pa'i don gyi bstan pa ni 'di lta ste snga ma bzlog pa las rig par bya'o/_/mi mngon pa'i bstan pa ni 'di lta ste/_phal cher nyan thos kyi sde snod kyi bstan pa'o/_/rab tu phye ba'i bstan pa ni 'di lta ste/_phal cher theg pa chen po'i sde snod kyi
[\[73b\]]
[\[73b.1\]]bstan pa'o zhes 'byung ste/_bstan bcos rnal 'byor spyod pa'i sa las kyang de skad du bstan to/_/'phags pa shes rab kyi pha rol tu phyin pa'i 'grel pa las/_de la nges pa'i don gyi mdo sde zhes bya ba ni shes pa'i gang zag thams cad kyi nang na sangs rgyas mchog go/_/gtsug lag
[\[73b.2\]]gi yi ge thams cad kyi nang na sangs rgyas kyi chos [#]mchog go/_/tshogs mang po thams cad kyi nang na dge 'dun mchog go/_/sbyin pa btang bas longs spyod chen por 'gyur ro/_/tshul khrims bsrungs pas mtho ris su skye bar 'gyur ro zhes bya ba la sogs par bstan pa gang yin
[\[73b.3\]]pa de ni nges pa'i don gyi mdo yin no/_/gong ma skad du chos 'chad pa'i chos kyi mkhan po de la ni phan yon rnam pa lnga yod de/_longs spyod che ba dang /_mang po'i [#]yid du 'ong ba dang /_byad bzhin bzang ba dang /_sgra dang grags pa dang ldan pa dang /_ma 'ongs pa na mya ngan las 'das
[\[73b.4\]]par 'gyur ro zhes ston pa gang yin pa de ni nges pa'i don ma yin te/_ci'i phyir nges pa ma yin zhe na/_sbyin pas longs spyod 'thob par 'gyur ro zhes bshad pa ni don nges pa yin yang chos 'chad pa la ni zang zing gi sbyin pa med pas longs spyod [#]'thob par 'gyur ro zhes bstan pa ni longs
[\[73b.5\]]spyod thob par 'gyur ba yang chos 'chad pa'i gang zag gi rnam pa sna tshogs kyis sbyin pa'i bsngags pa brjod nas gzhan gyi ser sna'i sems bkrol ba dang /_bdag nyid kyi ser sna yang rab tu sel bas rgyu dang rkyen des longs spyod thob par 'gyur ba de'i phyir nges pa ma yin pa zhes bya'o [#]zhes 'byung
[\[73b.6\]]ngo /_/byang chub sems dpa'i sde snod chen po'i mdo las ni phan tshun ltos pa rnam pa dgus nges pa dang /_nges pa ma yin pa'i don ston par mdzad de/_dang po ni ji tsam du tshig 'bru rgyas pa gang yin pa de dag ni drang ba'i mdo zhes bya'o/_/ji tsam du don rgyas pa de dag ni nges pa'i don gyi mdo zhes
[\[73b.7\]]bya'o/_/gnyis pa ni lam yongs su bstan pa gang yin pa de dag ni drang ba'i don ces bya'o/_/'bras bu bstan pa gang yin pa de dag ni nges pa'i don ces bya'o/_/gsum pa ni kun rdzob kyi bden pa bstan pa gang yin pa de dag ni drang ba'i don ces bya'o/_/don dam pa'i bden pa bstan pa gang yin pa
[\[74a\]]
[\[74a.1\]]de dag ni nges pa'i don ces bya'o/_/bzhi pa ni las dang nyon mongs pa'i kun nas nyon mongs pa bstan pa gang yin pa de dag ni drang ba'i don ces bya'o/_/las dang nyon mongs pa zad par bstan pa gang yin pa de dag ni nges pa'i don ces bya'o/_/lnga pa ni kun nas nyon
[\[74a.2\]]mongs pa'i chos la smod pa gang yin pa de dag ni drang ba'i don ces bya'o/_/rnam par byang ba'i chos bsgrub par ston pa gang yin pa de dag ni nges pa'i don ces bya'o/_/drug pa ni 'khor ba la yongs su skyo zhing rgyab kyis [#]phyogs pa dang mya ngan las 'das pa [#]la mos par bya'o zhes ston pa gang yin pa [#]de
[\[74a.3\]]dag ni drang ba'i don ces bya'o/_/'khor ba dang mya ngan las 'das pa gnyis su med cing bye brag med par ston pa gang yin pa de dag ni nges pa'i don ces bya'o/_/bdun pa ni tshig 'bru rnam pa sna tshogs kyi bye brag bstan pa gang yin pa de dag ni drang ba'i don ces bya'o/_/shin tu zab cing mthong bar
[\[74a.4\]]dka' ba dang rig par dka' ba ston pa gang yin pa de dag ni nges pa'i don ces bya'o/_/brgyad pa ni tshig 'bru rgya cher bshad nas sems dga' bar byed pa gang yin pa de dag ni drang ba'i don ces bya'o/_/tshig 'bru dang sems thal ba lta bur ston pa gang yin pa de dag ni nges pa'i don ces bya'o/_/dgu
[\[74a.5\]]pa ni bdag dang sems can la sogs pa yod par ston pa dang /_gzhan yang tshor ba'i phung po rnam pa sna tshogs yod par rnam par 'jog la/_sems can la dbang byed pa med par ston pa gang yin pa de dag ni drang ba'i don ces bya'o/_/stong pa dang mtshan ma med pa la sogs pa dang /_
[\[74a.6\]]bdag yod pa ma yin pa la sogs pa dang rnam par thar pa gsum po ston pa gang yin pa de dag ni nges pa'i don ces bya'o zhes bshad do/_/'dus pa chen po'i mdo las kyang phan tshun ltos pa rnam pa bdun gyis ston par mdzad pa yang gnyis pa dang gsum pa ni mi 'byung ste rnam grangs gzhan [#]phal
[\[74a.7\]]cher ni [#]mthun no/_/de la bye brag yod pa yang 'dus pa chen po'i mdo las/_nges pa'i don ma yin pa'i mdo ni rjes su 'brang ba'i lam rnam par 'byed pa'o/_/nges pa'i don gyi mdo ni 'bras bur rnam par mi rtog pa'o zhes bshad do[#]/_/'di ni byang chub sems dpa'i sde snod kyi mdo las rgyu
[\[74b\]]
[\[74b.1\]]dang 'bras bu phan tshun ltos pa zhes bstan pa nyid do/_/rnam par mi rtog pa zhes bya ba ni lo tsA ba dag gis nor bar bsgyur te[#]/_gzhan yang 'dus pa chen po'i mdo las drang ba'i don gyi mdo ni phal cher sems can rnams la dge sdig gi mtshan nyid bstan pas chos thos pa de dag sems la spro ba
[\[74b.2\]]dang /_gdung ba skyed [#]par byed pa gang yin pa'o/_/nges pa'i don gyi mdo ni ji tsam du bshad pa gang yin pa des gdon mi za bar nyan pa dag gis sems [#]'dul ba 'thob par 'gyur ba gang yin pa'o zhes 'byung ste/_'di ni byang chub sems dpa'i sde snod kyi mdo las brgyad pa rgyas pa dang /_
[\[74b.3\]]bsdus pa phan tshun ltos pa bstan pa nyid de tshig mi mthun pa 'dra yang don mi mthun pa med do/_/byang chub sems dpa'i sde snod kyi mdo las/_thal ba lta bu zhes gsungs pa ni dul ba'i mdo nyid yin no/_/'phags pa mya ngan las 'das pa chen po'i mdo las ni nyan thos kyi theg pa
[\[74b.4\]]dang /_bla na med pa'i theg pa chen po la sogs pa phan tshun ltos pa rnam pa [#]bdun gyis nges pa dang nges pa ma yin pa ston te/_rgya cher de nyid las gsungs pa bzhin du rig par bya'o/_/mdo 'di nyid las nges pa dang nges pa ma yin pa'i bstan pa yang mi mngon pa dang /_rab tu phye ba'i
[\[74b.5\]]rnam pas nges pa dang nges pa ma yin par bshad pa mdzad do/_/gong du bstan pa bzhin du rnam par dbye bar bya'o/_/de ltar na bstan pa rnams las nges pa dang /_nges pa ma yin pa'i don rnam pa sna tshogs mi mthun pa'i phyir nges pa dang nges pa ma yin pa'i tshig gis bstan pa rnams la zab pa
[\[74b.6\]]dang zab pa ma yin pa zhes bcad du mi rung ngo /_/de la gsum pa brjod par bya ba'i gzhung gis [#]don zab pa dang zab pa ma yin pa'i [#]bye brag bstan pa yang /_rgya gar yul pa'i slob dpon dag gi bshad pa rnam pa gnyis yod de dang po ni slob dpon b+ha bya la sogs pas 'di skad du chos kyi 'khor lo
[\[74b.7\]]rnam pa gsum las bden pa bzhi ni dang po yin no/_/dgongs pa zab mo nges par 'grel pa la sogs pa ni gnyis pa yin te/_chos kyi mtshan nyid ston pa'i phyir ro/_/shes rab kyi pha rol tu phyin pa'i mdo rnams ni gsum pa yin te dmigs su med pa ston pa'i phyir ro zhes bshad de/_de dag
[\[75a\]]
[\[75a.1\]]gis rigs pa dang lung khungs su bstan pa dag ni gong du stong pa nyid legs par zin pa bstan pa'i skabs su bshad pa bzhin du rig [#]par bya'o/_/yul 'di pa'i slob dpon dag gi bshad pa yang rnam pa gnyis yod de/_kha cig na re chos kyi 'khor lo rnam pa
[\[75a.2\]]gsum po dag ni kun brtags rab tu sel ba tsam du zad do zhe'o/_/kha cig na re ngo bo nyid gsum po dag yongs su rdzogs par sel to zhes zer te/_bstan bcos lag na rin po che la sogs pa lta bu'o/_/gnyis pa ni slob dpon chos skyong la sogs pa'i gzhung gis/_kun brtags
[\[75a.3\]]bsal [#]ba tsam du zad kyi/_ngo bo nyid gnyis bsal ba ni ma yin pa'o zhes ston to/_/de dag gi gzhung nyid las kyang bshad pa rnam pa gnyis yod de/_dang po ni sde snod gsum pa yang dag bden pa na re ngo bo nyid rnam pa gsum yongs su rdzogs par bsal [#]nas ngo bo nyid med pa rnam pa gsum [#]
[\[75a.4\]]rnam par gzhag pa yin pas go rims bzhin du rnam par gzhag pa dang rnam par gzhag pa ma yin pa bstan par rig par bya'o zhe'o/_/gnyis pa ni sde snod gsum pa h+yan tsang na re/_ngo bo nyid rnam pa gsum las kun brtags bsal bar zad kyi/_ngo bo nyid gnyis ni ma yin no zhes zer te/_
[\[75a.5\]]gong du stong pa nyid legs par zin par [#]bshad pa'i skabs su bstan pa yin no/_/de dag gis brjod pa la zab pa dang zab pa ma yin pa yod pa yang dang po bden pa bzhi'i chos kyi 'khor lo bskor ba nyid la yang don rnam pa gnyis yod de/_mngon par 'du [#]byas pa dang bcas pa dang /_mngon
[\[75a.6\]]par 'du [#]byas pa med pa'o/_/de ni dngos po yod pa dang rnam par 'gyur ba'i bden pa bzhi ste/_chos kyi 'khor lo dang por bskor ba ni dang po la dgongs pa yin no/_/chos kyi 'khor lo gnyis pa ni kun brtags pa bsal ba kho na'o/_/chos kyi 'khor lo gsum pa ni ngo bo nyid med pa nyid rnam
[\[75a.7\]]pa gsum yongs su rdzogs par ston to/_/de la chos kyi 'khor lo gnyis pa dang gsum pas mtshan nyid med par ston pa yang don la ni zab pa dang zab pa ma yin pa zhes bya ba med do zhes bshad de/_bshad pa 'di dang sbyar na gnyis ka yang nges pa'i don yin no/_/'dir gsum pa
[\[75b\]]
[\[75b.1\]]la nges pa'i don ces bstan pa ni ngo bo nyid rnam pa gsum la sogs pa tshang bar bstan pa'i phyir ro/_/yang dag pa'i don du na shes rab kyi pha rol tu phyin pa'i mdo rnams kyang nges pa'i don yin mod kyi phal che ba'i dbang du mdzad pas de'i phyir nges pa ma yin pa zhes bstan te/_de'i phyir ngo bo nyid
[\[75b.2\]]med kyis [#]theg pa chen po bsdus pa'i 'grel pa byas pa las/_gzhan yang shes rab kyi pha rol tu phyin pa'i mdo las ji skad du/_byams pa ji snyam du sems/_kun brtags rnams las yang dag par yod pa ma yin pa ngo bo nyid gang yin pa de ci gzugs can nam/_gzugs can ma
[\[75b.3\]]yin pa zhig yin nam/_bcom ldan 'das ma lags so/_/gzhan gyi dbang rnams ming dang 'du shes kyis [#]brda dang tha snyad brjod pa'i ngo bo nyid gang yin pa de ci gzugs can nam/_gzugs can ma yin pa zhig yin nam/_bcom ldan 'das ma lags so/_/yongs su grub pa
[\[75b.4\]]rnams las stong pa nyid dang bdag med pa gang yin pa de ci gzugs can nam/_gzugs can ma yin pa zhig yin nam/_bcom ldan 'das ma lags so/_/byams pa rnam grangs des ni [#]'di ltar shes par bya ste/_kun brtags pa'i ngo bo nyid rnams ni gdon mi za bar yod pa ma yin
[\[75b.5\]]pa'o/_/gzhan gyi dbang gi ngo bo nyid rnams ni ming dang 'du shes kyis [#]brda dang tha snyad du yod pa kho na'o/_/yongs su grub pa'i ngo bo nyid rnams ni stong pa dang bdag med pa'i ngo bo nyid du yongs su rdzogs par yang dag pa nyid du yod de/_ngas de la dgongs pa'i phyir dgongs pas de dag la grangs
[\[75b.6\]]gnyis med do zhes bshad de/_'di lta ste/_gzugs la sogs pa'o zhes gsungs pa lta bu'o zhes 'byung ngo /_/gzhan yang de nyid las shes rab kyi pha rol tu phyin pa khungs su bzhag nas phung po lnga nas sangs rgyas kyi chos kyi bar du kun la yang ngo bo nyid rnam pa gsum yod par ston te/_rgya
[\[75b.7\]]cher de nyid las bstan pa bzhin no/_/gzhan yang shes rab kyi pha rol tu phyin pa rnam pa gnyis yod do[#]/_zab pa dang zab pa ma yin pa'o/_/de la zab pa ni nges pa'i don to/_/zab pa ma yin pa ni drang ba'i don te de'i phyir 'phags pa shes rab kyi pha rol tu phyin pa'i 'grel pa las/_gzhan yang chos
[\[76a\]]
[\[76a.1\]]ji lta bu zhig gis shin tu zab cing shes rab kyi pha rol tu phyin pa las khyad par can du gyur na shes rab kyi pha rol tu phyin pa ni kun dga' bo la yongs su gtad par mdzad la/_mdo sde gzhan dag ni byang chub sems dpa' dag la gtad par mdzad ce na/_smras pa/_shes
[\[76a.2\]]rab kyi pha rol tu phyin pa ni shin tu gsang ba'i chos ma yin la/_dam pa'i chos pad+ma dkar po'i mdo la sogs pa dag las/_dgra bcom pa rnams mngon par rdzogs par 'tshang rgya bar 'gyur bar lung ston pas/_byang chub sems dpa' dag gis yongs su 'dzin to/_/gzhan yang bcom ldan
[\[76a.3\]]'das kyis bsam gyis mi khyab pa rnam par thar pa'i mdo las ji skad du/_dgra bcom pa lnga brgya po dag bcom ldan 'das kyi zham 'bring na 'dug kyang thos par ma gyur te[#]/_/gal te thos par gyur na yang yongs su spyod par mi nus so zhes gsungs pa lta bu'o/_/gzhan yang shes rab
[\[76a.4\]]kyi pha rol tu phyin pa ni rnam pa gnyis yin te/_nyan thos dang [#]thun mong du gsungs pa dang gnas pa bcu las/_sa bcu pa'i byang chub sems dpa' chen po rnams kho na la gsungs pas sa [#]dgu pa dag gis kyang thos par bya ba ma yin na gsar du sems bskyed pa rnams lta smos kyang ci dgos
[\[76a.5\]]pa'o/_sa dang po yan chad kyis thos na yang so so nas mi mthun te/_shes rab kyi pha rol tu phyin pa'i [#]spyi'i mtshan nyid gcig kho na yin yang /_zab pa dang /_zab pa ma yin pa ni tha dad do zhes 'byung ste/_rgya cher de nyid las bshad pa bzhin no/_/des na shes rab gzhan sa dgu pa man chad
[\[76a.6\]]sa dang po yan chad kyis thos na yang so so nas mi mthun te/_shes rab kyi pha rol tu phyin pa'i spyi'i mtshan nyid gcig kho na yin yang /_zab pa dang /_zab pa ma yin pa ni tha dad do zhes 'byung ste/_rgya cher de nyid las bshad pa bzhin no/_/[#]des na shes rab kyi pha rol tu phyin pa la yang nges pa dang
[\[76a.7\]]bcas pa ma yin pa'i don yod par rig par bya'o/_/gzhan yang shes rab kyi pha rol tu phyin pa'i 'grel pa las/_thun mong dang thun mong ma yin pa'i shes rab kyi pha rol tu phyin pa zhes ston te/_mangs su dogs nas 'dir ma brjod do//_//bam po sum cu bzhi pa/_bcom ldan
[\[76b\]]
[\[76b.1\]]'das rigs kyi bu'am rigs kyi bu mo gang gis de bzhin gshegs pas chos thams cad ngo bo nyid ma mchis pa dang /_skye ba ma mchis pa dang /_'gag pa ma mchis pa dang /_gzod ma nas zhi ba dang /_rang bzhin gyis yongs su mya ngan las 'das pa nyid las brtsams nas gsungs
[\[76b.2\]]pa shin tu zab pa nges pa'i don bstan pa zhes bya ba 'di man chad ni gnyis pa bsod nams kyi khyad par yang dag par zhus pa'o/_/'di yang rnam pa gnyis te/_byang chub sems dpas zhu ba gsol ba dang /_de bzhin gshegs pas lan yang dag par gsungs pa'o/_/dang po yang rnam pa
[\[76b.3\]]gnyis te/_gang zag las brtsams nas zhus pa smos pa dang /_thos nas mos par bgyid pa zhes bya ba man chad kyis [#]chos spyod rnam pa bcu bskyed pas bsod nams mang nyung ji tsam skye bar 'gyur ba nyid yang dag par zhu ba'o/_/'di ni dang po ste gong du bstan pa lta bu'i ngo bo nyid med pa
[\[76b.4\]]nyid kyi tshig rab tu ston pa'i phyir shin tu zab pa nges pa'i don bstan pa zhes bya ba gsungs so zhes bya ba'i tha tshig go/_/thos nas mos par bgyid pa dang /_yi ger [#]'drir stsol ba dang /_yongs su bsrung ba dang /_mchod pa dang /_yang dag par 'grel pa dang /_'chang
[\[76b.5\]]ba dang /_klog pa dang /[# ]kha don bgyid pa dang /_tshul bzhin du sems pa dang /_bsgom pa'i rnam pas sbyor bar bgyid pas de bsod nams ji tsam bskyed [#]par 'gyur lags/_de skad ces gsol pa dang zhes bya ba [#]ni gnyis pa chos spyod rnam pa bcu bskyed pas bsod nams mang nyung [#]ji
[\[76b.6\]]tsam bskyed par 'gyur ba nyid yang dag par zhus pa ste/_chos spyod rnam pa bcu po 'di dag ni sngar gong du bshad pa bzhin du rig par bya'o/_/de nas bcom ldan 'das kyis byang chub sems dpa' don dam yang dag 'phags la 'di skad ces bka' stsal to/_/don dam yang dag 'phags
[\[76b.7\]]rigs kyi bu 'am/_rigs kyi bu mo de ni bsod nams dpag tu med/_grangs med pa bskyed pa/_dper bya ba sla ba ma yin yang ngas deng 'dir khyod la mdor bsdus nas phyogs cung zad cig bshad par bya'o zhes bya ba la sogs pas ni gnyis pa de bzhin gshegs pas lan yang
[\[77a\]]
[\[77a.1\]]dag par gsungs pa bstan to/_/'di yang rnam pa gnyis te/_mchog gi bsngags pa brjod nas bshad par gnang ba dang /_zhus pa bzhin du lan yang dag par gsungs pa'o/_/'di ni dang po ste/_mdo nyid kyis brda phrad par zad do/_/dper na sen mo
[\[77a.2\]]la gnas pa'i sa'i rdul gang yin pa de ni sa la gnas pa'i rdul rnams dang bskrun na brgya'i char yang nye bar mi 'gro zhing /_stong gi cha dang /_'bum gyi cha dang /_grangs dang /_cha dang /_bgrang ba dang /_dpe dang /_rgyur yang nye bar mi 'gro'o zhes bya ba la sogs pas ni gnyis
[\[77a.3\]]pa de bzhin gshegs pas lan yang dag par bstan to/_/'di yang rnam pa gnyis te/_dpe [#]rnam pa gnyis smos nas/_shin tu zab pa'i khyad par bstan pa dang /_de bzhin du zhes bya ba man chad kyis [#]dpe dang don du sbyar nas bsod nams kyi khyad par bstan to/_/dang po dpe bstan pa yang
[\[77a.4\]]rnam pa gnyis su dbye ste/_sen mo'i sa'i dpe dang ba lang gi rjes kyi dpe'o/_/mdo 'di las ni cha rnam pa brgyad kyis [#]bsod nams kyi khyad par ston par mdzad de/_brgya'i cha dang /_stong gi cha dang /_brgya stong gi cha dang /_grangs kyi cha dang /_rtsis kyi cha dang /_bgrang ba dang /_
[\[77a.5\]]dpe'i cha dang /_rgyu'i cha'o/_/mchog tu zla med pa'i mdo dang /_ngo mtshar rmad du byung ba'i mdo las kyang cha rnam pa brgyad kyis ston te/_mdo 'di dang mthun no/_/byang chub sems dpa'i sde snod kyi mdo las grangs 'di dang mthun par 'byung yang cha phyi ma lnga po grangs dang cha dang
[\[77a.6\]]bgrang ba dang [#]dpe dang rgyu zhes bya ba dang /_rgya gar skad du 'byung ste/_de dag las snga ma bzhi ni gsung rab las bstan pa dag dang sbyar na go rims bzhin du grangs dang /_cha dang /_bgrang ba dang /_dpe dang sbyar bar bshad de/_'phags pa shes rab kyi pha rol tu phyin pa rdo rje gcod
[\[77a.7\]]pa'i 'grel pa las kyang grangs dang /_cha dang /_bgrang ba dang /_dpe dang sbyar bar [#]bshad do/_/'phags pa rdo rje gcod pa dang 'khor lo bcu pa'i mdo las ni cha rnam pa bcu bstan to[#]/_/brgya stong gi 'og tu yang bye ba dang /_khrag khrig gi chas bsnan [#]na'o/_/'phags pa shes rab kyi
[\[77b\]]
[\[77b.1\]]pha rol tu phyin pa'i mdo las ni cha rnam pa bcu gsum 'byung bas brgya stong gi 'og tu yang cha rnam pa lnga bsnan pa 'di lta ste/_bye ba'i cha dang bye ba brgya'i cha dang [#]/_bye ba stong gi cha dang /_bye ba brgya stong gi cha dang bye ba khrag khrig gi cha'o/_/de la cha rnams kyi bye brag bshad pa yang slob dpon yang dag bden
[\[77b.2\]]pas bsgyur ba shes rab kyi pha rol tu phyin pa rdo rje gcod pa'i mdo las brgya'i char yang nye bar mi 'gro'o/_/stong dang khri dang 'bum gyi char yang nye bar mi 'gro'o/_/bgrang ba dang grangs su yang nye bar mi 'gro ba nas mthu stobs dang rnam pa dang rjes su mthun pa dang /_dpe'i bar du nye bar mi 'gro'o
[\[77b.3\]]zhes [#]'byung ste/_slob dpon yang dag bden pas bshad pa'i 'grel pa las don rnam pa lnga smos nas 'di khyad par du 'phags shing /_de dman pa yin par rab tu bstan pa yin te/_grangs kyi tshad las brtsams pa'i phyir khyad par du 'phags pa dang mthu stobs las brtsams pa'i phyir
[\[77b.4\]]khyad par du 'phags pa dang rnam pa las brtsams pa'i phyir khyad par du 'phags pa dang rjes su mthun pa las brtsams pa'i phyir khyad par du 'phags pa dang dpe las brtsams pa'i phyir khyad par du 'phags pa'o/_/de la grangs kyi tshad ces bya ba ni grangs kyi tshad kyi mthar gtugs kyang nye bar mi 'gro
[\[77b.5\]]ste/_mdo las brgya'i char yang nye bar mi 'gro ba zhes bya ba nas/_grangs su yang nye bar mi 'gro'o zhes gsungs pa'i bar dag go/_/mthu stobs zhes bya ba ni 'di lta ste/[ #]ji ltar 'dod pa bzhin du theg pa gsum gyi 'bras bu khyad par du 'phags pa thos pas yid bzhin gyi nor bu [#]rin po
[\[77b.6\]]che khyad par du 'phags pa mngon par 'grub pa ste/_brdar btags pa'i 'jig rten pa yid bzhin gyi nor bu [#]rin po che ri rab ri'i rgyal po tsam stong gsum gyi stong chen po'i 'jig rten gyi khams yongs su gang ba la yang theg pa gsum gyi 'bras bu 'thob pa'i mthu stobs 'di lta bu med pa'i phyir ro/_/
[\[77b.7\]]rnam pas khyad par du 'phags pa zhes bya ba la rnam pa ni rnam pa lnga ste/_sde snod lnga'i don nyid de de bzhin gshegs pa dang /_yang dag pa'i chos dang /_chos kyi sku dang /_'jig rten las 'das pa'i chos dang /_rang bzhin rnam par dag pa'o/_/sde snod lnga'i don nyid ni rnam pa'i don yin te/_de
[\[78a\]]
[\[78a.1\]]bzhin nyid kyi rnam pa gcig la sde snod lnga'i don yod pas/_dang pos ni ngo bo nyid bdag nyid bstan to/_/gnyis pas ni rgyu rab tu bstan to/_/gsum pas ni 'bras bu bstan to/_/bzhi pas ni yon tan bstan to/_/lnga pas ni thun mong ma yin pa bstan te/_
[\[78a.2\]]rnam par mi rtog pa'i ye shes kho nas brnyes par bya ba yin pa'i phyir ro/_/lnga po 'di lta bu dag ni rnam pa'i don yin la zang zing gi sbyin pa'i bsod nams de dag la don lnga po 'di lta bu'i rnam pa med pas de'i phyir nye bar mi 'gro'o/_/de la rjes su mthun pa zhes bya bas ni rgyu dang 'bras bu
[\[78a.3\]]rjes su mthun par gyur pa bstan te/_'di ltar theg pa chen po la mos pa gang yin pa des ni de bzhin nyid rtogs [#]par 'gyur la/_sbyin pa btang ba'i bsod nams kyi de bzhin nyid dang /_rjes su mthun par mi 'gyur bas rjes su mthun pa de lta bu med pa'i phyir nye bar mi 'gro'o/_/de la
[\[78a.4\]]dpe zhes bya ba ni de bzhin nyid 'di nyid chos kyi dam pa [#]yin te/_chos gzhan 'di dang mtshungs pa gang yang med pa'i phyir dper byar rung ba med do zhes 'byung ste/_zhib tu de nyid las bshad pa bzhin no/_/bo de le'u chis bsgyur ba'i rdo rje gcod pa las ni brgya'i char yang mi phod do/_/stong gi char
[\[78a.5\]]yang mi phod do/_/brgya stong gi char yang mi phod do/_/grangs kyi char yang mi phod do/_/rgyu'i char yang mi phod pa nas bgrang ba dang /_dpe'i bar du yang mi bzod do zhes 'byung ste/_slob dpon dbyig gnyen gyis 'phags pa shes rab kyi pha rol tu phyin pa rdo rje gcod pa'i 'grel pa mdzad pa
[\[78a.6\]]las ni [#]khyad par du 'phags pa rnam pa bzhi las brtsams nas mchog dang dman pa'i khyad par bstan [#]te/_de'i phyir tshig le'ur byas pa las/_grangs dang mthu dang mtshungs med 'phags pa dang /_/mtshungs pa med pa'i rgyu yang de bzhin te/_/'jig rten pa yi chos ni thams
[\[78a.7\]]cad kyis/_/dper byar rung ba dag ni rnyed mi 'gyur/_/zhes 'byung ngo /_/'di nyid kyi 'grel pa las 'dis ni don ci zhig ston ce na/_bsod nams snga ma bas bsod nams 'di khyad par du 'phags par ston to/_/ji ltar 'phags she na/_grangs kyis [#]khyad par du
[\[78b\]]
[\[78b.1\]]'phags pa dang mthus khyad par du 'phags pa dang /_mtshungs pa med pas khyad par du 'phags pa dang /_rgyus khyad par du 'phags pa ste/_de'i phyir tshig le'ur byas pa las/_'jig rten pa yi chos ni thams cad kyis[#]/_/dper byar [#]rung ba dag ni rnyed mi 'gyur/_/zhes bstan pa
[\[78b.2\]]yin no/_/de la grangs kyis khyad par du 'phags pa ni/_mdo las brgya'i char yang mi phod pa nas bgrang ba dang /_dpe'i bar du yang [#]mi bzod pa'o zhes gsungs pa ste/_grangs kyi tshad med pa'i phyir de las gzhan pa'i grangs rnams kyang brjod par rig par bya'o/_/mthus khyad par du
[\[78b.3\]]'phags pa ni mdo las char yang mi phod do zhes gsungs pa'i phyir ro/_/mtshungs pa med pas [#]khyad par du 'phags pa ni bsod nams 'di grangs su de mi bgrang ba'i phyir te mdo las bgrang bar yang mi phod do zhes gsungs pa'i phyir ro/_/rgyus [#]khyad par du 'phags pa ni rgyu dang 'bras bu'i tshul
[\[78b.4\]]tsam gyis mtshungs pa yang med de/_'di'i rgyu dang 'bras bu las khyad par du 'phags pa'i phyir mdo las rgyu'i bar du [#]mi bzod do zhes gsungs pa yin te/_chos 'di dag gis khyad par du 'phags shing 'jig rten na chos gang gis 'di'i dper [#]byar rung ba med pa'i phyir tshig le'ur byas pa las/_
[\[78b.5\]]'jig rten pa yi chos ni thams cad kyis/_/dper byar rung ba dag ni rnyed mi 'gyur/_/zhes bstan te/_de ltar na 'di'i bsod nams la ltos na de'i bsod nams shin tu chung bas de'i phyir chos gang yang de'i dper rung ba med do zhes 'byung ngo /_/slob dpon rdo rje drang srong gi 'grel pa las brgya'i
[\[78b.6\]]char yang mi phod do zhes bya ba la sogs pa ni grangs khyad par du 'phags pa ste/_'dis ni zag pa dang bcas pa'i bsod nams ni zad pa'i chos can yin pas [#]de'i phyir tshad yod pa yin la zag pa med pa'i dag pa'i [#]chos ni zad pa med pa'i chos yin te/_grangs kyi tshad kyang med pas khyad par du
[\[78b.7\]]'phags pa yin no zhes bstan to/_/char yang mi phod ces bya ba ni mthus khyad par du 'phags pa ste/_'di ltar zag pa med pa'i dge ba'i chos kyi bsod nams kyi stobs ni zag pa dang bcas pa'i dge ba'i chos las khyad par du 'phags pa'i phyir mthus khyad par du 'phags pa zhes bya'o/_/
[\[79a\]]
[\[79a.1\]]bgrang ba'i char yang mi phod ces bya ba ni mtshungs pa med pas khyad par du [#]'phags pa ste/_bgrang ba de gong nas gong du shin tu phra zhing tha mar cung zad cig yod pa'i char yang [#]mi phod pas na/_de'i phyir mtshungs pa med pas khyad par du 'phags pa zhes bya ste/_
[\[79a.2\]]'dis ni zag pa med pa'i dge ba'i [#]chos de gal te gzugs can zhig yin na ni nam mkha' dang chos kyi dbyings kyis kyang shong bar mi 'gyur te/_'di ltar zag pa dang bcas pa ni zad pa'i chos can gzugs can [#]yin la/_'dus ma byas ni zag pa med pa'i chos can yin pa'i phyir te/_ci ste
[\[79a.3\]]mtshungs pa ma yin pa tha na til 'bru gcig cha khri phrag du ma tsam du gses pa [#]tsam yod na yang ri rab la sgrib pas lus chud zos pa dag gis phan tshun bsgrun [#]du mi rung ngo zhes bya ba'i tha tshig [#]go/_/rgyur yang mi bzod do zhes bya ba ni rgyus khyad par du 'phags pa ste rgyu dang 'bras bu mi mtshungs par
[\[79a.4\]]ston to/_/rin po che dang zag pa dang bcas pa'i dge ba dag ni khams gsum gyi rnam par smin pa thob pas rgyu dang 'bras bu gnyis ka dman pa yin la/_zag pa med pa'i dge bas ni mthar 'bras bu sangs rgyas su 'grub par 'gyur bas rgyu dang 'bras bu gnyi ga khyad par du 'phags pa'i phyir rgyu
[\[79a.5\]]dang 'bras bu mi mtshungs pa zhes bya'o zhes 'byung ngo /_/mdo 'di las gsungs pa'i cha snga ma gsum ni ming nyid kyis brda phrad par zad do/_/de la grangs kyi cha zhes bya ba ni sa bcu'i mdo sde'i [#]'grel pa las de la grangs zhes bya ba ni gcig phrag gnyis la gnyis so/_/gnyis phrag gnyis la
[\[79a.6\]]bzhi'o zhes bya ba la sogs pa'o zhes [#]bshad do/_/slob dpon yon tan byin gyis 'phags pa shes rab kyi pha rol tu phyin pa rdo rje gcod pa'i mdo'i 'grel pa byas pa las de la grangs zhes bya ba ni gnas skabs drug po dag ste/_de las 'das pa phan chad ni bgrang bar mi nus so zhes 'byung ste/_
[\[79a.7\]]mdzod kyi bstan bcos las ni grangs phra ba nas brtsegs pa'i 'gres drug cu ston to/_/sangs rgyas phal po che'i mdo las ni 'gres brgya nyi shu 'byung ngo /_/'dir ni re zhig mdzod kyi bstan bcos las bshad pa dang sbyar ba'i phyir drug cu zhes bstan to/_/rdo rje drang srong gi 'grel pa dang sbyar na de las
[\[79b\]]
[\[79b.1\]]cha snga ma lnga ni kun kyang grangs kyi cha zhes bya'o [#]zhes bstan te/_de'i phyir de nyid las brgya'i char yang mi phod do zhes bya ba la sogs pas ni grangs khyad par du 'phags pa'o zhes bshad pa yin no/_/de la bgrang ba'i cha zhes bya ba ni 'phags pa sa bcu'i mdo'i 'grel pa las/_bgrang ba zhes bya ba ni
[\[79b.2\]]gcig nas brtsegs pa dang bcu las bskyed pa la sogs pa'o zhes bshad do/_/bstan bcos bye brag tu bshad pa chen po las/_grangs zhes bya ba'i chos ci yin zhe na/_smras pa tshul bzhin du 'gyur ba'i yid kyi las dang de'i [#]rten du gyur pa thabs mkhas pa'i shes pa rnams so/_/'dir grangs
[\[79b.3\]]zhes bya ba yang bgrang bar bya ba 'bras dang /_til la sogs pa'i dngos po'i grangs brgya stong la sogs pa la bya ba ma yin gyi ji tsam du bgrang bar nus pa'i chos la bya bas de grangs zhes bshad do zhes bya ba nas 'di ltar phung po bzhi ni grangs kyi ngo bo nyid yin no zhes bya ba'i bar du [#]bstan to/_/
[\[79b.4\]]gzhan yang de nyid las bgrang ba zhes bya ba'i chos ci yin zhe na/_smras pa tshul bzhin du rnam par 'gyur ba'i dag gi las dang /_de'i rten du gyur pa thabs mkhas pa'i shes pa rnams so/_/'dir bgrang ba zhes bya ba yang bgrang ba'i grangs gcig dang /_bcu dang /_brgya dang /_stong dang /_
[\[79b.5\]]khri dang /_'bum la sogs pa'i chos la bya ba ma yin gyi ji tsam du bgrang bar nus pa'i chos la bya bas bgrang bar nus pa'i chos de la de'i phyir bgrang ba zhes bshad do [#]zhes bya ba nas/_'di ltar phung po lnga ni bgrang ba'i ngo bo nyid do zhes bya ba'i bar du bstan to/_/bshad pa 'di dang sbyar na grangs dang
[\[79b.6\]]bgrang bar nus pa'i thabs mkhas pa'i shes pa la sogs pa las bgrang ba dang /_grangs zhes bya bar ston te/_de lta bu'i don dang ldan yang 'dir ni re zhig bshad pa snga ma ltar sbyar ro/_/de la cha zhes bya ba ni yon tan gyi 'grel pa las/_char yang mi phod do bgrang bar yang mi phod do zhes 'byung yang /_
[\[79b.7\]]'dir ni cha shin tu phra ba'i don la [#]brten nas bshad de[#]/_'di ltar 'chang ba dang 'dzin pa'i bsod nams ni [#]mchog tu phra ba'i ngo bo nyid de/_bsod nams shin tu mang bas snga mas bsgrub par mi nus te/_dpag pa'i cha'i mthar gtugs pa tsam du yang mi mtshungs pas shin tu phra ba yang de dang 'dra na
[\[80a\]]
[\[80a.1\]]gzhan thams cad lta smos kyang ci dgos zhes bshad do/_/bstan bcos mngon pa kun las btus pa las ni/_bgrang ba dang cha gnyi ga yang grangs zhes bshad de de'i phyir de nyid las grangs ni rnam pa gnyis te bgrang ba'i grangs dang /_nges pa'i grangs so/_/
[\[80a.2\]]de la bgrang ba'i grangs ni 'di lta ste/_pha rol tu phyin pa drug po dag go/_/nges pa'i grangs ni 'di lta ste/_pha rol tu phyin pa'i grangs ni drug po kho na yod pas de las mi mang mi nyung ngo zhes bshad do/_/dpe'i cha zhes bya ba ni yon tan byin gyi 'grel pa las dpe'i char yang mi phod do zhes bya ba ni ji ltar bu
[\[80a.3\]]mo gzhon nu ma la zla ba'i gdong zhes brjod pa lta bu ril zla ba 'dra'o zhes brjod pa ma yin gyi mdog mdangs cung zad tsam zhig gi cha de'i mtshan nyid dang mtshungs pas so/_/snga ma'i bsod nams ni de lta [#]ma yin te/_cung zad tsam zhig 'dra zhing dper bya ba yang med pas so/_/rgyur yang nye bar mi
[\[80a.4\]]'gro'o zhes bya bas ni mtha' bstan te/_'di ni grangs dang bgrang ba dang cha dang /_dpe zhes bya ba bzhi po dag gi nang na mchog tu tha mar gyur pa gcig gi [#]mtha' yin pa'i phyir/_grangs la sogs pa las rgyur yang nye bar mi 'gro ba zhes bshad do/_/gzhan yang rgyur yang nye bar mi 'gro'o zhes
[\[80a.5\]]bya ba ni grangs kyi mtha' kho na yin pas 'di ni rgya gar yul pa rnams kyi grangs kyi nang nas tha [#]mar gyur pa'i ming yin no/_/de ni yul 'di pa'i grangs kyi mtha'i ming rje lta bu yin yang rje'i dngos ni ma yin te/_yul 'dir grangs kyi ming nyung bas rnam pa bcu drug las med la/_rgya gar yul pa rnams
[\[80a.6\]]la [#]ni grangs kyi ming drug cu yod pas so/_/slob dpon dbyig gnyen dang yon tan byin gyis 'phags pa rdo rje gcod pa'i 'grel pa las/_rgyur [#]yang nye bar mi 'gro'o zhes bya ba'i don gang zhe na/_de'i bsod nams kyi cha shas chung ngus ni 'bras bu mchog gi rgyu'i ngo bo nyid du mngon par 'grub par
[\[80a.7\]]'gyur la/_snga ma'i bsod nams kyi ni rgyu'i ngo bo nyid du mngon par 'grub par mi 'gyur la/_'bras bu yang dag pa nyid kyang mi 'thob pa'i phyir ro zhes bshad do/_/ba lang gi rjes kyi chu ni rgya mtsho chen po bzhi'i chu dang bsgrun [#]na brgya'i char yang nye bar mi 'gro ba nas rgyu'i bar du yang nye bar mi 'gro'o
[\[80b\]]
[\[80b.1\]]zhes bya ba ni gnyis pa ba lang gi rjes kyi chu'i dpes bstan pa ste/_snga ma bzhin du rig par bya'o/_/de bzhin du drang ba'i don gyi mdo sde rnams thos te mos pa nas bsgom pa'i rnam pas sbyor bar byed pa'i bar gyi bsod nams 'thob pa gang yin pa de ni nges pa'i don bstan pa'i mdo sde 'di thos
[\[80b.2\]]nas mos pas bsags pa'i bsod nams bsgom pa'i rnam pas sbyor ba'i bar gyis bsags pa'i bsod nams dang bsgrun [#]na brgya'i char yang nye bar mi 'gro ba nas/_rgyu'i bar du yang nye bar mi 'gro'o/_/de skad ces bka' stsal pa dang zhes bya ba ni gnyis pa dpe dang don du sbyar nas
[\[80b.3\]]bsod nams kyi khyad par bstan pa ste/_mdo nyid kyis brda phrad par zad do/_/de nas byang chub sems dpa' don dam yang dag 'phags kyis yang bcom ldan 'das la 'di skad ces gsol to/_/bcom ldan 'das dgongs pa zab mo nges par 'grel pa'i chos kyi rnam grangs las
[\[80b.4\]]bstan pa 'di'i ming ci lags/_bdag gis ji ltar gzung bar bgyi zhes bya ba 'di man chad ni rnam pa lngar phye ba'i tha ma bka' bzhin du spyod pa spyad pa'i phyogs zhes bya ba ston par mdzad do/_/'di yang rnam pa gnyis te/_byang chub sems dpas zhu ba gsol pa dang /_de bzhin
[\[80b.5\]]gshegs pas lan yang dag par gsungs pa'o/_/'di ni dang po ste 'dir ni zhu ba'i dngos po bstan pa'i ming dang /_ji ltar gzung ba rnam pa gnyis zhus pa yin no/_/bcom ldan 'das kyis byang chub sems dpa' don dam yang dag 'phags la bka' stsal pa/_rigs kyi bu 'di
[\[80b.6\]]ni don dam pa nges pa'i don bstan pa zhes bya ste/_don dam pa nges pa'i don bstan pa 'di khyod kyis yongs su gzung [#]bar bya'o zhes bya ba la sogs pa ni gnyis pa de bzhin gshegs pas lan yang dag par gsungs pa ston to/_/'di yang rnam pa gnyis te zhus pa bzhin du lan yang dag
[\[80b.7\]]par bstan pa dang /_bstan pa gsungs pa'i phan yon khyad par du 'phags pa bstan pa'o/_/'di ni dang po ste 'di ltar bstan pa 'di'i ming ni don dam pa nges pa'i don bstan pa [#]zhes bya ba yin pas/_ming 'di ji lta ba bzhin du yongs su spyad par bya'o zhes bya ba'i tha tshig go/_/don dam
[\[81a\]]
[\[81a.1\]]pa nges pa'i don bstan pa 'di bshad pa na 'khor 'dus pa chen po de las srog chags drug 'bum ni bla na med pa yang dag par rdzogs pa'i byang chub kyi sems skyes so zhes bya ba la sogs pas ni gnyis pa bstan pa gsungs pa'i phan yon khyad par du 'phags pa ston to/_/
[\[81a.2\]]phan yon gyi khyad par du [#]'phags pa rnam pa bzhi yod pas de nyid las rnam pa bzhir dbye ste/_'di ni phan yon dang po'o/_/bstan bcos rnal 'byor spyod pa'i sa dang sbyar na ni phan yon rnam pa lnga yod par bshad de/_de'i phyir de nyid las lnga po 'di dag ni sangs rgyas dang byang chub sems
[\[81a.3\]]dpa' rnams kyis sems can rnams [#]la chos bstan pa'i 'bras bu'i phan yon rgya che ba yin par rig par bya ste/_lnga gang zhe na de dag las sems can kha cig ni dam pa'i chos bstan pa de nyid kyi tshe chos rnams la chos kyi mig rdul med cing dri ma dang bral ba skyed par 'gyur ro/_/de dag
[\[81a.4\]]las sems can kha cig ni dam pa'i chos bstan pa'i mod la zag pa zad pa thob par 'gyur ro/_/de dag las sems can kha cig ni bla na med pa yang dag par rdzogs pa'i byang chub tu sems skyed [#]par byed do/_/de dag las sems can kha cig dam pa'i chos thos pa de nyid kyi mod la byang chub
[\[81a.5\]]sems dpa'i bzod pa mchog thob par 'gyur ro/_/sangs rgyas rnams dang byang chub sems dpa' rnams kyis [#]dam pa'i chos bstan pas lung dpog pa dang kha ton byed pa dang /_yang dag par bsgrub pa gcig nas [#]gcig tu brgyud pa'i tshul gyis dam pa'i chos kyi tshul yun ring du gnas
[\[81a.6\]]par byed par 'gyur te/_lnga po 'di dag ni chos bstan pa'i 'bras bu'i phan yon rgya che ba yin par rig par [#]bya'o zhes 'byung ngo /_/mdo 'di las ni phan yon rnam pa bzhi bstan te/_phyi ma rnam pa gcig ma tshang ngo /_/mdo gzhan phal che las ston par mi mdzad do/_/phan yon rnam pa bzhi
[\[81a.7\]]las 'di [#]ni dang po sems bskyed pa'i phan yon yin [#]te 'phags pa shes rab kyi pha rol tu phyin pa'i 'grel pa'i nang nas skye ba med pa'i le'u las byang chub rnam pa lnga gang [#]zhe na/_smras pa/_shin tu nges pa'i rjes su mthun pa'i bzod pa dang mi skye ba'i chos la [#]bzod pa dang /_byang chub rnam pa gsum
[\[81b\]]
[\[81b.1\]]mo zhes 'byung ste/_sa'i mdun rol pa dang sa la gnas pa dang /_theg pa gsum gyi mi slob pa'i byang chub dang rnam pa lnga'o/_/gzhan yang byang chub rnam pa lnga yod de/_dang po ni sems bskyed pa'i byang chub ste/_tshe rabs grangs med pa nas bla na med pa yang dag par rdzogs pa'i byang chub
[\[81b.2\]]gnyer ba'i ched du sems bskyed pa'i phyir byang chub ces bya ste 'di rgyu la 'bras bu btags pa'o/_/gnyis pa ni sems zil gyis gnon pa'i byang chub ste/_nyon mongs pa rnams spangs nas sems btul te/_pha rol tu phyin pa rnams spyod pa gang yin pa'o/_/gsum pa ni rig pa'i byang
[\[81b.3\]]chub ste/_dus gsum gyi chos rnams la rang bzhin gyis yod pa'i spyi'i mtshan nyid dang /_bye brag gi mtshan nyid du blta ba dang chos rnams mthar rnam par dag pa nyid du rnam par 'byed cing gzhal ba 'di lta ste/_shes rab kyi pha rol tu phyin pa gang yin pa'o/_/bzhi pa ni nges par 'byung
[\[81b.4\]]ba mthar thug par 'gyur ba'i byang chub ste/_shes rab kyi pha rol tu phyin pa las thabs mkhas pa thob pa'i phyir shes rab kyi pha rol tu phyin pa la mngon par zhen pa med par nyon mongs pa thams cad bkag pa dang phyogs bcu thams cad kyi sangs rgyas rnams mthong ba dang /_mi skye ba'i
[\[81b.5\]]chos la bzod pa thob nas khams gsum las nges par 'byung zhing /_thams cad mkhyen pa'i gnas su phyin pa gang yin pa'o/_lnga pa ni [#]bla na med pa'i byang chub ste byang chub kyi snying po la bzhugs te/_nyon mongs pa'i bag chags bcom nas bla na med pa yang dag par rdzogs pa'i byang chub
[\[81b.6\]]brnyes pa gang yin pa'o zhes bshad do/_/sde snod gsum pa rna rings kyis bshad pa las bstan pa'i rigs yan chad ni/_sems bskyed pa'i gnas skabs zhes bya'o/_/de'i 'og ma'i [#]sems sum cu po dag ni sems gdul ba'i gnas skabs zhes bya'o/_/sa dang po nas sa bdun pa
[\[81b.7\]]man chad ni rig pa'i gnas skabs zhes bya'o/_/sa brgyad pa dang dgu pa dang bcu pa dag ni nges par 'byung ba mthar thug par 'gyur ba'i gnas skabs zhes bya'o/_/gya nom par sangs rgyas pa [#]gang yin pa de ni bla na med pa'i gnas skabs zhes bshad do/_/'dir bshad pa lnga po 'di dag la
[\[82a\]]
[\[82a.1\]]brten [#]nas mdo'i tshig 'di bshad pa bya na/_de la bla na med pa yang dag par rdzogs pa'i byang chub ces gsungs pa ni yongs su btsal bar bya ba'i byang chub ste/_yongs su btsal bar bya ba'i byang chub la sems bskyed par zhes gsungs pa ni yongs su tshol ba'i
[\[82a.2\]]sems bskyed par nus pa'i phyir/_byang chub kyi sems skye'o zhes gsungs pa yin te/_'di ni rnam pa lnga [#]las dang po'i byang chub gnyis la bya'o/_/kha cig na re 'di ni gsum pa rig pa'i byang chub po zhes zer te/_de ci'i phyir zhe na/_slob dpon rdo rje drang srong gis [#]sa dang po'i byang chub sems
[\[82a.3\]]dpa' sems bskyed pa'i phyir ro zhes bshad pas so/_/yang na yongs su tshol ba zhes bya ba ni yongs su tshol ba'i sems rnam pa lnga po dag dang sbyar te/_rgyu'i gnas skabs la gnas pa kho na'o zhe'o/_/nyan thos sum cu ni rdul spangs shing dri ma dang bral nas chos rnams la chos kyi mig rnam
[\[82a.4\]]par dag pa thob bo zhes bya bas ni gnyis pa rdul dang dri ma dang bral ba'i phan yon bstan to/_/bstan pa 'di thos pas phan yon rnam pa gnyis thob par 'gyur ba ste/_rdul spangs nas dri ma dang bral ba'i phan yon dang /_chos kyi mig rnam par dag pa thob pa'i phan yon no/_/phan yon rnam pa
[\[82a.5\]]'di gnyis kyang bstan pa rnams las [#]so so nas bshad pa mi mthun pas bstan bcos bye brag tu bshad pa chen po las/_mdo las ji skad du bcom ldan 'das kyis [#]chos kyi rnam grangs 'di bshad pa na tshe dang ldan pa kun shes kauN+Di [#]n+ya dang /_lha'i bu brgyad khri rdul rnams spangs shing dri ma dang
[\[82a.6\]]bral nas chos rnams la chos kyi mig rnam par dag pa skyes so zhes gsungs pa lta bu ste/_de la rdul spangs pa zhes bya ba ni 'di lta ste/_bag la nyal spangs pa'o/_/dri ma dang bral ba zhes bya ba ni 'di lta ste/_kun nas dkris pa dang bral ba'o/_/chos rnams la zhes bya ba ni 'di lta ste/_'phags
[\[82a.7\]]pa'i bden pa bzhi po dag las [#]so/_/chos kyi mig rnam par dag pa skyes so zhes bya ba ni 'di lta ste/_'phags pa'i bden pa bzhi mthong ba'i dbang gis chos kyi mig rnam par dag pa skyes par gyur pa'o zhes bshad do/_/bstan bcos chos mngon pa sna tshogs kun las btus pa las/_mdo
[\[82b\]]
[\[82b.1\]]las ji skad du rdul spangs shing dri ma dang bral nas chos rnams la chos kyi mig yang dag par skyes so zhes gsungs pa de ni mthong ba'i lam gyi dbang du mdzad nas gsungs pa ste/_chos kyi bzod pa rnams kyis [#]ni rdul rnams spangs so/_/chos kyi shes pa rnams kyis ni dri ma dang bral te/_
[\[82b.2\]]'di ltar de dag gi dbang [#]gis thog ma kho nar bden pa rnams la 'phags pa'i mig shin tu gya nom pas ngo bo nyid byed pa'i phyir ro/_/chos kyi bzod pas rdul spangs pa ni 'di ltar chos kyi bzod pa rnams kyis nyon mongs pa'i rdul thams cad gtan du spangs pa'i phyir ro/_/chos shes pas dri ma
[\[82b.3\]]dang bral ba ni 'di ltar chos shes pa rnams kyis sgrib pa'i dri ma spangs pa nas/_rten dang thob pa skyes pa'i phyir ro/_/gzhan yang bzod pa dang shes pa gnyis pa'i gnas skabs dang /_go rims bzhin du sbyar nas bshad par bya ste/_yongs su shes par gyur pa'i phyir dang gtan du spangs
[\[82b.4\]]pa'i phyir lam dang thob pa rnam par dag par 'gyur ba'i phyir 'di la brten nas rdul spangs shing dri ma dang bral na zhes gsungs so zhes 'byung ngo /_/bstan bcos chos mngon pa kun las btus pa las kyang de skad bshad de/_yongs su shes par gyur pa'i phyir dang gtan du spangs pa'i phyir dang lam thob pa
[\[82b.5\]]rnam par dag par 'gyur ba zhes bya ba ni chos kyi mig [#]rnam par dag pa spyir bstan pa'o/_/bstan bcos rnal 'byor spyod pa'i sa las gzhan yang rdul spangs nas dri ma dang bral ba zhes bya ba ni rdul ni 'di lta ste/_mthar thug pa'i shes pa skyes pa dang mngon par rtogs pa la sgrib pa bar chad dang
[\[82b.6\]]bcas pa 'am/_bar chad med par nga'o snyam pa'i nga rgyal mngon du 'jug pa gang yin pa'o/_/dri ma ni 'di lta ste mthong bas spang bar bya ba'i phyogs kyi gnas ngan len te/_'dir gtan med pa'i phyir rdul spangs pa dang dri ma dang bral ba zhes bya'o/_/gzhan yang rdul zhes bya ba ni 'di lta ste/_nga'o
[\[82b.7\]]snyam pa'i nga rgyal dang mthong bas spang bar bya ba'i nyon mongs pa thams cad de/_phyogs gnyi ga'i gnas ngan len gyi dri ma'o/_/chos rnams la zhes bya ba ni 'di lta ste/_rang gi mtshan nyid dang spyi'i mtshan nyid du gnas pa dag pa'o/_/chos kyi mig ces bya ba ni 'di lta ste/_yang dag pa ji lta ba
[\[83a\]]
[\[83a.1\]]bzhin du mngon sum du nyams su myong ba can gyi shes rab bo/_/chos mthong ba ni [#]'di lta ste/_sdug bsngal la sogs pa las yang dag pa ji lta ba bzhin du mthong ba'i phyir ro/_/chos thos pa ni 'di lta ste/_dge sbyong gi 'bras bu mthun par thob pa'i
[\[83a.2\]]phyir ro zhes 'byung ste rgya cher de nyid las bshad pa bzhin no/_/gzhan yang bstan bcos rnal 'byor spyod pa'i sa las gzhan yang mtshan nyid rnam pa gnyis kyis 'phags pa rnams kyi shes rab kyi mig rnam par dag par 'gyur bar rig par bya ste/_rdul spangs pa dang dri ma dang bral ba'i
[\[83a.3\]]phyir ro/_/mthong bas spang bar bya ba'i [#]nyon mongs pa'i kun nas dkris pa rnams dang bral ba'i phyir rdul spangs pa zhes bya'o/_/de [#]bag la nyal dang bral ba'i phyir dri ma dang bral ba zhes bya'o/_/gzhan yang mngon par rtogs pa'i tshe nga'o snyam pa'i nga rgyal rags pa yid la byed pa la zhugs
[\[83a.4\]]pa bar chad dang bcas pa dang /_/bar chad med par 'jug ste/_gal te gzung ba dang 'dzin pa la dmigs pa mnyam pa nyid du yongs su shes par gyur na de yongs su spang [#]bar 'gyur la [#]de spangs pa'i phyir rdul spangs pa zhes bya'o/_/mthong bas spang bar bya ba'i nyon mongs pa'i bag la nyal
[\[83a.5\]]thams cad spang ba'i phyir dri ma dang bral ba zhes bya'o/_/chos mthong ba dang chos thob pa la phan yon rnam pa bcu yod par rig par bya'o zhes 'byung ste zhib tu de nyid las bstan pa bzhin no/_/nyan thos 'bum lnga khri ni zag pa rnams gtan du zad nas sems rnam par grol lo zhes bya ba ni gsum
[\[83a.6\]]pa grol ba thob pa'i phan yon bstan te/_zag pa rnams gtan du spangs pas shes rab rnam par grol ba thob par 'gyur la/_ting nge 'dzin gyi [#]sgrib pa gtan du spangs pas [#]ni sems rnam par grol ba thob par 'gyur ro/_/yang na zag pa gsum dang bral ba'i phyir zag pa rnams gtan
[\[83a.7\]]du zad pa zhes bya'o/_/'dod chags dang gtan du bral ba'i phyir sems rnam par grol ba thob par 'gyur ba'o/_/bstan bcos bye brag tu bshad pa chen po las/_zag pa zad pa ni 'di lta ste/_zag pa rnams gtan du zad pa gang yin pa'o/_/zag pa rnams kyi rjes
[\[83b\]]
[\[83b.1\]]su 'brang ba'i chos las gtan du zad pa zhes bya ba thob par 'gyur ba yin na/_ci'i phyir zag pa de kho na zad pa zhes bstan ce na/_smras pa/_de dag zag pa zad pa gtso bor byed pas/_zag pa'i rjes su 'brang ba'i chos kyang zad pa nyid brjod par rig par bya'o/_/gzhan yang zag pa rnams
[\[83b.2\]]ni spangs shing gzhig par dka' ba dang /_bzla bar [#]dka' ba yin la zag pa'i rjes su 'brang ba'i chos ni de lta ma yin pa'i phyir phyogs gcig brjod pa yin no/_/gzhan yang zag pa rnams kyi nyes dmigs ni mang zhing bstan pa yin la zag pa'i rjes su 'brang ba'i chos ni de lta [#]ma yin pa'i phyir phyogs
[\[83b.3\]]gcig brjod pa yin no zhes 'byung ste/_rgya cher de nyid las bshad pa bzhin du rig par bya'o/_/'phags pa shes rab kyi pha rol tu phyin pa'i 'grel pa las/_khams gsum gyi zag pa rnam pa gsum zad nas lhag ma ma lus pa'i phyir zag pa rnams zad pa'o zhes 'byung ste/_sems rnam par
[\[83b.4\]]grol ba thob pa'i bshad pa ni gong du bstan pa bzhin no/_/ji ltar shin tu zab pa'i theg pa chen po 'di bstan pa na theg pa gnyis kyi phan yon thob par 'gyur zhe na/_smras pa/_'phags pa shes rab kyi pha rol tu phyin pa'i 'grel pa las/_ji skad du de bzhin gshegs pas mnyan pa gsungs pa yang
[\[83b.5\]]rnam pa gnyis te rab tu phye ba dang dgongs te gsungs pa'o zhes bstan pa lta bu ste/_gal te rab tu phye ba'i dbang du mdzad na ni 'bras bu chen po kho na thob par 'gyur ba yin na[#]/_'dir ni dgongs pa dang yang ldan pa'i phyir che chung gnyi ga'i phan yon spyir bstan pa yin te/_de'i phyir mdo las/_sangs rgyas
[\[83b.6\]]gsung gcig tu ni [#]chos bstan kyang /_/sems can mos pa ji bzhin so sor go/_/zhes gsungs pa yin no/_/gzhan yang don tshad med pa'i mdo las/_de bzhin gshegs pas [#]ni gsung gcig tu chos kyi 'khor lo rnam pa gsum gsung bar mdzad do zhes gsungs pa dang /_gzhan yang khams
[\[83b.7\]]chen po'i mdo las/_de bzhin gshegs pas gsung gcig chos bstan pas/_/dpag med mdo sde rgya mtsho rab tu gsungs/_/zhes 'byung ba dang /_gzhan yang mdo 'di nyid las/_theg pa thams cad la yang dag par zhugs pa rnams la nges pa'i don 'di gsungs so zhes 'byung ba'i phyir/_'di
[\[84a\]]
[\[84a.1\]]thos pa na theg pa rnam pa [#]gsum gyi 'bras bu thob par gyur to zhes gsungs kyang 'gal ba med do/_/byang chub sems dpa' bdun khri lnga stong gis ni mi skye ba'i chos la bzod pa thob par gyur to zhes bya ba ni bzhi pa mi skye ba'i chos la [#]bzod pa thob pa'i phan yon bstan to/_/
[\[84a.2\]]mi skye ba de yang rnam pa gnyis te/_dang po ni las dang po pa'i byang chub sems dpa' la mi skye ba [#]thob pa zhes bya ste/_de'i phyir 'phags pa shes rab kyi pha rol tu phyin pa'i 'grel pa las/_bzod pa ni rnam pa gnyis te dul ba rjes su mthun par gyur pa'i bzod pa dang /_mi skye ba'i bzod pa'o
[\[84a.3\]]zhes bshad de/_de la dul ba rjes su mthun pa'i bzod pa ni yongs su bsngo ba rnam pa bcu la gnas pa dag la'o/_/mi skye ba'i bzod pa ni sa brgyad pa yan chad de/_chos rnams mi skye ba'i bzod pa thob pa'i phyir ro/_/mi'i rgyal pos zhus pa'i mdo las/_bzod pa rnam pa lnga ni 'di lta ste/_
[\[84a.4\]]zil gyis gnon pa'i bzod pa dang /_mngon par yid ches pa'i bzod pa [#]dang /_dul ba rjes su mthun pa'i bzod pa dang /_mi skye ba'i bzod pa dang /_rab tu zhi ba'i bzod pa'o/_/de dag kyang go rims bzhin du sa'i mdun rol gyi sems sum cu po dag ni zil gyis gnon pa'i gnas skabs so/_/
[\[84a.5\]]sa dang po dang gnyis pa dang gsum pa dag ni mngon par yid ches pa'i bzod pa'i gnas skabs so/_/sa bzhi pa dang /_lnga pa dang /_drug pa dag ni dul ba rjes su mthun pa dag gi bzod pa'i gnas skabs so/_/sa bdun pa dang /_brgyad pa dang /_dgu pa ni mi skye ba'i bzod pa'o/_/sa bcu
[\[84a.6\]]pa dang sangs rgyas kyi sa ni rab tu zhi ba'i bzod pa'o zhes gsungs pa ste/_rgya cher de nyid las bstan pa bzhin no/_/bstan bcos byang chub kyi tshogs bstan pa las mi skye ba'i bzod pa thob pa ni byang chub sems dpa'i sa mi g.yo ba la gnas pa'o zhes bshad do/_/gzhan yang byang chub sems
[\[84a.7\]]dpa'i sde snod kyi mdo las shA ri'i bu lung bstan par gyur pa [#]de'i tshe nga mi skye ba'i chos la bzod pa thob par gyur to/_/shA ri'i bu mi skye ba'i chos la bzod pa de yang ji lta bu zhig thob par gyur [#]ce na/_'di lta ste/_gzugs kyi chos thams cad dmigs su med pa'i bzod pa thob par gyur to/_/tshor
[\[84b\]]
[\[84b.1\]]ba dang /_'du shes dang /_'du byed dang /_rnam par shes pa dmigs su med pa'i bzod pa thob par gyur to/_/phung po dang khams dang skye mched kyi chos dmigs su med pa'i bzod pa thob par gyur to/_/shA ri'i bu bzod pa thob par gyur zhes bya ba ni chos rnams dmigs su med par
[\[84b.2\]]bzod par gyur pa nyid do/_/de ci'i phyir zhe na/_bzod pa thob pa de lta bu thob par gyur pa'i tshe 'jig rten pa'i chos rnams mngon du 'gyur ba ma yin pas/_so so'i skye bo'i chos kyang ma yin/_slob pa rnams kyi chos kyang ma yin/_rang sangs rgyas kyi chos kyang ma yin/_byang chub sems
[\[84b.3\]]dpa' rnams kyi chos kyang ma yin/_sangs rgyas rnams [#]kyi chos kyang mngon du 'gyur ba ma yin no/_/de ci'i phyir zhe na/_chos thams cad mngon du mi snang ba'i phyir bzod pa thob par gyur pa zhes bshad do/_/chos thams cad mthar thob pa med cing dmigs su med pa'i phyir bzod
[\[84b.4\]]pa thob par gyur pa zhes bshad do/_/gzhan yang bzod pa des skad cig ma gcig la mtshan ma dang /_dmigs pa thams cad zad par byed pa'i phyir bzod pa zhes bya'o/_/gzhan yang bzod pa des mig mi bzod cing mig dang dmigs pa rnams 'jig par mi byed pa'i phyir bzod pa zhes bya'o/_/
[\[84b.5\]]rna ba dang /_sna dang /_lce dang /_lus dang /_yid mi bzod cing yid 'jig par mi byed do/_/bzod pa de dag ni spyod yul mi bzod pa dang /_bzod pa de dag ni spyod yul las gzhol ba ma yin pa'i phyir bzod pa zhes bya'o zhes gsungs so/_/gzhan yang bstan bcos rnal 'byor spyod pa'i
[\[84b.6\]]sa las mdo las mi [#]skye ba'i chos la bzod pa zhes ji skad du gsungs pa de'i rnam par gzhag pa ji lta bu yin zhe na/_smras pa/_ngo bo nyid rnam pa gsum las rnam par gzhag go/_/'di lta ste/_kun brtags pa'i ngo bo nyid la brten nas ni gzod ma nas [#]mi skye ba'i bzod pa rnam par
[\[84b.7\]]gzhag go/_/gzhan gyi dbang gi ngo bo nyid la brten [#]nas ni mi skye ba'i bzod pa rnam par gzhag go/_/yongs su grub pa'i ngo bo nyid la brten [#]nas ni nyon mongs pa dang /_sdug bsngal gyi dri ma mi skye ba'i bzod pa rnam par gzhag ste/_bzod pa de dag ni phyir mi ldog pa yin par rig par bya'o
[\[85a\]]
[\[85a.1\]]zhes 'byung ste/_bstan bcos rnam par bshad pa las kyang de skad du [#]bshad de/_gzhan yang bstan bcos rnam par bshad pa las/_bzod pa rnam pa gsum po 'di dag ni phyir mi ldog pa'i sa la [#]yod do zhes bshad do/_/'phags pa 'dus pa chen
[\[85a.2\]]po'i mdo dang /_slob dpon yon tan byin gyis 'phags pa shes rab kyi pha rol tu phyin pa rdo rje gcod pa'i 'grel pa byas pa las kyang de skad du bshad do/_/'phags pa sangs rgyas kyi sa'i 'grel pa las sa brgyad pa yan chad ni phyir mi ldog pa'i sa zhes bstan to/_/gzhan yang
[\[85a.3\]]'phags pa sangs rgyas kyi sa'i 'grel pa las bshad pa rnam pa gnyis 'byung ste/_kha cig na re sa dang po yan chad ni mi skye ba'i bzod pa thob pa yin no zhes zer ro/_/kha cig na re sa brgyad pa yan chad kyi mi skye ba'i bzod pa yin no zhes zer ro zhes bshad de/_rgya cher de nyid las bstan pa
[\[85a.4\]]bzhin no/_/'dir mi skye ba'i bzod pa zhes gsungs pa ni 'phags pa shes rab kyi pha rol tu phyin pa'i 'grel pa dang sbyar na sa dang po yan chad mi skye ba'i chos la bzod pa thob pa zhes bstan to/_/mi'i rgyal pos zhus pa'i mdo dang sbyar na ni sa bdun pa dang /_brgyad pa dang /_dgu pa la mi skye ba'i
[\[85a.5\]]bzod pa thob pa zhes bstan te/_rgya cher rnam par 'byed pa ni 'phags pa sangs rgyas kyi sa'i 'grel pa las bshad pa bzhin du rig par bya'o/_/[##]dgongs pa zab mo nges par 'grel pa'i mdo las rnal 'byor rnam par 'byed pa'i le'u ste drug pa'o//_//bam po sum cu lnga pa/[# ]
[\[85a.6\]]le'u 'di'i bshad pa yang mdor bsdu na rnam pa gnyis te/_le'u 'di nyid kyi ming rnam par bshad pa dang /_mdo'i tshig nyid yang dag par bshad pa'o/_/de la le'u nyid kyi ming rnam par bshad pa yang /_rgya gar skad du yo ga zhes bya ba bsgyur na rnal 'byor zhes zer te/_rnal 'byor de
[\[85a.7\]]bstan bcos rnal 'byor spyod pa'i sa'i 'grel pa na bshad pa mi mthun pa rnam pa gnyis yod pas/_kha cig ni spyir theg pa gsum gyi yul dang bsgrub pa dang /_'bras bu la sogs pa'o zhes zer te/_sogs pa'o zhes bya bas ni brjod par bya ba bstan pa'i chos rnams kyi rnam pa bsdu bas
[\[85b\]]
[\[85b.1\]]de dag la rnal 'byor zhes bya ste/_thams cad la yang thabs mkhas pa dang rjes su mthun pa'i don yod pa'i phyir ro/_/yul gyi rnal 'byor ni 'di lta ste/_yul thams cad la phyin ci log med pa nyid dang /_rjes su mthun pa nyid dang mthar thug par bgrod pa nyid do zhes bshad de go rims
[\[85b.2\]]bzhin du rang gi ngo bo nyid ji lta ba bzhin du gyur pa dang /_rigs pa dang mi 'gal ba dang chos rnams kyi rjes su mthun par gyur pa dang /_'di'i dbang gis [#]byang chub dang mya ngan las 'das pa len cing yang dag pa'i rigs pa [#]dang /_bstan pa dang grub pa dang 'bras bu dang rjes su mthun par gyur
[\[85b.3\]]pa'i phyir rnal 'byor zhes bya'o/_/yul gyi rnal 'byor zhes bya ba 'di thams cad du khyab pa yin yang /_mdo sde dang bstan bcos las ni mtshan nyid dang /_dbang po'i dbang du mdzad nas tha dad pa rnam pa sna tshogs su bshad pas kha cig las ni ltos pa la sogs pa'i rigs pa bzhi
[\[85b.4\]]nas de bzhin du phung po dang khams dang /_skye mched dang rten cing 'brel par 'byung ba dang /_bden pa la sogs pa'i bar la rnal 'byor zhes bya'o zhes bshad de/_ngo bo nyid rnam pa bzhi dang ldan zhing ngo bo nyid rnam pa bzhi dang rjes su mthun par gyur pa'i phyir ro/_/de la bsgrub [#]pa'i rnal
[\[85b.5\]]'byor ni 'di lta ste/_sgrub pa thams cad phan tshun rjes su mthun par gyur pa'i phyir dang /_yang dag pa'i rigs pa dang mthun par gyur pa'i phyir dang /_yang dag pa'i bstan pa dang mthun par gyur pa'i phyir dang /_yang dag pa'i 'bras bu la gzhol bar gyur pa'i phyir rnal 'byor zhes
[\[85b.6\]]bshad de 'di bsgrub pa thams cad du khyab pa yin yang /_mdo sde dang bstan bcos las ni mtshan nyid dang dbang po'i dbang du mdzad nas/_tha dad pa'i rnam pa sna tshogs su bshad pas la la las ni spyod pa rnams yang dag par sgrub pa la rnal 'byor zhes ston to/_/la la las ni byang chub
[\[85b.7\]]kyi phyogs kyi chos sum cu rtsa bdun la rnal 'byor zhes ston to/_/la la las ni zhi gnas dang lhag mthong zung du 'brel pa'i lam [#]la rnal 'byor zhes bstan pa nas/_de bzhin du kha cig las byang chub sems dpa'i shes rab dang snying rje khyad par can mnyam pa nyid du 'jug pa la rnal 'byor
[\[86a\]]
[\[86a.1\]]zhes bya'o zhes bshad pa'i bar du ste/_gong du bstan pa'i don rnam pa bzhi dang ldan pa'i phyir ro/_/de la 'bras bu'i rnal 'byor ni 'di lta ste/_'bras bu thams cad phan tshun mthun par gyur pa'i phyir dang /_yang dag pa'i rigs pa dang mthun par gyur pa'i
[\[86a.2\]]phyir dang /_yang dag pa'i bstan pa dang mthun par gyur pa'i phyir dang yang dag pa'i rgyu dang mthun par gyur pa'i phyir rnal 'byor zhes bya'o/_/'bras bu'i rnal 'byor 'di 'bras bu thams cad du khyab pa yin yang /_mdo sde dang bstan bcos rnams las ni mtshan nyid dang dbang po'i dbang du
[\[86a.3\]]mdzad nas/_tha dad pa rnam pa sna tshogs su bshad pas kha cig las ni stobs dang mi 'jigs pa la sogs pa sangs rgyas kyi chos ma 'dres pa rnams la rnal 'byor zhes bya'o zhes bshad pa nas de bzhin du kha cig las/_'dus byas dang 'dus ma byas pa'i yon tan la rnal 'byor zhes bya'o
[\[86a.4\]]zhes bshad pa'i bar du ste gong du bstan pa'i don dang ldan pa'i phyir ro/_/de bzhin du 'phags pa'i bstan pa rnams la rnal 'byor zhes bshad de/_yang dag pa'i rigs pa dang mthun par gyur pa'i phyir dang /_yang dag pa'i sgrub pa dang mthun par gyur pa'i phyir dang /_yang dag pa'i 'bras
[\[86a.5\]]bu rab tu 'dren pa'i phyir ro/_/kha cig ni 'di skad du theg pa rnam pa gsum gyi bsgom pa dag la rnal 'byor zhes bya ste/_yang nas yang du rtsol zhing bsgom [#]pas rigs pa dang mthun zhing bsgrub pa'i rjes su mthun par gyur nas [#]'bras bu khyad par du 'phags pa thob pa'i phyir dang /_yul dang
[\[86a.6\]]'bras bu dang 'phags pa'i bstan pa'i rnal 'byor gyi spyod yul yin pa'i phyir dang /_rnal 'byor gyi 'bras bu yin pa'i phyir dang rnal 'byor brjod pa'i phyir dang /_rnal 'byor zhes bya'i/_yang dag pa'i rnal 'byor ni ma yin no zhes bshad de/_'grel pa de las rnam pa gnyis su bshad pa
[\[86a.7\]]yod kyang mdo 'di las gsungs pa'i rnal 'byor ni bshad pa gnyis pa dang sbyar te/_sgrub pa rnams la [#]zhi gnas dang lhag mthong gi ngo bo nyid de/_'og nas mdo las gsungs pa bzhin du zhi gnas dang lhag mthong zung du 'brel pa'i lam la rnal 'byor zhes bstan pa'i phyir ro/_/le'u 'di
[\[86b\]]
[\[86b.1\]]las zhi gnas dang lhag mthong gi rnal 'byor gyi don rgya cher ston pa'i phyir/_rnal 'byor rnam par 'byed pa zhes bya'o/_/de nas byang chub sems dpa' sems dpa' chen po byams pas bcom ldan 'das la 'di skad ces gsol to/_/bcom ldan 'das byang chub sems dpa' ci la brten
[\[86b.2\]]ci la gnas nas theg pa chen po la zhi gnas dang lhag mthong sgom[#] par bgyid lags zhes bya ba 'di man chad ni de yan chad du le'u bzhi po dag gis yongs su brtag par bya ba'i yul bstan nas/_'dir ni le'u gnyis kyis brtag pa'i spyod pa ston par mdzad do/_/de yang rnam pa gnyis su
[\[86b.3\]]dbye ste/_dang po rnal 'byor rnam par 'byed pas ni zhi gnas dang lhag mthong bsgrub pa'i sgo ston par mdzad la/_gnyis pa sa dang [#]pha rol tu phyin pa dag gis ni sa bcu dang /_pha rol tu phyin pa bcu rab tu ston par mdzad do/_/le'u rnam pa gnyis yod pa las zhi gnas dang lhag mthong
[\[86b.4\]]ni spyi yin pas sngar bstan la/_sa dang pha rol tu phyin pa bcu po dag ni bye brag yin pa'i phyir phyis bstan to/_/yang na zhi gnas dang lhag mthong ni bsdus pa yin pa'i phyir sngar bstan la sa dang pha rol tu phyin pa bcu pa dag ni rgyas pa yin pas phyis bstan to/_/zhi gnas dang lhag mthong
[\[86b.5\]]bstan pa yang rnam pa gnyis su dbye ste/_zhi gnas dang lhag mthong yang dag par bshad pa dang /_de nas byang chub sems dpa' byams pa zhes bya ba man chad kyis bka' bzhin du sgrub pa rab tu [(]stan [,]bstan [)]to/_/dang po yang rnam pa gnyis te tshig rkyang pas rgya cher rnam par bshad pa dang /_tshigs [#]
[\[86b.6\]]su bcad pas mdor bstan pa'o/_/kha cig na re le'u 'di gcig ni [#]mdor bsdu na rnam pa gsum du dbye ste/_tshig rkyang las rgya cher rnam par bshad pa dang /_tshigs su bcad pa smos nas mdor bstan pa dang /_bka' bzhin du spyod pa bstan pa'o zhe'o/_/tshig rkyang pa yang rnam pa
[\[86b.7\]]gnyis su dbye ste/_zhi gnas dang lhag mthong rgya cher rnam par dbye ba dang de nas bcom ldan 'das kyis de skad ces bka' stsal nas zhes bya ba man chad kyis mjug bsdu zhing bsgrub par bskul ba'o/_/rgya cher rnam par dbye ba yang sgo rnam pa bco brgyad kyis bstan te/_zhi gnas dang
[\[87a\]]
[\[87a.1\]]lhag mthong gi rten dang gnas rnam par 'byed pa'i sgo dang /_zhi gnas dang lhag mthong gi dmigs pa'i bye brag bstan pa'i sgo dang /_zhi gnas dang lhag mthong yongs su tshol ba rnam par 'byed pa'i sgo dang /_zhi gnas dang lhag mthong rjes su mthun pa
[\[87a.2\]]yid la byed pa bstan pa'i sgo dang /_zhi gnas dang lhag mthong gi lam gnyis gcig pa dang tha dad pa rnam par 'byed pa'i sgo dang /_zhi gnas dang lhag mthong rnam par rig pa tsam du rnam par 'byed pa'i sgo'am/_yang na sems dang yul gcig pa dang tha dad pa nyid du rnam par
[\[87a.3\]]'byed pa'i sgo dang /_zhi gnas dang lhag mthong zung du bsgom pa'i sgo dang /_zhi gnas dang lhag mthong rnam par rab tu dbye ba'i [#]sgo dang /_chos la brten [#]pa dang brten pa ma yin pa'i zhi gnas dang lhag mthong bstan pa'i sgo dang /_rtog pa dang dpyod pa dang bcas pa la sogs pa rab tu
[\[87a.4\]]dbye ba'i sgo dang /_zhi gnas dang rab tu 'dzin pa dang btang snyoms kyi rgyu mtshan rab tu dbye ba'i sgo dang /_chos dang don rig pa rab tu dbye ba'i sgo dang /_zhi gnas dang lhag mthong gi ting nge 'dzin gzhan rnams bsdu ba'i sgo dang /_zhi gnas dang lhag mthong gi rgyu dang 'bras bu dang
[\[87a.5\]]las byed pa'i sgo dang /_zhi gnas dang lhag mthong gi gnas dang gnyen por gyur pa rab tu dbye ba'i sgo dang /_lhag mthong gis byang chub thob par bstan pa'i sgo dang /_mthu dang yon tan yangs shing rgya che ba rab tu 'dren pa'i sgo dang /_lhag ma med pa'i dbyings su tshor ba dgag
[\[87a.6\]]par 'gyur bar bstan pa'i sgo ste/_'di ni dang [#]po zhi gnas dang lhag mthong gi rten dang gnas rnam par dbye ba'i sgo'o/_/'di yang rnam pa gnyis te zhu ba [#]gsol ba dang lan du gsungs pa'o/_/'di ni dang po byang chub sems dpa' zhu ba gsol ba ste/_de la byams pa zhes bya ba ni
[\[87a.7\]]mai tri zhes bya ba'i sgra las drangs na don rnam pa gsum dang ldan pas dang po ni yum las mtshan du btags [#]pa yin te/_'di ltar de'i yum [#]byams ma zhes bya bas yum byams ma las mtshan du btags pa'i phyir byams pa zhes bya'o/_/gnyis pa ni de'i rang bzhin byams pa dang /_
[\[87b\]]
[\[87b.1\]]snying rje can yin pas byams pa zhes bya ste/_de'i phyir 'phags pa sangs rgyas phal po che'i mdo las thog ma kho nar byams pa'i sems kyi ting nge 'dzin thob pa'i phyir byams pa zhes bya'o zhes gsungs pa yin no/_/gsum pa ni smon lam las mtshan du btags pa yin te/_'phags
[\[87b.2\]]pa drang srong ye shes thams cad kyi 'od ces bya ba'i mdo las/_byams pa sngon drang srong ye shes thams cad kyi 'od ces bya bar gyur pa na sangs rgyas byams pa zhes bya ba las ting nge 'dzin bstan pa zhes bya ba'i mdo thos pas ma 'ongs pa na bdag mngon par rdzogs par sangs
[\[87b.3\]]rgyas pa'i tshe yang ming byams pa zhes bya bar gyur cig ces smon lam btab po zhes gsungs te/_don rnam pa 'di gsum dang ldan pa'i phyir byams pa zhes bya'o/_/'dir zhu ba gsol pa yang dgongs pa rnam pa gnyis yod de/_dang po ni gang la brten nas zhi gnas dang lhag mthong
[\[87b.4\]]bsgom par bgyi lags [#]zhes zhus pa'o/_/gnyis pa ni chos gang la gnas nas zhi gnas dang lhag mthong bsgom par bgyi lags zhes zhus pa'o/_/de la zhi gnas dang lhag mthong zhes bya ba ni ting nge 'dzin dang shes rab yin te/_de'i phyir bstan bcos de kho na nyid grub pa'i nang
[\[87b.5\]]nas zhi gnas dang lhag mthong bstan pa'i le'u las zhi gnas ni ting nge 'dzin to/_/lhag mthong ni shes rab po zhes bstan to/_/'phags pa sangs rgyas kyi sa'i 'grel pa las kyang zhi gnas ni 'di lta ste/_ting nge 'dzin to/_/lhag mthong ni 'di lta ste/_shes rab po zhes bshad do/_/
[\[87b.6\]]gzhan yang 'phags pa shes rab kyi pha rol tu phyin pa'i mdo las zhi gnas ni 'di lta ste/_sems rtse gcig pa'o/_/lhag mthong ni 'di lta ste/_chos rnams yang dag pa ji lta ba bzhin du mthong ba'o zhes gsungs so/_/gzhan yang bstan bcos theg pa chen po bsdus pa'i 'grel pa
[\[87b.7\]]slob dpon ngo bo nyid med kyis byas pa las zhi gnas ni 'di lta ste/_rnam par g.yeng ba'i ting nge 'dzin rnams kyi gnyen por gyur pa'o/_/lhag mthong ni 'di lta ste/_phyin ci log gi shes rab kyi gnyen por gyur pa'o zhes 'byung ngo /_/bstan bcos de kho na nyid grub pa dang mos pa skyed pa dang /_
[\[88a\]]
[\[88a.1\]]chos mngon pa sna tshogs kun las btus pa dang /_rnam par bshad pa dang /_dge bsnyen gyi sdom pa bstan pa'i mdo dang /_byang chub sems dpa'i sde snod kyi mdo dang /_'dus pa chen po'i mdo dang /_mya ngan las 'das pa chen po'i mdo las 'di gnyis
[\[88a.2\]]kyi bye brag gi mtshan nyid bstan pa 'byung ba ni mangs kyis [#]dogs nas 'dir ma brjod do/_/bcom ldan 'das kyis byang chub sems dpa' byams pa la bka' stsal pa/_rigs kyi bu byang chub sems dpa' ni chos gdags pa rnam par gzhag pa dang /_bla na med pa yang dag par
[\[88a.3\]]rdzogs pa'i byang chub kyi smon lam mi gtong bas/_rten dang gnas byas nas theg pa chen po la zhi gnas dang lhag mthong sgom [#]par byed do zhes bya ba ni de bzhin gshegs pas lan yang dag par gsungs pa ste/_'di ltar byang chub sems dpa' rnams gsung rab yan lag bcu gnyis kyi
[\[88a.4\]]chos gdags pa rnam par gzhag pas rten byas nas/_zhi gnas dang lhag mthong bsgom pa dang gzhan yang byang chub kyi smon lam chen po mi gtong ba la gnas nas zhi gnas dang lhag mthong bsgom pas so/_/de la chos gdags pa rnam par gzhag pa zhes bya ba ni chos rnams thams
[\[88a.5\]]cad brjod pa dang bral ba yin pas [#]btags pa tsam du gsung rab yan lag bcu gnyis kyi bstan pa zhes rnam par gzhag pa yin pas de'i phyir mdo 'di nyid las brjod du med pa'i chos nyid gzhan dag mngon par rdzogs par rtogs par bya ba'i phyir btags [#]pa'i ming dang 'du shes kyis [#]
[\[88a.6\]]zhes gsungs pa dang /_gzhan yang drin lan [#]gsungs pa'i mdo las chos la brjod pa med kyang de bzhin gshegs pas shin tu thabs mkhas pas ming dang mtshan ma med pa'i chos la ming dang mtshan mar brjod do zhes gsungs pa dang /_gzhan yang bstan bcos rnal 'byor spyod pa'i sa las
[\[88a.7\]]de ltar chos thams cad brjod du med pa'i ngo bo nyid yin na/_ci'i phyir brjod pa sbyor bar byed ce na/_smras pa/_'di ltar brjod pa med na yang brjod du med pa'i chos nyid de gzhan dag la bsnyad pa dang thos par byed kyang mi nus la tshig dang thos pa med na yang brjod du med pa'i ngo bo nyid de shes par
[\[88b\]]
[\[88b.1\]]mi nus so/_/de bas na thos pa dang shes par bya ba'i phyir brjod pa yang sbyor bar byed do zhes bstan pa yin no/_/de la byang chub kyi smon lam la gnas pa ni bstan bcos rnam par bshad pa las ji skad du sems bskyed pa ni 'di lta ste/_byang chub sems dpa' rnams byang chub tu sems
[\[88b.2\]]bskyed pa gang yin pa ste/_byang chub sems dpa' gang byang chub sems dpa'i chos nyid la gnas pa ni phyogs bcu'i 'jig rten gyi khams kyi sems can rnams la phan gdags pa'i ched du rgyu dang rkyen mthu can khyad par can 'phags pa de dag gi rnam pa la brten te bla na med pa'i byang
[\[88b.3\]]chub kyi yi dam chen po bskyed nas sems bskyed pa'i chos nod par byed de 'di ltar bdag ni gdon mi za bar bla na med pa yang dag par rdzogs pa'i byang chub thob par 'gyur bas phyogs bcu'i sems can thams cad yongs su bzla bar bya'o snyam ste/_nyon mongs pa rnams dang dbral ba'i
[\[88b.4\]]phyir dang /_sdug bsngal gyi bden pa las dbral ba'i phyir ro/_/sems bskyed [#]pa yang dag par blang bar bya ba de yang rnam pa gnyis te/_dang po ni kun rdzob tu sems bskyed pa 'di lta ste/_ji ltar kha cig mkhas pa'i mdun du gus pas 'dug pa ste/_lhag pa'i bsam pa bskyed
[\[88b.5\]]nas yi dam blang ba'i tshig 'di skad du tshe dang ldan pa dgongs su gsol zhe'am/_yang na 'phags pa dgongs su gsol zhe'am/_yang na mkhan po dgongs su gsol/_bdag ming 'di zhes bgyi ba deng nas bla na med pa'i byang chub tu sems bskyed de/_sems can rnams la phan
[\[88b.6\]]gdags pa'i slad du deng slan chad bdag gis ji tsam du pha rol tu phyin pa drug yongs su spyad pa gang lags pa de dag ni bla na med pa'i byang chub thob par bgyi ba'i slad du deng bdag byang chub sems dpa' rnams dang mthun par rab tu 'byung na btsun pas bdag byang chub sems dpa' lags par mkhyen
[\[88b.7\]]par mdzad du gsol zhes lan gnyis lan gsum du brjod pa lta bu'o/_/gnyis pa ni chos nyid kyis thob pa 'di lta ste/_ji ltar bskal pa grangs med pa dang po 'das nas byang chub sems dpa'i sa dang po rab tu dga' ba thob pas de'i dbang gis byang chub sems dpa'i smon lam las phyir mi ldog
[\[89a\]]
[\[89a.1\]]par mos pa gang yin pa de ni chos nyid kyis thob pa'i sems bskyed pa zhes bya'o zhes bstan pa lta bu'o/_/yang na byang chub kyi smon lam la gnas pa ni 'phags pa shes rab kyi pha rol tu phyin pa'i mdo las/_lan glan pa'i sems rnam pa bzhi zhes gsungs pa nyid de/_
[\[89a.2\]]de'i phyir slob dpon yon tan byin gyis byas pa 'phags pa shes rab kyi pha rol tu phyin pa rdo rje gcod pa'i 'grel pa las/_ji ltar gnas par bgyi ba zhes bya ba ni mtshan nyid dang /_'bras bu gang la sems gnas nas smon cing tshol bar byed ces bya'o/_/'dis ni byang chub sems
[\[89a.3\]]dpa'i 'bras bu'i phan yon rnam pa bzhi dang rjes su mthun par gyur pa'i sems bstan to/_/bzhi gang zhe na/_dang po ni mtha' med pa'i sems te/_mdo las ji skad du/_sems can ji tsam sems can du bsdu bar bya zhes bya ba la sogs pa gsungs pa'o/_/gnyis pa ni mchog tu gyur
[\[89a.4\]]pa'i sems te/_mdo las ji skad du phung po'i lhag ma med pa'i mya ngan las 'das par yongs su mya ngan las bzla ba zhes gang gsungs pa'o/_/gsum pa ni yongs su gzung ba'i sems te/_mdo las ji skad du sems can tshad med pa yongs su mya ngan las bzlas kyang sems can gang
[\[89a.5\]]yang yongs su mya ngan las bzla bar gyur pa med do zhes gang gsungs pa'o/_/bzhi pa ni yang dag pa'i shes pa'i sems te/_mdo las ji skad du/_gal te sems can du 'du shes par gyur na byang chub sems dpa' zhes mi [#]bya'o zhes gang gsungs pa'o zhes 'byung ste/_zhib tu de nyid
[\[89a.6\]]las bshad pa bzhin no/_/slob dpon dbyig gnyen gyis 'phags pa rdo rje gcod pa'i 'grel pa mdzad pa las ni/_rgya che ba'i sems dang mchog tu gyur pa'i sems dang /_rtag par byed pa'i sems dang /_phyin ci ma log pa'i sems zhes bshad do/_/de la theg pa chen po la zhes bya ba
[\[89a.7\]]ni zhi gnas dang lhag mthong bsgom pa'i sgo ni sde snod gnyis su gtogs pas [#]nyan thos kyi sde snod las dgar ba'i phyir theg pa chen po zhes gsungs te/_des don dam pa dang /_bstan pa dang /_sgrub pa dang /_'bras bu yongs su bsdus pa gang yin pa de dag ni gang zag chen po'i
[\[89b\]]
[\[89b.1\]]theg pa nus pa khyad par can dang ldan pa yin pa'i phyir theg pa chen po zhes bya'o/_/theg pa chen po zhes bya ba de yang bstan bcos mos pa bskyed pa dang /_'phags pa 'dus pa chen po'i mdo las ni don rnam pa gsum gyis theg pa chen po zhes bstan to/_/slob dpon ngo bo nyid med
[\[89b.2\]]kyis byas pa theg pa chen po bsdus pa'i 'grel pa las ni don rnam pa bdun gyis [#]theg pa chen po zhes ston to/_/bstan bcos sgo bcu gnyis pa las ni don rnam pa drug gi phyir theg pa chen po zhes bstan to/_/legs pa'i tshul khrims bstan pa'i mdo dang /_bstan bcos sa yongs
[\[89b.3\]]su 'dzin pa dang /_rnam par bshad pa dang chos mngon pa sna tshogs kun las btus pa dang /_mdo sde'i rgyan dang /_rnal 'byor spyod pa'i sa las ni don [#]rnam pa drug dang /_bdun gyis theg pa chen po zhes bya'o zhes ston to/_/zhi gnas dang lhag mthong sgom [#]par bgyid [#]lags zhes
[\[89b.4\]]bya ba ni byang chub sems dpa'i spyod pa'i nang nas zhi gnas dang lhag mthong gtso bos [#]gyur pas/_de'i phyir dam pa'i chos pad+ma dkar po'i mdo las/_sangs rgyas bdag nyid [#]theg pa che gnas pas/_/yang dag ji bzhin chos ni rnyed par 'gyur[#]/_/ting 'dzin shes rab stobs
[\[89b.5\]]kyis brgyan pas na/_/des ni sems can yongs su bzla bar mdzad/_/ces gsungs pa dang /_gzhan yang 'phags pa shes rab kyi pha rol tu phyin pa'i 'grel pa las/_dper na shing rta'i 'khor lo gnyis las gcig ni stobs dang ldan la [#]gcig ni mthu chung bar gyur na bde
[\[89b.6\]]bar mi 'gyur ba de bzhin du shes rab dang ting nge 'dzin mi mnyam pa yang de bzhin te/_de'i phyir byang chub sems dpa' ni zhi gnas dang lhag mthong zung du sgom par byed de [#]zhes bstan to/_/bstan bcos chos mngon pa sna tshogs kun las btus pa las/_mu bzhi po ting nge 'dzin
[\[89b.7\]]dang ldan la shes rab med pa dang /_shes rab dang ldan la ting nge 'dzin med pa dang /_shes rab dang ting nge 'dzin gnyi ga dang ldan pa dang /_ting nge 'dzin dang shes rab gnyi ga med pa zhes 'byung ba yang 'dir brjod par bya'o/_/byang chub sems dpa' byams pas yang bcom ldan
[\[90a\]]
[\[90a.1\]]'das la 'di skad ces gsol to/_/bcom ldan 'das kyis ci skad du dmigs pa'i dngos po rnam pa bzhi po zhes bya ba 'di man chad ni gnyis pa zhi gnas dang lhag mthong gi dmigs pa'i bye brag bstan pa'i sgo ston par mdzad do/_/'di yang rnam pa
[\[90a.2\]]gnyis te zhu ba gsol pa dang lan du gsungs pa'o/_/zhu ba gsol pa yang rnam pa gsum du dbye [#]ste/_grangs mdor bstan pa dang /_grangs bzhin du ming bkod pa dang /_zhu ba nyid yang dag par zhus pa ste/_'di ni dang po'o/_/de la dmigs pa'i dngos po zhes bya ba la dmigs pa ni spyod yul
[\[90a.3\]]gyi dngos po ste/_bdag nyid kyi dngos po dmigs par bya ba'i yul bzhi po kun la yang ngo bo nyid yod pa'i phyir/_dmigs pa'i dngos po zhes bya'o/_/rnam par rtog pa dang bcas pa'i gzugs brnyan dmigs par bya ba'i yul gyi dngos po dang rnam par mi rtog pa'i gzugs brnyan
[\[90a.4\]]dmigs par bya ba yul gyi dngos po dang dngos [#]po'i mtha' dmigs par bya ba yul gyi dngos po dang /_dgos pa yongs su grub pa dmigs par bya ba yul gyi dngos po'o zhes gsungs pa zhes bya ba ni gnyis pa grangs bzhin du ming bkod pa'o/_/dmigs par bya ba'i yul ni mdor
[\[90a.5\]]bsdu na rnam pa bzhi yod pas 'di lta ste/_khyab pa'i dmigs pa dang /_spyod pa rnam par sbyong ba'i dmigs pa dang /_mkhas pa'i dmigs pa dang /_nyon mongs pa rnam par sbyong ba'i dmigs pa'o/_/rnam pa bzhi po 'di dag kyang bstan pa rnams las so so nas bshad pa [#]mi mthun
[\[90a.6\]]te mdo 'di nyid dang /_dgongs pa zab mo rnam par [#]'grel pa'i mdo las ni khyab pa'i dmigs pa rnam pa bzhi'i ming bkod par zad kyi rnam par bshad pa ni ma gsungs so/_/bstan bcos rnal 'byor spyod pa'i sa las kyang khyab pa dang spyod pa rnam par sbyong ba la sogs pa dmigs
[\[90a.7\]]pa rnam pa bzhi'i ming bkod par zad kyi rnam par bshad pa ni med do/_/bstan bcos chos mngon pa sna tshogs kun las btus pa dang /_rnam par bshad pa dang /_rnal 'byor spyod pa'i sa nyan thos kyi sa'i nang nas ni go rims bzhin du dmigs pa rnam pa bzhi rgya cher ston pas de dag
[\[90b\]]
[\[90b.1\]]'dir bstan pa yin te/_de'i phyir chos mngon pa sna tshogs kun las btus pa las/_chos kyi dmigs pa'i rab tu dbye ba gang zhe na/_mdor bsdu na rnam pa bzhi po 'di lta ste/_khyab pa'i dmigs pa dang spyod pa rnam par sbyong ba'i dmigs pa dang mkhas pa'i dmigs pa dang
[\[90b.2\]]nyon mongs pa rnam par sbyong ba'i dmigs pa'o/_/khyab pa'i dmigs pa yang rnam pa bzhi ste/_'di lta ste/_rnam par rtog pa dang bcas pa'i gzugs brnyan gyi dmigs pa dang /_rnam par mi rtog pa'i gzugs brnyan gyi dmigs pa dang /_dngos po'i mtha'i dmigs pa dang /_
[\[90b.3\]]dgos pa yongs su grub pa'i dmigs pa'o/_/rnam par rtog pa dang bcas pa'i gzugs brnyan gyi dmigs pa ni 'di lta ste/_mos pa yid la byed pas gang zhi gnas dang lhag mthong la dmigs pa'o/_/rnam par mi rtog pa'i gzugs brnyan gyi dmigs pa ni 'di lta ste/_
[\[90b.4\]]de kho na yid la byed pas zhi gnas dang lhag mthong la dmigs pa'i spyod yul gang yin pa'o/_/dngos po'i mtha'i dmigs pa ni 'di lta ste/_gang chos thams cad kyi ji snyed yod pa nyid dang ji lta ba bzhin du yod pa nyid do/_/de la ji snyed yod pa nyid ni 'di lta ste/_phung po dang
[\[90b.5\]]khams dang skye mched rnams so/_/ji lta ba bzhin du yod pa nyid ni 'di lta ste/_'phags pa'i bden pa bzhi dang /_de bzhin nyid dang 'du byed [#]thams cad mi rtag pa dang /_'du byed thams cad sdug bsngal ba dang /_chos thams cad bdag med pa dang /_mya ngan las 'das pa
[\[90b.6\]]zhi ba dang /_stong pa nyid dang /_smon pa med pa dang /_mtshan ma med pa'o/_/dgos pa yongs su grub pa'i dmigs pa ni 'di lta ste gnas gyur pa'o/_/spyod pa rnam par sbyong ba'i dmigs pa yang rnam pa lnga'o/_/'di lta ste/_'dod chags la mang du spyod pa rnams kyis ni mi gtsang
[\[90b.7\]]ba'i yul la dmigs pa'o/_/zhe sdang la mang du spyod pa rnams kyis ni byams pa'i yul la [#]bsgom pa'o/_/gti mug la mang du spyod pa rnams kyis ni rten cing 'brel par 'byung ba'i yul la dmigs pa'o/_/nga rgyal la [#]spyod pa rnams kyis ni khams rab tu dbye ba la dmigs pa'o/_/
[\[91a\]]
[\[91a.1\]]rnam par rtog pa la spyod pa rnams kyis ni dbugs 'byung ba dang /_rngub pa rjes su dran pa'i yul la dmigs pa'o zhes 'byung ste/_de la mi gtsang ba bsgom pa ni mdzod kyi bstan bcos dang /_bstan bcos yang dag pa'i rigs pa dang rjes su mthun pa dang bye
[\[91a.2\]]brag tu bshad pa chen po dang rnal 'byor spyod pa'i sa las rgya cher ston to/_/byams pa bsgom pa ni mdzod kyi bstan bcos dang /_bstan bcos yang dag pa'i rigs [#]pa dang rjes su mthun pa dang /_bye brag tu bshad pa chen po dang /_rnal 'byor spyod pa'i sa dang /_'phags pa mya ngan las 'das
[\[91a.3\]]pa chen po'i mdo las rgya cher ston to/_/rten cing 'brel par 'byung ba bsgom pa ni bstan bcos rnal 'byor spyod pa'i sa las ston to/_/khams rab tu dbye ba ni bstan bcos sems sna tshogs bstan pa dang /_bye brag tu bshad pa chen po dang /_rnal 'byor spyod pa'i sa las rgya
[\[91a.4\]]cher ston to/_/dbugs 'byung ba dang rngub pa ni bstan bcos sems sna tshogs bstan pa dang /_mdzod kyi bstan bcos dang /_yang dag pa'i rigs pa dang rjes su mthun pa dang /_bye brag tu bshad pa chen po dang /_rnal 'byor spyod pa'i sa las rgya cher ston to/_/gzhan yang bstan
[\[91a.5\]]bcos chos mngon pa sna tshogs kun las btus pa de nyid las mkhas pa'i dmigs pa yang rnam pa lnga po 'di lta ste/_phung po la mkhas pa dang /_khams la mkhas pa dang /_skye mched la mkhas pa dang /_rten cing 'brel par 'byung ba la mkhas pa dang /_gnas dang
[\[91a.6\]]gnas ma yin pa la mkhas pa'o/_/gnas dang gnas ma yin pa la mkhas pa ji lta zhe na/_rten cing 'brel par 'byung ba la mkhas pa las blta'o/_/gnas dang gnas ma yin pa la mkhas pa dang /_rten cing 'brel par 'byung ba la mkhas pa la bye brag ci yod ce na/_
[\[91a.7\]]chos rnams las chos mngon par 'byung [#]ba'i phyir rgyu med pa dang /_mi mthun pa'i rgyu yongs su spangs pas rten cing 'brel par 'byung ba la mkhas pa'o/_/rgyu dang mthun par 'bras bu 'byung ba yongs su gzung ba'i phyir gnas dang gnas ma yin pa la mkhas pa'o zhes 'byung ste/_'di
[\[91b\]]
[\[91b.1\]]nyid kyi 'grel pa las 'di ltar ma rig [#]pa la sogs pa'i chos rnams las 'du byed la sogs pa'i chos rnams 'byung bas chos rnams rgyu med pa las [#]skye ba ma yin la/_dbang phyug la sogs pa mi mthun pa'i rgyu las byung ba yang ma yin te/_de ltar rtogs [#]pa'i shes pa gang yin pa de
[\[91b.2\]]rten cing 'brel par 'byung ba la mkhas pa'o zhes bya'o/_/chos tsam gyi rgyu las byung ba yin yang mthun pa'i rgyu las mthun pa'i 'bras bu nyid 'byung ste/_ji ltar legs par [#]spyod pa'i rnam par smin pa sdug pa dang /_nyes par spyod pa'i rnam par smin pa yid du mi 'ong ba zhes bya ba la
[\[91b.3\]]sogs pa shes pa gang yin pa 'di ni gnas dang gnas ma yin pa la mkhas pa zhes bya'o zhes bshad de[#]/_mkhas pa rnam pa lnga rgya cher bshad pa ni bstan bcos rnal 'byor spyod pa'i sa las bstan pa bzhin du rig par bya'o/_/gzhan yang de nyid las nyon mongs pa rnam par spyod pa'i
[\[91b.4\]]dmigs pa ni 'di lta ste/_sa 'og ma rnams kyi rags pa nyid dang /_sa gong ma rnams kyi ni zhi ba nyid dang /_de bzhin nyid dang /_'phags pa'i bden pa bzhi'o zhes 'byung ste/_'di nyid kyi 'grel pa las/_sa 'og ma rnams kyi rags pa nyid dang /_sa gong ma rnams
[\[91b.5\]]kyi zhi ba nyid ces bya ba ni 'jig rten pa'i lam dang sbyar te bshad na des kun nas dkris pa rnam par gnon pa'i phyir ro/_/de bzhin nyid dang /_'phags pa'i bden pa bzhi zhes bya ba ni 'jig rten las 'das pa'i lam dang sbyar te bshad na bsdus pa'i phyir ni de bzhin nyid do/_/spros pa'i phyir
[\[91b.6\]]ni 'phags pa'i bden pa bzhi ste/_des bag la nyal gtan du spong ba'i phyir ro zhes 'byung ste/_rgya cher rnam par 'byed pa ni bstan bcos rnal 'byor spyod pa'i sa las bstan pa bzhin no/_/dmigs pa phyi ma gsum ni bstan bcos rnams las phal chen [#]mthun pa'i phyir 'dir rnam par
[\[91b.7\]]phye ste ma bshad do/_/khyab pa'i dmigs pa rnam pa bzhi ni bstan pa rnams las tha dad pa'i bye brag yod pas/_de'i phyir 'dir phan tshun nas bstan pa yin no/_/mdo 'di nyid la sogs pa las ni gtso bo'i dbang du mdzad nas bstan pa'i phyir khyab pa'i dmigs pa rnam pa bzhi logs
[\[92a\]]
[\[92a.1\]]shig tu bstan pa yin te/_rnam pa bzhi po de dag gi ming yang spyi dang bye brag yod do/_/de la spyi'i ming ni rnam pa bzhi char yang khyab pa'i dmigs pa zhes bya ste/_de'i phyir bstan bcos rnal 'byor spyod pa'i sa las/_dmigs pa de'i dngos po bzhi po
[\[92a.2\]]de dag ni thams cad du 'gro zhing dmigs pa thams cad kyi rjes su song ba dang /_'das pa dang ma 'ongs pa dang /_da ltar byung ba'i yang dag par rdzogs pa'i sangs rgyas rnams kyis bshad pa yin pas na de'i phyir de dag ni khyab pa'i dmigs pa zhes bya'o/_/gzhan yang de dag ni zhi
[\[92a.3\]]gnas kyi phyogs dang /_dngos po thams cad du khyab pa dang /_de kho na nyid kyi [#]dngos po la khyab pa dang /_rgyu dang 'bras bu rjes su 'brel pa'i dngos po la khyab pa'i phyir yang khyab pa zhes bya ste/_de la re zhig rnam par rtog pa dang bcas pa'i gzugs brnyan zhes gang gsungs pa
[\[92a.4\]]des ni 'dir lhag mthong gi phyogs yin no/_/rnam par [#]rtog pa med pa'i gzugs brnyan zhes gang gsungs pa de ni 'dir zhi gnas kyi phyogs yin no/_/dngos po'i mtha' nyid ces gang gsungs pa de ni 'dir dngos po thams cad dang ldan pa dang de kho na nyid kyi dngos po yin no/_/dgos
[\[92a.5\]]pa yongs su grub pa zhes gang gsungs pa de ni 'dir rgyu dang 'bras bu rjes su 'brel ba'i dngos po yin no zhes bya ba nas de ltar na khyab par dmigs pa des ni yid ches pa'i lung gis dag pa dang /_rigs pa dang ldan pa yin par rig par bya ste/_de ni khyab pa'i dmigs pa zhes bya'o zhes
[\[92a.6\]]bya ba'i bar du 'byung ngo /_/de la bye brag gi ming yang [#]bstan pa rnams las so so nas mi mthun te/_bstan bcos chos mngon pa sna tshogs kun las btus pa las/_mos pa yid la byed pas zhi gnas dang lhag mthong gi dmigs pa'i spyod yul ji snyed pa de dag ni rnam par rtog pa
[\[92a.7\]]dang bcas pa'i gzugs brnyan zhes bya ste/_gcig tu 'jig rten pa'i yid la byed pa'i dmigs pa yin pa'i phyir ro/_/de kho na nyid yid la byed pas zhi gnas dang lhag mthong gi dmigs pa'i spyod yul ji snyed yod pa de dag ni rnam par rtog pa med pa'i gzugs brnyan zhes bya ste/_
[\[92b\]]
[\[92b.1\]]gcig tu 'jig rten las 'das pa'i yid la byed pa dang /_rjes las thob pa'i dmigs pa yin pa'i phyir ro/_/chos rnams kyi bdag nyid kyi dngos po ni 'di dag tsam du zad do zhes tshad kyi dngos po phung po dang /_khams dang /_skye mched ji lta ba bzhin du gyur pa ni dngos po mtha'i
[\[92b.2\]]dmigs pa zhes bya'o/_/gnas gyur pa thob pa'i dmigs par gyur pa'i phyir dgos pa yongs su grub pa'i dmigs pa zhes bya'o zhes 'byung ste/_zhib tu de nyid las bstan pa bzhin no/_/bstan bcos rnal 'byor spyod pa'i sa las ni/_de la rnam par rtog pa dang bcas pa'i
[\[92b.3\]]gzugs brnyan ni 'di lta ste/_shes bya'i dngos po dang mthun pa'i gzugs brnyan la mnyam par gzhag pa'i sa pa'i lhag mthong gi rnam pa dag gis lta bar byed cing /_rnam par 'byed par byed/_yongs su rtog par byed/_yongs su dpyod par byed pa ste/_de la shes bya'i
[\[92b.4\]]dngos po ni 'di lta ste/_spyod pa rnam par sbyong ba'i dmigs pa dang /_mkhas pa'i dmigs pa dang /_nyon mongs pa rnam par sbyong ba'i dmigs pa gang yin pa de dag shes bya'i dngos po de dang [#]'dra bar snang bas na rigs pa des shes bya'i dngos po dang cha mthun pa'i gzugs brnyan
[\[92b.5\]]zhes bya ste/_rnal 'byor pas de yongs su brtags pa'i phyir rang bzhin de la yang dag par rtog pa na yon tan dang skyon nges par rtog par byed pa gang yin pa de ni rnam par rtog pa dang bcas pa'i gzugs brnyan zhes bya'o/_/rnam par rtog pa med pa'i gzugs brnyan ni 'di lta ste/_rnal
[\[92b.6\]]'byor pas gzugs brnyan gyi mtshan ma yongs su bzung nas rnam par lta bar mi byed cing /_rnam par 'byed par mi byed rab tu rnam par 'byed par mi byed/_yongs su rtog par mi byed/_yongs su dpyod par mi byed mod kyi 'on kyang dmigs pa de nyid ma btang ba'i sems de zhi gnas
[\[92b.7\]]kyi rnam pas yang dag par zhi bar byed pa de ni rnam par mi rtog pa'i gzugs brnyan zhes bya'o/_/dngos po'i mtha' nyid ni 'di lta ste/_ji snyed yod pa nyid dang /_ji lta ba bzhin du yod pa nyid la dmigs pa gang yin pa'o/_/ji snyed yod pa nyid ni 'di lta ste phung po dang /_khams dang /_
[\[93a\]]
[\[93a.1\]]skye mched dang /_bden pa bzhi'o/_/ji lta ba bzhin du yod pa ni 'di lta ste/_de kho na nyid dang /_de bzhin nyid rigs pa bzhi po nyid la dmigs pa gang yin pa'o/_/de la dgos pa yongs su grub pa ni 'di lta ste/_rnal 'byor pa des zhi gnas dang lhag
[\[93a.2\]]mthong la kun tu bsten [#]cing /_goms par byas pa'i gzugs brnyan la dmigs pa'i yid la byed pa yongs su rdzogs par gyur cing /_de yongs su rdzogs par gyur pa'i phyir gnas ngan len thams cad las gnas gyur cing shin tu 'byung bar 'gyur la gnas yongs su gyur pa'i phyir
[\[93a.3\]]gzugs brnyan las yang dag par 'das te/_shes bya'i dngos po de nyid la rnam par rtog pa med pa'i ye shes dang /_mthong ba mngon sum du gyur nas bsam gtan dang po la snyoms par zhugs pa gang yin pa de bsam gtan thob pa'i tshe bsam gtan dang po'i spyod yul nas 'du
[\[93a.4\]]shes med 'du shes med min gyi skye mched la snyoms par zhugs pa gang yin pa de snyoms par zhugs pa'i tshe snyoms par 'jug pa de nyid kyi spyod yul la dmigs pa gang yin pa'i bar de dag ni dgos pa yongs su grub pa'o zhes bshad de/_zhib tu ni de nyid las bstan pa bzhin no/_/bzhi po 'di dag nyid
[\[93a.5\]]ni bstan bcos rnal 'byor spyod pa'i sa las yid la byed pa bcu gcig ces bstan pa las/_yid la byed pa rnam pa bzhi zhes bstan pa nyid yin te/_yid la byed pa rnam pa bzhi ni rnam par rtog pa dang bcas pa'i gzugs brnyan la dmigs pa'i yid la byed pa dang /_rnam par rtog pa med pa'i
[\[93a.6\]]gzugs brnyan la dmigs pa'i yid la byed pa dang /_dngos po'i mtha' la dmigs pa'i yid la byed pa dang /_dgos pa yongs su grub pa la dmigs pa'i yid la byed pa'o/_/yongs su bsgom pa rnam pa gsum yang dang po ni gzugs brnyan bsgom pa ste/_rnam par rtog pa dang bcas pa'i
[\[93a.7\]]gzugs brnyan dang /_rnam par rtog pa med pa'i gzugs brnyan gcig tu byas pa'i phyir ro/_/gnyis pa ni dngos po'i mtha' bsgom pa'o/_/gsum pa ni dgos pa yongs su grub pa'i [#]mtha' bsgom pa'o/_/bstan bcos rnam par bshad pa las/_rnam par rtog pa dang bcas pa'i
[\[93b\]]
[\[93b.1\]]gzugs brnyan ni 'di lta ste shes bya'i dngos po dang cha mtshungs pa'i ting nge 'dzin gyis btags [#]pa'i spyod yul gang yin pa'o/_/rnam par mi rtog pa'i gzugs brnyan ni 'di lta ste/_shes bya'i dngos po dang cha mtshungs pa'i ting nge 'dzin gyi spyod yul yang dag pa'i yul gang yin pa'o/_/dngos
[\[93b.2\]]po'i mtha' ni 'di lta ste/_ji snyed yod pa nyid dang /_ji lta ba bzhin du yod pa nyid gang yin pa'o/_/dgos pa yongs su grub pa ni 'di lta ste/_gnas gyur pa dang de nyid la brten pa'i rnam par mi rtog pa'i ye shes gang yin pa'o zhes bshad do/_/bstan bcos ngo bo nyid med pa rnam pa
[\[93b.3\]]gsum bstan pa las bshad de 'byung ba rnams ni nor ba dag mang ba'i phyir 'dir ma brjod do/_/gong du bstan pa rnams las bstan bcos rnam par bshad pa las bstan pa rnams ni mdo'i tshig dang rjes su mthun gyi/_bstan bcos chos mngon pa sna tshogs kun las btus pa la
[\[93b.4\]]sogs pa ni ma yin te/_chos mngon pa sna tshogs kun las btus pa la sogs pa las dang po gnyis ni zhi gnas dang lhag mthong gi yul du gtogs so zhes bstan pa'i phyir/_/bstan bcos rnal 'byor spyod pa'i sa de mdo 'di dang [#]tha dad par gyur pa ni bsam gtan la sogs pa yang dgos
[\[93b.5\]]pa yongs su grub par gtogs so zhes bstan pa'i phyir ro/_/mdo 'di las rnam pa bzhi gsungs pa ni bstan bcos rnam par bshad pa dang /_don mthun pa'i phyir rnam par phye ste ma bshad do/_/rnam pa bzhi po de dag las du zhig ni zhi gnas kyi dmigs pa lags du zhig ni lhag mthong gi dmigs
[\[93b.6\]]pa lags/_du zhig ni gnyi ga'i dmigs pa lags zhes bya ba ni gsum pa nyid yang dag par zhus pa'o/_/bcom ldan 'das kyis byang chub sems dpa' byams pa la bka' stsal pa/_rigs kyi bu gcig ni zhi gnas kyi [#]dmigs pa'i yul gyi dngos po yin te/_'di lta ste/_rnam par
[\[93b.7\]]mi rtog pa'i gzugs brnyan no/_/gcig ni lhag mthong gi dmigs pa'i yul gyi dngos po yin te/_'di lta ste/_rnam par rtog pa dang bcas pa'i gzugs brnyan no/_/gnyis ni gnyi ga'i yul gyi dmigs pa'i dngos po yin te 'di lta ste dngos po'i mtha' dang dgos pa yongs su grub pa'o
[\[94a\]]
[\[94a.1\]]zhes bya ba ni gnyis pa de bzhin gshegs pas lan yang dag par gsungs pa'o/_/yul rnam pa bzhi tha dad pa'i phyir te sngar bshad pa bzhin no/_/rnam pa bzhi las gnyis pa ni yul yang dag pa yin te/_'di ltar zhi gnas la rnam par rtog pa med pa'i phyir ro/_/
[\[94a.2\]]rnam pa bzhi las dang po ni yongs su brtag par bya ba'i yul yin te/_'di ltar lhag mthong ni rnam par rtog pa dang bcas pa'i phyir ro/_/rnam pa bzhi las phyi ma gnyis ni zhi gnas dang lhag mthong gnyi ga'i yul du yang gtogs te zhi gnas dang lhag mthong ni yul rnam pa gnyis la
[\[94a.3\]]dmigs pa'i phyir/_yul bzhi po 'di gnas skabs dang sa bye brag yod pa yang [#]so nas bshad pa mi mthun te/_kha cig na re dang po gnyis ni sa'i mdun rol pa'i yul yin te/_bstan pa bzhin du yang dag par sgrub pa ni bdag nyid las gyur pa'i chos dang don lta bu'i gzugs brnyan la
[\[94a.4\]]dmigs par byed de/_rgyu mtshan gyi rnam pa'i lhag mthong gis yongs su tshol bar byed pas rnam par rtog par byed pa dang bcas pa zhes bya'o/_/ting nge 'dzin gyis ni yongs su tshol ba zhi bar byed pas rnam par rtog pa med pa zhes bya'o/_/gsum pa ni sa bcu po rnams kyi zhi gnas dang lhag
[\[94a.5\]]mthong gi dmigs pa'i spyod yul yin te/_sa bcu po rnams phyin pa na gdod yul gyi mtha' khong du chud par 'gyur ba'i phyir ro/_/bzhi pa ni sangs rgyas kyi sa kho na la yod de 'di ltar gnas gyur pa brnyes nas rten yongs su grub cing 'byor pa'i dmigs pa yin pa'i phyir ro/_/gal te de lta
[\[94a.6\]]na ci'i phyir chos mngon pa sna tshogs kun las btus pa las/_rnam par rtog pa med pa'i gzugs brnyan ni 'di lta ste/_rnam par mi rtog pa dang rjes las thob pa'i ye shes kyi yul gang yin pa'o zhes bstan zhe na smras pa/_bstan bcos de ni logs shig tu rigs pa bskyed pas na/_de'i
[\[94a.7\]]phyir don rnam par gzhag pa ste bstan bcos rnal 'byor spyod pa'i sa la sogs pa dang tha dad pa yin no zhe'o/_/kha cig na re dang po gnyi ga yang sa'i mdun rol pa dang sa bcu po rnams su gtogs pa yin te/_gnas skabs gnyi ga yang gzugs brnyan gyi yul dang bcas pa'i phyir ro
[\[94b\]]
[\[94b.1\]]zhes zer te/_gzhan ni sngar bshad pa bzhin no/_/kha cig na re snga ma gsum po dag ni sa'i mdun rol pa dang /_sa bcu po'i gnas skabs su gtogs pa yin te/_ji snyed yod pa nyid la sogs pa gnas skabs thams cad du gtogs pa'i phyir ro zhes zer te/_gzhan ni sngar bshad pa
[\[94b.2\]]bzhin [#]no/_/kha cig na re bzhi char yang gnas skabs thams cad du gtogs pa yin te/_bstan bcos rnal 'byor spyod pa'i sa las ji skad du dgos pa yongs su [#]grub pa bsgom pa ni 'di lta ste/_bsam gtan dang snyoms par 'jug pa'i dngos gzhi la snyoms par zhugs pa'am/_'jig
[\[94b.3\]]rten pa'i ting nge 'dzin nas 'jig rten las 'das pa'i ting nge 'dzin bsgom pa gang yin pa de ni dgos pa yongs su grub pa bsgom pa zhes bya'o zhes bstan pa lta bu ste/_bstan bcos rnam par bshad pa dang rnal 'byor spyod pa'i sa las sa mang po dang /_nyan thos kyi sa las kyang de skad du bshad do
[\[94b.4\]]zhe'o/_/kha cig na re gong du bshad pa de dag kun kyang rigs pa dang 'gal ba med de/_mdo 'di nyid las 'og nas bstan pa dag dang sbyar na sa'i mdun rol du ni dang po gnyis kho na'o/_/sa bcu po rnams su snga ma gsum dang ldan no/_/sangs rgyas kyi sa la ni bzhi char tshang bar yod de de'i phyir
[\[94b.5\]]'og nas mdo las/_des sngar ni dmigs pa rnam pa gnyis thob pa yin la des da ltar ni lam mthong ba yin pa'i phyir yang dngos po'i mtha'i [#]dmigs pa thob pa yin te zhes bya ba nas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro zhes gsungs pa dang /_
[\[94b.6\]]gzhan yang dgos pa yongs su grub pa'i dmigs pa yang 'thob ste zhes gsungs pa yin te/_zhib tu de nyid las bstan pa bzhin no zhe'o/_/zag pa med pa'i sems kyi gzugs brnyan ston par byed dam mi byed/_gal te ston par mi byed na bstan bcos chos mngon pa sna tshogs kun las
[\[94b.7\]]btus pa las bstan pa de [#]ji ltar go zhing rnam par bshad par bya/_gal te gzugs brnyan ston par byed pa yin na ni bstan bcos rnam par rig pa tsam du grub pa las/_nam zhig dmigs pa dag la ni/_/shes pas mi dmigs pa de'i tshe/_/zhes bstan pa de ci ltar rung zhe na/_smras pa/_
[\[95a\]]
[\[95a.1\]]don 'di'i bshad pa ni bstan bcos rnam par rig pa tsam du grub pa las ji skad du bstan pa bzhin te/_de'i phyir de nyid las 'di ni rtog pa'i gnas skabs yin te/_de'i mtshan nyid ji lta bu zhe na tshig le'ur byas pa las/_nam zhig dmigs pa dag la ni/_/shes pas
[\[95a.2\]]mi dmigs de yi tshe/_/rnam par rig pa tsam la gnas/_/'dzin gnyis mtshan nyid bral phyir ro/_/zhes 'byung ste/_'di nyid kyi 'grel pa las nam zhig byang chub sems dpa' dmigs par bya ba'i yul dag la shes pas mi dmigs pa de'i tshe/_/spros pa rnam pa sna tshogs kyi
[\[95a.3\]]mtshan ma mi len pa'i phyir ro zhes bya ba nas rgya cher bshad pa'i bar du bstan pa yin no/_/gzhan yang de nyid las kha cig na re shes pa 'di'i cha gnyis ni gnyi ga yang brjod pa [#]med de/_gzung ba dang [#]'dzin pa'i mtshan ma med pa'i phyir ro zhe'o/_/kha cig na re shes pa 'di'i rgyu mtshan dang lta ba gnyi ga
[\[95a.4\]]yang de'i mtshan ma dang bcas pa las byung ba de la [#]dmigs pa zhes bya ba'i phyir ro/_/gal te rgyu mtshan med pa yang de la dmigs pa zhes bya na ni/_gzugs la sogs pa'i shes pa yang sgra la sogs pa'i shes pa zhes bya ba nyid du 'gyur ro/_/gal te lta ba'i rnam pa med na ni dmigs
[\[95a.5\]]par yang mi nus par 'gyur bas/_de bzhin nyid la dmigs pa'i shes pa zhes kyang ji skad du brjod de de bzhin nyid kyi ngo bo nyid ni dmigs par byed pa zhes mi brjod pas/_de'i phyir 'di la nges par lta ba'i rnam pa yod par brjod dgos so zhe'o/_/kha cig na re shes pa 'di la lta ba ni
[\[95a.6\]]yod la rgyu mtshan ni med pas mtshan ma med pa zhes bshad de mtshan ma len pa dang mi [#]len pa'i phyir ro/_/lta ba'i rnam pa yod kyang rnam par rtog pa med pas 'dzin pa ma yin pa zhes bshad kyi gzung ba gtan med pa ni ma yin no/_/rgyu mtshan gyi rnam pa med kyang 'di la de bzhin nyid kyi
[\[95a.7\]]mtshan ma dang bcas pa las 'byung ba zhes brjod de/_de bzhin nyid dang ma bral ba'i phyir ro/_/de ji ltar bdag nyid kyi rtog pa'i rnam par lta ba'i rnam pa la dmigs pa'i tshe/_yongs su ma bsgyur bar [#]yang dmigs par byed pa ltar 'di yang de bzhin no/_/yongs su bsgyur nas dmigs
[\[95b\]]
[\[95b.1\]]par byed na ni mngon sum du rtogs [#]pa ma yin pa nyid du 'gyur te phyis thob pa'i shes pa bzhin du rnam par rtog pa dang bcas par 'gyur bas/_de'i phyir 'di la lta ba yod cing rgyu mtshan med par brjod dgos so zhe'o/_/phyis thob pa'i shes pa rnams la cha gnyis yod dam zhe na/_kha cig na
[\[95b.2\]]re gnyi ga med do zhes zer te 'dzin pa gnyis dang bral ba'i phyir ro zhe'o/_/kha cig na re shes pa 'di la lta ba yod kyi rgyu mtshan ni med de/_shes pa 'di'i rnam pa la rnam par rtog pa yod par bshad pa'i phyir dang /_'phags pa'i shes rab dag ni yul mngon sum du mthong ba'i phyir
[\[95b.3\]]ro zhe'o/_/kha cig na re shes pa 'di ni cha gnyi ga dang ldan te/_mdo'i bsam pa la de bzhin nyid kyi mtshan ma 'dra ba zhes bshad de de kho na nyid kyi de bzhin [#]nyid kyi ngo bo nyid mi mthong ba'i phyir ro zhe'o zhes 'byung ste rgya cher de nyid las bshad pa bzhin no/_/de ltar rnam pa sna tshogs su bshad
[\[95b.4\]]pa yod kyang /_slob dpon chos skyong gi gzhung dang sbyar na/_rnam par mi rtog pa'i ye shes ni lta ba dang ldan la rgyu mtshan ni med do/_/phyis thob pa'i shes pa rnams ni lta ba dang rgyu mtshan gnyi ga dang ldan par bshad do/_/gal te de ltar [#]na bstan bcos chos mngon pa sna tshogs kun
[\[95b.5\]]las btus pa bstan pa de ji ltar khong du chud cing rnam par bshad par bya ste/_de las rnam par rtog pa med pa'i gzugs brnyan ni 'di lta ste/_de kho na nyid yid la byed pa zhi gnas dang lhag mthong gi dmigs pa'i spyod yul gang yin pa'o/_/de kho na nyid yid la byed pa ni gcig tu 'jig
[\[95b.6\]]rten las 'das pa dang phyis thob pa'i yid la byed pa'o zhes bshad pas so zhe na/_smras pa slob dpon thogs med kyis ni de [#]kho na nyid yid la byed pa zhes bshad kyi/_'jig rten las 'das pa'i shes pa zhes ma bstan pas de'i phyir 'jig rten las 'das pa zhes bya ba la sogs pa'i tshigs [#]
[\[95b.7\]]ni/_slob dpon rtogs pa'i seng ge'i dgongs pa yin gyi thogs med kyis bstan pa ma yin pa'i phyir phan tshun 'gal ba med do//_//bam po sum cu drug pa/_bcom ldan 'das la byang chub sems dpa' byams pas yang 'di skad ces gsol to/_/bcom ldan 'das ji ltar
[\[96a\]]
[\[96a.1\]]na byang chub sems dpa' zhi gnas dang lhag mthong gi dmigs pa'i dngos po bzhi po de dag la brten nas zhi gnas yongs su tshol bar bgyid pa dang lhag mthong la mkhas pa lags zhes bya ba 'di man chad ni gsum pa zhi gnas dang lhag mthong yongs su tshol ba
[\[96a.2\]]rnam par 'byed pa'i sgo zhes bya ba ston to/_/'di yang rnam pa gnyis su dbye ste/_zhu ba gsol ba dang lan du gsungs pa ste 'di ni zhu ba gsol ba'o/_/zhu ba gsol ba yang dgongs pa rnam pa gnyis te dang po ni ji ltar na byang chub sems dpa' zhi gnas dang lhag mthong gi dmigs pa rnam
[\[96a.3\]]pa bzhi po dag la brten nas zhi gnas yongs su tshol ba zhus pa'o/_/gnyis pa ji ltar na lhag mthong la mkhas par 'gyur ba zhu ba'o/_/de la yongs su tshol ba dang mkhas pa zhes bya ba yang bshad pa gsum yod de/_/kha cig na re yongs su tshol ba dang /_mkhas pa zhes bya ba
[\[96a.4\]]gnyi ga yang bsgom pa'i don yin te/_zhi gnas dang lhag mthong rnam par dbye ba'i phyir yongs su tshol ba dang mkhas pa zhes bya ba gsungs pa yin no zhe'o/_/kha cig na re yongs su tshol ba dang /_mkhas pa ni zhi gnas dang lhag mthong gnyi gar gtogs pa yin te/_de'i phyir
[\[96a.5\]]'phags pa dgongs pa zab mo rnam par dgrol ba'i mdo las/_zhi gnas dang lhag mthong la mkhas pa zhes gsungs pa yin no zhe'o/_/kha cig na re yongs su tshol ba ni bsgom pa'i don yin te zhi gnas bsgom par rtsol [#]ba'i phyir/_zhi gnas kho na yin gyi lhag mthong ni ma yin no/_/
[\[96a.6\]]mkhas pa ni lhag mthong la mkhas pa yin te don legs par khong du chud par byed pa'i phyir lhag mthong ni yin gyi zhi gnas ni ma yin te de'i phyir mdo nyid las zhi gnas yongs su tshol bar bgyid pa dang /_lhag mthong la mkhas pa zhes gsungs pa yin no zhe'o/_/bcom ldan 'das
[\[96a.7\]]kyis byang chub sems dpa' byams pa la bka' stsal pa/_rigs kyi bu ji ltar ngas byang chub sems dpa' rnams la chos gdags pa rnam par gzhag pa bstan pa 'di lta ste/_mdo'i sde dang dbyangs kyis bsnyad pa'i sde dang lung bstan pa'i sde dang tshigs su bcad pa'i sde dang /_ched du
[\[96b\]]
[\[96b.1\]]brjod pa'i sde dang /_gleng gzhi'i sde dang /_rtogs pa brjod pa'i sde dang /_de lta bu byung ba'i sde dang /_skyes pa rabs kyi sde dang /_shin tu rgyas pa'i sde dang /_rmad du byung ba'i chos kyi sde dang /_gtan la phab par bstan pa'i sde dang zhes bya ba la sogs pas ni gnyis pa de bzhin gshegs
[\[96b.2\]]pas lan du gsungs pa yang dag par ston to/_/'di yang rnam pa gnyis te bsgom pa'i gnas gsung rab bstan pa [#]dang bstan pa bzhin du [#]yang dag par bsgom pa rab tu bstan pa ste/_'di ni dang po'o/_/bcom ldan 'das kyis byams pa la bka' stsal pa/_ngas byang chub sems dpa' rnams
[\[96b.3\]]la chos gdags pa rnam par gzhag pa bstan pa gsung rab yan lag bcu gnyis po 'di lta ste/_mdo'i sde nas gtan la phab par bstan pa'i sde zhes bya ba'i bar du gsungs pa gang yin pa'o/_/de la gsung rab yan lag bcu gnyis po de yang bstan pa rnams las rgya cher ston par mdzad de/_
[\[96b.4\]]bstan bcos chos mngon pa kun las btus pa las mdo'i sde ni 'di lta ste gang bsdu ba'i tshul gyis rkyang par gsungs pa'o/_/dbyangs kyis bsnyad pa'i sde ni mdo sde rnams las dbus dang tha mar tshigs su bcad de dbyangs kyis bsnyad pa'o/_/gzhan yang drang ba'i don gyi mdo sde rtogs
[\[96b.5\]]par byed pa'i phyir dbyangs kyis bsnyad pa'o zhes bya'o/_/lung du bstan pa'i sde ni 'di lta ste/_gang las 'phags pa nyan thos shi ba'i dus byas pa'i yon tan dang skyon dang skye ba'i gnas kyi bye brag lung ston pa gang yin pa'o/_/gzhan yang nges pa'i don gyi mdo sde la lung bstan pa'i sde zhes bya ste/_
[\[96b.6\]]dgongs pa zab mo lung ston cing rab tu phye ba'i phyir ro/_/tshigs su bcad pa'i sde ni 'di lta ste/_mdo sde rnams las tshigs su sbyar nas/_rtsa ba gnyis pa dang rtsa ba gsum pa dang rtsa ba bzhi pa dang rtsa ba lnga pa dang rtsa ba drug pa [#]gsungs pa gang yin pa'o/_/ched du brjod pa'i sde ni 'di lta ste/_de
[\[96b.7\]]bzhin gshegs pa nyid thugs rangs nas brjod pa gang yin pa'o/_/gleng gzhi'i sde ni 'di lta ste/_zhus pa'i rgyus gsungs pa dang /_gzhan yang byung ba dang bcas pa'i bslab pa bca' ba gang yin pa de la yang gleng gzhi zhes bya'o/_/rtogs pa brjod pa'i sde ni 'di lta ste/_dpe dang bcas
[\[97a\]]
[\[97a.1\]]par gsungs pa gang yin pa'o/_/de lta bu byung ba'i sde ni 'di lta ste/_'phags pa rnams kyi sngon gyi sbyor ba dang ldan pa brjod pa gang yin pa'o/_/skyes pa rabs kyi sde ni 'di lta ste/_gang byang chub sems dpa'i spyod pa dang ldan pa brjod pa gang yin pa'o/_/shin tu
[\[97a.2\]]rgyas pa'i sde ni 'di lta ste/_byang chub sems dpa'i sde snod dang ldan pa'o/_/shin tu rgyas pa'i ji lta ba de bzhin du rgya cher rnam par 'thag pa dang mtshungs pa med pa yang de bzhin no/_/ci'i phyir shin tu rgyas pa zhes bya zhe na/_sems can thams cad la phan pa dang bde ba'i gnas su gyur pa'i phyir
[\[97a.3\]]dang /_yangs pa dang /_rgya che ba dang /_zab pa'i chos rnam par bstan pa'i phyir ro/_/ci'i phyir rnam par 'thag pa zhes bya zhe na/_sgrib pa thams cad rnam par 'thag pa'i phyir ro/_/ci'i phyir mtshungs pa med pa zhe [#]na/_mtshungs pa'i zla med pa'i phyir ro/_/rmad du byung ba'i chos kyi sde ni
[\[97a.4\]]'di lta ste/_gang las nyan thos dang byang chub sems dpa' dang de bzhin gshegs pa la sogs pa'i ngo mtshar rmad du byung ba'i chos bstan pa'o/_/gtan la phab par bstan pa'i sde ni 'di lta ste/_gong du chos kyi mtshan nyid phyin ci ma [#]log par bstan pa'o zhes bshad de/_chos kyi mtshan
[\[97a.5\]]nyid mkhyud pa rnams ston pas so/_/dgongs pa zab mo rnam par dgrol ba'i mdo las ni bcu gnyis po 'di dag rgya gar skad du ma bsgyur bar so nas 'byung ste/_rgya cher bshad pa ni mtshan nyid bstan pa dag las 'byung ba bzhin du rig par bya'o/_/byang chub sems dpa' de dag legs par
[\[97a.6\]]thos legs par bzung kha ton byang bar byas yid kyis legs par brtags mthong bas shin tu rtogs par byas nas zhes bya ba la sogs pa ni gnyis pa bstan pa bzhin du yang dag par bsgom pa rab tu bstan pa zhes bya ba ston to/_/'di yang rnam pa gnyis su dbye ste zhi gnas dang lhag mthong
[\[97a.7\]]gi sbyor ba yang dag par bstan pa dang gzhan yang yid la byed pa'i sems gang gis zhes bya ba man chad kyis zhi gnas dang lhag mthong gi sgo rnam pa gnyis yang dag par bshad pa'o/_/dbang po yang rnam pa gnyis te thos pa'i shes rab bstan pa dang /_bsams [#]pa'i shes rab bstan pa
[\[97b\]]
[\[97b.1\]]ste/_'di ni dang po'o/_/thos pa'i shes rab de yang mtshan nyid rnam pa lnga ste/_legs par thos pa dang /_legs par bzung ba dang /_kha ton du byang bar byas pa dang /_yid kyis legs par brtags pa dang /_mthong bas shin tu rtogs par byas pa'o/_/'di ltar byang chub sems
[\[97b.2\]]dpa' rnams bstan pa'i chos de dag la sems rtse gcig tu nyan par byed pa dang /_legs par bzung ba dang /_kha ton du byang bar byed pa dang /_yid kyis legs par sems pa dang /_shes rab kyis shin tu rtogs par byed pas so/_/bstan bcos rnal 'byor spyod pa'i sa las ni mtshan
[\[97b.3\]]nyid rnam pa bzhis thos pa'i shes rab ston te mdo 'di las gsungs pa'i dang po thos pa'i mtshan nyid ma gtogs pa gzhan rnams kyis so/_/gzhan yang rnal 'byor spyod pa'i sa las thos pa las byung [#]ba'i sa'i nang nas ni mtshan nyid rnam pa drug gis ston te yang blo zhes bya bas bsnan na'o/_/
[\[97b.4\]]mtshan nyid phyi ma lnga ni ming cung zad tha dad kyang don ni mdo 'di las gsungs pa dang mthun te/_de'i phyir bstan bcos de nyid las thos pa las byung ba'i sa gang zhe na/_'di lta ste rig pa'i gnas lnga gang yin pa de dag ming dang tshig dang yi ge tshad med pa'i bye brag las blo sngon du btang ste/_nyan
[\[97b.5\]]pa dang /_'dzin pa dang /_'chang ba dang /_kha ton byed pa dang /_rjes su dran pa dang /_phyin ci ma log par shes pa'o zhes 'byung bas go rims bzhin du mdo 'di las rnam pa lnga gsungs pa dang sbyar te/_de la nyan pa zhes bya ba ni legs par thos pa zhes gsungs pa nyid do/_/'dzin pa dang /_
[\[97b.6\]]'chang ba zhes bya ba ni legs par bzung ba zhes gsungs pa nyid do/_/kha ton shin tu byang bar byas pa zhes bya ba ni kha ton byang bar [#]byas pa zhes gsungs pa nyid do/_/rjes su dran pa ni yid kyis legs par brtags pa zhes gsungs pa nyid do/_/phyin ci ma log par shes pa zhes bya ba ni
[\[97b.7\]]mthong bas shin tu rtogs pa zhes gsungs pa nyid do/_/ji ltar legs par bsams pa'i chos de dag gcig tu dben par 'dug ste yid la byed pa zhes bya ba ni gnyis pa bsams pa'i shes rab bstan pa ste/_bsams pa'i shes rab de ni thos pa'i shes rab kyis bsams pa'i chos
[\[98a\]]
[\[98a.1\]]de dag gcig tu dben par 'dug ste/_chos dang don thos pa'i gzugs brnyan rnam pa gnyis yid la byed cing sems pa yin te/_de'i phyir bstan bcos rnal 'byor spyod pa'i sa las bsams pa las byung ba'i sa gang zhe na 'di lta ste ji ltar kha cig gcig pu dben
[\[98a.2\]]pa na 'dug cing /_ji ltar thos pa dang ji ltar kun chub par byas pa'i chos rnams kyi rigs pa [#]so sor brtags nas sems par byed pa'o zhes bstan pa yin no/_/gzhan yang rnal 'byor spyod pa'i sa las dben pa la mos pa gang yin pa des ni nang gi sems bde bar gnas pa yang dag pa'i
[\[98a.3\]]zhi gnas dang rab tu 'dren par 'gyur ro/_/yang dag pa'i zhi gnas la sems bde bar gnas pa gang yin pa des ni lhag mthong rab tu 'dren par 'gyur ro zhes bshad do/_/gzhan yang yid la byed pa'i sems nang du rgyun chags su byed pa'i yid la byed pas sems par byed do/_/de ltar
[\[98a.4\]]zhugs shing lan mang du gnas pa'i phyir lus shin tu sbyangs pa dang sems shin tu sbyangs pa 'byung ba gang yin pa de ni zhi gnas zhes bya'o zhes bya ba la sogs pas ni gnyis pa zhi gnas dang lhag mthong gi sgo rnam pa gnyis yang dag par bshad pa'o/_/'di yang rnam pa gnyis te zhi
[\[98a.5\]]gnas bstan pa dang /_lhag mthong gi sgo rnam par phye ste bstan pa'o/_/dang po yang rnam pa gnyis te zhi gnas kyi sgo yang dag par bstan pa dang /_mjug bsdu zhing zhus pa snga ma'i lan bstan pa'o/_/sgo dang po 'di la yang bshad pa [#]rnam pa gnyis yod de/_kha cig na re mdo'i tshig 'di
[\[98a.6\]]yang rnam pa bzhir dbye ste/_dmigs par bya ba'i yul dang dmigs par byed pa'i zhi gnas dang gnas skabs dang ming bstan pa'o/_/de la gzhan yang yid la byed pa'i sems gang gis zhes bya bas ni dmigs par bya ba'i yul bstan te mdo'i tshig 'di bshad pa yang rnam pa gnyis yod
[\[98a.7\]]pas/_kha cig na re chos dang don gyi yul de dag la yang dag [#]par sems shing thos pa dang /_bsams pa'i shes rab rnam pa gnyis dang rjes su mthun pa'i sems dmigs pa'i yul du gyur pa'o zhe'o/_/kha cig na re shes rab rnam pa gnyis dang rjes su mthun pa'i sems dmigs
[\[98b\]]
[\[98b.1\]]pa'i yul du gyur pa'o zhes zer te/_de ni don du na zhi gnas kyi sgos [#]sems rab tu zhi bar byed cing /_dmigs pa gcig la gnas par byed pas de'i phyir dmigs pa'i sems la yul zhes bshad la lhag mthong gis ni sems kyis shes bya'i don rab tu rnam par 'byed pa'i phyir/_
[\[98b.2\]]thos pa dang bsams pa'i shes rab rnam pa gnyis kyis yongs su bsgyur ba'i rgyu mtshan gyi rnam pa la dmigs pa'i yul zhes bstan pa yin no zhes ston to/_/sems nang du rgyun chags su byed pa'i yid la byed pas sems par byed do zhes bya bas [#]ni dmigs par byed pas zhi gnas bstan
[\[98b.3\]]te/_de la sems nang du zhes bya ba ni dmigs pa'i sems bsdus nas ting nge 'dzin la gnas par byed pas sems nang du zhes bstan te de'i phyir bstan bcos rnal 'byor spyod pa'i sa las nang gi dmigs pa la sems nye bar gtod pa ni phyi rol du rnam par mi g.yeng ba nyid kyi phyir ro zhes
[\[98b.4\]]'byung ste/_'dis ni sems nang du rgyun chags su byed pa'i yid la byed pas sems par byed pa thos pa dang /_bsams pa dang rjes su mthun pa'i sems bstan to/_/de ltar zhugs shing lan mang du gnas pa'i phyir lus shin tu sbyangs pa dang sems shin tu sbyangs pa 'byung ba zhes bya ba
[\[98b.5\]]ni gnas skabs te/_'di ltar zhi gnas ni nang du gnas pa la sogs pa yang dag pa'i spyod pa rnam pa dgu dang ldan pa'i phyir lus shin tu sbyangs pa dang sems shin tu sbyangs pa ni [#]'byung bar byed pas so/_/de la lus shin tu sbyangs pa ni 'byung ba chen po bzhis rgyur [#]byas pa'i shin tu sbyangs
[\[98b.6\]]pa'i reg bya gang yin pa'o/_/sems shin tu sbyangs pa ni bcu gcig dge ba las shin tu sbyangs pa'i grangs su gtogs pa'o/_/bstan bcos theg pa chen po bsdus pa'i 'grel pa ngo bo nyid med kyis byas pa las lus yang zhing zo mdog bde ba'i ngo bo nyid gang yin pa de ni shin tu
[\[98b.7\]]sbyangs pa'i mtshan nyid do zhes bshad de/_'di ltar lus dang sems shin tu sbyangs pa'i gnas skabs la zhi gnas rnam par gzhag pa'i phyir ro/_/bstan bcos rnal 'byor spyod pa'i sa las de la sems bde bar gnas pa rnam pa dgu po gang yin pa de ni zhi gnas kyi phyogs yin no zhes
[\[99a\]]
[\[99a.1\]]bshad de/_sems gnas pa rnam pa dgu ni bstan bcos mngon pa kun las btus pa las/_rnam pa dgu'i ming smos par zad kyi rnam par bshad pa ni med do/_/chos mngon pa sna tshogs kun las btus pa las ni go rims bzhin du ming smos nas rnam par bshad de/_
[\[99a.2\]]de'i phyir bstan bcos [#]de nyid las zhi gnas ni 'di lta ste/_sems nang kho nar 'jog pa dang /_rgyun du 'jog pa dang /_brlan [#]te 'jog pa dang /_nye bar 'jog pa dang /_'dul bar byed [#]pa dang /_zhi bar byed pa dang /_rnam par zhi bar byed pa dang /_rtse gcig tu zhi bar byed pa dang /_mnyam par 'jog pa ste[#]/_
[\[99a.3\]]rnam pa dgu po 'di dag gis sems bde bar gnas par byed pas zhi gnas zhes bya'o/_/de la sems nang kho nar 'jog pa ni phyi rol gyi dmigs pa rnams las phyir brlan [#]nas nang du mi g.yeng bar dang po nyid du sems nye bar 'dogs pa'i phyir ro/_/rgyun du 'jog pa ni de ltar sems g.yo ba rags
[\[99a.4\]]pa thog ma nyid du nye bar btags pas dmigs pa de nyid la rgyun gyi tshul dang /_phra bar byed pas mngon par sdud pa'i phyir ro/_/brlan [#]te 'jog pa ni gal te brjod [#]nas phyi rol du g.yengs par gyur na yang phyir brlan [#]par byed pa'i phyir ro/_/nye bar 'jog pa ni dang po nyid nas sems phyi rol du mi 'phro bar
[\[99a.5\]]bya ba'i phyir dran pa nye bar gnas pa'i phyir ro/_/'dul bar byed pa ni dang po nyid nas rnam par g.yeng ba'i rgyu gzugs la sogs pa'i chos la nyes dmigs kyi 'du shes bskyed nas dbang du byed pa'i phyir dang /_sems rab tu btul nas 'phror mi ster ba'i phyir ro/_/zhi bar byed pa ni sems
[\[99a.6\]]'khrug [#]par byed pa/_nyes par rnam par rtog pa nye ba'i nyon mongs pa rnams la nyes dmigs su lta bas sems btul nas 'phror mi ster ba'i phyir ro/_/rnam par zhi bar byed pa ni gal te brjed nas rnam par rtog pa la sogs pa glo bur du mngon du byung na yang dang du mi len cing yang 'byung bar
[\[99a.7\]]mi byed pa'i phyir ro/_/rtse gcig tu byed pa ni brtson 'grus kyi sbyor bas skabs med cing /_bar chad med par ting nge 'dzin mchog la bde bar gnas pa'i phyir ro/_/mnyam par 'jog pa ni shin tu goms par byas pa'i phyir/_mngon par 'du bya ba med par ting nge 'dzin gyi sems kyi rgyun g.yeng ba
[\[99b\]]
[\[99b.1\]]med par 'byung ba'i phyir ro zhes 'byung ste/_rgya cher rnam par 'byed pa ni bstan bcos rnal 'byor spyod pa'i sa dang /_mdo sde'i rgyan las bstan pa bzhin du rig par bya'o/_/de ni zhi gnas zhes bya ste zhes bya ba ni ming bstan pa'o/_/kho na re mdo'i tshig 'di nyid las [#]rnam pa gnyis su
[\[99b.2\]]dbye ste/_dang po gzhan [#]yang yid la byed pa'i sems gang gis zhes bya bas ni zhi gnas kyi thabs bstan to/_/gnyis pa ni de ltar zhugs shing zhes bya ba la sogs pas ni zhi gnas nyid yang dag par bshad pa ste/_'dis ni bsams pa'i shes rab chen po'i rnam pa des yang thos pa dang /_
[\[99b.3\]]bsams pa'i shes rab dman pa'i rnam pa gnyis la dmigs par byed pas nang gi sems rgyun chags su gyur pa dmigs pa med par bstan [#]to zhes zer te/_zhi gnas kyi mtshan nyid yang dag par bshad par ni don gong du bstan pa yin no/_/de ltar na byang chub sems dpa' zhi gnas yongs
[\[99b.4\]]su tshol bar byed pa yin no zhes bya ba ni gnyis pa mjug bsdu zhing zhus pa snga ma'i lan bstan pa'o/_/de lus dang sems shin tu sbyangs pa thob pas gnas byas pa'i phyir ji ltar legs par bsams pa'i chos de dag nyid nang du ting nge 'dzin gyi spyod yul gzugs brnyan du so sor rtog par byed mos
[\[99b.5\]]par byed/_sems kyi mtshan ma yongs su spong bar byed de zhes bya ba 'di man chad ni gnyis pa lhag mthong gi sgo rnam par phye ste bstan pa'o/_/'di yang rnam pa gnyis su dbye ste/_lhag mthong gi sgo yang dag par bstan pa dang /_mjug bsdu zhing zhus pa snga ma'i lan bstan pa'o/_/sgo dang po la
[\[99b.6\]]yang bshad pa rnam pa gnyis yod de[#]/_kha cig na re ting nge 'dzin gyi gnas skabs la brten nas mdo'i tshig 'di bshad pa rnam pa gnyis su 'gyur ro zhes zer bas rnam pa gnyis su dbye ste/_dmigs par bya ba ma yin pa rab tu dbye ba dang yul la brten nas lhag mthong skye bar bstan pa ste 'di ni
[\[99b.7\]]dang po'o/_/mdo'i tshig 'di yang rnam pa gnyis su dbye ste/_dang po de [#]lus dang sems shin tu sbyangs pa thob pas zhes bya ba la sogs pas ni lhag mthong gi gnas bstan te/_'di ltar sngar shin tu sbyangs pa thob nas gnas byas pa'i phyir lhag mthong skyes par gyur pa'o/_/gnyis pa ji ltar
[\[100a\]]
[\[100a.1\]]legs par bsams pa zhes bya ba la sogs pas ni dmigs par byas pa ma yin par rab tu dbye ba ste 'di ltar sngar bstan pa'i thos pa dang bsams pa'i dmigs pa yid la byed pa'i chos de dag la nang gi ting nge 'dzin cha mtshungs pa'i gzugs brnyan snang bar
[\[100a.2\]]byed pa bskyed nas/_gzugs brnyan de nyid la mos pas yid la byed pa dang /_so sor rtog par byed pa bskyed pa ni lhag mthong dang zhi gnas kyi dmigs pa sems kyi mtshan ma 'byung [#]ba'i phyir ro/_/de la sems kyi mtshan ma zhes bya ba ni sems nyid mtshan ma yin pas de'i phyir sems kyi
[\[100a.3\]]mtshan ma zhes bya'o/_/de ltar ting nge 'dzin gyi gzugs brnyan zhes bya ba'i don de dag la yang dag par rnam par [#]'byed pa dang /_rab tu rnam par 'byed pa dang /_yongs su rtog pa dang /_yongs su dpyod pa dang /_bzod pa dang /_'dod pa dang /_shes rab dang /_lta ba dang /_rtog pa
[\[100a.4\]]gang yin pa de ni lhag mthong zhes bya ste zhes bya ba ni gnyis pa yul la brten nas lhag mthong skye bar bstan pa'o/_/mdo'i tshig 'di yang rnam pa bzhir phye nas bshad par bya ste/_dang po de ltar ting nge 'dzin gyi gzugs brnyan zhes bya ba la sogs pas ni yongs su brtag par bya ba'i yul
[\[100a.5\]]bstan te/_sngar gong du bstan pa'i nang gi ting nge 'dzin gyi spyod yul gyi gzugs brnyan nyid ces bya ba'i don yin pas yongs su brtag pa'i yul zhes bya'o/_/gnyis pa yang dag par rnam par 'byed pa zhes bya ba la sogs pas ni rnal 'byor gyi mtshan nyid bstan te/_'di ni shes rab kyi mtshan nyid
[\[100a.6\]]rnam pa bzhi'o/_/mtshan nyid rnam pa bzhi po de dag kyang bstan bcos chos mngon pa sna tshogs kun las btus pa las bstan pa bzhin du rig par bya ste/_de'i phyir bstan bcos de nyid las chos rnams rnam par 'byed pa zhes bya ba ni ci snyed yod pa nyid kyi phyir ro/_/rab tu rnam par 'byed pa ni ji lta ba
[\[100a.7\]]bzhin du yod pa nyid kyi phyir ro/_/yongs su rtog pa ni rnam par rtog pa dang bcas pa'i yid la byed pa shes rab dang bcas pas chos rnams kyi mtshan nyid rnam par 'jog pa'i phyir ro/_/yongs su dpyod pa ni yongs su tshol ba dang ldan pa'i phyir ro zhes 'byung ba yin no/_/bstan bcos rnal 'byor spyod
[\[100b\]]
[\[100b.1\]]pa'i sa las kyang phal cher 'di dang mthun par 'byung ste/_de'i phyir de nyid las de la lhag mthong rnam pa bzhi gang zhe na/_'di lta ste dge slong gis nang gi sems kyi zhi gnas la brten nas chos rnam par 'byed par byed pa dang /_rab tu rnam par 'byed pa dang yongs su rtog par byed pa dang /_yongs su
[\[100b.2\]]dpyod par byed pa gang yin pa de ni lhag mthong rnam pa bzhi zhes bya'o/_/de la ji ltar [#]rnam par 'byed ce na/_'di lta ste spyod pa rnam par sbyong ba'i [#]dmigs pa dang mkhas pa'i dmigs pa dang nyon mongs pa rnam par sbyong ba'i dmigs pa dag la ji snyed yod pa nyid kyis rnam par 'byed do/_/ji ltar
[\[100b.3\]]rab tu rnam par 'byed ce na/_'di lta ste/_dmigs par bya ba'i spyod yul de dag nyid la ji lta ba bzhin du yod pa nyid kyis rab tu rnam par 'byed par byed do/_/ji ltar yongs su rtog par byed ce na/_'di lta ste/_dmigs pa de dag la shes rab dang ldan pa'i yid la byed pa rnam par rtog pa dang bcas
[\[100b.4\]]pas de'i mtshan ma yongs su bzung [#]nas yongs su rtog par byed do/_/ji ltar yongs su dpyod par byed ce na/_'di lta ste/_dmigs par bya ba'i spyod yul de dag la yang dag par rtog par byed pa'i tshe/_yongs su dpyod par byed do zhes 'byung ste/_bstan bcos rnam par bshad pa las
[\[100b.5\]]kyang bzhi po 'di dag la go rims bzhin du lhag mthong rnam pa bzhi zhes bshad do/_/gsum pa bzod pa zhes bya ba la sogs pas ni lhag mthong gi ming gi rnam grangs bstan pa yin te/_de yang rnam pa lnga'o/_/de la bzod pa ni 'di lta ste/_khong du chud par bzod pa'o/_/'dod pa ni 'di
[\[100b.6\]]lta ste/_mos par gyur pa'o/_/shes rab ni rnam par 'byed pa'o/_/lta ba ni yongs su tshol ba'o/_/rtog pa ni 'di lta ste/_so sor rtog pa'o/_/rnam pa lnga po 'di dag kyang don ni gcig la ming ni tha dad par gyur pa yin te/_de'i phyir bstan bcos rnal 'byor spyod pa'i sa las shes rab dang
[\[100b.7\]]ye shes dang mthong ba dang rig pa dang blo dang rtog pa la sogs pa ni ming gi bye brag yin te/_chos mtshan nyid dang sems las byung ba'i chos rab tu rnam par 'byed pa'i ngo bo nyid do zhes bshad de bstan bcos rnam par bshad pa las kyang de skad du ston to/_/gzhi de ni lhag mthong zhes bya ste zhes
[\[101a\]]
[\[101a.1\]]bya ba ni mjug bsdu ba'o/_/kha cig na re rtsa ba dang gzugs brnyan la brten nas mdo'i tshig 'di bstan pa yin te/_de la ji ltar [(]lags [,]legs [)]par bsams pa zhes bya ba la sogs pas ni rtsa ba nyid kyi [#]chos rab tu ston te/_nang du ting nge 'dzin zhes bya ba la sogs pas ni rtsa ba
[\[101a.2\]]la brten nas gzugs brnyan 'byung ba bstan te/_gzugs brnyan la brten nas so sor rtog par byed pas so/_/de ltar ting nge 'dzin gyi zhes bya ba la sogs pas ni lhag mthong gi gzugs brnyan gyi dbang gis zhes bya ba'i don rtsa ba las 'byung ba'i yul khong du chud par bstan te/_de'i phyir
[\[101a.3\]]bstan bcos rnal 'byor spyod pa'i sa las/_rnal 'byor pa des gzugs brnyan brtag pa'i phyir yongs su shes par bya ba'i dngos po rang bzhin de la yang dag par rtog [#]pa na yon tan dang skyon nges par rtog par byed pa gang yin pa zhes 'byung ste/_mdo'i tshig gzhan bshad pa'i don ni sngar
[\[101a.4\]]bstan pa bzhin no zhe'o/_/kha cig na re ting nge 'dzin dang rnam par g.yeng ba las brtsams nas/_mdo'i tshig 'di bstan pa yin pas rnam pa gnyis su dbye ste/_lhag mthong gi sbyor ba bstan pa dang /_de ltar zhes bya ba man chad kyis rtsa ba'i lhag mthong yang dag par bstan pa'o/_/dang po
[\[101a.5\]]yang rnam pa gnyis te/_lhag mthong gi gnas bstan pa dang /_ji ltar zhes bya ba man chad kyis sbyor ba yang dag par bstan pa'o/_/'di ltar lus dang sems shin tu sbyangs pa thob pas gnas byas pa'i phyir dang /_ting nge 'dzin la brten nas lhag mthong skye ba yang gdon mi za bar thos pa dang
[\[101a.6\]]bsams pa'i sems rnam par g.yeng bas sbyor bar byed pa'i phyir/_'dis ni thos pa dang bsams pa'i sbyor ba nyid yang dag par bstan pa ste/_de ci'i phyir zhe na/_zhi gnas dang lhag mthong gnyis kyi rnam pa'i mtshan nyid tha dad pa'i phyir ting nge 'dzin thob par gyur kyang yang thos pa dang /_bsams
[\[101a.7\]]pa'i sems rnam par g.yeng ba 'byung bas so/_/nang du ting nge 'dzin zhes bya ba ni sems bsdus nas rnam par mi g.yeng bas nang [#]zhes bya ba'i yang dag pa'i ting nge 'dzin la gnas pa la bya ba ni ma yin pas de'i phyir nang zhes bya ba [#]gsungs te/_gzhan ni sngar bshad pa bzhin no zhe'o/_/sbyor ba dang rtsa
[\[101b\]]
[\[101b.1\]]ba'i gnas skabs de la yang bshad pa rnam pa gnyis yod de/_dang po ni gzugs brnyan kho na las brtsams nas so/_/gnyis pa ni rtsa ba dang gzugs brnyan gnyi ga la brten nas te don ni sngar bshad pa bzhin no/_/de ltar byang chub sems dpa' lhag mthong la mkhas pa yin no zhes bya ba ni [#]
[\[101b.2\]]gnyis pa mjug bsdu zhing zhus pa snga ma'i lan du gsungs pa nyid do/_/byang chub sems dpa' byams pas yang bcom ldan 'das la 'di skad ces gsol to/_/bcom ldan 'das gal te byang chub sems dpa' rnams dmigs pa'i sems yul du gyur pa na nang du yid la bgyid pa'i sems ji srid du
[\[101b.3\]]lus dang sems shin tu sbyangs pa ma thob pa de'i bar du yid la bgyid pa de la ming ci zhes bgyi lags zhes bya ba 'di man chad ni bzhi pa zhi gnas dang lhag mthong dang rjes su 'jug pa'i yid la byed pa bstan pa'i sgo zhes bya ba ston to/_/'di yang rnam pa gnyis su dbye ste/_zhi gnas dang rjes su
[\[101b.4\]]mthun pa'i yid la byed pa bstan pa dang lhag mthong dang rjes su mthun pa'i yid la byed pa bstan pa'o/_/dang po yang rnam pa gnyis te zhu ba gsol ba dang lan du gsungs pa'o/_/'di ni dang po zhu ba gsol ba ste/_gong du bstan pa ltar dmigs pa'i sems kyis nang gi sems rgyun chags su yid la byed pa
[\[101b.5\]]na yid la [#]byed pa des ji srid du shin tu sbyangs pa ma thob pa de srid du de'i ming ci zhes bya [#]zhes bya ba'i tha tshig go/_/bcom ldan 'das kyis byang chub sems dpa' byams pa la bka' stsal pa/_rigs kyi bu zhi gnas kyi yid la byed pa ni ma yin te/_zhi gnas kyi rjes su mthun pa'i mos pa dang mtshungs par
[\[101b.6\]]ldan pa'i yid la byed pa yin par brjod par bya'o zhes bya ba ni gnyis pa bcom ldan 'das kyis lan yang dag par gsungs pa ste/_zhi gnas dang rjes su mthun pa'i yid la byed pa yin gyi/_yang dag pa'i zhi gnas ni ma yin te/_shin tu sbyangs pa med pa'i phyir ro zhes bya ba'i tha tshig go/_/bcom ldan
[\[101b.7\]]'das gal te byang chub sems dpa' rnams ji srid du lus dang sems shin tu sbyangs pa ma thob pa de'i bar du ji ltar legs par bsams pa'i chos rnams nang du ting nge 'dzin gyi spyod yul gzugs brnyan du yid la bgyid na yid la bgyid pa de la ming ci zhes bgyi lags zhes bya ba la sogs pas ni
[\[102a\]]
[\[102a.1\]]gnyis pa lhag mthong dang rjes su mthun pa'i yid la byed pa bstan to/_/'di yang rnam pa gnyis su dbye ste/_zhu ba gsol pa dang lan du gsungs pa'o/_/'di ni dang po zhu ba gsol ba ste/_sngar bstan pa ji ltar legs par bsams pa'i chos rnams nang du ting nge
[\[102a.2\]]'dzin gyi spyod yul gzugs brnyan du so sor rtog pa'i mos pas sems kyi mtshan ma yongs su spangs pa yid la byed pa de dag ji srid du shin tu sbyangs pa ma thob pa de'i bar du ming ci zhes bya ba'i tha tshig go/_/rigs kyi bu lhag mthong gi yid la byed pa ni ma yin te/_lhag mthong gi rjes su mthun pa'i
[\[102a.3\]]mos pa dang mtshungs par ldan pa'i yid la byed pa yin par brjod par bya'o zhes bya ba ni gnyis pa de bzhin gshegs pas lan du yang dag par gsungs pa ste/_lhag mthong gi rjes su mthun pa'i yid la byed pa yin gyi yang dag pa'i lhag mthong ni ma yin te/_shin tu sbyangs pa med pa'i phyir ro/_/
[\[102a.4\]]mdo'i [#]tshig 'di dang sbyar na zhi gnas dang lhag mthong ni ting nge 'dzin gyi gnas skabs la yod pa kho na nyid du rig par bya'o/_/gzhan yang mdo'i tshig 'dis ni gang du nang gi sems rgyun chags su yid la byed pa zhes bya ba la sogs pa nyid la de'i sbyor ba yin no zhes bstan pa yang yang [#]dag pa'i don
[\[102a.5\]]nyid du gyur pa yin no/_/byang chub sems dpa' byams pas yang bcom ldan 'das la 'di skad ces gsol to/_/bcom ldan 'das zhi gnas kyi lam dang lhag mthong gi lam tha dad ces bgyi'am tha dad pa ma lags zhes bgyi zhes bya ba [#]'di man chad ni lnga pa zhi gnas dang lhag mthong
[\[102a.6\]]gi lam gnyis gcig pa dang tha dad pa rnam par 'byed pa'i sgo zhes bya ba ston to/_/'di yang rnam pa gnyis su dbye ste/_zhu ba gsol ba dang lan [#]du gsungs pa'o/_/'di ni dang po zhu ba gsol ba ste zhi gnas dang lhag mthong rnam pa gnyis ni rnal 'byor pa rnams kyis bgrod par bya ba'i gnas
[\[102a.7\]]dang 'phags pa rnams kyi lam gyi chos rab tu 'dren pa'i phyir lam zhes bya ste/_lam gnyis po de dag gcig pa zhig lags sam tha dad pa zhig lags zhes bya ba'i tha tshig go/_/bcom ldan 'das kyis byang chub sems dpa' byams pa la bka' stsal pa/_rigs kyi bu tha dad pa
[\[102b\]]
[\[102b.1\]]yang ma yin tha dad pa ma yin [#]pa yang ma yin zhes brjod par bya'o zhes bya ba la sogs pas ni gnyis pa de bzhin gshegs pas lan [#]yang dag par gsungs pa bstan to/_/'di yang rnam pa gnyis su dbye ste/_zhus pa bzhin du mdor bstan pa dang /_dris pa dang lan dag gis rnam par phye nas
[\[102b.2\]]bshad pa ste 'di ni dang po'o/_/ci'i phyir tha dad pa ma yin zhe na lhag mthong gi dmigs pa'i sems la dmigs pa'i phyir ro/_/ci'i phyir tha dad pa ma yin pa yang ma yin zhe na/_rnam par rtog pa'i gzugs brnyan dmigs par bya ba ma yin pa'i phyir ro zhes bya ba ni gnyis pa dris pa dang lan dag gis
[\[102b.3\]]rnam par phye nas bshad pa'o/_/mdo'i tshig 'di la yang bshad pa rnam pa gnyis yod de/_kha cig na re tha dad pa ma yin pa zhes bya ba'i gzugs gnyis la brtan [#]nas bstan pa yin te/_de la re zhig dper na zhi gnas dang lhag mthong gnyi ga cig car 'jug pa'i tshe thos pa dang bsams [#]pa'i
[\[102b.4\]]dmigs pa'i rgyu mtshan gyi rnam pa'i yul la mtshungs par dmigs shing lta ba'i rnam pa'i sems la gzugs kyi yul nyid du dmigs par byed de/_gzugs nyid du mtshungs pa'i phyir tha dad pa ma yin zhes bya'o/_/tha dad pa ma yin pa yang ma yin zhes bya ba ni gzugs brnyan las brtsams nas
[\[102b.5\]]gsungs pa yin te/_'di ltar zhi gnas dang lhag mthong de dag dmigs par mtshungs par gyur pa na gzugs brnyan sprul pa gang yin pa de dag so so nas mi 'dra ste/_rnam par rtog pa dang bcas pa dang rnam par rtog pa med pa'i gzugs brnyan la bye brag yod pa'i phyir tha dad pa ma yin
[\[102b.6\]]pa yang ma yin pa zhes bya'o zhe'o/_/kha cig na re tha dad pa yang ma yin pa zhes bya ba ni 'di ltar zhi gnas kyi lhag mthong gi dmigs pa thos pa dang bsams pa'i rgyu mtshan gyi yul la dmigs par mi byed mod kyi 'on kyang thos pa dang bsams [#]pa'i shes rab rnam pa gnyis po de dag gi dmigs pa'i yul la yod
[\[102b.7\]]pa'i lta ba'i rnam pa'i sems la dmigs par byed pa'i phyir tha dad pa ma yin pa zhes bya'o/_/tha dad pa ma yin pa yang ma yin zhes bya ba'i don ni sngar bshad pa bzhin no zhes zer te/_bshad pa rnam pa gnyis las bshad pa ni phyi ma bzang ste/_mdo'i tshig snga ma dang rjes su mthun pa'i phyir ro/_/byang chub
[\[103a\]]
[\[103a.1\]]sems dpa' byams pas yang bcom ldan 'das la 'di skad ces gsol to[#]/_/bcom ldan 'das lhag mthong dang ting nge 'dzin gyi spyod yul rnams kyi gzugs brnyan gang lags pa de dag sems 'di dang tha dad pa zhes bgyi 'am/_tha dad pa ma lags zhes bgyi zhes
[\[103a.2\]]bya ba 'di man chad ni drug pa zhi gnas dang lhag mthong rnam par rig pa tsam du 'byed pa'i sgo'am yang na sems dang yul gcig pa dang tha dad pa nyid du rnam par 'byed pa'i sgo zhes bya ba ston to/_/'di yang rnam pa drug tu dbye ste/_zhu ba gsol ba dang lan du gsungs pa dang brtag pa dang rnam par
[\[103a.3\]]bshad pa dang lan gsol ba dang spyir bstan pa'o/_/'di ni dang po 'phags pa byams pas zhu ba gsol ba ste/_zhu ba gsol ba 'di la yang bshad pa rnam pa gsum yod de/_/kha cig na re 'dir ni lhag mthong smos nas ting nge 'dzin gyi dmigs pa zhus pa yin te/_bstan bcos theg pa chen
[\[103a.4\]]po bsdus pa las ji skad du ting nge 'dzin gyi spyod yul gyi gzugs brnyan rnams bstan nas lhag mthong ma bshad pa lta bu dang /_mdo 'di nyid las 'og nas ting nge 'dzin gyi gzugs brnyan lta bur snang ngo zhes gsungs pa lta bu'o zhe'o/_/kha cig na re 'dir ting nge 'dzin smos nas lhag mthong gi
[\[103a.5\]]dmigs pa zhus pa yin te gzhan dag nas zad par gyi skye mched bcu'i rnal 'byor la sogs pa'i skyon bstan pa lta bu ste/_de'i phyir bstan bcos theg pa chen po bsdus pa la sogs pa las ting nge 'dzin zhes bya ba ni ting nge 'dzin la brten nas lhag mthong 'byung ba'i phyir ting nge 'dzin zhes bya ba'i tshig
[\[103a.6\]]bstan pa bzhin no zhe'o/_/kha cig na re ting nge 'dzin dang shes rab kyi dmigs pa'i gzugs brnyan cig car zhus pa yin te/_mdo 'di las lhag mthong dang ting nge 'dzin gyi dmigs pa'i yul zhu ba'i phyir te/_zhus pa 'di'i don ni 'di skad du lhag mthong dang ting nge 'dzin gyi spyod yul sngon po la
[\[103a.7\]]sogs pa [#]de dag sems pa 'di dang gcig pa zhig lags sam/_tha dad pa zhig lags zhes bya ba'i tha tshig go/_/dgongs pa zab mo rnam par dgrol ba'i mdo las kyang mdo 'di dang mthun par ting nge 'dzin gyi spyod yul gyi gzugs brnyan zhes 'byung ngo /_/slob dpon ngo bo nyid med
[\[103b\]]
[\[103b.1\]]kyis theg pa chen po bsdus pa'i 'grel pa byas pa las/_de la ting nge 'dzin zhes bya ba ni dmigs pa la sems rtse gcig pa'i ngo bo nyid de/_sems las byung ba'i chos kyi bdag nyid do/_/'dis dmigs pa'i yul la spyod yul zhes bya ste/_rang gi yul gang yin pa de ni gzugs zhes
[\[103b.2\]]bya'o/_/de dang 'dra bar snang ba gang yin pa de ni gzugs brnyan zhes bya'o zhes bshad do/_/gzugs brnyan de yang bstan bcos theg pa chen po bsdus pa dang sbyar na rnam par bsngos [#]pa dang rnam par bam pa la sogs pa'i gzugs brnyan la bya bar bshad do/_/theg pa chen po bsdus pa'i 'grel
[\[103b.3\]]pa mi mthun pa rnam pa gcig las ni/_zad par gyi [#]skye mched bcu las snga ma brgyad ni gzugs yin te/_'di lta ste sngon po dang /_dmar po dang /_dkar po dang /_ser po dang /_sa dang /_chu dang /_me dang /_rlung ngo /_/gzugs rnam pa brgyad po de dag kyang thams cad yod par smra ba'i
[\[103b.4\]]gzhung gis rnam pa brgyad las 'byung ba chen po bzhi ni reg bya'i skye mched kyis bsdus so/_/sngon po la sogs pa rnam pa [#]bzhi ni gzugs kyi skye mched kyis bsdus par bshad de/_de'i gzhung gis chos kyi skye mched ni gzugs las rnam par rig byed ma yin pa kho na bsdus par 'dod pa'i
[\[103b.5\]]phyir ro/_/mdo sde pa'i gzhung gis ni bstan bcos de kho na nyid grub pa las bstan pa bzhin du rnam par rig byed ma yin pa ni gzugs kyang ma yin sems kyang ma yin pa kho na'o zhes ston te/_ting nge 'dzin rnams kyi spyod yul gyi gzugs ni chos kyi skye mched kyis bsdus par 'dod pa yang
[\[103b.6\]]phal cher theg pa chen po dag dang yang mthun te/_de'i phyir mdzod kyi bstan bcos las mdo sde pa dag na re mdo dag las/_gzugs rnam pa gsum mo zhes gang gsungs pa de yang /_rnal 'byor pa dag na re bsam gtan bsgom pa ni ting nge 'dzin gyi stobs kyis bskyed pa'i ting nge 'dzin gyi
[\[103b.7\]]spyod yul gyi gzugs brnyan gang yin pa de ni mig gi dbang po'i yul ma yin pa'i phyir bstan du med pa zhes bya'o/_/gnas la mi sgrib pa'i phyir thogs pa med pa zhes bya'o/_/gal te de ltar na ci'i phyir gzugs zhes bya zhe na/_de'i ming bshad pa yang rnam par rig byed ma yin pa bshad pa
[\[104a\]]
[\[104a.1\]]dang mthun no/_/gzhan yang mdo las zag pa med pa'i gzugs zhes gsungs pa yang rnal 'byor pa dag na re ting nge 'dzin gyi mthus bskyed pa'i gzugs las zag pa med pa'i ting nge 'dzin la brten pa gang yin pa de ni zag pa med pa zhes bshad do zhes 'byung ngo /_/
[\[104a.2\]]'dir theg pa chen po'i zad par gyi skye mched rnam pa bcu'i rnal 'byor bsgom pa dang sbyar na rnam par thar pa la sogs pa las dmigs pa'i yul gyi gzugs gang yin pa de dag ni chos kyi skye mched du gtogs pa dag yin no/_/'dir ci'i phyir lhag mthong kho na'i dmigs pa'i spyod yul bstan
[\[104a.3\]]zhe na/_smras pa/_sngar gong du zhi gnas ni sems la dmigs pa kho na'o/_/lhag mthong ni yul rnams la dmigs pa'o zhes bshad pa'i shugs kyis zhu ba gsol ba yin pas de'i phyir zhi gnas ma brjod do/_/de ni 'di skad du dmigs pa'i yul dang lhag mthong gcig pa zhig lags sam/_tha dad pa zhig lags
[\[104a.4\]]zhes [#]bya ba'i rigs na [#]ci'i phyir sems dang gcig pa zhig lags sam tha dad pa zhig [#]lags zhes brjod ce na/_smras pa/_sems dang mtshungs par ldan pa'i phyir sems zhes kyang brjod do/_rnam par rig pa tsam mo zhes brjod pa dang mtshungs pa'i phyir phan
[\[104a.5\]]tshun 'gal ba med do/_/bcom ldan 'das kyis byang chub sems dpa' byams pa la bka' stsal pa/_rigs kyi bu tha dad pa ma yin pa zhes brjod par bya'o zhes bya ba ni gnyis pa de bzhin gshegs pas lan mdor bsdus te gsungs pa'o/_/yul sems las gud na med pa'i phyir tha dad pa ma
[\[104a.6\]]yin zhes gsungs kyi/_yang dag par ni gcig pa yang ma yin tha dad pa yang ma yin pa yang tha dad pa nyid du 'dzin pa rnam par gzhig pa'i phyir tha dad pa ma yin pa zhes bya ba gsungs so/_/de ci'i phyir zhe na zhes bya ba ni gsum pa byang chub sems dpas slar brtags pa ste/_dmigs par
[\[104a.7\]]bya ba de dmigs par byed pa'i sems las gud na yod pa ma yin nam zhes bya ba'i tha tshig go/_/gzugs brnyan de rnam par rig pa tsam du zad pa'i phyir zhes bya ba la sogs pa ni bzhi pa de bzhin gshegs pas yang dag par rnam par bshad pa'o/_/'di yang rnam pa gnyis te/_gzhung smos
[\[104b\]]
[\[104b.1\]]nas yang dag par bshad pa dang /_pha rol gyi the tshom bsal ba'o/_/'di ni dang po ste/_'di ltar gzugs brnyan de rnam par rig pa las gyur pa'i phyir ro/_/rigs kyi bu ngas rnam par shes pa'i dmigs pa ni rnam par rig pa tsam las snang bar bshad pa'i phyir ro zhes bya ba ni gnyis pa pha rol
[\[104b.2\]]kyi the tshom bsal [#]ba ste/_ngo bo nyid med kyis theg pa chen po bsdus pa'i 'grel pa byas pa las rnam par rig pa tsam las logs shig na dmigs pa'i yul yod pa gang yin pa de ni nang gi rnam par rig pas rab tu phye'o zhes bshad pa de ni dmigs pa'i spyod yul rnam par rig pa'i ngo bo nyid kyi don to
[\[104b.3\]]zhes 'byung ste/_de ni 'di skad du/_rnam par shes pas dmigs pa'i spyod yul gang yin pa de ni rnam par rig pa tsam las snang ba'i gzugs brnyan yin gyi/_logs shig na bdag nyid du gyur pa ni med do zhes bstan par 'gyur ro/_/slob dpon dbyig gnyen gyis theg pa chen po bsdus pa'i
[\[104b.4\]]'grel pa mdzad pa las kyang 'di lta ste/_rnam par shes pa'i dmigs pa ni rnam par rig pa tsam las snang ste gud na yul gyi don du gyur pa ni med do/_/gzhan yang rnam par shes pa smos pa ni ngas rnam par shes pa'i spyod yul ni nges par rnam par rig pa tsam la snang gi gud na bdag nyid du gyur
[\[104b.5\]]pa ni med do zhes bshad pa yang [#]rab tu bstan pa'o zhes 'byung ngo /_/gzhan yang 'dir bstan bcos theg pa chen po bsdus pa gsar rnying rnam pa gnyis dang /_rnam par rig pa tsam du grub pa dang sangs rgyas kyi sa'i 'grel pa dang /_chos mngon pa [#]sna tshogs kun las btus pa las rnam par rig pa
[\[104b.6\]]tsam du bstan pa'i rigs [#]pa dag kyang brjod par bya'o//_//bam po sum cu bdun pa/_bcom ldan 'das gal te de'i spyod yul gzugs brnyan sems de las tha dad pa ma lags na ji ltar sems de nyid kyis sems de nyid mthong bar 'gyur lags zhes bya ba ni gang gsol ba ste/_de ni
[\[104b.7\]]'di skad du sems ni dmigs par bgyid pa'i don lags/_yul ni brten par bgyid pa'i don lags na/_bcom ldan 'das kyis spyod yul gzugs brnyan de dag sems dang tha dad pa ma lags par bka' stsal pa lta na/_ji ltar sems de nyid kyis sems de nyid mthong bar 'gyur te/_'o na ni 'jig
[\[105a\]]
[\[105a.1\]]rten pa dag mig ni rang nyid mi mthong ngo /_/mdzub mo ni rang nyid mi [(]'dzug [,]'jug [)]go[#]/_/mtshon gyis ni rang nyid la mi gcod do zhes brjod pa dag dang 'gal bar 'gyur ro zhes bstan par 'gyur ro/_/slob dpon ngo bo nyid med kyis byas pa'i 'grel pa las/_ji ltar sems [#]de
[\[105a.2\]]nyid kyis sems de nyid [#]mthong bar 'gyur zhes bya ba 'di ni byed pa'i nus pa dang bdag nyid dang mi 'gal bar bstan to zhes 'byung ngo /_/theg pa chen po bsdus pa'i 'grel pa mi mthun pa rnam pa gcig las ni gal te rnam par shes pa gzhan zhig rnam par shes pa'i yul gyi dngos po byed pa zhig yod
[\[105a.3\]]na yang rnam par rig pa tsam gyi don 'grub par mi 'gyur la/_rang gi bdag nyid la dmigs pa yul gyi dngos po byed na yang 'grub par mi 'gyur te/_'di ltar 'jig rten na de lta bu'i rnam pa med pa'i phyir ro zhes 'byung ngo /_/rigs kyi bu 'di la chos cung zad gang gis kyang chos cung zad gang yang
[\[105a.4\]]mthong bar mi 'gyur mod kyi/_'on kyang sems de de ltar skyes pa'i tshe gzugs brnyan de dag de ltar rab tu snang ngo zhes bya ba la sogs pas ni drug pa de bzhin gshegs pas spyir bstan pa ston to/_/'di yang rnam pa gnyis te/_ting nge 'dzin gyi spyod yul sems las gud na med par bstan pa dang /_
[\[105a.5\]]zhus pa dang len dag gis rnam par g.yeng ba'i sems kyi dmigs pa rnam par 'byed pa'o/_/dang po yang rnam pa gsum du dbye bas 'di lta ste/_don dang /_dpe dang don du sbyar ba'o/_/'di ni dang po don bstan pa ste/_slob dpon ngo bo nyid med kyis [#]'grel pa las/_chos cung zad gang gis kyang chos
[\[105a.6\]]cung zad gang yang mthong bar mi 'gyur zhes bya ba 'dis ni brgal bas snga ma'i lan bstan pa ste/_byed pa med pa'i phyir ro/_/chos thams cad byed pa med pa gang yin pa de ni mngon par 'grub par mi 'gyur ba'i phyir ro zhes 'byung ste/_chos cung zad gang yang med pas byed pa med par rab tu bstan to [#]
[\[105a.7\]]zhes bya ba yang /_chos cung zad gang yang mthong bar mi 'gyur ba de nyid kyis byed pa med par bstan pas so/_/theg pa chen po bsdus pa'i 'grel pa mi mthun pa rnam pa gcig las ni chos gang gis kyang chos gang yang [#]'dzin par byed pa med do zhes 'byung ngo /_/theg pa chen po bsdus pa'i 'grel pa
[\[105b\]]
[\[105b.1\]]lang gi tshe bsgyur ba las ni chos gang gis kyang chos gzhan 'dzin par byed pa med do zhes 'byung ngo /_/dgongs pa zab mo rnam par 'grel pa'i mdo las ni chos gang yang rtog par mi byed ces 'byung ste/_de dag gi tshig tha dad kyang don ni mi mthun pa med do/_/gzhan yang chos gang gis kyang chos gang
[\[105b.2\]]yang 'dzin par byed pa med do zhes bya ba ni gzhan gyi dbang gi sems las gyur pa'i sems kyi bdag nyid med cing yang dag pa'i nus pa gang yang med pas so/_/sems de las logs shig na yod do zhe na/_gzhan dag na re yang dag pa'i nus pa yod pa ma yin na ji ltar gzung ba dang 'dzin pa yod
[\[105b.3\]]par 'gyur zhes rgol bas de'i phyir tshig 'di gsungs pa yin te/_'di ltar gzhan gyi dbang sems lta bur skyes pa'i tshe/_de lta bu'i gzugs brnyan dag rab tu snang bas de'i phyir sems des yul du 'dzin par byed do zhes bshad pa yin no/_/ngo bo nyid med kyis [#]'grel pa las 'on kyang
[\[105b.4\]]sems de de ltar skyes pa'i tshe zhes bya ba ni rten cing 'brel par 'byung ba'i chos rnams shin tu mthu che ba'i phyir ngo bo nyid kyi rnam pa gcig la gzugs brnyan rnam pa gnyis skyes pa phan tshun ltos na de nyid kyang ma yin la/_de nyid dang bral ba yang ma yin pas sems dang [#]sems las byung ba'i chos rnams
[\[105b.5\]]rkyen gyi mthu las de'i ngo bo nyid chos nyid kyis de ltar skye'o zhes 'byung ngo /_/sems de dag yul la dmigs pa'i rigs pa ni bstan bcos rnam par rig [#]pa tsam du grub pa las bstan pa bzhin du rig par bya ste/_de'i phyir de nyid las phyi rol gyi gzugs yang dag par med kyang nang gi rnam par shes
[\[105b.6\]]pa'i yul pha rol gyi [#]sems yang dag par yod pa ma yin nam/_ci na rang gi dmigs pa ma yin zhes smras[#]/_su zhig gzhan gyi sems rang gi rnam par shes pa'i yul la ma zhen zhes zer te/_de'i nye ba'i dmigs pa yin par ma bstan pa tsam du zad de 'di ltar rnam par shes pa skyes pa na yang
[\[105b.7\]]dag par byed pa med pas/_ji ltar lag pa la sogs pa ltar phyi rol gyi dngos po mngon sum du 'dzin pa dang /_nyi ma la sogs pa'i 'od kyis phyi rol gyi yul mngon sum du gsal bar byed pa lta bu ma yin gyi/_me long la sogs pa bzhin du phyi rol gyi yul lta bur snang bas gzhan gyi sems shes pa
[\[106a\]]
[\[106a.1\]]zhes bya'i/_mngon sum du khong du chud pa ni ma yin te/_mngon sum gyi dmigs pa ni bdag gi bdag nyid las gyur pa yin pas de'i phyir mdo dag las chos cung zad gang gis kyang chos gzhan 'dzin par byed pa med kyang /_rnam par shes pa skyes pa'i tshe de'i mtshan
[\[106a.2\]]nyid 'dra bar snang bas dngos po de 'dzin pa zhes bya ste/_gzhan gyi sems la dmigs pa ji lta ba bzhin du gzugs la sogs pa yang de bzhin no zhes 'byung ste/_dris pa dang lan dag gis [#]rgya cher rnam par dbye ba [#]ni bstan bcos de nyid las 'byung ba bzhin du rig par bya'o/_/rigs kyi bu dper
[\[106a.3\]]na me long gi dkyil 'khor shin tu yongs su dag pa la gzugs kyis rkyen byas pas gzugs brnyan mthong yang bdag gis [#]gzugs brnyan mthong ngo snyam du sems shing gzugs las logs shig na spyod yul gzugs brnyan snang ngo snyam du yang sems so zhes bya ba ni gnyis pa dpes
[\[106a.4\]]bstan pa ste/_me long gi gzugs brnyan gyi mtshan nyid kyang de khong du chud par dka' bas de'i phyir 'dir sngar so so'i gzhung gi [#]bshad pa brjod nas/_de'i 'og tu mdo'i tshig 'di nyid yang dag par bshad par bya'o/_/de la re zhig so so'i gzhung gi [#]bshad pa dang sbyar na gzugs brnyan dang /_gzugs
[\[106a.5\]]nyid na 'brel pa dang /_'brel pa med pa dang btags pa dang rdzas su yod pa la brten nas mdor bsdu na bshad pa rnam pa lnga yod de/_dang po ni 'brel pa med cing rdzas su yod pa ste/_ji ltar gnas brtan pa'i sde pa dag dpe 'di nyid la brten nas srid pa bar ma rnam par mi gzhag pa lta bu dang /_mdzod
[\[106a.6\]]kyi bstan bcos dang /_yang dag pa'i rigs dang rjes su mthun pa dang /_bye brag tu bshad pa chen po las bye brag tu smra ba dag srid pa bar ma rnam par mi [#]gzhag pa lta bu ste/_me long gi gzugs brnyan la ni bar chad dang bcas pa'i don yod pas gnas brtan pa'i sde pa dag gis kyang de dang mthun par
[\[106a.7\]]bshad de/_/gnyis pa ni 'brel pa med cing rdzas su yod pa ma yin pa ste/_'di ltar chos rnams rgyu dang rkyen 'dus pa'i mthu las de ltar mthong bas chos rnams kyi ngo bo nyid kyi nus pa'i bye brag ni shin tu dpag par dka' ba ste/_ji ltar slob dpon dbyig gnyen gyis srid pa bar ma rnam par gzhag pa
[\[106b\]]
[\[106b.1\]]mdzod kyi bstan bcos las rgya cher bstan pa lta bu'o/_/gsum pa ni 'brel pa dang bcas shing rdzas su yod pa ste/_ji ltar slob dpon 'dus [#]bzang gis srid pa bar ma rnam par gzhag pa slob dpon dbyig gnyen gyi gzhung rnam par 'jig pa lta bu ste/_zhib tu bstan bcos yang dag pa'i rigs [#]pa
[\[106b.2\]]dang rjes su mthun pa las bstan pa bzhin du rig par bya'o/_/bzhi pa ni 'brel pa dang bcas shing rdzas su yod pa ma yin pa ste/_so so'i gzhung las tshig 'di yod kyang tshad mar bzung [#]du rung ba'i gtan tshigs nyid ma mthong bas gtugs [#]par bya'o/_/lnga pa ni 'brel pa dang 'brel pa med pa dang rdzas
[\[106b.3\]]su yod pa ma yin pa ste/_btsun pa bar ma lta bu'o/_/'di ni mdo sde pa'i slob dpon gsum pa ste/_'di ltar mdo sde'i slob dpon ni gsum yod de/_ku ma ra ta dang /_shi ri ra [#]ta dang /_btsun pa ra ta'o/_/mig gi dbang pos yul gzugs la dmigs pa ni[#]/_rang gi gdong nyid mthong yang gzugs
[\[106b.4\]]brnyan gzhan zhig mthong ngo snyam du sems pa ste/_bstan bcos yang dag pa'i rigs [#]pa dang rjes su mthun pa las/_de dag gis brtags pa rgya cher rnam par [#]'jig pas/_der [#]brtags na khong du chud par 'gyur ro/_/'dir theg pa chen po'i bstan pa dang sbyar na bshad pa rnam pa gnyis yod de/_
[\[106b.5\]]dang po ni mdo nyid kyi nang nas sems dang yid dang [#]rnam par shes pa'i le'u las bstan pa dang sbyar na me long gi nang na gzugs brnyan yod de/_de'i phyir mdo 'di nyid las gzhan yang dper na me long gi dkyil 'khor shin tu yongs su dag pa las gal te gzugs shig 'byung ba'i rkyen nye bar gnas
[\[106b.6\]]par gyur na gzugs brnyan yang gcig kho na 'byung ngo /_/gal te gzugs brnyan gnyis sam/_gal te rab tu mang po dag 'byung ba'i rkyen nye bar gnas par gyur na/_gzugs brnyan yang rab tu mang po dag 'byung ngo zhes gsungs pa dang /_gzhan yang 'phags pa sangs rgyas kyi sa'i mdo
[\[106b.7\]]las/_dper na me long gi dkyil 'khor la brten nas gzugs brnyan dag snang ngo zhes bya ba nas gzhan yang dper na me long gi dkyil 'khor ni [#]gzugs kyi rkyen la ltos nas gzugs brnyan sna tshogs 'byung ba'i rgyur 'gyur ro zhes bya ba'i bar du gsungs pa yin no/_/gnyis pa ni mdo 'di nyid las/_
[\[107a\]]
[\[107a.1\]]dper na me long gi dkyil 'khor shin tu yongs su dag pa la gzugs kyis rkyen byas pas gzugs nyid mthong yang bdag gis gzugs brnyan mthong ngo snyam du sems shing gzugs las logs shig na spyod yul gzugs brnyan snang ngo snyam du sems so zhes gsungs
[\[107a.2\]]pa la sogs pa la brten nas so/_/theg pa chen po'i slob dpon rnams kyi bshad pa yang rnam pa gnyis su dbye'o/_/dang po ni slob dpon klu sgrub kyi gzhung ste/_bshad ma thag pa'i mdo'i tshig dang /_'phags pa sangs rgyas kyi sa'i mdo la sogs pa la brten te me long gi nang na gzugs
[\[107a.3\]]brnyan snang ba yang bdag nyid logs shig na yod par rnam par gzhag nas/_mdo sde pa'i gzhung dang rang nyid bzhin mthong ba rnam par 'jig par mdzad de/_/de'i phyir 'phags pa shes rab kyi pha rol tu phyin pa'i 'grel pa las grib ma'i gzugs dang gzugs brnyan gyi gzugs ni tha dad
[\[107a.4\]]par bshad pa ni mi rigs te/_de ci'i phyir zhe na/_mig gi gsal ba me long yongs su dag pa dang phrad pa de [#]rang gi grib ma mthong bas kyang 'od la sgrib pa'i phyir gzugs brnyan snang bar zad kyi [#]chos gzhan ni ci yang med do zhe na/_smras pa/_dngos po de ni de ltar ma yin te/_dper na 'bru mar gyi
[\[107a.5\]]nang du gzugs brnyan snang ba dang po'i gzugs nyid ma yin pa dang /_ral gri bsnyal [#]te lta ba'i tshe ni gdong che la bsgreng ste lta ba'i tshe ni gdong mchu rings su 'gyur ba lta bu dang po ni bzhin nyid ma yin pa dang chu shel gyi thig le re re'i nang na gzugs brnyan snang ba lta bu'i bzhin gyi gzugs brnyan gcig kho
[\[107a.6\]]na ma yin te/_rgyu dang rkyen de'i phyir dang po'i gzugs nyid mthong ba ni ma yin no/_/gzhan yang me long dang yongs su 'dzin pa'i ming dang [#]snang ba yod cing rkyen mang po [#]tshogs pa'i phyir gzugs brnyan 'byung gi/_rkyen mang po dang ldan par ma gyur na gzugs brnyan mi 'byung ngo [#]zhes bshad de zhib tu de nyid las bstan
[\[107a.7\]]pa bzhin no/_/bshad pa 'di dag dang rang gi gdong mthong zhes bya ba ni mdo sde pa'i gzhung gis dpe'i mtshan nyid rab tu bstan pa yin gyi theg pa chen po'i don ni ma yin no/_/gnyis pa ni 'phags pa byams pa'i gzhung ste/_'di la [#]yang bshad pa rnam pa gnyis yod de/_kha cig na re me long gi nang
[\[107b\]]
[\[107b.1\]]na gzugs brnyan gzhan yod pas mig gi rnam par shes pa skye ba'i gzugs brnyan la dmigs nas skye ba'o/_/gal te gzugs kho nar zad kyi gzugs brnyan gzhan med na ni lta ba'i rnam pa 'ba' zhig yod par 'gyur ba'i rigs kyi/_rgyu mtshan gyi rnam pa ni med par 'gyur bas 'o na ni [#]dpe dang
[\[107b.2\]]don 'dra ba med pa'i skyon du 'gyur ro/_/gzhan yang bstan pa rnams las me long gi gzugs brnyan ni gzhan gyi dbang gi dper bstan pa yin la/_nam mkha'i me tog ni kun brtags pa'i ngo bo nyid kyi dper bstan pa yin pas de'i phyir nges par gzugs brnyan yod de/_gzugs kyi skye mched kyis [#]
[\[107b.3\]]bsdus pa yin no/_/mdo 'di las ni nges par gzugs las logs shig na gzugs brnyan yod do zhes 'dzin pa rnam par gzhig pa yin pa de'i phyir gzugs kyis rkyen byas pas gzugs nyid mthong yang bdag gis gzugs mthong ngo snyam du sems shing gzugs las logs [#]shig na spyod yul
[\[107b.4\]]gzugs brnyan snang ngo snyam du sems so zhes bya ba gsungs kyang yang dag pa'i don du na gzugs brnyan dang gzugs nyid ni gcig pa yang ma yin tha dad pa yang ma yin no/_/gcig pa nyid ma yin pa'i phyir ni gzugs dang gzugs brnyan mi mtshungs la/_tha dad pa yang ma yin pa'i phyir ni gzugs
[\[107b.5\]]gzugs [#]nyid mthong zhes bya'o/_/kha cig na re gzugs la sa gud na gzugs brnyan gzhan med do [#]zhes phal cher mdo sde pa dag dang mtshungs par bdag nyid kyi bzhin mthong ba yin no zhes zer te/_'di ltar rmongs shing nor ba'i phyir bdag gis gzugs brnyan mthong snyam du sems shing gzugs las
[\[107b.6\]]logs shig na spyod yul gzugs brnyan snang ngo snyam du sems par zad kyi yang dag pa'i don du na ci yang med de/_de'i phyir 'phags pa sangs rgyas kyi sa'i 'grel pa las/_yang dag par gzugs brnyan me long gi dkyil 'khor gyi nang du yod pa ma yin na ji ltar dper rung zhe na/_gzugs dang me
[\[107b.7\]]long yang yod cing tshogs pa las rkyen byas pa'i phyir mtshan ma de lta bur snang bas de'i phyir dper rung ste/_'di ltar [#]sems can rnams phyin ci log tu mngon par zhen pa gzugs brnyan gyis yongs su bsgos pa yongs su smin pa'i mthu'i phyir dang /_me long dang gdong gis rkyen byas pa'i phyir rang gi rnam
[\[108a\]]
[\[108a.1\]]par shes pa gyur nas bzhin gyi gzugs brnyan lta bur snang bas des na 'jig rten pa dag mngon pa'i nga rgyal bskyed nas bdag gis me long gi nang du gzugs brnyan mthong ngo snyam du [#]sems kyang gzugs brnyan gzhan me long gi nang du skyes pa gang yang med de de'i phyir
[\[108a.2\]]mdo las gzugs brnyan mang po snang ngo zhes gsungs kyi skyes pa zhes ni ma gsungs so zhes bstan pa yin no zhe'o/_/gal te de lta [#]na ci'i phyir 'phags pa sangs rgyas kyi sa'i mdo dang /_mdo 'di nyid kyi nang nas [#]sems dang yid dang rnam par shes pa'i le'u las skye ba zhes bya ba gsungs/_
[\[108a.3\]]smras pa snang ba'i dbang du mdzad nas skye ba zhes [#]gsungs so/_/gzhan yang slob dpon ngo bo nyid med kyis byas pa theg pa chen po bsdus pa'i 'grel pa las/_gzhan yang dper na me long la sogs pa'i nang du gzugs brnyan snang ba gzugs nyid mthong yang bdag gis gud na gzugs brnyan
[\[108a.4\]]mthong ngo snyam du sems te/_gzugs brnyan de ni yang dag par yod pa ma yin no zhes 'byung ngo /_/gzhan yang slob dpon dbyig gnyen gyis [#]theg pa chen po bsdus pa'i 'grel pa mdzad pa las/_dper na gzugs brnyan ni yang dag par don yod pa ma yin yang gzugs de nyid la gzugs brnyan
[\[108a.5\]]gyi blo skyed par byed de/_gzugs brnyan de'i don logs shig na mi dmigs so/_/'di yang de bzhin te zhes 'byung ngo /_/de ltar rnam pa gnyis su bshad pa yod kyang bshad pa ni phye [#]ma bzang ste bstan pa rnams dang rjes su mthun pa'i phyir ro/_/gzugs brnyan med par bstan pa la yang bshad pa rnam pa
[\[108a.6\]]gnyis yod do[#]/_/kha cig na re me long gi nang na gzugs brnyan ci yang med do zhes snga ma bzhin du bstan bcos theg pa chen po bsdus pa la sogs pa khungs su bstan nas/_gzugs nyid la gzugs brnyan gyi blo bskyed pa yin no zhes zer ro/_/kha cig na re me long gis bzhin snang bar byed pa zhes bya ba yang
[\[108a.7\]]rnam pa bzhi yod pas/_dang po ni kun gzhi rnam par [#]shes pa las gyur pa'i gzugs so/_/gnyis pa ni mig gi rnam par shes pa las gyur pa'i rgyu mtshan gyi rnam pa'o/_/gsum pa ni dus mtshungs pa'i yid kyi rnam par shes pa'i rgyu mtshan gyi rnam pa ste/_rnam pa gsum po 'di dag gi gzugs nyid
[\[108b\]]
[\[108b.1\]]dang gnas mtshungs pa'o/_/bzhi pa ni rnam par rtog [#]pa'i yid kyi rnam par shes pa'i rgyu mtshan gyi rnam pa ste/_rnam pa 'di [#]gcig ni me long dang bzhin la [#]yod pa yin te/_'di ni bstan bcos chos mngon pa sna tshogs kun las btus pa las/_chos kyi skye mched rnam pa lngas bsdus pa'i gzugs
[\[108b.2\]]las kun brtags pa'i gzugs nyid do/_/de la dang po rnam pa lnga ni bsdus pa las gyur pa dang /_mngon par skabs yod pa dang yang dag par blangs pa las byung ba dang dbang 'byor pas bskyed pa dang kun brtags pa'i gzugs so zhe'o/_/de la me long dang gzugs dang gzugs brnyan bye brag
[\[108b.3\]]tu gyur pa'i mtshan nyid kyang so so nas bshad pa mi mthun pas/_kha cig na re me long ni ting nge 'dzin gyi dper bstan pa'o/_/gzugs ni sems kyi rgyal po'i dper bstan pa'o/_/gzugs brnyan ni rgyu mtshan gyi rnam pa'i dper bstan pa'o zhes zer te/_de ni 'di skad du sems kyi mthu'i dbang gis ni
[\[108b.4\]]ting nge 'dzin la brten nas sngon po la sogs pa la dmigs par byed kyang /_gzugs brnyan de ni sems kyis [#]sprul pa'i phyir sems dang bral bas de'i phyir rang nyid kyis [#]sems mthong ba zhes bshad kyi/_lta ba'i rnam pa nyid kyis lta ba'i rnam pa mthong ba ni ma yin pa'i phyir rang nyid mthong ba zhes brjod pa
[\[108b.5\]]yin no zhes bstan par 'gyur ro/_/gal te ting nge 'dzin dang rnam par g.yeng ba yang bsdus nas dpe 'di gsungs pa yin na ni/_'di la [#]bshad pa rnam pa gnyis yod de/_kha cig na re rnam par g.yeng ba'i gnas skabs na yang ting nge 'dzin yod pa'i phyir/_don ting nge 'dzin gyi gnas skabs 'dra'o
[\[108b.6\]]zhe'o/_/kha cig na re rnam par g.yeng ba'i nang na me long ni rtsa ba'i gzugs kyi dpe'o/_/gzugs ni lta ba'i rnam pa'i dpe'o/_/gzugs brnyan ni rgyu mtshan gyi rnam pa'i dpe'o zhe'o/_/kha cig na re me long ni lta ba'i rnam pa'i dpe'o/_/gzugs brnyan ni rgyu mtshan gyi rnam pa'i dpe'o/_/gzugs ni bdag
[\[108b.7\]]nyid kyis [#]rtog pa'i rnam pa'i dper bstan to zhes zer te/_de ni 'di skad du bdag nyid kyis rtog pa'i rnam pa'i dbang gis lta ba dang rgyu mtshan gyi rnam par yongs su gyur pa'i phyir lta ba rgyu mtshan la dmigs par byed kyang rgyu mtshan dang lta ba de dag ni bdag nyid kyis rtog [#]pa dang ma bral ba'i phyir rnam par rig
[\[109a\]]
[\[109a.1\]]pa tsam du gsungs pa yin no zhes bstan par 'gyur ro/_/de bzhin du sems de skyes pa na ting nge 'dzin gyi spyod yul gzugs brnyan tha dad pa 'dra bar rab tu snang ngo zhes bya ba ni [#]gsum pa dpe dang don du sbyar ba ste/_'di ltar ting nge 'dzin gyi sems de ltar skyes pa na rmongs shing nor
[\[109a.2\]]ba'i phyir sems las phyi rol na tha dad pa'i gzugs brnyan snang ba zhig mthong ngo snyam du sems te/_yang dag pa'i don du ni sems kyis yongs su bsgyur ba'i mtshan ma dag ni sems las gud na med pa'i phyir sems zhes bshad kyi sems las logs shig na gzhan zhig mthong ba'i phyir bdag
[\[109a.3\]]nyid kyis sems mthong zhes bya ba ni ma yin no zhes bya ba'i tha tshig go/_/bcom ldan 'das sems can rnams kyi rang bzhin du gnas pa gzugs la sogs pa la dmigs pa'i sems dang spyod yul gzugs brnyan gang lags pa de yang sems 'di dang tha dad pa lags zhes bgyi'am zhes bya ba
[\[109a.4\]]la sogs pas ni gnyis pa zhus pa dang lan dag gis rnam par g.yeng ba'i sems kyi dmigs pa rnam par 'byed pa ston to/_/'di yang rnam pa gnyis su dbye ste/_zhu ba gsol ba dang lan du gsungs pa'o/_/'di ni dang po zhu ba gsol ba ste/_de la zhu ba [#]gsol ba'i dgongs pa ni ting nge 'dzin gyi spyod yul
[\[109a.5\]]de yang bcom ldan 'das kyis ji skad du/_sems can [#]rnams ni rtsol ba med par rang bzhin du gnas pa'i sems kyis gzugs la sogs pa la dmigs so zhes gsungs na gzugs brnyan rnams kyi yul gang lags pa de yang sems 'di dang tha dad pa ma lags zhes bgyi 'am zhes bya ba'i tha tshig go_/
[\[109a.6\]]rigs kyi bu tha dad pa ma yin pa yang byis pa phyin ci log gi blo can rnams ni gzugs brnyan rnams la rnam par rig pa tsam du yang dag pa ji lta ba bzhin du mi shes pas phyin ci log tu sems so zhes bya ba ni gnyis pa de bzhin gshegs pas lan du yang dag par gsungs pa ste/_rnam par g.yeng ba'i sems
[\[109a.7\]]kyi dmigs pa yang sems las gud na med kyang 'di ltar byis pa rnams sems nor par gyur pa'i phyir gzugs brnyan sems las phyi rol du gyur pa yin par sems so zhes bya'o/_/bcom ldan 'das kyis rnam par rig pa tsam du gsungs pa la dgongs pa ci yod ce na/_smras pa/_bstan bcos
[\[109b\]]
[\[109b.1\]]shin tu rgyas pa brgya pa las/_ji skad du mdo dag las rnam par rig pa tsam mo zhes gsungs pa ni rnam par rig pa tsam du bsgoms nas phyi rol gyi don spang ba'i ched du ste/_phyi rol gyi don spangs na yang dag pa ma yin pa'i sems nye bar zhi bar 'gyur [#]la/_yang dag pa ma yin pa'i sems zhi ba'i phyir ni dbu ma'i
[\[109b.2\]]lam rtogs [#]par 'gyur bas de'i phyir mdo dag las/_yul nyid sems tsam du ni ma shes na/_/rnam rtog rnam gnyis rab tu 'byung bar 'gyur/_/yul nyid sems tsam du ni rtogs gyur na/_/rnam par rtog pa dag ni skye mi 'gyur/_/chos rnams sems tsam du ni rig gyur na/_/phyi rol don gyi mtshan ma
[\[109b.3\]]spong 'gyur te/_/des na rnam par rtog pa rab zhi nas/_/mnyam nyid yang dag stong pa go bar 'gyur/_/zhes gsungs te/_byis pa so so'i skye bo dag ni yul gyi ro la mngon par zhen nas 'dod pa rnams kyi bde ba myong zhing gtong ba'i sems med pas 'khor bar 'khor zhing srid pa gsum gyi rgya mtshor bying
[\[109b.4\]]nas sdug bsngal shin tu mi bzad pa myong bas rnam par grol bar 'gyur ba'i rgyu med pas na de bzhin gshegs pas thugs rje dang thabs kyis chos rnam par rig pa tsam du bstan pas phyi rol gyi yul du 'dzin pa spong bar mdzad do/_/phyi rol gyi yul spangs pa nyid kyis yang dag pa ma yin pa'i rnam par shes pa
[\[109b.5\]]yang nye bar zhi bar 'gyur la/_yang dag pa ma yin pa'i rnam par shes pa nye bar zhi ba'i phyir ni mya ngan las 'das par 'gyur bas de'i phyir mdo dag las/_dper na 'jig rten sman pa mkhas pa dag_/sman rab nad rnams yongs su bsal [#]ba ltar/_/de bzhin gshegs pa rnams kyang de bzhin du/_/sems
[\[109b.6\]]can dag gi ched du sems tsam bshad/_/ces 'byung ste/_zhib tu de nyid las bstan pa bzhin no/_/rnam par rig pa tsam du rgya cher rnam par bshad pa ni bstan bcos rnam par rig pa tsam du grub pa la sogs pa las bstan pa bzhin du rig par bya'o/_/byang chub sems dpa' byams pas yang
[\[109b.7\]]bcom ldan 'das la 'di skad ces gsol to/_/bcom ldan 'das ci tsam gyis na byang chub sems dpa' gcig tu lhag mthong bsgom [#]pa zhes bgyi lags zhes bya ba 'di man chad bdun pa zhi gnas dang lhag mthong dang [#]zung du bsgom pa'i sgo zhes bya ba ston te/_de'i phyir bstan bcos mdo sde'i rgyan
[\[110a\]]
[\[110a.1\]]las/_de la cha gcig bsgom pa ni 'di lta ste/_zhi gnas dang [#]lhag mthong so so nas bsgom pa gang yin pa'o/_/zung du bsgom pa ni 'di lta ste/_zhi gnas dang lhag mthong 'dres par bsgom pa'o zhes 'byung ngo /_/'di yang rnam pa gnyis su dbye ste/_spyi dang bye brag tu
[\[110a.2\]]bsgom pa bstan pa dang /_bcom ldan 'das sems kyi mtshan ma gang lags zhes bya ba man chad kyis [#]dmigs pa gsum gyi bye brag bzlas te bstan pa'o/_/dang po yang rnam pa gsum ste/_gcig tu lhag mthong bsgom pa bstan pa dang /_gcig tu zhi gnas bsgom pa bstan pa dang /_zhi gnas
[\[110a.3\]]dang lhag mthong gnyis cig car 'jug pa bstan pa'o/_/rnam pa gsum po de dag re re la yang zhu ba gsol ba dang /_lan du gsungs pa yod pas 'di ni dang po lhag mthong las brtsams nas byang chub sems dpas zhu ba gsol ba ste/_'di ni lhag mthong bsgom pa'i spyod pa dang /_shes
[\[110a.4\]]pa'i tshad zhus pa yin no/_/bcom ldan 'das kyis byang chub sems dpa' byams pa la bka' stsal pa/_rigs kyi bu rgyun chags su yid la byed pa gang gis sems kyi mtshan ma yid la byed pa'o zhes bya ba ni gnyis pa de bzhin gshegs pas lan du yang dag par gsungs pa ste/_'di ltar
[\[110a.5\]]rgyun chags su yid la [#]byed pa thos pa dang /_bsams [#]pa'i shes rab dang bcas pa'i sems kyi rgyu mtshan gyi rnam pa gang yin pa'o zhes bya ba'i tha tshig go/_/sngar sems kyi mtshan ma spangs pa zhes gsungs pa de dang 'di bye brag ci yod ce na/_smras pa/_sems kyi mtshan mar mtshungs kyang 'di ni
[\[110a.6\]]bdag po'i dbang du mdzad nas bshad pa yin la/_de ni [#]las yongs su 'dzin pa'i dbang du mdzad nas bshad pa yin pa'i phyir bye brag yod do/_/dgongs pa zab mo rnam par dgrol ba'i mdo las ni lhag mthong de'i rjes su mthun par gyur cing sems kyi mtshan ma rgyun mi 'chad pa zhes 'byung ngo /_/
[\[110a.7\]]bcom ldan 'das ji tsam gyis na byang chub sems dpa'i gcig tu zhi gnas bsgom pa lags zhes bya ba ni gnyis pa zhi gnas bsgom pa kho na zhus pa'o/_/rigs kyi bu rgyun chags su yid la byed pa gang gis bar chad med pa'i sems yid la byed pa'o zhes bya ba ni gnyis pa de bzhin gshegs pas
[\[110b\]]
[\[110b.1\]]rnal 'byor spyod pa'i sa las bar chad med par yid la byed pa ni 'di lta ste/_dus thams cad du bar chad med par rgyun du 'jug pa gang yin pa'o zhes 'byung bas de'i phyir bar chad med pa zhes bya ba ni rgyun chags la bya bar rig par bya ste/_'di ltar zhi gnas kyis sems rnam par mi g.yeng bar byed
[\[110b.2\]]pa'i phyir sems la dmigs pa kho na'o/_/gzhan yang bar chad med pa'i sems zhes bya ba ni de'i gong ma bar chad med pa'i sems dmigs par gyur pa'o/_/de ltar rnam pa gnyis su bshad pa yod kyang bshad pa ni snga ma bzang ngo /_/dgongs pa zab mo rnam par dgrol ba'i mdo las ni sems
[\[110b.3\]]kyi mtshan ma rgyun mi 'chad pa zhes 'byung ngo /_/bcom ldan 'das ji tsam gyis na byang chub sems dpa' zhi gnas dang lhag mthong gnyis 'dres par gyur te/_mnyam par zung du 'jug pa zhes bgyi lags zhes bya ba ni gsum pa gnyi ga cig car du 'jug pa'i mtshan nyid zhus pa'o/_/rigs kyi bu
[\[110b.4\]]gang gis sems rtse gcig pa nyid yang dag par [#]yid la byed pa'o zhes bya ba ni gnyis pa de bzhin gshegs pas lan du yang dag par gsungs pa ste/_de la sems rtse gcig pa nyid ces bya ba ni 'di lta ste/_zhi gnas dang lhag mthong cig car 'jug cing yul la dmigs pa'o/_/tshig 'di gcig
[\[110b.5\]]kyang so so nas bshad pa mi mthun pas kha cig na re sems rtse gcig pa nyid ces bya ba ni kun rdzob tu rnam par rig pa tsam kho na ste yul ni sems las logs shig na med pas sems rtse gcig pa nyid ces bya'o/_/yang na sems rtse gcig pa kho nar zad pas sems rtse gcig pa nyid ces bya'o/_/yang
[\[110b.6\]]na sems rtse gcig pa nyid ces bya ba ni don dam par yang rnam [#]par rig pa tsam kho na ste/_'di ltar chos thams cad ni de kho na nyid gcig gi ngo bo nyid yin pas sems rtse gcig pa nyid ces bya'o zhe'o/_/kha cig na re nyid ces bya ba ni kun rdzob tu gtogs pas/_de'i phyir bstan bcos rnam par rig pa tsam
[\[110b.7\]]du grub pa las 'di lta ste/_rnam par rig pa'i ngo bo nyid de yang mdor bsdu na rnam pa gnyis te/_dang po ni kun rdzob ste/_gzhan gyi dbang gi ngo bo nyid do/_/gnyis pa ni don dam pa ste/_yongs su grub pa'i ngo bo nyid do zhes 'byung ba yin no zhe'o/_/dgongs pa zab mo rnam par dgrol ba'i mdo las ni
[\[111a\]]
[\[111a.1\]]sems la sems rtse gcig tu rtog pa zhes 'byung ngo /_/bcom ldan 'das sems kyi mtshan ma gang lags pa [#]zhes bya ba la sogs pas ni gnyis pa dmigs pa rnam pa gsum gyi bye brag bzlas te bstan pa ston to/_/'di yang dmigs pa rnam pa gsum bstan pa nyid kyis
[\[111a.2\]]rnam pa gsum du dbye ste/_'di ni dmigs pa dang po zhus pa'o/_/rigs kyi bu 'di lta ste ting nge 'dzin gyi spyod yul rnam par rtog pa dang bcas pa'i gzugs brnyan lhag mthong gi dmigs pa gang yin pa'o zhes bya ba ni de bzhin gshegs pas yang dag par bshad pa ste/_gong du ji skad bstan
[\[111a.3\]]pa'i sems kyi mtshan ma nyid ni ting nge 'dzin gyi spyod yul gzugs brnyan yang yin la lhag mthong gi sems kyi spyod yul yang [#]yin pas so/_/bcom ldan 'das bar chad ma mchis pa'i sems gang lags zhes bya ba la sogs pas ni dmigs pa gnyis pa zhus pa bstan to/_/rigs kyi bu 'di
[\[111a.4\]]lta ste/_gzugs brnyan de la dmigs pa'i sems zhi gnas kyi dmigs pa gang yin pa'o [#]zhes bya ba ni de bzhin gshegs pas yang dag par bshad pa ste/_gzugs brnyan de la dmigs pa thos pa dang bsams pa shes rab rnam pa gnyis dang mtshungs par ldan pa rgyu mtshan gyi rnam pa'i sems
[\[111a.5\]]gang yin pa de ni zhi gnas kyi dmigs pa'i spyod yul yin pas so/_/bcom ldan 'das sems rtse gcig pa nyid gang lags zhes bya ba la sogs pas ni dmigs pa gsum pa zhus pa bstan to/_/rigs kyi bu 'di lta ste/_ting nge 'dzin gyi spyod yul de la 'di ni rnam par rig pa tsam yin no zhes rtogs
[\[111a.6\]]pa ste de rtogs nas kyang de bzhin nyid yid la byed pa gang yin pa'o zhes bya ba ni de bzhin gshegs pas yang dag par bshad pa ste/_'di ltar de'i tshe chos rnams ni rnam par rig pa las gud na med do zhes rtogs pa ste/_de ltar [#]rtogs nas kyang de bzhin nyid yid la byed de/_snga ma'i sgo gnyis kyis
[\[111a.7\]]ni sems dang yul tha dad par rtogs pas zhi gnas dang lhag mthong cig car mi 'jug par bstan la/_sgo gsum pa 'dis ni sems dang yul la 'dres par dmigs shing zhi gnas dang lhag mthong cig car 'jug par bstan pas so/_/zhi gnas dang lhag mthong gi la gnyi ga [#]cig car 'jug pa rgya
[\[111b\]]
[\[111b.1\]]cher bshad pa ni/_bstan bcos rnal 'byor spyod pa'i sa las bstan pa bzhin du rig par bya'o/_/sems rtse gcig pa nyid rgya cher bshad pa yang bstan bcos rnal 'byor spyod pa'i sa las bstan pa bzhin du rig par bya'o/_/byang chub sems dpa' byams pas yang bcom ldan 'das la
[\[111b.2\]]'di skad ces gsol to/_/bcom ldan 'das lhag mthong la rnam pa du mchis [#]zhes bya ba 'di man chad ni brgyad pa zhi gnas dang lhag mthong gi rnam pa rab tu dbye ba'i sgo zhes ston to/_/'di yang rnam pa gnyis te/_lhag mthong bstan pa dang /_zhi gnas bstan pa'o/_/lhag mthong bstan
[\[111b.3\]]pa yang rnam pa gnyis su dbye ste/_zhu ba gsol ba dang lan du gsungs pa ste/_'di ni dang po zhu ba gsol ba'o/_/bcom ldan 'das kyis byang chub sems dpa' byams pa la bka' stsal pa/_rigs kyi bu mdor bsdu na rnam pa gnyis yod de zhes bya ba la sogs pas ni gnyis pa de bzhin
[\[111b.4\]]gshegs pas yang dag par lan du gsungs pa bstan to/_/'di yang rnam pa gsum du dbye ste/_grangs smos pa dang /_ming bkod pa dang /_rnam par phye nas bshad pa ste/_'di ni dang po'o/_/mtshan ma dang bcas pa'i lhag mthong dang /_yongs su tshol ba'i lhag mthong dang /_so sor rtog pa'i lhag
[\[111b.5\]]mthong ngo zhes bya ba ni gnyis pa grangs bzhin du ming bkod pa'o/_/mtshan ma dang bcas pa'i lhag mthong gang zhe na zhes bya ba la sogs pas ni gsum pa rnam par phye nas bshad pa ston to/_/'di yang mtshan nyid rnam pa gsum bstan pa nyid kyis rnam pa gsum du dbye ste/_'di ni dang po'i mtshan nyid
[\[111b.6\]]zhus pa'o/_/'di lta ste/_ting nge 'dzin gyi spyod yul rnam par rtog pa dang bcas pa'i gzugs brnyan 'ba' zhig yid la byed pa'i lhag mthong gang yin pa'o zhes bya ba ni dang po mtshan nyid yang dag par bshad pa ste/_rnam par rtog pa dang bcas pa'i gzugs brnyan chos dang don 'dra ba 'ba' zhig
[\[111b.7\]]yid la byed pas na yul las ming du btags pa yin pas mtshan ma dang bcas pa zhes bya'o/_/yongs su tshol ba'i lhag mthong gang zhe na zhes bya ba ni gnyis pa zhus pa'o/_/'di lta ste/_shes rab kyis de dang der shin tu legs par ma rtogs pa'i chos thams cad shin tu legs par rtogs par
[\[112a\]]
[\[112a.1\]]bya ba'i phyir yid la byed pa'i lhag mthong gang yin pa'o zhes bya ba ni gnyis pa'i mtshan nyid yang dag par bshad pa ste/_'di ltar shes rab kyi dbang gi phyir gzugs brnyan mtshan ma dang bcas pa'i yul legs par ma rtogs pa dag legs par bya ba'i phyir yid la byed pa
[\[112a.2\]]gang yin pa'o/_/so sor rtog pa'i lhag mthong gang zhe na zhes bya ba ni gsum pa zhus pa'o/_/'di lta ste/_shes rab kyis de dang der shin tu legs par rtogs pa'i chos thams cad la legs par shin tu rnam par grol ba mthong ba'i phyir/_yid la byed pa'i lhag mthong gang yin pa'o zhes bya ba ni
[\[112a.3\]]gsum pa'i mtshan nyid yang dag par bshad pa ste/_'di ltar yul de dag shin tu legs par rtogs par gyur nas/_shin tu rnam par grol ba thob par bya ba'i phyir yid la byed pa gang yin pa'o/_/bstan bcos rnal 'byor spyod pa'i sa las kyang phal cher mdo 'di dang mthun par bshad de/_de'i phyir
[\[112a.4\]]bstan bcos de nyid las/_mtshan ma tsam gyi rjes su zhugs pa'i lhag mthong gang zhe na/_'di lta ste/_gang gis thos pa dang bzung ba'i chos sam/_gdams [#]ngag dang rjes su bstan pa'i chos rnams la mnyam par bzhag pa'i sa las/_tshul bzhin du yid la byed cing sems par mi byed/_rtog
[\[112a.5\]]par mi byed/_'jal bar mi byed nye bar rtog par mi byed pa [#]ste/_de ni mtshan ma tsam gyi rjes su zhugs pa'i lhag mthong zhes bya'o/_/gang gi tshe sems par byed/_rtog par byed/_'jal bar byed nye bar rtog par [#]byed pa de'i tshe na ni yongs su btsal ba'i rjes su zhugs pa'i lhag mthong zhes bya'o/_/
[\[112a.6\]]gang gi tshe de nyid la bsams shing brtags la gzhal zhing nye bar brtags nas ji ltar rnam par gzhag pa de bzhin du so sor rtog par byed pa'i tshe na ni so sor rtog pa'i rjes su zhugs pa'i lhag mthong zhes bya'o zhes 'byung ba yin no/_/zhi gnas dang lhag mthong de dag gi rab tu dbye ba yang bstan
[\[112a.7\]]bcos rnal 'byor spyod pa'i sa las bshad pa bzhin du rig par bya ste/_de'i phyir de nyid las/_zhi gnas gang zhe na sems gnas pa rnam pa dgu'o/_/lhag mthong gang zhe na/_de ni gzhi rnam pa gsum gyi lhag mthong dang /_rnam pa bzhi'i lhag mthong dang /_gzhi rnam pa drug rab tu dbye ba la
[\[112b\]]
[\[112b.1\]]dmigs pa'i lhag mthong gang yin pa'o/_/de la gzhi rnam pa gsum gyi lhag mthong ni mtshan ma dang bcas pa'i lhag mthong dang /_yongs su tshol ba'i lhag mthong dang /_so sor rtog pa'i lhag mthong ngo /_/rnam pa bzhi'i lhag mthong ni 'di lta ste/_chos rnam par 'byed pa'i rnam pa'i lhag mthong dang /_
[\[112b.2\]]rab tu rnam par 'byed pa'i rnam pa'i lhag mthong dang /_yongs su rtog pa'i rnam pa'i lhag mthong dang /_yongs su dpyod par byed pa'i rnam pa'i lhag mthong ngo /_/gzhi rnam pa drug rab tu dbye ba la dmigs pa'i lhag mthong ni/_don la dmigs pa'i lhag mthong dang /_dngos po la dmigs pa'i lhag mthong
[\[112b.3\]]dang /_mtshan nyid la dmigs pa'i lhag mthong dang /_phyogs la dmigs pa'i lhag mthong dang /_dus la dmigs pa'i lhag mthong dang /_rigs la dmigs pa'i lhag mthong zhes bstan pa yin no/_/bstan bcos rnam par bshad pa las kyang de skad du ston te/_sems gnas pa [#]rnam pa dgu dang gzhi
[\[112b.4\]]rnam pa gsum gyi lhag mthong dang /_rnam pa bzhi'i lhag mthong ni sngar bstan pa bzhin no/_/gzhi rnam pa drug gi lhag mthong gang yin pa de ni 'dir bshad par bya ste/_de'i phyir bstan bcos rnal 'byor spyod pa'i sa las de la gzhi rab tu dbye ba rnam pa drug la dmigs pa'i lhag mthong gang zhe na/_'di
[\[112b.5\]]lta ste/_yongs su tshol bar byed pa na gzhi rnam pa drug yongs su tshol bar byed de/_don dang dngos po dang mtshan nyid dang phyogs dang dus dang rigs pa yongs su tshol bar byed cing /_yongs su btsal nas kyang de dag la so sor rtog par byed do/_/de la ji ltar don yongs su tshol bar byed ce na/_smras pa/_
[\[112b.6\]]'di'i don ni 'di yin no zhes de ltar don yongs su tshol bar byed do/_/ji ltar dngos po yongs su tshol bar byed ce na/_dngos po rnam pa gnyis po nang gi dang phyi rol gyi ste/_de ltar dngos po yongs su tshol bar byed do/_/ji ltar mtshan nyid yongs su tshol bar byed ce na/_mtshan nyid rnam pa gnyis po rang
[\[112b.7\]]gi mtshan nyid dang spyi'i mtshan nyid de/_de ltar mtshan nyid yongs su tshol bar byed do/_/ji ltar phyogs yongs su tshol bar byed ce na/_phyogs rnam pa gnyis po nag po'i phyogs dang /_dkar po'i phyogs te nag po'i phyogs ni skyon dang nyes dmigs kyi sgo nas so/_/dkar po'i phyogs ni yon tan dang
[\[113a\]]
[\[113a.1\]]phan yon gyi sgo nas te/_de ltar phyogs yongs su tshol bar byed do/_/ji ltar dus yongs su tshol bar byed ce na/_dus rnam pa gsum po 'das pa dang ma 'ongs pa dang da ltar byung ba'i dus te/_'di ltar 'das pa'i dus na 'di lta bu zhig byung bar gyur to/_/'di ltar ma 'ongs pa'i
[\[113a.2\]]dus na 'di lta bu zhig 'byung bar 'gyur ro/_/'di ltar da ltar byung ba'i dus na 'di lta bu zhig da [#]ltar yod do zhes de ltar dus yongs su tshol bar byed do/_/ji ltar rigs pa yongs su tshol bar byed ce na/_rigs pa bzhi po ltos pa'i rigs pa dang /_bya ba byed pa'i rigs pa dang /_'thad pas bsgrub [#]pa'i
[\[113a.3\]]rigs pa dang /_chos nyid kyi rigs pa ste/_de ltar rigs pa yongs su tshol bar byed do/_/ci'i phyir gzhi rab tu dbye ba rnam pa drug gis lhag mthong rnam par gzhag ce na/_rtogs pa rnam pa gsum gyi dbang du byas pa'i phyir te/_smras pa'i don rtogs pa dang dngos po'i mtha' rtogs pa dang /_yang dag
[\[113a.4\]]pa ji lta ba bzhin du rtogs pa'o/_/de la don yongs su tshol bas ni smras pa'i don rtogs pa yin no/_/dngos po yongs su tshol ba dang /_rang gi mtshan nyid yongs su tshol bas ni dngos po'i mtha' rtogs pa yin no/_/de la spyi'i mtshan nyid yongs su tshol ba dang /_phyogs yongs su tshol ba dang /_dus
[\[113a.5\]]yongs su tshol ba dang /_rigs pa yongs su tshol bas ni yang dag pa ji lta ba bzhin du rtogs pa yin te/_rnal 'byor pas shes par bya ba ni 'di lta ste/_smras pa'i don dang shes bya'i dngos po ji snyed yod pa nyid dang ji lta ba bzhin du yod pa nyid gang yin pa de [#]tsam du zad pa'i phyir ro zhes 'byung ste/_zhib tu de
[\[113a.6\]]nyid las bstan pa bzhin du rig par bya'o/_/rigs pa rnam pa bzhi ni phyis 'og nas ston to//_//bam po sum cu brgyad pa/_byang chub sems dpa' byams pas yang [#]bcom ldan 'das la 'di skad ces gsol to/_/bcom ldan 'das zhi gnas la rnam pa du mchis zhes bya ba 'di man chad ni
[\[113a.7\]]gnyis pa zhi gnas kyi rnam pa mang nyung rnam par 'byed pa'o/_/'di yang rnam pa gnyis te/_zhu ba gsol ba dang /_yang dag par bshad pa ste/_'di ni dang po zhu ba gsol pa'o/_/bcom ldan 'das kyis byang chub sems dpa' byams pa la bka' stsal pa/_bar chad med pa'i sems de'i rjes su
[\[113b\]]
[\[113b.1\]]'brang ba'i phyir/_de yang rnam pa gsum yod par rig par bya'o zhes bya ba la sogs pas ni gnyis pa yang dag par bshad pa bstan to/_/'di yang rnam pa gsum du dbye ste/_zhi gnas rnam pa gsum bstan pa dang /_zhi gnas rnam pa brgyad bstan pa dang /_zhi gnas rnam pa bzhi bstan pa'o/_/'di ni dang po mtshan
[\[113b.2\]]ma dang bcas pa la sogs pa rnam pa gsum bstan pa ste/_de la de'i rjes su 'brang ba zhes bya ba ni rjes su 'brang bar byed pa lta ba'i rnam pa'o[#]/_/de la 'di skad du/_sems kyi mtshan ma de la dmigs pa'i lhag mthong la rnam pa gsum yod pa'i phyir/_bar chad med pa'i sems la dmigs pa'i zhi gnas kyi
[\[113b.3\]]sems la yang rnam pa gsum yod do zhes bstan par 'gyur ro/_/yang rnam pa brgyad yod de/_'di lta ste/_bsam gtan dang po nas 'du shes med 'du shes med min gyi skye mched pa'i bar du re re la yang zhi gnas rnam pa re re yod pa'i phyir ro zhes bya ba ni gnyis pa ting nge 'dzin rnam pa brgyad ston te/_'di nyid
[\[113b.4\]]zhi gnas rnam pa brgyad ces bya'o/_/ting nge 'dzin brgyad po de yang rnam pa gnyis su dbye ste/_bsam gtan bzhi bstan pa dang /_gzugs med pa'i snyoms par 'jug pa bzhi bstan pa'o/_/bsam gtan bzhi bstan pa yang sgo rnam pa gnyis kyis bstan te/_nges pa'i tshig bstan pa dang /_ngo bo nyid
[\[113b.5\]]bstan pa'o/_/de la nges pa'i tshig bstan pa yang spyi dang bye brag gnyis kyis bstan te/_de la spyi ni thams cad yod par smra ba'i gzhung bstan bcos bye brag tu bshad pa chen po las bshad pa rnam pa gcig yod de/_de'i phyir bstan bcos de nyid las ci'i phyir bzhi po 'di dag la bsam gtan zhes bya zhe na/_
[\[113b.6\]]smras pa/_rab tu zhi zhing bsam [#]gtan la 'bebs pas sa bzhi po 'di dag tu ting nge 'dzin dang shes rab mnyam pa'i phyir bsam gtan zhes brjod de/_gzhan dag las ni ma tshang bas ming 'di thob po zhes 'byung ba yin no/_/bstan bcos yang dag pa'i rigs pa dang rjes su mthun pa las ni bshad
[\[113b.7\]]pa rnam pa gnyis yod de/_de'i phyir de nyid las don gang gi phyir bsam gtan zhes bya ba'i ming rnam par gzhag ce na/_smras pa/_rab tu zhi ba 'di la brten nas bsam pa gtan la 'bebs pa'i phyir bsam pa gtan la 'bebs pa nyid ni yang dag pa nyid du khong du chud pa'i don to zhes 'byung ste/_
[\[114a\]]
[\[114a.1\]]mdzod kyi bstan bcos las kyang de skad du bshad do/_/gzhan yang de nyid las/_kha cig na re ting nge 'dzin 'dis ni mchog dang /_kun du mchog gi tshul bzhin du sems pa yongs su 'dzin pa'i phyir bsam gtan zhes bya'o/_/de la mchog ces bya ba'i tshig gis
[\[114a.2\]]ni 'dod pa'i khams las rab tu dbye ba yin no/_/kun du mchog ces bya bas ni gzugs med pa las rab tu dbye ba yin no/_/tshul bzhin du sems pa zhes bya bas ni tha dad pa'i phyin ci log las rab tu dbye ba yin no/_/ting nge 'dzin 'di yongs su 'dzin par byed pa ni gya nom pa'i ting nge 'dzin
[\[114a.3\]]yin pas gya nom pa'i ting nge 'dzin de la bsam gtan zhes bya'o zhes 'byung ste/_tshig 'dis ni zhi gnas dang lhag mthong zung du 'jug pa phyin ci log med pa'i ting nge 'dzin la bsam gtan zhes bstan to/_/gzhan yang bstan bcos bye brag tu bshad pa dang sbyar na bshad pa rnam pa gsum yod
[\[114a.4\]]de/_kun du sbyor ba gcod pa dang /_yang dag par rtog pa dang /_don rnam pa gnyis dang ldan pa'i phyir ro zhes bshad de/_de'i phyir bstan bcos de nyid las/_don gang gi phyir bsam gtan zhes bya zhe na/_kha cig ni 'di skad du sbyor ba spong ba'i phyir bsam gtan zhes bya'o zhes zer ro/_/gzugs
[\[114a.5\]]med pa'i ting nge 'dzin rnams kyis kun du sbyor ba spong bas bsam gtan zhes bya ba'i rigs so zhe na/_smras pa/_ting nge 'dzin gang gis mi dge ba dang /_lung du mi ston pa rnam pa gnyis kyis [#]kun du sbyor ba spong bar nus pa ni bsam gtan zhes bya ba yin na/_gzugs med pa'i ting nge 'dzin rnams
[\[114a.6\]]ni lung du mi ston pa 'ba' zhig spong gi/_/mi dge ba ni ma yin pa'i phyir bsam gtan zhes bya ba zhes 'byung ste/_kun du sbyor ba spong ba la yang bshad pa rnam pa [#]gnyis yod pa ni mangs kyis dogs nas 'dir ma brjod do/_/gzhan yang de nyid las kha cig na re yang dag par rtog par byed pa'i phyir
[\[114a.7\]]bsam gtan zhes bya'o zhes zer ro/_/gal te de lta na 'dod pa'i khams kyi ting nge 'dzin yang dag par rtog par byed pas bsam gtan zhes bya ba'i rigs so zhe na/_smras pa/_ting nge 'dzin gang ting nge 'dzin gyi ming dang /_nus pa dang ldan zhing yang dag par rtog par byed pa [#]ni bsam gtan zhes bya ba
[\[114b\]]
[\[114b.1\]]yin na 'dod pa'i khams kyi ting nge 'dzin gyi ming dang ldan yang ting nge 'dzin gyi nus pa med pas/_dper na 'jim pa'i dril bu dang gdung ma zhes brjod pa ltar ming dang ldan yang nus pa med pa'i phyir bsam gtan ma yin no zhes 'byung ste/_yang dag par rtog pa la bshad pa rnam pa gsum 'byung ba ni
[\[114b.2\]]mangs kyis dogs nas 'dir ma brjod do/_/gzhan yang de nyid las de ltar bshad pa yang don rnam pa gnyis dang ldan na gdod bsam gtan zhes bya'o/_/'di lta ste/_kun du sbyor ba spong ba dang /_yang dag par rtog par byed pa'o/_/'dod pa'i khams kyi ting nge 'dzin yang dag par rtog par
[\[114b.3\]]byed kyang kun du sbyor ba spong bar mi byed la gzugs med pa'i ting nge 'dzin rnam pa [#]kun tu sbyor ba spong bar byed kyang yang dag par rtog par mi byed pa'i phyir bsam gtan ma yin no/_/gzhan yang gzugs med pa'i ting nge 'dzin ni dben pa dang ldan yang gtan la 'bebs pa med la/_'dod pa'i khams
[\[114b.4\]]kyi ting nge 'dzin ni bsam pa [#]gtan la 'bebs pa yod kyang dben pa med do/_/gzugs kyi ting nge 'dzin ni gnyi ga dang ldan pa'i phyir bsam gtan zhes bya'o zhes 'byung ste/_don rnam pa gnyis dang ldan pa la yang bshad pa rnam pa gnyis 'byung ba ni mangs kyis dogs nas 'dir ma brjod do/_theg
[\[114b.5\]]pa chen po'i bstan pa dag dang sbyar na yang /_bstan bcos yang dag pa'i rigs pa dang rjes su mthun pa las rnam grangs dang pos bstan pa dang mthun par bshad de/_de'i phyir bstan bcos rnal 'byor spyod pa'i sa las bsam gtan zhes bya ba ni dmigs pa la dran pa rtse gcig tu byed cing /_rab
[\[114b.6\]]tu [#]dben pa dang yang dag par nye bar gtod pa'i phyir bsam gtan zhes bya'o zhes 'byung ngo /_/de la bye brag gi ming ni dang po dang gnyis pa dang gsum pa dang bzhi pa zhes bya ba gang yin pa de ni bye brag gi ming zhes bya ste/_de'i phyir bstan bcos yang dag pa'i rigs pa dang rjes su mthun pa las bsam gtan
[\[114b.7\]]rnams kyi spyi'i mtshan nyid la bye brag med kyang sa'i bye brag rab tu bstan pa'i ched du grangs kyi dbang du byas nas nges tshig bstan pa'i phyir dang po zhes bya ba nas bzhi pa zhes bya ba'i bar du bstan pa yin no/_/gal te dge ba'i ngo bo nyid dang sems rtse gcig tu bsdus pa nyid dang /_grogs las bsam
[\[115a\]]
[\[115a.1\]]gtan bzhi rnam par gzhag pa yin na/_mtshan nyid gang las brtsams nas dang po dang /_gnyis pa dang /_gsum pa dang /_bzhi pa zhes rnam par gzhag ce na/_smras pa/_dpyod pa dang dga' ba dang bde ba dang bcas pa las ni dang po rnam par gzhag go/_/rim gyis yan
[\[115a.2\]]lag snga ma dang bral ba las ni gnyis pa dang /_gsum pa dang /_bzhi pa rnam par gzhag ste/_'di ltar dpyod pa spangs shing rnam pa gnyis dang ldan pa'o/_/bsam gtan gnyis ni dpyod pa dang bral zhing dga' ba dang bde ba gnyis dang bcas pas gnyis spangs nas bde ba dang bcas pa'o/_/
[\[115a.3\]]bsam gtan gsum pa ni dpyod pa dang dga' ba gnyis dang bral zhing bde ba kho na dang bcas pa'o/_/rnam pa gsum char dang bral ba ni bsam gtan bzhi pa ste/_dpyod pa dang dga' ba dang bde ba spangs pa gsum dang go rims bzhin no/_/de'i phyir dmigs pa'i ngo bo nyid gcig la rnam pa bzhir
[\[115a.4\]]phye ba yin no/_/bsam gtan rnams la byams pa la sogs pa ltar thun mong ma yin pa'i ming gi mtshan nyid med dam zhe na/_'dir dang po la sogs pa'i grangs bzhi la brten nas bye brag gi ming rnam par gzhag ce na/_smras pa/_'dir thun mong ma yin pa'i ming gi mtshan nyid med pa ma
[\[115a.5\]]yin mod kyi/_'on kyang med pa ni sa gcig gi ming kho nas kun bsdus par 'gyur bas/_de'i phyir grangs la brten nas bye brag gi ming du bstan pa yin no zhes 'byung ste/_mdzod kyi bstan bcos kyang 'di dang mthun par bshad do/_/gzhan yang mdzod kyi bstan bcos kyi tshig le'ur byas pa
[\[115a.6\]]las/_dang po dag ni dpyod dang dga' bde bcas/_/phyi ma rim gyis yan lag snga ma spong /_/zhes 'byung ngo /_/ci'i phyir tshig le'ur byas pa las rtog pa tshang bar ma smos she na/_smras pa/_mdzod kyi bstan bcos las/_de'i phyir rtog pa dang ldan par yang bstan te/_gdon mi za bar lhan cig
[\[115a.7\]]'jug pa'i phyir ro/_/dper na dud pa dang me lta bur dpyod pa dang yang dga' ba dang bde ba kho na dang ldan zhing /_rtog pa dang mi ldan pa ni ma yin pas so/_/gzhan yang bstan bcos bye brag tu bshad pa chen po las/_bsam gtan bzhi ni 'di lta ste/_bsam gtan dang po nas bsam gtan bzhi pa'i
[\[115b\]]
[\[115b.1\]]bar du ste/_kha cig na re rtog pa dang dga' ba dang /_bde ba dang /_btang snyoms dang mtshungs par ldan pa'i bsam gtan ni go rims bzhin du bzhi po dag yin par sbyar ro zhes zer ro zhes 'byung ngo /_/'dir theg pa chen po'i bstan pa dang sbyar na yang grangs kyi [#]dbang du mdzad nas ming bkod pa ni bstan
[\[115b.2\]]bcos yang dag pa'i rigs pa dang rjes su mthun pa las bstan pa dag dang mthun pas/_de'i [#]phyir bstan bcos rnal 'byor spyod pa'i sa las/_grangs kyi go rims dang rjes su mthun pa'i dbang du byas pas/_dang po zhes bya ba nas bzhi pa zhes bya ba'i bar du bstan pa yin no zhes bshad do/_/de la
[\[115b.3\]]ngo bo nyid bstan pa yang thams cad yod par smra ba'i gzhung gis ni [#]bstan bcos bye brag tu bshad pa chen po las bstan pa bzhin du/_bsam gtan rnam pa bzhi po dag ni kun kyang rang gi sa pa'i dge ba nyon mongs pa can dang ma bsgribs la lung du ma bstan pa'i phung po lnga'i ngo bo nyid do zhes bshad do[#]/_/
[\[115b.4\]]gzhan yang bstan bcos bye brag tu bshad pa chen po las/_bsam gtan gyi ngo bo nyid ni rnam pa gnyis te bsgoms nas thob pa dang /_skyes nas thob pa'o/_/de la bsgoms nas thob pa ni sa de nyid kyis bsdus pa'i sems rtse gcig pa [#]nyid de/_gal te grogs su gyur pa yang bsdus na ni phung po lnga'i
[\[115b.5\]]ngo bo nyid do/_/skyes nas thob pa ni gang du skyes pa'i sa pa de nyid kyi dang ldan pa gzhan phung po lnga po dag gi ngo bo nyid do/_/mdzod kyi bstan bcos dang yang dag pa'i rigs pa dang rjes su mthun pa las kyang don 'di dang mthun par bshad do/_/'dir theg pa chen po'i bstan pa dang sbyar na yang phal cher
[\[115b.6\]]bstan bcos bye brag tu bshad pa chen po las bstan pa dang mthun par srid pa las skye ba dang /_ting nge 'dzin las skyes pa ni dge ba nyon mongs pa can dang /_lung du ma bstan pa'i phung po lnga'i ngo bo nyid do/_/[#]dge ba ni zag pa dang bcas pa dang /_zag pa med pa'i phung po lnga'i ngo bo nyid do zhes bshad do/_/de
[\[115b.7\]]la gzugs med pa'i snyoms par 'jug pa bzhi yang mdor bsdu na sgo rnam pa gnyis kyis bstan te/_nges tshig bstan pa dang /_ngo bo nyid bstan pa'o/_/nges tshig bstan pa yang spyi dang bye brag gnyis kyis bstan te/_de la spyi'i ming yang thams cad yod par smra ba'i gzhung gis [#]ni bstan bcos
[\[116a\]]
[\[116a.1\]]yang dag pa'i rigs pa dang rjes su mthun pa las bstan pa bzhin du don rnam pa gsum yod de/_/dgag pa'i don dang /_mthar thug pa rab tu bstan pa'i don dang /_yod pa rab tu bstan pa'i don to zhes bshad de/_de'i phyir bstan bcos de nyid las don gang gi phyir
[\[116a.2\]]gzugs med pa'i ming rnam par gzhag ce na/_rU [#]pa zhes bya ba'i tshig gis ni rnam par 'gyur zhing /_bstan du yod pa'i don rab tu ston pas/_rnam par 'gyur zhing bstan du yod pa la brten nas gzugs zhes bstan to/_/a zhes bya ba'i tshig gis ni dgag par byed pa'i don rab tu ston te/_
[\[116a.3\]]'khor ba'i rgya mtsho'i nang na yang re zhig tsam du gzugs kyi skye [#]mched dgag par yod do zhes rab tu bstan pa'i ched du/_dgag pa'i don gyi dbang du byas nas med pa zhes bya ba bstan to/_/'di ltar khams de na rnam par 'gyur zhing bstan du yod pa zlog par byed pas gzugs med pa'i don
[\[116a.4\]]la brten nas/_a rU [#]pa zhes bya'o/_/yang a zhes bya ba 'di ni mthar thug pa'i don rab tu ston pa yang yin te/_khams gzhan na yang rnam par mi 'gyur zhing bstan du med pa'i chos yod kyang /_gzugs med pa'i khams ni rnam par 'gyur ba dang /_bstan du med pa'i nang na mthar thug
[\[116a.5\]]pa yin te/_'di na yod do de na [#]yod do zhes bya ba brten pa'i gzugs med pa'i phyir ro/_/yang na a zhes bya ba 'di ni yod pa'i don bstan pa yang yin te/_'di ltar khams 'di ni gzugs med pa tsam mo zhes dgag pa'i phyir/_a zhes bya bas ni gzugs med pa yod par rab tu bstan te/_'jig rten
[\[116a.6\]]na yang tsam zhes bya ba ni dgag pa'i tshig dang /_dgag [#]nas rab tu bstan pa yang yin par mthong ba ni ji ltar as 'di rab tu bstan kyang dgag pa kho na ma yin [#]pa lta bu yin pas de'i phyir a zhes bya bas ni dgag pa dang rab tu bstan pa yang yongs su rdzogs par ston to zhes 'byung ste/_bstan
[\[116a.7\]]bcos gzhung rab tu bstan pa las kyang de skad du ston to/_/bstan bcos bye brag tu bshad pa chen po las ni ci'i phyir 'di bzhi la gzugs med pa zhes bya zhe na/_smras pa/_bzhi po 'di dag ni gzugs can gyi chos thams cad las yang dag par 'das pa'i phyir dang /_gzugs can gyi chos
[\[116b\]]
[\[116b.1\]]thams cad rab tu nyams par byas pa'i phyir dang /_gzugs kyi chos 'dir skye ba'i skabs med pa'i phyir gzugs med pa zhes bya'o zhes 'byung ngo /_/de la bye brag gi ming yang thams cad yod par smra ba'i gzhung gis/_dang po nam mkha' mtha' yas skye mched kyi snyoms par 'jug pa
[\[116b.2\]]ni bstan bcos bye brag tu bshad pa chen po las bstan pa bzhin du/_rnam grangs rnam pa bzhis ston te de'i phyir bstan bcos de nyid las sbyor ba'i dbang gis na nam mkha' mtha' yas skye mched kyi ting nge 'dzin zhes bya ste/_'di ltar las dang po pas thog ma kho nar rtsig pa dang skye shing dang /_
[\[116b.3\]]brag dang khang khyim la sogs pa la yod pa'i [#]nam mkha' rnams kyi mtshan ma yid la byed do/_/mtshan ma de yongs su bzung nas brda'i 'du shes kyi mos pa'i mtha' med pa'i nam mkha'i mtshan ma rnams so sor rtog cing gsal bar khong du chud par byed do/_/sngar mtha' [#]med pa'i nam mkha'i
[\[116b.4\]]mtshan ma yid la byas shing sbyor ba bsgoms pas/_gong nas gong du gzugs med pa'i snyoms par 'jug pa dang po rab tu 'dren pa'i phyir/_'di la nam mkha' mtha' yas skye mched ces bshad do/_/gzhan yang chos nyid kyis dang por gzugs kyi sa dag dang bral ba'i [#]nam mkha' [#]mtha'
[\[116b.5\]]yas skye mched ces bya bas so/_/gzhan yang chos nyid kyis [#]dang por gzugs kyi sa pa dag las rnam par grol ba la nam mkha' mtha' yas skye mched ces bya bas [#]so/_/gzhan yang rgyu mthun pa'i [#]dbang du byas pa'i phyir/_ting nge 'dzin 'di la nam mkha' mtha' yas skye mched ces bshad de/_
[\[116b.6\]]'di ltar rnal 'byor pa de ting nge 'dzin 'di las langs pa na gdon mi za bar nam mkha' 'dra ba'i 'du shes bskyed pa mngon du 'gyur te/_ji skad du dge slong ting nge 'dzin 'di las langs nas lag pa gnyis nam mkha' la bsnyabs pa dang gzhan dag gis khyod ci zhig tshol zhes dris so/_/dge slong
[\[116b.7\]]des smras pa/_bdag gi rang gis rang gi lus tshol lo/_/des smras pa khyod kyi lus nags khrod na gnas na ci'i phyir gzhan du rang gi lus tshol bar byed ces smras so zhes grags te/_de'i phyir 'di las langs na nam mkha'i 'du shes 'byung bar mngon no/_/'du shes 'di nyid ni ting nge 'dzin
[\[117a\]]
[\[117a.1\]]snga ma de'i rgyu mthun pa yin pas de'i phyir nam mkha' mtha' yas skye mched ces bya'o zhes 'byung ste/_zhib tu de nyid las bstan pa bzhin no/_/mdzod kyi bstan bcos las ni don gyis bstan bcos bye brag tu bshad pa chen po las bstan pa'i rnam grangs dang po bstan
[\[117a.2\]]pa dang mthun par bshad do/_/bstan bcos yang dag pa'i rigs pa dang rjes su mthun pa dang /_gzhung rab tu bstan pa las kyang don gyis [#]bye brag tu bshad pa chen po las [#]rnam grangs dang po gsum gyis bstan pa dang mthun par bshad do/_/de la rnam shes mtha' yas skye mched ces bya ba
[\[117a.3\]]ni/_bstan bcos bye brag tu bshad pa chen po las rnam grangs gnyis kyis ston te/_de'i phyir bstan bcos de nyid las sbyor ba kho na'i dbang gis rnam shes mtha' yas skye mched kyi ting nge 'dzin zhes bya ste/_'di ltar las dang po pa'i rnal 'byor pa dag thog ma kho nar yongs su dag pa'i
[\[117a.4\]]mig la sogs pa'i rnam par shes pa drug gi [#]mtshan ma yid la byed do[#]/_/mtshan ma yongs su bzung nas brda'i 'du shes kyi mos pas rnam shes mtha' yas kyi mtshan ma so sor brtags shing gsal bar khong du chud nas sngar rnam shes mtha' yas yid la byas shing sbyor ba la brten nas
[\[117a.5\]]gong nas gong du gzugs med pa'i ting nge 'dzin gnyis pa rab tu 'dren pa'i phyir rnam shes mtha' yas skye mched ces bya'o/_/gzhan yang rgyu mthun pa'i dbang du byas pa'i phyir ting nge 'dzin la rnam shes mtha' yas skye mched ces bshad de/_'di ltar rnal 'byor pa de ting nge 'dzin 'di las
[\[117a.6\]]langs pa na/_gdon mi za bar rnam par shes pa 'dra ba'i 'du shes bskyed pa mngon du 'gyur te/_rnam par shes pa la rab tu dga' bas gnas pas de'i phyir rnam shes mtha' yas skye mched ces bya'o zhes 'byung ste/_zhib tu de nyid las bstan pa bzhin no/_/mdzod kyi bstan bcos las ni
[\[117a.7\]]bshad pa'i rnam grangs dang po dang mthun par bshad do/_/bstan bcos gzhung rab tu bstan pa las kyang 'di dang mthun par bshad do/_/de la ci yang med pa'i skye mched ces bya ba ni bstan bcos bye brag tu bshad pa chen po las rnam grangs lngas ston te/_de'i phyir de nyid las 'di ci'i phyir ci
[\[117b\]]
[\[117b.1\]]yang med pa'i skye mched ces bya zhe na/_smras pa/_'di la bdag dang bdag gi ba med pa'i phyir ro/_/sa thams cad la yang bdag dang bdag gi ba med pa yin na/_ci'i phyir 'di 'ba' zhig la ci yang med pa zhes bya zhe na/_smras pa/_gzhan gang la yang bdag tu 'dzin pa dang /_bdag
[\[117b.2\]]gir 'dzin pa nyams smad [#]pa dang /_'bigs shing srab pa dang /_mthu stobs 'bri bar byed pa sa 'di lta bu'i nus pa med pa'i phyir ci yang med pa'i skye mched ces bya'o/_/gzhan yang sa 'di la de kho na rtag par gnas pa rnam par mi 'gyur ba'i chos med kyang rtag par lta ba nyams smad [#]par
[\[117b.3\]]byed pa sa gzhan dag las khyad par du 'phags pa'i phyir 'di 'ba' zhig la ci yang med pa'i skye mched ces bya'o/_/gzhan yang 'di la gzhol ba dang skyabs su 'gro ba'i khang khyim med kyang /_mgon skyabs med cing nga rgyal dang le lo dang bag med pa rnam par gnon pa sa gzhan dag
[\[117b.4\]]las khyad par du 'phags pa'i phyir 'di 'ba' zhig la ci yang med pa'i skye mched ces bya'o/_/gzhan yang sa 'dir rnam pa'i mtshan nyid mtha' med pa med cing dang po kho nar de'i mtshan nyid spangs pa'i phyir/_'di 'ba' zhig la ci yang med pa'i skye mched ces bya'o/_/btsun pa dbyig gi
[\[117b.5\]]bshes gnyen ni 'di skad du/_ting nge 'dzin 'di la yongs su 'dzin pa'i rnam pa'i mtshan nyid 'jug pa med pa'i phyir/_ji ltar bdag ma yin pa ni gnas dang dus gang du yang dngos po rjes su 'brel pa dang /_gnas dang dus gang du yang bdag dang rjes su 'brel pa med pa lta bu yin
[\[117b.6\]]pa'i phyir 'di 'ba' zhig la ci yang med pa'i skye mched ces bya'o zhes zer te zhes 'byung ste/_zhib tu de nyid las bstan pa bzhin no/_/bstan bcos yang dag pa'i rigs pa dang rjes su mthun pa las ni/_mos pa'i dbang gis sbyor ba thams cad spangs pa las mngon par grub pa gang yin
[\[117b.7\]]pa de ni ci yang med pa'i skye mched ces bya'o/_/'di ltar rnam pa tshad med pa dag la rags shing g.yo ba nyid du lta bas de la skyo zhing spang ba'i ched du sbyor ba 'di bskyed pas de'i phyir gnas 'di ni spangs pa khyad par can zhes bya ste/_'di yang rnam pa'i mtshan nyid mngon par 'du byed pa la mi mos
[\[118a\]]
[\[118a.1\]]pa dang /_sems kyi dmigs pa rnams spangs shing zhi ba la gnas pa'i phyir ro zhes 'byung ste/_bstan bcos gzhung rab tu bstan pa las kyang 'di dang mthun par bshad do/_/de la 'du shes med 'du shes med min skye mched ces bya ba ni/_bstan bcos bye brag tu bshad
[\[118a.2\]]pa chen po las rnam grangs gcig gis ston te/_de'i phyir de nyid las 'di la ci'i phyir 'du shes med 'du shes med min gyi skye mched ces bya zhe na/_smras pa/_'di la gsal ba'i 'du shes med cing /_'du shes med pa'i mtshan ma yang med pa'i phyir/_'du shes med 'du shes med min skye mched
[\[118a.3\]]ces bya'o/_/gsal ba'i 'du shes med pa ni sa bdun po dag ltar 'du shes dang bcas pa'i ting nge 'dzin ma yin pa'i phyir ro/_/'du shes med pa'i mtshan ma yang med pa ni 'du shes pa med pa dang 'gog pa'i snyoms par 'jug pa lta bu ma yin pa'i phyir ro/_/sa 'di'i 'du shes mi gsal zhing rtul
[\[118a.4\]]ba dang /_zhen cing gsal ba med pa dang nges pa med pa'i phyir/_'du shes med 'du shes med min skye mched ces bya'o zhes 'byung ste/_mdzod kyi bstan bcos dang yang dag pa'i rigs pa dang rjes su mthun pa dang /_gzhung rab tu bstan pa las kyang 'di dang mthun par bshad do/_/gzhan
[\[118a.5\]]yang bstan bcos yang dag pa'i rigs pa dang rjes su mthun pa las gzugs med pa bzhi po 'di dag skye mched ces bya ba ni srid pa rnams bskyed [#]pa'i gnas su gyur pa'i phyir te/_skye mched bzhi po 'di dag tu yod pa dang med pa'i srid pa dag gis las dang nyon mongs pa rnam pa sna tshogs skyed
[\[118a.6\]]cing 'phel bar byed pa'i phyir dang yang dag pa ma yin pas/_de la mya ngan las 'das pa nyid du 'dzin pa rnam par gzhig pa'i phyir dang /_bcom ldan 'das kyis srid pa skyed pa'i gnas zhes gsungs so zhes 'byung ngo /_/theg pa chen po'i gzhung dang sbyar na bstan bcos rnal 'byor spyod pa'i sa
[\[118a.7\]]las/_gzhan yang rnam pa de thams cad du gzugs kyi 'du shes las yang dag par 'das te thogs pa'i 'du shes nub par gyur cing /_sna tshogs kyi 'du shes rnams yid la mi byed pas nam mkha' mtha' yas so snyam nas/_nam mkha' mtha' yas skye mched bsgrubs te gnas so zhes gsungs
[\[118b\]]
[\[118b.1\]]pa de la/_de rnam pa thams cad du gzugs kyi 'du shes rnams las yang dag par 'das te zhes bya ba ni nam mkhar mos par byed pa'i phyir kha dog sngon po dang /_ser po dang /_dmar po dang /_dkar po dang ldan pa'i 'du shes de dag mi snang ba'i phyir dang /_skyo zhing 'dod chags dang bral ba'i phyir yang
[\[118b.2\]]dag par 'das pas [#]na/_de'i phyir rnam pa thams cad du gzugs kyi 'du shes rnams las yang dag par 'das te zhes bya ba gsungs so/_/thogs pa'i 'du shes nub par gyur cing zhes bya ba ni [#]de dag las yang dag par 'das shing mi snang bar gyur pa'i rgyus kha dog bsags pa'i rgyur gyur
[\[118b.3\]]pa'i sgrib pa'i 'du shes rnam pa du ma sna tshogs mang po dag dang bral bas na de'i phyir thogs pa'i 'du shes nub par gyur cing zhes bya ba gsungs so/_/sna tshogs kyi 'du shes yid la mi byed pas zhes bya bas ni/_de dag dang bral ba thogs pa [#]khyad par can rnam pa sna tshogs de dag nyid la 'di
[\[118b.4\]]lta ste/_zas dang /_skom dang /_bzhon pa dang /_gos dang rgyan dang /_nags dang /_skyed mos tshal dang /_nags tshal dang /_dmag dang /_ri la sogs par nye bar 'dogs pa'i 'du shes 'jug pa gang yin pa'i 'du shes de dag de rnams la gtad kyang /_rnam pa thams cad kyi [#]thams cad
[\[118b.5\]]du de la 'byung bar mi 'gyur bas na/_de'i phyir sna tshogs kyi 'du shes rnams yid la mi byed pas zhes bya ba gsungs so/_/nam mkha' mtha' yas so snyam nas zhes bya ba ni des de ltar gzugs dang thogs pa dang sna tshogs kyi 'du shes dag rnam par bshig nas/_nam mkha' mtha' yas
[\[118b.6\]]pa'i rnam pas mos par byed pas na/_de'i phyir nam mkha' mtha' yas so snyam nas zhes bya ba gsungs so/_/nam mkha' mtha' yas skye mched bsgrubs te gnas so zhes bya ba ni de nyer bsdogs las yang dag par 'das shing sbyor ba mthar thug pa yid la byed pas/_gong ma sbyor ba
[\[118b.7\]]mthar thug pa'i 'bras bu'i dngos gzhi la snyoms par 'jug par byed pas na/_de'i phyir nam mkha' mtha' yas skye mched bsgrubs te gnas so zhes bya ba gsungs so/_/de srid du dngos gzhi la snyoms par mi 'jug pa'i bar du ni de nam mkha' kho na la dmigs par byed do/_/dngos
[\[119a\]]
[\[119a.1\]]gzhi la snyoms par zhugs nas ni nam mkha' de nyid dang de las gzhan pa rang gi sa pa'i phung po rnams la dmigs par byed do/_/nyer bsdogs kyi tshe na ni [#]sa 'og ma'i phung po rnams la yang dmigs par byed do/_/gzhan yang de rnam pa thams cad du nam mkha' mtha' yas
[\[119a.2\]]skye mched las yang dag par 'das te/_rnam shes mtha' yas so snyam nas rnam shes mtha' yas skye mched nye bar bsgrubs te gnas so zhes gsungs pa de la/_de rnam pa thams cad du nam mkha' mtha' yas skye mched las yang dag par 'das te/_rnam shes mtha' yas so snyam
[\[119a.3\]]nas zhes bya ba ni de rnam par shes pa gang gis nam mkha' mtha' yas par mos par byed pa/_nam mkha' la [#]mtha' yas pa'i rnam pas mos par byed pa'i rnam par shes pa de nyid kyis rnam shes mtha' yas la snyoms par 'jug 'dod pas nam mkha' mtha' yas skye mched kyi 'du shes
[\[119a.4\]]las bzlog ste/_rnam par shes pa de nyid la mtha' yas pa'i rnam pas mos par byed cing /_nam mkha' mtha' yas skye mched kyi dngos gzhi nyer bsdogs dang bcas pa las yang dag par 'das pas na de'i phyir/_de rnam pa thams cad du nam mkha' mtha' yas skye mched las yang dag
[\[119a.5\]]par 'das te/_rnam shes mtha' yas so snyam nas zhes bya ba gsungs so/_/rnam shes mtha' yas skye mched bsgrubs te gnas so zhes bya ba ni/_rnam shes mtha' yas skye mched kyi nyer bsdogs las yang dag par 'das shing /_sbyor ba mthar thug pa'i bar du yid la byas pas/_gong ma
[\[119a.6\]]sbyor ba mthar thug pa'i 'bras bu'i dngos gzhi la snyoms par 'jug par byed na/_de'i phyir rnam shes mtha' yas skye mched bsgrubs te gnas so zhes gsungs te/_gzhan yang de rnam pa thams cad du rnam shes mtha' yas skye mched las yang dag par 'das te/_ci yang med do snyam nas ci yang
[\[119a.7\]]med pa'i skye mched bsgrubs te gnas so zhes gsungs pa ni/_de rnam shes mtha' yas skye mched las bskyod cing rnam par shes pa las gzhan pa'i dmigs pa ci yang rung ba dang ldan pa gzugs can ni [#]gzugs can ma yin pa yongs su tshol bar byed pa na ma rnyed de/_des [#]dmigs pa de ma rnyed
[\[119b\]]
[\[119b.1\]]nas rnam shes mtha' yas skye mched kyi dngos gzhi nyer bsdogs dang bcas pa las yang dag par 'das te/_dmigs pa gzhan ci yang med do zhes mos par byed cing /_de ci yang med pa'i 'du shes kho na la mos par 'gyur te/_des 'du shes la mos pa de la lan mang du byas pa'i phyir/_ci
[\[119b.2\]]yang med pa'i skye mched kyi nyer bsdogs las yang dag par 'das te/_sbyor ba mthar thug pa'i bar du yid la byas pas sbyor ba mthar thug pa'i 'bras bu'i dngos gzhi la snyoms par 'jug par byed pas na/_de'i phyir rnam pa thams cad du rnam shes mtha' yas skye mched las yang dag par
[\[119b.3\]]'das te/_ci yang med do snyam nas ci yang med pa'i skye mched bsgrubs te gnas so zhes bya ba gsungs so/_/gzhan yang rnam pa thams cad du ci yang med pa'i skye mched las yang dag par 'das nas/_'du shes med 'du shes med min skye mched bsgrubs te gnas so zhes gsungs pa de la/_
[\[119b.4\]]rnam pa thams cad du ci yang med pa'i skye mched las yang dag par 'das nas zhes bya ba ni/_ci yang med pa'i skye mched las bskyod cing ci yang med pa'i skye mched kyi 'du shes la rags par 'du shes shing /_nyes dmigs su 'du shes pa'i phyir ci yang med pa'i skye mched las ldog par byed
[\[119b.5\]]pas na [#]de'i phyir de rnam pa thams cad du ci yang med pa'i skye mched las yang dag par 'das nas zhes bya ba gsungs so/_/'du shes med ces bya ba ni de sngon ci yang med pa'i skye mched la snyoms par 'jug pa'i tshe na ni/_ci yang gi 'du shes las yang dag par 'das la/_da ltar ci yang med pa'i
[\[119b.6\]]'du shes las yang dag par 'das pas na[#]/_de'i phyir 'du shes med ces bya ba gsungs te/_'di lta ste/_ci yang gi 'du shes dang ci yang med pa'i 'du shes med pa la bya'o/_/'du shes med min zhes bya ba ni de'i 'du shes de 'di lta ste/_dper na 'du shes med pa 'am/_'gog pa'i snyoms [#]
[\[119b.7\]]'jug pa dag gi ltar rnam pa thams cad kyi thams cad du 'gags pa ma yin te/_'du shes de phra zhing dmigs pa de la mtshan ma med par 'jug pa kho na yin pas na/_de'i phyir 'du shes med min zhes bya ba gsungs so/_/skye mched bsgrubs te gnas so zhes bya ba ni de de ltar skye mched
[\[120a\]]
[\[120a.1\]]de la mos par byed pa na/_ci yang med pa'i skye mched kyi dngos gzhi nyer bsdogs dang bcas pa las yang dag par 'das shing 'du shes med 'du shes med min gyi skye mched kyi nyer bsdogs dang bcas pa sbyor ba mthar thug pa'i bar du yid la byas pas sbyor ba mthar
[\[120a.2\]]thug pa'i 'bras bu'i dngos gzhi la snyoms par 'jug par byed pas na/_de'i phyir rnam pa thams cad du ci yang med pa'i skye mched las yang dag par 'das nas 'du shes med 'du shes med min skye mched bsgrubs te gnas so zhes bya ba gsungs so zhes 'byung ste/_rgya cher rnam par 'byed pa ni
[\[120a.3\]]bstan bcos rnam par bshad pa las bstan pa bzhin du rig par bya'o/_/de la ngo bo nyid bstan pa yang thams cad yod par smra ba'i gzhung gis ni/_bstan bcos yang dag pa'i rigs pa dang rjes su mthun pa las bstan pa bzhin du gzugs med pa bzhi'i ngo bo nyid ni mdor bsdu na dge ba'i ngo bo nyid kyis
[\[120a.4\]]bsdus shing sems rtse gcig pa'i ngo bo nyid do/_/de yang grogs las ni gzugs kyi phung po ma gtogs te/_gzugs med pa la rjes su 'jug pa'i gzugs med pa'i [#]phung po bzhi'i ngo bo nyid do zhes bshad do/_/bstan bcos bye brag tu bshad pa chen po las ni rnam pa gnyis yod do zhes bshad de[#]/_'di
[\[120a.5\]]lta ste/_ting nge 'dzin dang skyes nas thob pa'o/_/de la ting nge 'dzin ni 'di lta ste/_gzugs med pa'i snyoms par 'jug pa'o/_/skyes nas thob pa ni gzugs med pa'i khams su skyes pa'o zhes bshad de/_der skyes pa gang yin pa de ni ma bsgribs la lung du ma bstan pa'i tshor ba dang /_'du shes
[\[120a.6\]]dang /_'du byed dang /_rnam par shes pa'o zhes 'byung ste/_tshig 'dis ni phung po bzhi po de dag gi rnam par smin pa'i ngo bo nyid do zhes bstan to/_/gzhan yang bstan bcos bye brag tu bshad pa chen po las/_gzugs med pa bzhi po dag gi ngo bo nyid ni rnam pa gnyis yod de/_bsgoms nas [#]thob
[\[120a.7\]]pa dang /_skyes nas thob pa'o/_/bsgoms nas thob pa ni sa de nyid kyis bsdus pa sems rtse gcig pa'i ngo bo nyid do/_/grogs dang bcas pa ni phung po bzhi'i ngo bo nyid do/_/skyes nas thob pa ni sa de nyid dang ldan pa gzhan phung po bzhi po [#]dag gi ngo bo nyid do zhes 'byung ngo /_/theg pa chen po'i
[\[120b\]]
[\[120b.1\]]gzhung gis ngo bo nyid bstan pa ni thams cad yod par smra ba dag dang mthun te/_de la bye brag yod pa ni gzugs kyi phung po yang yod [#]ting nge 'dzin gyi spyod yul gyi gzugs ni gzugs med par yang gtogs pa'i phyir ro zhes bshad do/_/yang rnam pa bzhi yod de 'di lta ste/_byams pa dang /_
[\[120b.2\]]snying rje dang /_dga' ba dang /_btang snyoms tshad med pa bzhi po re re la yang /_zhi gnas rnam pa re re yod pa'i phyir ro zhes bya ba ni gsum pa zhi gnas rnam pa bzhi bstan pa ste/_tshad med pa bzhi dang mtshungs par ldan pa'i ting nge 'dzin gyi phyir ro/_/tshad med pa bzhi po de dag kyang mdor bsdu na sgo
[\[120b.3\]]rnam pa gnyis kyis dbye bar bya ste/_nges pa'i tshig bstan pa dang /_ngo bo nyid bstan pa'o/_/nges pa'i tshig bstan pa yang rnam pa gnyis te/_spyi dang bye brag go/_/de la tshad med pa zhes bya ba ni spyi'i ming ste/_thams cad yod par smra ba'i gzhung gis ni bstan bcos bye brag tu bshad pa chen po
[\[120b.4\]]las bstan pa bzhin du rnam grangs rnam pa bzhis ston te/_de'i phyir bstan bcos de nyid las/_de'i phyir tshad med pa zhes bya ba'i don ci yin zhe na/_smras pa/_sems can la khyab par dmigs shing /_spros pa'i nyon mongs pa tshad med pa'i gnyen por gyur pa'i phyir tshad med pa zhes bya'o/_/spros pa
[\[120b.5\]]yang rnam pa gnyis te/_lta ba'i nyon mongs pa dang srid pa'i nyon mongs pa ste/_de'i phyir spros pa'i nyon mongs pa zhes bya'o/_/gzhan yang sems can la khyab par dmigs shing /_bag med pa'i nyon mongs pa tshad med pa'i gnyen por gyur pa'i phyir tshad med pa zhes bya'o/_/'dod pa'i khams kyi nyon
[\[120b.6\]]mongs pa ni bag med pa'i nyon mongs pa zhes bya'o/_/gzhan yang rnam pa bzhi po 'di dag ni 'phags pa rnams kyis [#]rgya cher bgrod pa'i gnas su gyur pa'i phyir tshad med pa zhes bya'o/_/gzhan yang rnam pa bzhi po 'di dag ni sems can tshad med pa la dmigs pa yul du gyur pa'i phyir dang /_bsod
[\[120b.7\]]nams tshad med pa skyed pa'i phyir dang 'bras bu tshad med pa rab tu 'dren pa'i phyir tshad med pa'o zhes 'byung ste/_mdzod kyi bstan bcos dang yang dag pa'i rigs pa [#]dang rjes su mthun pa las ni/_bye brag tu bshad pa chen po las bstan pa'i rnam grangs bzhi pa dang mthun par 'byung ngo /_/theg pa
[\[121a\]]
[\[121a.1\]]chen po'i gzhung gis ni bstan bcos rnam par bshad pa las bstan pa bzhin du/_don rnam pa gsum gyis tshad med pa zhes ston te/_yangs pa dang che ba dang tshad med pa'o/_/de la yangs pa ni mthong ba'i spyod yul yid la byed pa'i phyir ro/_/che ba ni thos pa'i spyod
[\[121a.2\]]yul yid la byed pa'i phyir ro/_/tshad med pa ni bye brag phyed pa dang rnam par shes pa yid la byed pa'i phyir ro/_/'di ltar don rnam pa gsum po de dag gis phyogs gcig la khyab par dmigs pa nas/_de bzhin du phyogs bcu'i bar gyi snod kyi 'jig rten dang sems can gyi 'jig rten mtha' med
[\[121a.3\]]pa dag la dmigs pa'i phyir tshad med pa zhes bya'o zhes ston to/_/de la bye brag gi ming ni byams pa dang /_snying rje dang /_dga' ba dang /_btang snyoms zhes bya ba nyid de/_thams cad yod par smra ba'i gzhung gis ni mdzod kyi bstan bcos las bstan pa bzhin du byams pa ni bde ba sbyin pa'o/_/
[\[121a.4\]]snying rje ni sdug bsngal las 'dren pa'o/_/dga' ba ni mos shing mgu ba'o[#]/_/btang snyoms ni mnyam pa nyid do zhes bshad do/_/bstan bcos bye brag tu bshad pa chen po las ni phan gdags pa gang yin pa de ni byams pa'i mtshan nyid do/_/gnod pa rab tu sel ba gang yin pa de ni snying rje'i
[\[121a.5\]]mtshan nyid do/_/rab tu dga' zhing btang snyoms thob pa gang yin pa de ni dga' ba'i mtshan nyid do/_/brjed [#]ngas pa 'jig cing mnyam pa nyid du gyur pa ni btang snyoms kyi mtshan nyid do zhes bshad do/_/theg pa chen po'i gzhung gis ni bstan bcos rnam par bshad pa las bstan pa bzhin du
[\[121a.6\]]byams pa tshad med pa ni 'di lta ste/_byams pa'i sems dang bcas pa gang yin pa'o/_/byams pa'i sems dang bcas par gyur pa ni sems can sdug bsngal med pa dang /_bde ba med pa dag la bde ba'i yo byad sbyin par 'dod cing /_yid kyis [#]mos pa'i sems dang mtshungs par ldan pa'i
[\[121a.7\]]phyir ro/_/snying rje tshad med pa ni 'di lta ste/_snying rje dang bcas pa'i sems [#]gang yin pa'o/_/snying rje dang bcas pa'i sems ni sems can sdug bsngal ba dag la sdug bsngal gyi rgyu las 'dron par 'dod cing yid kyis mos pa'i sems dang mtshungs par ldan pa'i phyir ro/_/dga' ba tshad med
[\[121b\]]
[\[121b.1\]]pa ni 'di lta ste/_/dga' ba dang bcas pa'i sems gang yin pa'o/_/dga' ba dang bcas pa'i sems ni 'di lta ste/_sems can gang dag bde ba dang ldan pa dag la de'i dga' ba'i rjes su yi rang zhing yid kyis mos pa'i sems dang mtshungs par ldan pa'i phyir ro/_/btang snyoms tshad med pa
[\[121b.2\]]ni 'di lta ste/_btang snyoms dang bcas pa'i sems gang yin pa'o/_/btang snyoms dang bcas pa'i sems gang yin pa de ni/_chags pa med par 'dun cing yid kyis mos pa'i sems dang mtshungs par ldan pa'i phyir ro zhes bshad do/_/de la ngo bo nyid bstan pa yang thams cad yod par smra ba'i
[\[121b.3\]]gzhung gis ni/_bstan bcos bye brag tu bshad pa chen po las bstan pa bzhin du byams pa dang snying rje tshad med pa la bshad pa rnam pa gnyis su bstan te/_de'i phyir bstan bcos de nyid las kha cig na re byams pa dang snying rje gnyi ga yang zhe sdang med pa'i dge ba'i rtsa ba'i ngo bo nyid de/_zhe sdang gi
[\[121b.4\]]gnyen por gyur pa'i phyir ro/_/mtshungs par ldan pa'i rjes su 'jug pa nyid kyang bzung na ni/_'dod pa'i khams na ni phung po bzhi'o/_/gzugs kyi khams na ni phung po lnga'o/_/de la bye brag yod pa yang byams pa ni srog gcod pa'i zhe sdang gi gnyen po'o/_/snying rje ni rdeg pa la sogs pa'i zhe sdang
[\[121b.5\]]gi gnyen po'o zhe'o/_/kha cig ni 'di skad du byams pa ni zhe sdang med pa'i dge ba'i rtsa ba'i ngo bo nyid do/_/snying rje ni rnam par mi 'tshe ba'i dge ba'i rtsa ba'i ngo bo nyid do/_/rnam par 'tshe ba'i gnyen por gyur pa'i phyir ro zhe'o/_/dga' ba tshad med pa'i ngo bo nyid la yang bshad pa ni rnam pa bzhi yod de/_kha
[\[121b.6\]]cig na re dga' ba ni dga' ba'i dbang po'i ngo bo nyid de/_phung po bzhi dang /_phung po lnga zhes bya ba yang gong ma bzhin du rig par bya'o/_/gal te dga' ba tshad med pa [#]dga' ba'i dbang po'i ngo bo nyid yin na/_bstan bcos rnam pa'i gnas bstan pa las bshad pa de ji ltar 'thad de/_ji skad du dga'
[\[121b.7\]]ba tshad med pa gang zhe na/_'di lta ste dga' ba dang dga' ba dang mtshungs par ldan pa'i tshor ba dang /_'du shes dang /_'du byed dang /_rnam par shes pa dang /_des bslang ba'i lus dang ngag gi las gnyis dang /_des bslang ba'i [#]sems dang mtshungs par ldan pa'i 'du byed rnams ni dga' ba
[\[122a\]]
[\[122a.1\]]zhes bya'o zhes bshad pa lta bu ste/_'di dga' ba'i tshor ba tshor ba dang mtshungs par ldan pa yang yod dam zhe na/_smras pa/_tshig 'di ni 'di skad du dga' ba dang dga' ba dang mtshungs par ldan pa'i 'du shes dang /_'du byed dang rnam par shes pa zhes
[\[122a.2\]]brjod pa'i rigs kyi tshor ba zhes brjod pa'i mi rigs te/_de ni 'don pa dag gis nor to/_/gzhan yang bstan bcos de las spyir phung po lnga la dga' ba tshad med pa'i ngo bo nyid du bstan pas/_dga' ba'i tshor ba tshor ba dang mtshungs par mi ldan yang /_gzhan yang sems dang /_sems
[\[122a.3\]]las byung ba'i chos rnams tshor ba dang mtshungs par ldan pa'i phyir de skad du bshad kyang 'gal ba med do zhe'o/_/slob dpon kha cig ni 'di skad du dga' ba tshad med pa 'di ni mos pa'i ngo bo nyid de/_mos pa'i tshor ba ma yin yang sems las byung ba gzhan zhig sems dang mtshungs par ldan no zhes
[\[122a.4\]]zer te/_la la ni dga' ba'i dbang po dang mtshungs par bshad la/_la la ni dga' ba'i dbang po'i 'og tu skye'o zhes bshad pas de skad du bshad pa dag dang sbyar na/_dga' ba'i tshor ba dang mtshungs par ldan na yang 'gal ba med do/_/btang snyoms ni ma chags pa'i dge ba'i rtsa ba'i ngo bo nyid de/_
[\[122a.5\]]phung po bzhi dang phung po lnga zhes bya ba yang gong ma bzhin du sbyar bar rig par bya'o zhes 'byung ngo /_/mdzod kyi bstan bcos las ni rnam pa bzhi las/_dang po gnyis kyis [#]bdag nyid zhe sdang med pa [#]yang /_yang dag pa'i don du ni snying rje ni rnam par mi 'tshe ba yin par brjod par bya'o/_/
[\[122a.6\]]dga' ba ni tshor ba'o/_/btang snyoms ni ma chags pa'o[#]/_/'khor ni phung po lnga'o zhes 'byung ngo /_/bstan bcos yang dag pa'i rigs pa dang rjes su mthun pa las kyang tshad med pa gsum ni/_mdzod kyi bstan bcos las bstan pa dag dang mthun par bshad do/_/dga' ba ni bye brag tu
[\[122a.7\]]bshad pa chen po las bstan pa'i slob dpon kha cig gis bshad pa dang mthun par mos pa'i ngo bo nyid do/_/yang na ma chags pa'i ngo bo nyid do zhes bstan to/_/dris lan dag gis rnam par [#]dbye ba ni bstan bcos bye brag tu bshad pa chen po las/_ji skad du bstan pa bzhin du rig par bya ste/_
[\[122b\]]
[\[122b.1\]]de'i phyir bstan bcos de nyid las don gang las dgongs pa'i phyir/_mdo dag las/_tshad med pa bzhi bsgoms pa yang byams pa'i mtha' ni dge rgyas kyi bar du'o/_/snying rje'i mtha' ni nam mkha' mtha' yas skye mched kyi bar du'o/_/dga' ba ni rnam shes mtha' yas skye mched kyi bar du'o/_/btang
[\[122b.2\]]snyoms ni ci yang med pa'i skye mched kyi bar du'o zhes gsungs/_ji ltar na gzugs kyi khams kyi chos kyis gzugs med pa 'bras bu 'dren par byed/_gzhan yang bsam gtan bzhi po dag la snying rje med pa ni gang yang med na ci'i phyir byams pa bsgoms pa'i mtha' ni dge rgyas kho na yin
[\[122b.3\]]zhe na/_gzhan kha cig ni mdo'i tshig 'di byams pa'i gtso bos mkhyen pa yin no snyam du bsams nas don 'di 'chad pa yang yod do/_/tshe dang ldan pa kA [#]t+yA ya na'i bus sngon don 'di shar ma tar ta la dris pa dang /_btsun pa des kyang bsams bzhin du rab tu zhi ba'i ting nge 'dzin la zhugs te/_phyi de nyin
[\[122b.4\]]par bshad par byas pa las de'i tshe kA [#]t+yA ya na'i bu yang rab tu zhi ba'i ting nge 'dzin la snyoms par zhugs pas ma phrad par gnyi ga yang mya ngan las 'das pas na/_de'i phyir deng sang gi bar du gang gis kyang bshad par mi nus so zhes grag go zhe'o/_/bye brag tu smra ba dag ni 'di skad du mdo 'di ni
[\[122b.5\]]'dra ba tsam gyi dbang du mdzad nas gsungs pa yin par rig par bya ste/_'di ltar bde ba'i tshor ba'i chos ni byams pa dang 'dra ba yin te/_byams pa ni bde ba sbyin pa lta bu'i rnam par 'jug pa'i phyir dang /_bde ba ni dge rgyas kyi bar du phyin pa yin pas sa gong ma dag la med pa'i phyir/_byams
[\[122b.6\]]pa bsgoms pa'i mtha' ni dge rgyas yin no zhes gsungs pa yin no/_/sdug bsngal gyi chos dang ma bral ba gang yin pa de ni snying rje dang 'dra ba yin te/_snying rje ni sdug bsngal las 'dren pa lta bu'i rnam par 'jug pa'i phyir dang /_gzugs can gyi lus ni sdug bsngal rags pa
[\[122b.7\]]spyod [#]pa'i rgyu byed pas/_lus dang bcas pa gang yin pa de dag la [#]ni mgo gcad [#]pa la sogs pa yod pa'i phyir dang /_nam mkha' mtha' yas skye mched kyi nyer bsdogs ni lus gzugs can dag la yongs su skyo ba yin pa'i phyir[#]/_snying rje bsgoms pa'i mtha' ni nam mkha' mtha'
[\[123a\]]
[\[123a.1\]]yas [#]skye mched kyi bar du'o zhes gsungs pa yin no/_/shin tu sbyangs pa'i bde ba'i chos ni dga' ba dang 'dra ba yin te/_dga' ba ni bde ba'i rnam pa 'byed [#]pa lta bur 'jug pa'i phyir dang /_rnam shes mtha' yas skye mched kyi shin tu sbyangs pa'i bde ba 'phel ba gang yin pa de ni
[\[123a.2\]]rang gi rnam par shes pa mtha' med pa la dmigs pa'i sgor gyur pa'i phyir dang /_mtha' med pa'i rnam par shes pa'i mtshan nyid shin tu 'phel ba dang bde bar gyur pa'i phyir dga' ba bsgoms pa'i mtha' ni rnam shes mtha' yas skye mched kyi bar du'o zhes gsungs pa yin no/_/yongs su spangs
[\[123a.3\]]pa'i chos gang yin pa de ni btang snyoms dang 'dra ba yin te/_btang snyoms ni yongs su spangs pa lta bu'i rnam pa 'jug pa'i phyir dang /_ci yang med pa'i skye mched ni nyer bsdogs kyi dbang gis [#]mtha' med pa spong ba'i rnam pa yongs su rdzogs pa'i phyir/_btang snyoms bsgoms pa'i mtha' ni
[\[123a.4\]]ci yang med pa'i skye mched kyi bar du'o zhes gsungs pa yin no zhes bya ba nas/_rnam grangs rnam pa gsum gyis rgya cher bshad pa'i bar du 'byung ba yin no/_/mdo sde dag ni tshad med pa bzhi po dag ni thams cad kyang shes rab kyi ngo bo nyid do zhes rnam par 'jog ste/_de'i phyir bstan bcos de kho na nyid
[\[123a.5\]]grub pa las/_ci gsum po 'di dag kyang byams pa yin nam/_smras pa/_byams pa'i sems kyi khyad par rnam pa gsum nyid yin te/_'di ltar sems mnyam pa nyid kyis [#]mdza' bshes dang dgra bo'i sems spangs nas/_sems can thams cad la byams pa'i [#]sems mnyam par 'jog go/_/
[\[123a.6\]]snying rje dang dga' ba yang de bzhin te/_de'i phyir ngas sngar byams pa'i sems skyes pa'i bye brag gis snying rje dang dga' ba la sogs pa tshad med pa bzhi po dag ni shes rab kyi ngo bo nyid do zhes bstan pa yin no zhes 'byung ngo /_/'dir theg pa chen po'i bstan pa dang sbyar na/_so so nas bshad pa [#]mi mthun
[\[123a.7\]]te/_bstan bcos mngon pa sna tshogs kun las btus pa las ni/_tshad med pa rnam pa bzhi po de dag kun kyang ting nge 'dzin dang shes rab dang /_de dag dang mtshungs par ldan pa'i sems dang sems las byung ba'i chos kyi ngo bo nyid do zhes bshad do/_/bstan bcos rnam par bshad pa las/_
[\[123b\]]
[\[123b.1\]]byams pa ni zhe sdang med pa'i dge ba'i rtsa ba'i bdag nyid do/_/snying rje ni rnam par mi 'tshe ba'i dge ba'i rtsa ba'i bdag nyid do/_/dga' ba ni phrag dog med pa'i dge ba'i rtsa ba'i bdag nyid do/_/btang snyoms ni ma chags pa dang zhe sdang med pa'i dge ba'i rtsa ba'i bdag nyid de/_thams cad kyang
[\[123b.2\]]sems can la snying brtse ba'i chos can yin pa'i phyir ro/_/rnam pa bzhi po de dag las byams pa ni zhe sdang med pa kho na'o/_/de'i 'og ma tshad med pa gnyis ni zhe sdang med pa'i phyogs gcig go/_/btang snyoms ni ma chags pa dang zhe sdang med pa'i phyogs gcig go_/gzhan yang de dag dang
[\[123b.3\]]mtshungs par ldan pa'i ting nge 'dzin dang /_sems dang sems las byung ba'i chos rnams dang de dag gi [#]'khor dang bcas pa gang yin pa de dag kyang tshad med pa bzhi'i bdag nyid yin no zhes 'byung ngo /_rgya cher rnam par 'byed pa ni mtshan nyid bstan pa dag las 'byung ba bzhin du rig par bya'o/_/
[\[123b.4\]]le'u 'di las sngar gong du ni zhi gnas sngar bstan la lhag mthong ni phyis bstan na ci'i phyir sgo gong ma 'di gnyis las sngar lhag mthong bstan la/_zhi gnas ni phyis bstan zhe na/_smras pa/_go rims la rnam pa gnyis yod pas/_dang po ni rnal 'byor bsgom pa'i go rims te/_sngar zhi gnas
[\[123b.5\]]bstan la lhag mthong phyis bstan pa'o/_/gnyis pa ni tha snyad kyi go rims te/_don nges pa med pas de'i phyir 'dir ni tha snyad kyi dbang du mdzad nas bstan pa'o/_/rnam grangs gzhan du na [#]rnal 'byor bsgom pa la don rnam pa gnyis yod pas/_dang po ni zhi gnas la brten nas lhag mthong
[\[123b.6\]]skye'o/_/gnyis pa ni lhag mthong gi dbang gis zhi gnas rab tu 'dren pa ste/_de'i phyir bstan bcos rnal 'byor spyod pa'i sa las zhi gnas kyis rten byas pa'i phyir ni lhag mthong myur du rnam par dag par 'gyur la/_lhag mthong gis rten byas pa'i phyir ni zhi gnas 'phel zhing rgyas par 'gyur ro zhes
[\[123b.7\]]'byung bas/_don de'i phyir phan tshun 'gal ba med do//_//bam po sum cu dgu pa/_byang chub sems dpa' byams pas yang bcom ldan 'das la 'di skad ces gsol to/_/bcom ldan 'das kyis [#]ji skad du chos la gnas pa'i zhi gnas dang lhag mthong zhes kyang gsungs/_
[\[124a\]]
[\[124a.1\]]gzhan yang chos la mi gnas pa'i zhi gnas dang lhag mthong zhes kyang gsungs [#]na zhes bya ba 'di man chad ni/_dgu pa chos la brten pa dang mi brten pa'i zhi gnas dang lhag mthong bstan pa'i sgo zhes bya ba ston to/_/'di yang rnam pa gsum du dbye ste/_chos la gnas pa dang mi
[\[124a.2\]]gnas pa bstan pa'i sgo dang 'dres pa dang ma 'dres pa'i chos la dmigs pa'i bstan pa'i sgo dang /_'dres pa'i chos la dmigs pa'i bye brag bstan pa'i sgo'o/_/'di ni dang po ste/_'di yang rnam pa gnyis su dbye bas zhu ba gsol ba dang lan du gsungs pa'o/_/zhu ba gsol ba yang rnam pa gnyis su
[\[124a.3\]]dbye ste/_brten pa'i mtshan nyid smos pa dang bstan pa nyid la brten nas zhu ba gsol ba ste/_'di ni dang po'o/_/ji ltar na chos la gnas pa'i zhi gnas dang lhag mthong zhes bgyi lags/_ji ltar na chos la mi gnas pa'i zhi gnas dang lhag mthong zhes bgyi lags zhes bya ba ni gnyis pa bstan
[\[124a.4\]]pa nyid la brten nas zhu ba gsol ba ste/_zhu ba gsol ba la dgongs pa rnam pa gnyis yod pa ni mdo nyid kyis brda phrad par zad do/_/bcom ldan 'das kyis byang chub sems dpa' byams pa la bka' stsal pa/_rigs kyi bu byang chub sems dpa' gang gis sngar yongs su bzung ba dang /_
[\[124a.5\]]bsams pa'i chos kyi mtshan ma'i don dag la zhi gnas dang lhag mthong thob pa gang yin pa de ni chos la gnas pa'i zhi gnas dang lhag mthong zhes bya'o zhes bya ba 'di man chad ni gnyis pa de bzhin gshegs pas lan du yang dag par gsungs pa ston to/_/'di yang rnam pa gnyis su dbye ste/_
[\[124a.6\]]zhus pa bzhin du yang dag par bshad pa dang /_chos la brten nas zhes bya ba man chad kyis dang /_dad pa la brtsams nas chos la gnas pa dang mi gnas pa bstan pa'o/_/dang po yang rnam pa gnyis te/_chos la gnas pa bstan pa dang /_chos la mi gnas pa bstan pa'o/_/'di ni chos la gnas
[\[124a.7\]]pa bstan pa ste/_'di ltar byang chub sems dpa' rnams sngar thos pa'i shes rab kyis yongs su bzung ba dang /_bsams pa'i shes rab kyis bsams pa'i chos gsung rab yan lag bcu gnyis po dag gi don la zhi gnas dang lhag mthong thob pa gang yin pa de nyid la chos la gnas pa'i zhi gnas
[\[124b\]]
[\[124b.1\]]dang lhag mthong zhes bshad pa'o/_/byang chub sems dpa' gang gis yongs su bzung ba dang /_bsams pa'i chos kyi mtshan ma la mi ltos par gzhan gyi gdams ngag dang rjes su bstan pa la brten nas/_de dag gi don la zhi gnas dang lhag mthong thob pa gang yin pa'o zhes bya ba la sogs
[\[124b.2\]]pas ni gnyis pa chos la mi gnas pa ston to/_/'di yang rnam pa gsum du dbye ste/_mdor bstan pa dang /_rgya cher rnam par bshad pa dang spyi'i mjug bsdu ba'o/_/'di ni dang po mdor bstan pa ste[#]/_'di ltar byang chub sems dpa' rnams rang bzhin brtul [#]ba'i phyir yongs su bzung [#]ba dang bsams
[\[124b.3\]]pa'i chos kyi don la mi ltos par/[ #]gzhan gyis bstan pa'i dbang gis de dag gi don la zhi gnas dang lhag mthong thob pa gang yin pa'o/_/'di lta ste/_rnam par bsngos [#]pa 'am/_rnam par rnags [#]pa la sogs pa la so sor rtog pa 'am/_'du byed thams cad kyi mi rtag pa zhes bya ba 'am/_'du byed
[\[124b.4\]]rnams sdug bsngal zhes bya ba 'am/_chos thams cad la bdag med pa zhes bya ba 'am/_mya ngan las 'das pa ni gtan du zhi ba zhes bya ba ni gnyis pa rgya cher bshad pa ste/_rjes su bstan pa'i mthus dmigs pa yongs su dag pa rnam pa lnga po dag las mi gtsang ba nyid du bsgom pa la so sor rtog
[\[124b.5\]]pa 'di lta ste/_rnam par bsngos [#]pa dang rnam par rnags pa la sogs pa'o/_/stsogs pa zhes bya bas ni byams pa bsgom pa'i yul nas de bzhin du bye brag gi mtshan nyid dran pa nye bar gzhag pa'i dmigs pa'i yul rnams bsdu ba'o/_/'du byed thams cad ni mi rtag pa zhes bya ba [#]nas bdag med pa zhes
[\[124b.6\]]bya ba'i bar gyis [#]ni spyi'i mtshan nyid kyi dran pa nye bar gzhag pa bstan to/_/gong du bstan pa'i rnal 'byor de dag ni dran pa nye bar gzhag pa dmigs pa'i yul las mi rtag pa nas bdag med pa la sogs par so sor rtog pa gang yin pa de dag ni spyi'i mtshan nyid kyi dran pa nye bar gzhag pa yin te/_de
[\[124b.7\]]bzhin du zag pa med pa'i rnal 'byor gyis sdug bsngal dang mi rtag pa zhes bya ba la sogs pa'i bar du 'am/_yang na mi slob pa'i gnas skabs kyi mya ngan las 'das pa la zhi ba'o zhes so sor rtog pa'o/_/yang na rnam par bsngos [#]pa zhes bya ba la sogs pa ni mi gtsang ba nyid du bsgom [#]pa'i rnal
[\[125a\]]
[\[125a.1\]]'byor las/_'du shes rnam pa dgu'i rnal 'byor te/_'du shes rnam pa dgu'i rnal 'byor ni 'phags pa shes rab kyi pha rol tu phyin pa'i 'grel pa las rgya cher ston to/_/'du byed thams cad la mi rtag pa la sogs par bsgom pa [#]gang yin pa de ni chos kyi phyag rgya yin te/_chos
[\[125a.2\]]kyi mtshan nyid nges pa nyid du rtog cing rnam par 'gyur ba med pa'i don gyis chos kyi phyag rgya zhes bya ste/_de'i phyir bstan bcos mdo sde'i rgyan las/_chos kyi phyag rgya bzhi ni 'du byed thams cad mi rtag pa'i phyag rgya dang /_'du byed thams cad sdug bsngal ba'i phyag rgya dang /_chos thams cad bdag
[\[125a.3\]]med pa'i phyag rgya dang /_mya ngan las 'das pa ni zhi ba zhes bya ba'i phyag rgya gang yin pa de ni chos kyi phyag rgya bzhi zhes bya'o zhes bstan pa yin no/_/byang chub sems dpa'i sde snod bsdus nas sbyin par byed pa zhes bya ba'i mdo las ni chos kyi mdo bzhi zhes 'byung ste/_de ni mdor bstan pa'i mtshan nyid de
[\[125a.4\]]ji skad du mi rtag pa zhes bya ba ni 'dus byas kyi chos mdor bsdus pa'i mtshan nyid do/_/sdug bsngal zhes bya ba ni zag pa dang bcas pa'i chos mdor bstan pa'i mtshan nyid do/_/bdag med pa zhes bya ba ni chos thams cad mdor bstan pa'i mtshan nyid do/_/mya ngan las 'das pa ni zhi ba'o zhes bya ba ni
[\[125a.5\]]'dus ma byas mdor bstan pa'i mtshan nyid do zhes bstan pa lta bu'o/_/bstan bcos de kho na nyid grub pa dang /_'phags pa shes rab kyi pha rol tu phyin pa'i 'grel pa las ni/_chos kyi phyag rgya gsum zhes 'byung ste/_sdug bsngal gyi phyag rgya bstan pas so/_/chos kyi mdo bzhi'i don rgya cher rnam par 'byed
[\[125a.6\]]pa ni byang chub sems dpa'i sde snod kyi mdo dang /_legs pa'i tshul khrims bstan pa'i mdo dang /_bstan bcos sa yongs su 'dzin pa dang rnal 'byor spyod pa'i sa las bstan pa bzhin du rig par bya'o/_/de lta bu dang mthun pa'i zhi gnas dang lhag mthong gang yin pa de ni chos la mi gnas pa'i zhi gnas
[\[125a.7\]]dang lhag mthong zhes bya'o zhes bya ba ni gsum pa spyi'i mjug bsdu ba ste/_brda phrad par zad de/_chos la brten nas zhi gnas dang lhag mthong thob pa'i phyir/_ngas chos kyi rjes su 'brang ba'i byang chub sems dpa' ni dbang po rnon po nyid du 'dogs so zhes bya ba la sogs pa ni gnyis pa chos dang
[\[125b\]]
[\[125b.1\]]dad pa las brtsams nas chos la gnas pa dang mi gnas pa [#]ston to/_/'di yang rnam pa gnyis te/_chos la brten pa rnam par bshad pa dang /_chos la mi brten pa rnam par bshad pa'o/_/'di ni dang po ste 'di ltar chos la brten nas zhi gnas dang lhag mthong thob pa gang yin pa de ni dbang po rno ba'i
[\[125b.2\]]phyir de bzhin gshegs pas chos kyi rjes su 'brang ba zhes ston par mdzad pas so/_/chos la mi brten par zhi gnas dang lhag mthong thob pa'i phyir/_ngas dad pas rjes su 'brang ba'i byang chub sems dpa' ni dbang po rtul po nyid du 'dogs so zhes bya ba ni gnyis pa chos la mi brten pa rnam par
[\[125b.3\]]bshad pa [#]ste/_gzhan dag gi rjes su bstan pa la brten nas zhi gnas dang lhag mthong thob pa gang yin pa de ni dbang po rtul ba'i phyir de bzhin gshegs pas dad pas rjes su 'brang ba zhes ston par mdzad pas so/_/dad pa dang chos kyi rjes su 'brang ba de yang so so nas bshad pa mi mthun pas/_thams
[\[125b.4\]]cad yod par smra ba'i gzhung gis ni 'di skad du mdo las/_gang zag ni rnam pa bdun yod do[#]/_dad pas rjes su 'brang ba dang chos kyi rjes su 'brang ba dang dad pas mos pa dang /_mthong bas thob pa dang lus kyis mngon sum du byed pa dang /_shes rab kyis [#]rnam par grol ba dang /_gnyi ga'i cha [#]las rnam
[\[125b.5\]]par grol ba'o zhes gsungs te/_mthong ba'i lam gyi gnas skabs la gnas pa dbang po rtul po gang yin pa de ni dad pas rjes su 'brang ba zhes bya'o/_/dbang po rnon po gang yin pa de ni chos kyi rjes su 'brang ba zhes bya'o/_/bsgom pa'i lam gyi gnas skabs la gnas pa dbang po rtul po gang yin pa de ni
[\[125b.6\]]dad pas mos pa zhes bya'o/_/dbang po rnon po gang yin pa de ni mthong bas thob pa zhes bya'o/_/'gog pa'i snyoms par 'jug pa thob pa gang yin pa de ni lus kyis mngon sum du byed pa zhes bya'o/_/mi slob pa'i gnas skabs su 'gog pa'i snyoms par 'jug pa da dung ma mthong ba gang yin pa de ni shes
[\[125b.7\]]rab kyis [#]rnam par grol ba [#]zhes bya'o/_/'gog pa'i snyoms par 'jug pa thob pa gang yin pa de ni gnyi ga'i cha las rnam par grol ba zhes bya'o [#]zhes zer te/_zhib tu ni bstan bcos rnams las bstan pa bzhin du rig par bya'o/_/mdo sde pa'i gzhung gis ni dad pa dang chos kyi rjes su 'brang ba gnyis
[\[126a\]]
[\[126a.1\]]ni mthong ba'i lam gyi mdun rol pa'o/_/mthong ba'i lam la gnas pa gang yin pa de ni mtshan ma med par spyod pa can zhes zer te/_de'i phyir bstan bcos de kho na nyid grub pa las/_rgyun du zhugs pa'i rjes su 'brang ba'i gang zag ni rnam pa gsum yod de/_dad pas rjes su
[\[126a.2\]]'brang ba dang chos kyi rjes su 'brang ba dang mtshan ma med par spyod pa can no/_/de la dad pas rjes su 'brang ba ni gang zag gis stong pa dang /_bdag med pa'i shes pa ma thob pa gang yin pa ste/_sangs rgyas kyi gsung [#]la mngon par yid ches pa'i phyir dang /_sangs rgyas kyi gsung gi rjes su 'brang
[\[126a.3\]]ba'i phyir dad pas rjes su 'brang ba zhes bya'o/_/chos kyi rjes su 'brang ba ni gang zag de bdag med pa'i shes pa thob nas dge ba'i rtsa ba bzhi la gnas shing /_chos kyi rjes su 'brang ba gang yin pa de ni chos kyi rjes su 'brang ba zhes bya'o/_/rjes su 'brang ba'i gang zag 'di gnyis mthong ba'i
[\[126a.4\]]lam la zhugs nas/_'gog pa'i bden pa mthong ba'i phyir mtshan ma med par spyod pa can zhes bya'o zhes 'byung ste/_bshad pa 'di dang sbyar na dad pa dang chos kyi rjes su 'brang ba gnyis ni mthong ba'i lam gyi mdun rol pa yin par mngon no/_/'dir theg pa chen po pa'i bstan pa dang sbyar na yang so
[\[126a.5\]]so nas bshad pa mi mthun pas/_'phags pa shes rab kyi pha rol tu phyin pa'i 'grel pa las ni mthong ba'i lam gyi sems bco lnga po dbang po rnon po gang yin pa de ni chos kyi rjes su 'brang ba zhes bya'o/_/dbang po rtul po gang yin pa de ni dad pa'i rjes su 'brang ba zhes bya'o/_/gang zag gnyis po de
[\[126a.6\]]nyid la mtshan ma med par spyod pa can zhes kyang bya'o zhes bshad do/_/bstan bcos mngon pa sna tshogs kun las btus pa las ni dad pa dang chos kyi rjes su 'brang ba gnyis ni tshogs kyi lam dang mthong ba'i lam la gnas pa/_sems bco lnga pa dbang po rtul po gang yin pa de ni dad pa'i rjes su
[\[126a.7\]]'brang ba zhes bya'o/_/dbang po rnon po gang yin pa de ni chos kyi rjes su 'brang ba zhes bya'o/_/sems bcu drug pa las gnas pa de nyid ni mthong bas thob pa zhes kyang bya'o zhes bshad de/_de'i phyir bstan bcos de nyid las/_dad pas rjes su 'brang ba ni 'di lta ste/_tshogs bsags pa dbang po rtul
[\[126b\]]
[\[126b.1\]]po pha rol gyis [#]bstan pa'i rjes su 'brang ba nas/_bden pa mngon par rtogs par bya ba'i phyir sbyor ba'o/_/chos kyi rjes su 'brang ba ni 'di lta ste/_gang tshogs bsags pa dbang po rnon po bdag nyid kyis bden pa'i dbang du bya ba'i [#]chos kyi rjes su 'brangs [#]nas bden pa mngon par rdzogs par bya ba'i phyir
[\[126b.2\]]sbyor ba'o/_/dad pas mos pa ni 'di lta ste/_dad pa'i rjes su 'brang ba gang zag gang 'bras bu'i gnas su phyin pa'i dus na'o/_/mthong bas thob pa ni 'di lta ste/_chos kyi rjes su 'brang ba'i gang zag 'bras bu'i gnas su phyin pa'i dus na'o zhes 'byung ste/_'bras bu'i gnas skabs la dad pas mos pa dang mthong
[\[126b.3\]]bas thob pa zhes bya bas de'i phyir mthong ba'i lam la gnas pa sems kyi skad cig ma bco lnga pa'i gnas skabs gang yin pa de ni dad pa dang chos kyi rjes su 'brang ba yin par rig par bya'o/_/bstan bcos rnam par bshad pa dang rnal 'byor spyod pa'i sa las kyang de skad du bshad do/_/bstan bcos rnal 'byor spyod
[\[126b.4\]#]pa'i sa las mthong ba'i lam gyi mdun rol pa gang yin pa de ni dad pa dang chos kyi rjes su 'brang ba zhes bya'o/_/mthong ba'i lam la gnas [#]pa gang yin pa de ni mtshan ma med par spyod pa can zhes bya'o zhes bstan pa yang 'gal ba med de/_de ci'i phyir zhe na/_mtshan ma med par [#]spyod pa can gyi gang zag dang /_dad
[\[126b.5\]]pa dang chos kyi rjes su 'brang ba'i gang zag gnyis kyang mthong ba'i lam gyi mdun rol pa zhes bstan na ni 'gal bar 'gyur ro/_/gal te de skad mi ston na ni dad pa dang chos kyi rjes su 'brang ba yang mthong ba'i lam du gtogs so/_/byang chub sems dpa' ni nges par bstan pa'i gsung rab med de/_don
[\[126b.6\]]gyis sa'i mdun rol pa dang sa la gnas pa dag dang sbyar bar bshad na yang 'gal ba med de/_yang dad pas mos pa la sogs pa logs shig na rnam par gzhag pa'i phyir ro/_/byang chub sems dpa' byams pas yang bcom ldan 'das la 'di skad ces gsol to/_/bcom ldan 'das kyis ji
[\[126b.7\]]skad du ma 'dres pa'i chos la dmigs pa'i zhi gnas dang lhag mthong zhes kyang gsungs/_gzhan yang 'dres pa'i chos la dmigs pa'i zhi gnas dang lhag mthong zhes kyang gsungs na zhes bya ba 'di man chad ni gnyis pa 'dres pa dang ma 'dres pa'i chos la dmigs pa bstan pa'i sgo zhes bya ba ston
[\[127a\]]
[\[127a.1\]]to/_/'di yang rnam pa gnyis su dbye ste/_zhu ba gsol ba dang lan du gsungs pa'o/_/zhu ba gsol ba yang rnam pa [#]gnyis te/_zhu ba gleng ba'i gnas bstan pa dang bstan pa bzhin du zhu ba gsol ba ste/_'di ni dang po'o/_/ji ltar na ma 'dres pa'i chos la dmigs pa'i zhi gnas
[\[127a.2\]]dang lhag mthong zhes bgyi ba lags/_ji ltar na 'dres pa'i chos la dmigs pa'i zhi gnas dang lhag mthong zhes bgyi ba lags zhes bya ba ni gnyis pa bstan pa bzhin du zhu ba gsol ba ste/_zhu ba gsol ba la dgongs pa rnam pa gnyis yod pa ni mdo nyid kyis [#]brda phrad par zad do/_/bcom ldan
[\[127a.3\]]'das kyis byang chub sems dpa' byams pa la bka' stsal pa/_rigs kyi bu byang chub sems dpa' gang gis mdo'i sde la sogs pa'i chos ji ltar gzung ba dang /_bsams pa'i chos la so sor dmigs shing /_zhi gnas dang lhag mthong sgom [#]par byed pa gang yin pa de ni ma 'dres pa'i chos la
[\[127a.4\]]dmigs pa'i zhi gnas dang lhag mthong zhes bya'o zhes bya ba la sogs pas ni/_gnyis pa de bzhin gshegs pas [#]yang dag par lan du gsungs pa ston to/_/'di yang rnam pa gnyis te/_ma 'dres pa [#]dmigs pa'i lan gsungs pa dang /_ma 'dres pa la dmigs pa bstan pa ste/_'di ni
[\[127a.5\]]dang po'o/_/mdo'i tshig 'di yang rnam pa gnyis su dbye ste/_rnam par bshad pa dang mjug bsdu ba'o/_/mdo'i tshig 'di la yang bshad pa rnam pa gnyis yod de/_kha cig na re ma 'dres pa la dmigs pa ni gsung rab yan lag bcu gnyis kyis [#]bstan pa dag so so nas tha dad pa'i phyir/_so
[\[127a.6\]]sor ma 'dres pa zhes bya'i sde re re la so so nas rnam pa mang ba'i phyir ma 'dres pa zhes bya ba ni ma yin no/_/mdo'i sde la sogs pa'i chos zhes bya ba [#]ni gsung rab yan lag bcu gnyis so so'i [#]yul gyi bdag nyid ma 'dres pa bstan to zhes zer te/_bshad pa 'di dang sbyar na ma 'dres pa'am 'dres
[\[127a.7\]]pas sde re re la dmigs pa gang yin pa de ni ma 'dres pa la dmigs pa zhes bya'o/_/bshad pa 'di dang sbyar na 'dres pa phyi ma gsum las dang po 'dres pa chung ngu yang 'di'i nang du bsdus par 'gyur ro/_/kha cig na re so sor ma 'dres pa la dmigs pa zhes bya ba ni sde re re la yang so so nas rnam pa mang po yod
[\[127b\]]
[\[127b.1\]]pa ste/_gsung rab yan lag bcu gnyis po dag so so nas tha dad pa'i don dang ldan pa'i phyir ma 'dres pa zhes bya'i/_yan lag bcu gnyis kyi ming tha dad pa la ma 'dres pa zhes bya ba ni ma yin no/_/mdo sde la sogs pa'i chos zhes bya bas ni gsung rab yan lag bcu gnyis so so'i ma 'dres
[\[127b.2\]]pa'i yul bstan to zhes zer te/_bshad pa 'di dang sbyar na don rnam pa gnyis dang ldan na gdod ma 'dres pa la dmigs pa zhes bya ste/_sde tha dad pa dang /_rnam pa tha dad pa'o/_/bshad pa 'di dang sbyar na ma 'dres pa la dmigs pa 'dir ni 'dres pa chung ngu mi bsdu ste/_de ni 'di skad du/_mdo'i
[\[127b.3\]]sde la sogs pa'i chos so sor ma 'dres pa la dmigs pas sngar bstan pa'i thos pa'i shes rab kyis yongs su bzung [#]ba dang /_bsams pa'i shes rab kyis bsams pa'i tshig dang [#]don gyi chos dag la zhi gnas dang lhag mthong sgom [#]par byed pa gang yin pa de ni ma 'dres pa la dmigs pa'o
[\[127b.4\]]zhes bstan par 'gyur ro/_/byang chub sems dpa' gang gis mdo sde la sogs pa'i chos thams cad la dmigs shing /_gcig tu bzlum pa dang /_gcig tu bsdu ba dang /_gcig tu brtul ba dang /_phung po gcig tu byas nas 'di snyam du yid la byed do zhes bya ba la sogs pas ni gnyis pa
[\[127b.5\]]'dres pa la dmigs pa ston to/_/'di yang rnam pa gnyis te rnam par bshad pa dang mjug bsdu ba'o/_/rnam par bshad pa yang rnam pa gsum du dbye ste/_ma 'dres pa 'dres par bsdu ba'i yid la byed pa bstan pa dang /_yid la byed pa'i mtshan nyid bstan pa dang /_zhi gnas dang lhag mthong
[\[127b.6\]]bsgom pa'i mjug bsdu ba ste/_'di ni dang po'o/_mdo'i tshig 'di la yang bshad pa rnam pa gnyis yod de/_kha cig na re mdo'i sde la sogs pa'i chos thams cad la dmigs shing /_gcig tu bzlum pa [#]zhes bya ba la sogs pas ni gsung rab yan lag bcu gnyis spyir gcig tu zlum [#]par byed
[\[127b.7\]]pas/_de'i phyir thams cad ces bya ba gsungs te/_rnam pa bcu gnyis dang ldan na gdod thams cad bya ba'i phyir ro zhe'o/_/kha cig na re thams cad ces bya ba ni don rnam pa gsum dang ldan te/_dang po ni gsung rab yan lag re re la yang rnam pa mang po yod pa'i phyir thams cad ces gsungs so/_/
[\[128a\]]
[\[128a.1\]]gnyis pa ni gsung rab yan lag bcu gnyis bsdus nas gcig tu bzlums pa'i phyir thams cad ces gsungs so/_/gsum pa ni gsung rab yan lag bcu gnyis kyis bstan pa med pa rnams bsdus pa'i phyir thams cad ces gsungs te/_de'i phyir 'og nas mdo las 'dres pa 'di nyid
[\[128a.2\]]las rnam pa [#]gsum du phye nas bstan pa 'di lta ste/_'dres pa chung ngu [#]la sogs pa'o [#]zhes zer te/_de ltar bshad pa rnam pa gnyis yod kyang bshad pa ni phyi ma yang dag pa yin te/_tshig dang don dang rjes su mthun pa'i phyir ro/_/de la bzlum pa dang bsdu ba dang brtul [#]ba dang /_phung po zhes bya ba yang don
[\[128a.3\]]ni gcig la ming [#]tha dad par gyur pa'o[#]/_/de ni 'di skad du mdo'i sde la sogs pa'i chos thams cad la dmigs shing /_gcig tu bzlum pa la yang dag pa'i shes pa nyid du bsams nas zhi gnas dang lhag mthong sgom [#]par byed pa gang yin pa de ni 'dres pa'i chos la dmigs pa'i zhi gnas dang lhag
[\[128a.4\]]mthong zhes bya'o zhes bstan par 'gyur te/_de'i phyir bstan bcos theg pa chen po bsdus pa las/_ci'i phyir yang rnam par rig pa tsam de la 'jug ce na/_'dres pa'i chos la dmigs pa'ang 'jig rten las 'das pa'i zhi gnas dang lhag mthong gis [#]shes pa'i phyir ro zhes 'byung ste/_'di nyid kyi 'grel
[\[128a.5\]]pa ngo bo nyid med kyis byas pa las/_'dres pa'i chos la dmigs pa zhes bya ba ni chos thams cad kyi 'dres pa'i mtshan nyid kyis [#]rab tu phye ba'i de bzhin nyid yul du gyur pa la dmigs pa ste/_theg pa chen po'i bstan pa las bstan pa'i chos thams cad kyi de bzhin nyid byed pa'i phyir de bzhin nyid la
[\[128a.6\]]dmigs pa'i tshe/_de nyid chos thams cad kyi ngo bo nyid khong du chud pa yin pas/_chos thams cad la dmigs pa nyid de bzhin nyid la dmigs pa yin no zhes 'byung ngo /_/chos 'di dag thams cad [#]ni de bzhin nyid la gzhol ba de bzhin nyid la 'bab pa/_de bzhin nyid la bab pa zhes bya ba la
[\[128a.7\]]sogs pas ni/_gnyis pa yid la byed pa'i mtshan nyid bstan to/_/'di yang rnam pa gnyis te/_bstan pa [#]la nus pa khyad par can rnam pa gsum yod par yid la byed pa bstan pa dang 'phags pa'i bstan pas dge ba'i chos mngon par brjod par 'gyur ba'i [#]yid la byed pa bstan pa'o/_/dang po yang
[\[128b\]]
[\[128b.1\]]rnam pa gnyis te/_de bzhin nyid kyi tshul las brtsams nas nus pa rnam pa gsum yid la byed par bstan pa dang /_byang chub la sogs pa las brtsams nas nus pa rnam pa gsum yid la byed pa bstan pa'o/_/'di ni dang po ste/_'di ltar byang chub sems dpa' rnams 'di snyam du yid la byed de/_
[\[128b.2\]]gsung rab yan lag bcu gnyis po dag la nus pa rnam pa gsum yod de/_de bzhin nyid la gzhol ba dang /_de bzhin nyid la 'bab pa dang /_de bzhin nyid la bab pa'o snyam pa ste/_'phags pa'i bstan pa de dag yang dag pa'i rigs pa'i rjes su gzhol ba'i phyir dang /_yang dag pa'i rigs
[\[128b.3\]]pa'i rjes su 'bab pa'i phyir dang /_yang dag pa'i rigs pa'i rjes su 'jug pa'i phyir ro/_/bshad pa'i rnam grangs gzhan du na 'phags pa'i gsung rab kyi dbang gis shes rab rnam pa gsum thob par 'gyur te/_thos pa'i shes rab kyis ni gzhol bar byed do/_/bsams pa'i shes
[\[128b.4\]]rab kyis ni 'bab par byed do/_/bsgoms pa'i shes rab kyis [#]ni bab par byed do/_/gzhan yang 'phags pa'i gsung rab kyi dbang gis sbyor ba rnam pa gsum thob par 'gyur te/_de la gzhol ba zhes bya ba ni de bzhin nyid la yun ring po nas sbyor ba'o/_/'bab pa zhes bya ba ni nye ba'i sbyor
[\[128b.5\]]ba'o/_/bab pa zhes bya ba ni tha ma'i sbyor ba'o/_/tshig 'di gsum yang bstan bcos rnal 'byor spyod pa'i sa las ni dran pa nye bar gzhag pa'i sgo dang /_bsam gtan dang ting nge 'dzin las brtsams nas ston to/_/byang chub la gzhol ba mya ngan las 'das pa la gzhol ba gnas gyur
[\[128b.6\]]pa gzhol ba/_de dag la 'bab pa de dag la bab pa dag ste zhes bya ba ni gnyis pa byang chub la sogs pa las brtsams nas nus pa rnam pa gsum yid la byed par bstan pa'o/_/mtshan nyid 'di gsum ni gnas gsum du 'jug ste/_byang chub dang /_mya ngan las 'das pa dang /_gnas
[\[128b.7\]]gyur pa'o/_/gsung rab yan lag bcu gnyis po 'di dag la ltos na/_thams cad la yang gzhol ba dang 'bab pa dang bab pa'i nus pa khyad par can rnam pa gsum yod de/_gong ma bzhin du rig par bya'o/_/mya ngan las 'das pa dang gnas gyur pa la bye brag ci yod ce na/_smras pa/_mya ngan
[\[129a\]]
[\[129a.1\]]las 'das pa ni de bzhin nyid sgrib pa gnyis dang bral ba'i don la brten nas bstan pa yin la gnas gyur pa ni byang chub dang mya ngan las 'das pa gnyi ga yang bsdus pa yin te/_de'i phyir bstan bcos rnam par rig pa tsam du grub pa las/_gnas ngan len
[\[129a.2\]]spangs pa'i phyir gnas gyur pa thob pa yin no zhes 'byung ste/_slob dpon chos skyong gis bshad pa las kyang byang chub dang mya ngan las 'das pa'i gnas gyur pa rnam pa gnyis thob par 'gyur ro zhes bshad do/_/gzhan yang byang chub ni 'dus byas pa'i 'bras bu'o/_/mya ngan las 'das pa ni
[\[129a.3\]]'dus ma byas pa'i 'bras bu'o/_/gnas gyur pa ni chos kyi sku'i 'bras bu'o/_/chos 'di dag thams cad ni dge ba'i chos dpag tu med pa grangs med pa dag mngon par brjod pa yin no snyam du zhes bya ba ni gnyis pa 'phags pa bstan pas dge ba'i chos mngon par brjod par 'gyur bar yid la byed
[\[129a.4\]]pa bstan pa'o/_/yang dag pa'i don du ni 'phags pa'i bstan pa rnams ngo bo nyid yongs su rdzogs par ston pa yin mod kyi/_zhi gnas dang lhag mthong yid la byed cing bsgom pa yongs su bstan par bzhed pa'i phyir phyogs gcig tu dge ba zhes gsungs pa yin no/_/de ltar sems shing zhi gnas dang
[\[129a.5\]]lhag mthong sgom par byed pa gang yin pa zhes bya ba ni gsum pa zhi gnas dang lhag mthong sgom pa'i mjug bsdu ba'o/_/de ni 'dres pa'i chos la dmigs pa'i zhi gnas dang lhag mthong zhes bya'o zhes bya ba ni gnyis pa 'dres pa'i chos la dmigs pa bshad pa mjug bsdu ba ste/_mdo nyid
[\[129a.6\]]kyis brda phrad par zad do/_/byang chub sems dpa' byams pas yang bcom ldan 'das la 'di skad ces gsol to/_/bcom ldan 'das kyis [#]ji skad du 'dres pa chung ngu'i [#]chos la dmigs pa'i zhi gnas dang lhag mthong zhes kyang gsungs/_'dres pa chen por gyur pa'i chos la dmigs
[\[129a.7\]]pa'i zhi gnas dang lhag mthong zhes kyang gsungs/_'dres pa tshad med pa'i chos la dmigs pa'i zhi gnas dang lhag mthong zhes kyang gsungs na zhes bya ba 'di man chad ni gsum pa 'dres pa'i chos la dmigs pa'i bye brag bstan pa'i sgo zhes bya ba ston to/_/'di yang rnam pa gsum du
[\[129b\]]
[\[129b.1\]]dbye ste/_'dres pa chung ngu'i chos la dmigs pa la sogs pa'i bye brag bstan pa'i sgo dang 'dres pa'i chos la dmigs pa rkyen dang ldan par rab tu bstan pa'i sgo dang rtogs pa dang thob pa'i gnas skabs rnam par 'byed pa'i sgo ste 'di ni dang po'o/_/dang po yang rnam pa gnyis su
[\[129b.2\]]dbye ste/_zhu ba gsol ba dang lan du gsungs pa'o/_/zhu ba gsol ba yang rnam pa gnyis te/_zhu ba gsol ba'i gnas gsung rab smos pa dang /_bstan pa la brten nas zhu ba gsol ba ste/_'di ni dang po'o/_/ji ltar na 'dres pa chung ngu'i chos la dmigs pa'i zhi gnas dang lhag mthong
[\[129b.3\]]zhes bgyi lags/_ji ltar na 'dres pa chen por gyur pa'i chos la dmigs pa'i zhi gnas dang lhag mthong zhes bgyi lags/_ji ltar na 'dres pa tshad ma mchis pa'i chos la dmigs pa'i zhi gnas dang lhag mthong zhes bgyi lags zhes bya ba ni gnyis pa bstan pa la brten nas zhu ba gsol
[\[129b.4\]]ba ste/_zhu ba gsol ba gsum yod pa ni mdo nyid kyis brda phrad par zad do/_/bcom ldan 'das kyis byang chub sems dpa' byams pa la bka' stsal pa/_rigs kyi bu gang gis mdo'i sde nas gtan la dbab par bstan pa'i sde'i bar dag gis [#]so so la dmigs shing gcig tu bzlums
[\[129b.5\]]nas yid la byed pa gang yin pa de ni/_'dres pa chung ngu'i chos la dmigs pa'i zhi gnas dang lhag mthong yin par rig par bya'o zhes bya ba la sogs pas ni gnyis pa de bzhin gshegs pas yang dag par lan du gsungs pa ston to/_/'di yang 'dres pa'i dmigs pa rnam pa gsum
[\[129b.6\]]pa bstan pa nyid kyis rnam pa gsum du dbye ste/_'di ni dang po chung ngu'i chos la dmigs pa rnam par bshad pa'o/_/'di ltar gsung rab yan lag bcu gnyis po dag la so sor tha dad par dmigs par byed pa 'di lta ste/_mdo'i sde mang po rnams gcig tu sdud pa nas gtan la phab
[\[129b.7\]]par bstan pa'i sde mang po'i bar dag [#]gcig tu sdud [#]par byed pas de'i phyir 'dres pa chung ngu zhes bya'o/_/gang gis mdo [#]sde la sogs pa'i chos ji snyed yongs su bzung ba dang /_bsams pa'i [#]bar dag la dmigs shing gcig tu bzlums nas yid la byed kyi so so la dmigs par byed pa
[\[130a\]]
[\[130a.1\]]ma yin pa gang yin pa de ni 'dres pa chen por gyur pa'i chos la dmigs pa'i zhi gnas dang lhag mthong yin par rig par bya'o zhes bya ba ni gnyis pa 'dres pa chen por gyur pa'i chos la dmigs pa rnam par bshad pa'o/_/mdo'i tshig 'di yang rnam pa gsum du dbye ste/_
[\[130a.2\]]rnam par bshad pa dang /_rab tu dbye ba dang /_mjug bsdu ba'o/_/rnam par bshad pa las gang gis zhes bya ba ni/_gsung rab yan lag bcu gnyis kyi bstan pa dag la yongs su tshang bar gang gis dmigs pa'o/_/yongs su bzung ba la sogs pas ni dmigs pa'i tshad bstan pa ste/_de ni
[\[130a.3\]]'di skad du 'dres pa chen por gyur pa la dmigs pa gang yin pa de ni gsung rab yan lag bcu gnyis po dag gi spyi la dmigs shing de dag gi tshad nas ji tsam du khong du chud par gyur pa yongs su bzung ba dang bsams pa'i gnas gsung rab yan lag bcu gnyis kyi bstan pa'i bar dag gcig tu bzlums
[\[130a.4\]]nas yid la byed pa ni 'dres pa chen po zhes bstan par 'gyur ro/_/so so la dmigs par byed pa ma yin zhes bya ba ni 'dres pa chung ngu las rab tu dbye ba ste/_'dres pa chung ngu ltar te [#]re re'i so so la dmigs pa ni ma yin no zhes bya ba'i tha tshig go/_/gang gis de bzhin gshegs pa'i chos bstan pa tshad
[\[130a.5\]]med pa dang /_chos kyi tshig dang yi ge tshad med pa rnams dang /_gong nas gong du shes rab kyis brtags shing khong du chud pa la dmigs shing gcig tu bzlums nas yid la byed kyi yongs su bzung ba dang bsams pa'i bar dag la dmigs par byed pa ma yin pa gang yin pa de ni 'dres pa'i tshad med pa'i [#]
[\[130a.6\]]chos la dmigs pa'i zhi gnas dang lhag mthong yin par rig par bya'o zhes bya ba ni gsum pa 'dres pa tshad med pa la dmigs pa rnam par bshad pa'o/_/mdo'i tshig 'di yang rnam pa gsum du phye nas bshad par bya ste/_rnam par bshad pa dang /_rab tu dbye ba dang mjug bsdu ba'o/_/rnam par bshad
[\[130a.7\]]pa las gang gis de bzhin gshegs pa'i chos bstan pa'i tshad med pa la sogs pa la dmigs zhes bya bas ni/_tshad med pa rnam pa gsum la dmigs par bstan te/_gcig tu bzlums nas yid la byed pa gang yin pa de ni 'dres pa tshad med pa'o zhes bya ba'i tha tshig go/_/de la tshad med pa rnam pa gsum
[\[130b\]]
[\[130b.1\]]yang dang po ni de bzhin gshegs pa'i chos bstan pa tshad med pa la dmigs pa ste/_'di la yang bshad pa rnam pa gsum yod de/_kha cig ni chos bstan pa tshad med pa zhes bya ba ni 'di ltar sgra skad tshad med pas chos tshad med pa ston par mdzad pa'i phyir chos bstan pa tshad med pa zhes bya'o/_/de bzhin
[\[130b.2\]]gshegs pas zhes bya bas ni gsung ba po rab tu bstan pa yin no zhe'o/_/kha cig na re tshad med pas zhes bya bas ni gsung ba po phyogs bcu dus gsum gyi de bzhin gshegs pas mang po rab tu ston par byed pa'i phyir tshad med pa zhes bya'o/_/kha cig na re tshad med pa zhes bya ba ni rnam pa gnyis su gtogs pa
[\[130b.3\]]yin te/_'di ltar sangs rgyas dang bstan pa'o zhe'o/_/gnyis pa ni chos kyi tshig la sogs pa tshad med pa zhes bya ba ni sgra la brten nas ming dang tshig dang [#]yi ge 'byung ba gang yin pa'o/_/gsum pa gong nas gong du shes rab kyis brtags shing khong du chud pa zhes bya ba ni dmigs par byed pa'i shes pa
[\[130b.4\]]smos pa yin te/_byang chub sems dpa' dmigs pa'i bstan pas rab tu phye ba'i shes pa ni gcig kho na ma yin pas de'i phyir gong nas gong du zhes bya bas gsungs pa yin te/_/de'i phyir dgongs pa zab mo rnam par dgrol ba'i mdo las gong ma gong ma zhes gsungs so/_/bstan bcos rnam
[\[130b.5\]]par rig pa tsam du grub pa las ni gcig gis gcig rnam par bshad pa'i phyir gong nas [#]gong du zhes bya ba gsungs so zhes bshad do/_/ci'i phyir tshad med pa rnam pa gsum po 'di [#]gcig tu bzlums pa la sogs par gsungs she na/_'dis ni dmigs par bya ba'i yul chos bstan pa la don rnam pa
[\[130b.6\]]gsum yod par bstan pa yin te/_dang pos ni ston par byed pa'i gang zag smos pas/_bstan pa las mngon par zhen par byed pa bstan to/_/gnyis pas ni ming dang tshig dang yi ge bstan pa'i bdag nyid yang dag pa bstan to/_/gsum pas ni dmigs par byed pa shes pa la brten nas dmigs
[\[130b.7\]]par bya ba'i yul bstan pa la mngon par zhen pa bstan te/_des na rnam pa gsum du gsungs kyang tshad med pa rnam pa gsum po dag bstan pa'i ngo bo nyid ni ma yin no/_/rnam pa gsum po de dag la bye brag yod pa yang so so nas bshad pa mi mthun pas [#]slob dpon yang dag bden pas 'phags pa gser
[\[131a\]]
[\[131a.1\]]'od dam pa'i mdo'i brjed byang byas pa las chos bstan pa zhes bya ba ni tshig so so [#]yang dag par rig pa'i yul lo/_/chos kyi tshig dang yi ge tshad med pa zhes bya ba ni chos so so yang dag par rig pa'i yul lo/_/shes pa tshad med pa zhes bya ba ni don dang spobs pa so so
[\[131a.2\]]yang dag par rig pa gnyis kyi bdag nyid de don khong du chud nas thabs mkhas pa bshad pa'i phyir ro zhes 'byung ngo /_/bstan bcos rnam par rig pa tsam du grub pa las/_kun du rmongs pa rnam pa nyi shu las dang po'i so so yang dag par rig pa gsum po dag nyid yin te/_chos dang don tshad med pa
[\[131a.3\]]bstan pa la thogs pa med pa ni don so so yang dag par rig pa'o/_/ming dang tshig dang yi ge tshad med pa ni chos so so yang dag par rig pa'o/_/gong nas gong du shes rab dang spobs pa zhes bya ba ni tshig so so yang dag par rig pa ste/_sgra skad kyis gcig gis gcig rnam par bshad pas so
[\[131a.4\]]zhes [#]bshad do/_/dgongs pa zab mo rnam par dgrol ba'i mdo las ni gong ma gong ma'i shes rab dang spobs pa tshad med pa zhes 'byung ste/_mdo de dang sbyar na ni tshad med pa gsum pa ni so so yang dag par rig pa gnyis dang ldan par 'gyur te/_/gong ma gong ma'i shes rab ces bya ba ni tshig so
[\[131a.5\]]so yang dag par rig pa'o/_/spobs pa zhes bya ba ni spobs pa so so yang dag par rig pa yin pas so/_/mdo 'di ni slob dpon chos skyong gis bstan pa dang don mthun te/_don mdor bsdu na so so yang dag par rig pa bzhis dmigs par bya ba 'phags pa'i bstan pa rnams gcig tu
[\[131a.6\]]bzlums nas yid la byed do zhes bstan par 'gyur ro/_/'dres pa rnam pa gsum la bye brag ci yod ce na/_smras pa/_'di la bshad pa rnam pa gnyis yod de/_/kha cig na re 'dres pa chung ngu ni gsung rab yan lag bcu gnyis las sde re re'i tshig mang po'i so so la dmigs par byed do/_/
[\[131a.7\]]'dres pa chen po ni gsung rab yan lag bcu gnyis kyi rnam pa gcig kho na la dmigs par byed do/_/'dres pa tshad med pa ni gsung rab yan lag bcu gnyis kyi bstan pa'i spyi la dmigs par byed do zhe'o/_/kha cig ni 'dres pa chung ngu ni snga ma bzhin du bshad do/_/'dres pa chen pos ni
[\[131b\]]
[\[131b.1\]]sangs rgyas gcig kho na'i gsung rab yan lag bcu gnyis la dmigs so/_/'dres pa tshad med pas ni sangs rgyas thams cad kyi gsung rab yan lag bcu gnyis kyi [#]bstan pa'i spyi la dmigs par byed do zhe'o/_/dmigs par byed pa gsum po 'di dag gis mtshan ma ji lta bu zhig
[\[131b.2\]]yid la byed ce na/_smras pa/_'di la bshad pa rnam pa [#]gsum yod de/_kha cig na re 'dres pa gsum po 'di dag gis ni bstan pa kho na yid la byed de/_sngar bstan pa bzhin du mdo'i sde la sogs pa la dmigs shing gcig tu bzlums nas yid la byed pas gzhol ba la sogs pa nus pa
[\[131b.3\]]rnam pa gsum dang ldan pa dang /_dge ba'i chos thams cad mngon par brjod do zhe'o/_/kha cig na re 'dres pa gsum po 'di dag ni de bzhin nyid 'ba' zhig yid la byed de/_phyis 'og nas bstan pa'i rkyen rnam pa lnga las 'byung ba bzhin du de bzhin nyid kyi rnal 'byor las brtsams nas gnas ngan
[\[131b.4\]]len la sogs pa thams cad 'jig par byed pa'i phyir ro zhe'o/_/kha cig na re don rnam pa gnyis dang ldan pas bstan pa la dmigs pa dang /_de bzhin nyid la dmigs par bshad kyang don du 'gal ba med do zhe'o//_//bam po bzhi bcu pa/_byang chub sems dpa' byams pas yang
[\[131b.5\]]bcom ldan 'das la 'di skad ces gsol to/_/bcom ldan 'das ji tsam gyis na 'dres pa'i chos la dmigs pa'i zhi gnas dang lhag mthong thob par 'gyur lags zhes bya ba 'di man chad gnyis pa 'dres pa'i chos la dmigs pa rkyen dang ldan pa rab tu bstan pa'i sgo zhes bya ba ston te/_'dres pa'i chos
[\[131b.6\]]la dmigs pa thob pa'i tshad bstan pa'i sgo zhes kyang bya'o/_/'di yang rnam pa gnyis te zhu ba gsol ba dang /_yang dag par bshad pa'o/_/'di ni dang po zhu ba gsol ba ste/_rkyen du zhig dang ldan na 'dres pa'i chos la dmigs pa'i zhi gnas dang lhag mthong zhes bgyi lags zhes bya ba'i tha tshig go/_/bcom
[\[131b.7\]]ldan 'das kyis byang chub sems dpa' byams pa la bka' stsal pa/_rigs kyi bu rkyen rnam pa lngas thob par 'gyur bar rig par bya ste zhes bya ba la sogs pas ni gnyis pa bcom ldan 'das kyis yang dag par bshad pa ston to/_/'di yang rnam pa gnyis su dbye ste/_grangs smos nas lan mdor bstan pa
[\[132a\]]
[\[132a.1\]]dang /_rkyen rnam pa lngas rnam par phye ste bstan pa'o/_/'di ni dang po ste/_rkyen rnam pa lnga dang ldan pa'i phyir 'dres pa la dmigs pa thob pa zhes bya'o zhes bya ba'i tha tshig go/_/de la rkyen rnam pa lnga ni bstan bcos theg pa chen po bsdus pa las bsgom pa rnam pa lngas 'bras
[\[132a.2\]]bu rnam pa lnga thob par 'gyur ro zhes bshad pa nyid de/_de las ni bsgom pa la [#]ltos pa'i phyir 'bras bu zhes bstan la/_'dir ni zhi gnas dang lhag mthong la ltos nas rkyen gyi stobs zhes kyang bya ste/_bsgom pa rnam pa lnga po de yang bstan bcos theg pa chen po bsdus pa dang /_chos mngon pa sna tshogs
[\[132a.3\]]kun las btus pa las bsgom pa rnam pa [#]lnga po dag gi ming bkod par zad kyi/_rnam par bshad pa ni med pas 'dir ni slob dpon ngo bo nyid med kyis byas pa theg pa chen po bsdus pa'i 'grel pa dang theg pa chen po bsdus pa'i 'grel pa mi mthun pa rnam pa gcig dang sbyar na/_de la ming bkod nas rnam
[\[132a.4\]]par bshad pa yang 'byung bas/_de'i phyir 'dir re zhig ngo bo nyid med kyis 'grel pa la sogs pa la brten nas bsgom pa lnga'i mtshan nyid bshad nas de'i 'og tu mdo 'di las gsungs pa'i 'bras bu lnga'i bye brag bstan par bya'o/_/de la bsgom pa rnam pa lnga ni/_bstan bcos theg pa chen po bsdus
[\[132a.5\]]pa las/_'di lta ste byang chub sems dpa' rnams sa dang sa la zhi gnas dang lhag mthong bsgom pa na rnam pa lngas bsgom ste/_lnga gang zhe na 'di lta ste[#]/_'dres par bsgom pa dang /_mtshan ma med par bsgom pa dang /_lhun gyis grub par bsgom pa dang /_'bar bar bsgom pa dang /_chog par mi
[\[132a.6\]]'dzin par bsgom pas so zhes 'byung ste/_'di nyid kyi 'grel pa las/_zhi gnas ni ting nge 'dzin te rnam par g.yeng ba'i gnyen po'o/_/lhag mthong ni phyin ci log gi gnyen po ste shes rab po/_/sa nas sar rnam pa de nyid bsgom pa yang mtshan nyid rnam pa lngas yang nas yang du sgom par byed de/_
[\[132a.7\]]mtshan nyid rnam pa lnga ni 'dres par bsgom pa la sogs pa nyid do/_/de la 'dres par bsgom pa ni 'di lta ste/_'dres pa thams cad phung po gcig tu bsdus te/_dogs pa nyid bsal nas sgom [#]par byed pas chos bstan pa'i don rnams kyis 'dres pa phung po gcig tu 'dus shing de bzhin nyid rab
[\[132b\]]
[\[132b.1\]]tu phye nas dgongs pa nyid sgom pa gang yin pa'o/_/gzhan keng rus la sogs pa'i dngos po'i spyod yul sgom pa na [#]yang thams cad gcig tu bsdus te/_'dres par sgom par byed do snyam pa de bsal ba'i phyir/_mtshan ma med par [#]sgom pa zhes bya ba smos te/_'dis ni gnyis pa mtshan ma med par bsgom [#]pa
[\[132b.2\]]bstan te/_bsgom [#]pa phyi ma bzhi po dag ni 'dres par bsgom [#]par don gyi bye brag tu gyur pa yod kyang mtshan ma thams cad dang bral ba de kho na nyid chos kyi dbyings dbyer med par bsgom [#]pa'i phyir te/_'dis ni mtshan [#]ma med pa dngos po yongs su bsal ba'i bye brag bstan to/_/mtshan ma med par
[\[132b.3\]]bsgom pa yang don nyid mtshan ma med par byed kyang rtsol ba dang bcas pa yin no snyam na sgom pa de rtsol ba la mi ltos par rang gi ngang gis [#]'jug go zhes bstan pa'i phyir/_de'i 'og tu lhun gyis grub par sgom [#]pa zhes bya ba smos te bsgrim mi dgos par rang gi ngang gis 'jug pa'i phyir ro/_/'dis
[\[132b.4\]]ni lhun gyis grub par bsgom [#]pa bstan to/_/bsgrim mi dgos par rang gi ngang gis 'jug par bsgom pa yin yang /_mchog dang mchog ma yin pa rnam pa gnyis su 'gyur ro snyam pa bsal [#]ba'i phyir de'i 'og tu bzhi pa 'bar bar sgom pa zhes bya ba smos te/_'bar ba dang mchog ces bya ba ni don
[\[132b.5\]]gcig go/_/'dis ni 'bar bar bsgom pa bstan to/_/la la 'bar bar bsgom pa thob nas 'di thams cad byas zin nas gzhan gyis ci zhig bya zhes chog par 'dzin pa bsal ba'i phyir/_tha mar chog par mi 'dzin par bsgom pas so zhes bya ba smos te/_mtshan ma med pa dang /_lhun gyis grub pa
[\[132b.6\]]dang /_'bar bar bsgom pa kho nar zad pa ma yin gyi/_sangs rgyas kyi 'bras bu khyad par can thob par bya ba'i phyir bsgom pa la brtson par bya'o zhes bya ba'i tha tshig ste/_'dis ni chog par mi 'dzin par bsgom pa bstan to zhes 'byung ste/_bsgom pa rnam pa lnga po 'di dag ni ngo bo nyid kyi bye brag
[\[132b.7\]]gsung rab tshad ma las yang dag par bstan pa med kyang spyi'i mtshan nyid rnam par phye ste bstan na thams cad kyang ting nge 'dzin dang /_shes rab dang /_de dag lhan cig 'jug pa'i chos kyi ngo bo nyid do/_/bstan bcos theg pa chen po bsdus pa'i 'grel pa mi mthun pa rnam pa gcig las ni go rims
[\[133a\]]
[\[133a.1\]]bzhin du shes rab dang /_mtshan ma dang /_yang dag pa'i lta ba dang /_brtson 'grus dang /_dad pa'i ngo bo nyid do zhes bshad de/_zhib tu ni de nyid las bstan pa bzhin du rig par bya'o/_/theg pa bsdus pa'i 'grel pa h+yan [#]tsang gis bsgyur ba dang /_de'i 'gab lo la
[\[133a.2\]]bsgyur ba las ni 'di lta bur rnam par phye ba med do/_/bstan bcos chos mngon pa sna tshogs kun las btus pa las ni bsgom [#]pa rnam pa lnga po de dag gi ming bkod par zad kyi rnam par bshad pa ni med de/_de'i phyir bstan bcos de nyid las 'di ltar rnam pa lngar bsgoms pas 'bras bu lnga thob
[\[133a.3\]]par 'gyur te lnga gang zhe na/_'di lta ste/_mtshan ma nye bar zhi ba'i sgom pa dang mthun pa'i sgom pa dang /_mtshan ma med par sgom pa dang /_rtsol ba med par sgom pa dang /_mtshan ma bzlog pa'i sgom pa'o zhes 'byung ste/_chos mngon pa sna tshogs kun las btus pa las/_mtshan ma nye bar zhi ba sgom pa
[\[133a.4\]]zhes 'byung ba ni theg pa chen po bsdus pa las 'bar bar sgom pa zhes bstan pa nyid do/_/mthun pa'i sgom pa'o zhes 'byung ba ni 'dres par sgom pa zhes bstan pa nyid do/_/mtshan ma med par sgom pa dang /_rtsol ba med par sgom pa zhes 'byung ba ni mtshan ma med pa dang lhun gyis grub par sgom pa
[\[133a.5\]]zhes bstan pa nyid do/_/mtshan ma bzlog [#]pa'i sgom pa zhes 'byung ba ni chog par mi 'dzin par sgom pa zhes bstan pa nyid do/_/de ltar bstan bcos gnyis tha dad par gyur pa yang /_slob dpon rtogs pa'i seng ges rigs pa logs [#]shig tu rnam par gzhag nas/_bsgom [#]pa rnam pa lnga'i go rims
[\[133a.6\]]de ltar rnam par gzhag pa yin te/_'di ltar rnal 'byor pas dang po kho nar rnal 'byor la 'jug pa na/_mtshan ma nye bar zhi bar byed cing 'bar bar [#]byed pas/_de'i phyir 'bar bar byed pa dang por [#]smos pa yin no/_/'bras bu lnga zhes bya ba yang mdo 'di nyid las gsungs pa nyid yin pas/_de'i
[\[133a.7\]]phyir slob dpon thogs med kyis bstan bcos theg pa chen po bsdus pa mdzad pa las/_mdo'i tshig 'di rdzogs par smos kyi rnam par bshad pa ni ma mdzad do/_/slob dpon dbyig gnyen dang /_ngo bo nyid med kyis ni so so nas rnam par bshad pa mdzad nas/_don rnam pa lnga rnam par bshad
[\[133b\]]
[\[133b.1\]]pas de'i phyir bstan bcos gnyis la brten nas mdo'i tshig yang dag par bshad par bya'o/_/yid la byed pa'i tshe skad cig skad cig la gnas ngan len gyi rten thams cad 'jig par byed pa zhes bya ba la sogs pa ni gnyis pa rkyen [#]rnam par phye ste bstan pa'o/_/'di yang rkyen rnam pa lnga bstan pa nyid
[\[133b.2\]]kyis rnam pa lngar dbye ste/_'di ni dang po gnas ngan len 'jig par byed pa'i 'bras bu bstan pa'o/_/dgongs pa zab mo rnam par [#]dgrol ba'i mdo las ni skad cig skad cig la nyon mongs pa'i lus kyi rten thams cad 'gog par byed pa zhes 'byung ste/_slob dpon thogs med ni mdo
[\[133b.3\]]'di nyid la brten nas bstan bcos mdzad do/_/slob dpon dbyig gnyen gyis mdzad pa'i 'grel pa las/_nyon mongs pa'i sgrib pa dang shes bya'i sgrib pa thog ma med pa'i dus nas yongs su bsgos pa'i sa bon gang yin pa de ni gnas ngan len zhes gsungs te/_sgrib pa'i phung po 'di gnyis
[\[133b.4\]]kyang 'dres pa'i chos la dmigs pa'i zhi gnas dang lhag mthong gi shes pa'i stobs kyis skad cig re re la 'jig par byed de/_'dir don du sgrib pa'i phung po 'jig par byed pa bzung ba'i phyir yang 'jig par byed pa zhes bya'o/_/nyon mongs pa shin tu nyams smad par byed pa'i phyir yang 'jig
[\[133b.5\]]par byed pa'o zhes 'byung ngo /_/slob dpon ngo bo nyid med kyis [#]'grel pa las/_kun gzhi rnam par shes pa ni gnas ngan len gyi rten zhes bya ste/_de'i tshe tshogs nyams shing 'jig par byed pa'i phyir 'jig par byed pa'o zhes bya'o zhes 'byung ste/_'dir bstan bcos gnyis kyi dgongs pa bye
[\[133b.6\]]brag bstan na/_slob dpon dbyig gnyen ni sa bon la gnas ngan len zhes bstan te/_las su rung ba med pa'i phyir ro/_/gnas zhes kyang bstan te/_gnas su snang ba'i phyir ro/_/sa bon gtan du spang bas 'jig par byed pa zhes bya'o/_/mngon du snang ba'i sa bon rnam par gnon pas shin
[\[133b.7\]]tu nyams smad par byed pa zhes bya'o zhes bstan to/_/slob dpon ngo bo nyid med ni snang ba'i rnam par [#]shes pa la rten du bstan to/_/sa bon dang snang ba gcig tu bsdus pa la ni tshogs zhes bstan to/_/tshogs pa'i nang na sa bon kho na nyams par byed kyi snang ba ni ma yin pa'i phyir nyams shing 'jig
[\[134a\]]
[\[134a.1\]]par byed pa zhes bstan to/_/yang slob dpon ngo bo nyid med kyi dgongs pa yang /_slob dpon dbyig gnyen dang mthun par bshad na don du 'gal ba med do/_/bstan bcos theg pa chen po bsdus pa'i 'grel pa de'i 'gab lo la bsgyur ba las ni slob dpon dbyig gnyen gyis
[\[134a.2\]]bshad pa dang mthun par 'byung ngo /_/theg pa chen po bsdus pa'i 'grel pa lang [#]gi tshe bsgyur ba las nyon mongs pa'i sgrib pa dang /_shes bya'i sgrib pa ni gnas ngan len zhes bya ste/_rtsa ba'i rnam par shes pa la kun nas nyon mongs pa'i phyogs yongs su bsgos pa'i sa bon yod pa thams cad
[\[134a.3\]]kyis ni 'di gnyis kyi rten gyi chos byed do/_/skad cig ma dang pos ni de ma thag pa'i lam byed la/_skad cig ma gnyis pas ni rnam par grol ba'i lam byed pas [#]skad cig ma dang pos ni mngon du snang ba'i nyon mongs pa nye bar zhi bar byed la skad cig ma gnyis pas ni ma 'ongs pa'i nyon mongs pa mi skye bar byed do zhes
[\[134a.4\]]'byung bas/_des na sa thams cad la yang nyon mongs pa'i sgrib pa spong bar mngon no/_sna tshogs kyi 'du shes dang bral te/_chos kyi dga' ba'i dga' ba thob pa zhes bya ba ni gnyis pa chos kyi dga' ba thob pa'i 'bras bu bstan pa'o/_/dgongs pa zab mo rnam par dgrol ba'i mdo las ni 'du shes
[\[134a.5\]]sna tshogs rnam par spangs te/_chos kyi dga' ba'i dga' ba thob pa zhes 'byung ngo /_/slob dpon thogs med kyis mdzad pa'i bstan bcos las kyang sna tshogs kyi 'du shes dang bral zhing chos kyi [#]kun dga' la dga' ba thob pa zhes 'byung ngo /_/slob dpon dbyig gnyen gyis mdzad pa'i 'grel pa
[\[134a.6\]]las ni/_rnam grangs gnyis kyis ston to/_/rnam grangs dang po las ni mdo'i sde la sogs pa'i chos kyi ngo bo nyid sna tshogs la gnas pas/_de ltar ngo bo nyid sna tshogs kyi 'du shes yongs su spangs pa gang yin pa de ni chos kyi kun dga'i dga' ba thob pa yin te/_de gnas su gyur pa'i phyir
[\[134a.7\]]kun dga' zhes bya'o zhes 'byung ste/_'di nyid kyi 'grel pa las 'dis ni bstan pa spangs nas de bzhin nyid ro gcig pa thob pa'i dbang du mdzad nas chos kyi dga' ba zhes bstan to/_/de la mdo'i sde la sogs pa'i chos kyi ngo bo nyid sna tshogs la gnas pa zhes bya ba la gsung rab yan lag bcu
[\[134b\]]
[\[134b.1\]]gnyis ni/_mdo'i sde la sogs pa zhes bya'o/_/bcu gnyis mi mthun pa nyid ni sna tshogs la gnas pa zhes bya'o/_/yang na mdo'i sde la sogs pa'i chos ni rjod par byed pa'i bstan pa'o/_/ngo bo nyid sna tshogs la gnas pa ni brjod par bya ba'i don de/_chos dang don sna tshogs kyi ngo bo nyid kyi 'du shes
[\[134b.2\]]spangs pas na chos kyi kun dga' ba'i [#]dga' ba thob pa zhes bshad do/_/rnam grangs gnyis pa las ni don gzhan du na ji ltar na yongs su bzung ba rtog pa dang /_dpyod pa'i chos dag myong ba dang so sor rtog pa rags shing gsal ba ma bskyed par yang zhi gnas dang lhag mthong gis [#]snang ba yid
[\[134b.3\]]la byed pa'i dbang gis myong zhing /_so sor rtog pa shin tu phra mo 'byung ba gang yin pa'o zhes 'byung ste/_'di nyid kyi 'grel pa las 'di ni bstan pa'i don dag la phra ba nyid du so sor rtog pa'i dbang du mdzad nas/_chos kyi kun dga'i dga' ba zhes bstan to/_/'di ni logs shig nas rtog pa dang
[\[134b.4\]]dpyod pa dang bcas pa la sogs pa ting nge 'dzin rnam pa gsum bstan pa las/_ting nge 'dzin gnyis pa nyid [#]de 'di ltar myong ba dang /_so sor rtog pa rags shing gsal ba dang bral nas shin tu phra ba'i snang ba yid la byed pa de [#]dang ldan pa'i myong ba dang so sor [#]rtog pa gang yin pa de ni bstan pa'i chos
[\[134b.5\]]la brten pa'i myong ba dang /_so sor rtog pa zhes kyang bya chos kyi kun dga'i dga' ba zhes kyang bya'o/_/gsum pa de ni chos rnams kyi mtshan ma yid la byed pa ci yang med pa'i myong ba dang so sor [#]rtog pa yin pas de'i phyir chos kyi dga' ba'i dga' ba zhes mi bya'o zhes bshad do/_/ngo bo nyid med
[\[134b.6\]]kyis [#]'grel pa las [#]ni bdag dang chos dang sangs rgyas la sogs pa'i mtshan ma'i 'du shes dang bral ba'i phyir ro/_/kun dga' ni 'di lta ste/_'dir kun dga' bas kun dga' ste/_'di ltar chos kyi dbyings ni kun dga' yin pa'i phyir/_chos kyi kun dga' zhes bya ste/_'dir dga'
[\[134b.7\]]zhing tshim pa yin pa de ni chos kyi kun dga'i dga' ba zhes bya'o/_/de nyid thob pa'i phyir chos kyi kun dga'i dga' ba thob pa ste/_dper na rgyal po'i pho brang gi phyi rol gyi kun dga' ra ba'am [#]skyed mos tshal gya nom pa dag tu der rtse zhing dga' ba khyad par du 'phags pa myong ba ltar chos kyi dbyings su yang
[\[135a\]]
[\[135a.1\]]de bzhin no zhes 'byung ste/_'di [#]nyid kyi 'grel pa las rnam par mi rtog pa'i ye shes kyis bgrod pa'i gnas/_chos kyi dbyings kyi kun dga' ra bar rnam par mi rtog pa'i ye shes dang mtshungs par ldan pa'i dga' ba thob pa zhes bshad de/_phal cher slob dpon dbyig
[\[135a.2\]]gnyen gyis bshad pa'i rnam grangs dang po dang mthun no/_/de la bye brag yod pa yang slob dpon dbyig gnyen ni mdo'i sde la sogs pa'i 'du shes kho na las so/_/slob dpon ngo bo nyid med ni dkon mchog gsum gyi mtshan ma'i 'du shes tshang bar spang ba las so/_/de la bdag dang bral ba zhes bya
[\[135a.3\]]ba ni 'di lta ste/_sangs rgyas dang dge 'dun gyi mtshan ma dang bral ba'o/_/chos dang bral ba zhes bya ba ni chos dkon mchog gi mtshan ma dang bral ba'o/_/bstan bcos theg pa chen po bsdus pa'i 'grel pa de'i 'gab lo la bsgyur ba las kyang /_phal cher h+yan [#]tsang gis bsgyur ba las bstan pa
[\[135a.4\]]dang mthun par bshad do/_/lang [#]gi tshe bsgyur ba las ni bshad pa phyi ma mi 'byung ste/_gzhan ni h+yan [#]tsang gis bsgyur ba las 'byung ba dang mthun par bshad do/_/phyogs bcu bye brag med pa'i mtshan nyid dang chos kyi snang ba tshad med pa yang dag par shes pa zhes bya ba ni gsum pa chos kyi
[\[135a.5\]]snang ba yang dag par khong du chud pa'i 'bras bu bstan pa'o/_/dgongs pa zab mo rnam par dgrol ba'i mdo las ni yang dag pa [#]ji lta ba bzhin du/_phyogs bcu'i mtha' tshad med pa shes pa dang /_chos kyi snang ba tshad med pa yang dag par shes pa 'byung ngo /_/slob dpon thogs med kyis
[\[135a.6\]]mdzad pa'i bstan bcos las ni/_chos kyi snang ba chen po thams cad du tshad med cing rnam pa yongs su ma chad pa'i mtshan nyid yang dag par shes pa zhes 'byung ngo /_/slob dpon dbyig gnyen gyis mdzad pa'i 'grel pa las ni phyogs bcu mtha' med pa rnam pa yongs su ma chad pa'i mtshan
[\[135a.7\]]nyid yang dag par shes pa dag ni/_dper na yi ge'i snang ba legs par kha ton du 'don pa lta bu yin pas/_chos kyi snang ba zhes bya'o zhes 'byung ngo /_/slob dpon ngo bo nyid med [#]kyis 'grel pa las ni/_phyogs bcu 'di tsam zhes mtha' med cing /_rnam pa yongs su ma chad par gsal bar
[\[135b\]]
[\[135b.1\]]'jug pa'i phyir chos kyi snang ba zhes bya ste/_dper na/_yi ge'i snang ba legs par kha ton du 'don pa lta bu'o zhes 'byung ngo /_'grel pa gnyis las chos kyi snang ba bstan pa de la yang bshad pa rnam pa gnyis yod de/_kha cig na re mdo'i sde kha ton du byed pas chos kyi snang ba 'di [#]thos nas
[\[135b.2\]]sems la snang ba yin no zhe'o/_/kha cig na re ming dang tshig dang yi ge'i tshogs mi brjed par dmigs par byed pa'i sems kyis gsal bar dran pa'i phyir chos kyi snang ba zhes bya'o zhe'o/_/gzhan yang bshad pa rnam pa gnyis yod de/_kha cig na re phyis thos pas shes par bya ba rgyu mtshan
[\[135b.3\]]gyi rnam pa snang ba gang yin pa de ni chos kyi snang ba zhes bya'o zhe'o/_kha cig na re mtshan rtogs pa'i lta ba gang yin pa de ni chos kyi snang ba zhes bya'o zhe'o/_/theg pa chen po bsdus pa'i bstan bcos mi mthun pa rnam pa gnyis las ni/_gsal bar mthong ba'i shes pa gang yin pa de ni chos kyi snang
[\[135b.4\]]ba zhes bya'o zhes bshad de/_dgongs pa yongs su grub pa dang mtshungs par ldan pa rnam par dag pa'i phyogs rnam par rtog pa med pa'i mtshan ma rgyun mi 'chad pa mngon sum du 'gyur ba [#]zhes bya ba ni bzhi pa rgyu dang /_ye shes mngon du snang ba'i 'bras bu bstan pa'o/_/dgongs pa zab
[\[135b.5\]]mo rnam par dgrol ba'i mdo las ni/_bya ba yongs su grub pa dang mtshungs par ldan pa rnam par dag pa'i phyogs rnam par rtog pa med pa'i mtshan ma mngon sum du gyur pa zhes 'byung ngo /_/slob dpon thogs med kyis mdzad pa'i bstan bcos las ni rnam par dag pa'i cha mthun pa
[\[135b.6\]]rnam par ma brtags pa'i mtshan ma med pa kun du 'byung ba zhes 'byung ngo /_/slob dpon dbyig gnyen gyis mdzad pa'i 'grel pa las 'di lta ste/_dngos po yongs su grub pa dang mtshungs par ldan pa'i chos rnams ni/_rnam par dag pa'i cha dang mthun pa mtshan ma med pa kun du 'byung ba zhes bya ste/_
[\[135b.7\]]'dir don du na bla na med pa'i byang chub kyi 'bras bu thob pa gang yin pa de la dngos po yongs su grub pa zhes bya bar bzung [#]ngo zhes 'byung ste/_slob dpon dbyig gnyen ni slob dpon thogs med kyi dgongs pa yongs su bzung [#]nas rgyu kho na smos kyi 'bras bu ni[#] rnam par phye ba'i phyir mdo las gsungs
[\[136a\]]
[\[136a.1\]]pa'i dngos po yongs su grub pa zhes bya ba de 'grel pa'i tshig tu bstan nas bstan bcos de rnam par bshad pa yin no/_/slob dpon dbyig gnyen gyis mdzad pa'i 'grel pa las mdo'i tshig 'di bshad pa dang sbyar na/_dgongs pa yongs su grub pa nyid ni sangs rgyas
[\[136a.2\]]su grub pa'i 'bras bu'o/_/mtshungs par ldan pa man chad ni rgyu'i ming bstan pa'o zhes bshad do/_/slob dpon ngo bo nyid med kyis [#]'grel pa las/_ma 'ongs pa na sangs rgyas nyid du 'gyur ba ni/_rnam par dag pa'i cha zhes bya'o/_/'dis de 'dren par byed pa'i phyir rnam par ma brtags pa'i
[\[136a.3\]]mtshan ma med pa kun du 'byung ba dang mthun pa zhes 'byung ste/_ngo bo nyid med kyis [#]slob dpon thogs med kyis bstan pa'i rnam par dag pa'i cha rnam par bshad pa gang yin pa de nyid ni [#]mdo las gsungs pa'i dgongs pa yongs su grub pa nyid do/_/mthun pa dang rnam par ma brtags pa zhes bya
[\[136a.4\]]ba la sogs pa ni rgyu'i ming bstan pa nyid do/_/slob dpon ngo bo nyid med kyis 'grel pa las/_mdo'i tshig 'di rnam par bshad pa dang sbyar na/_dgongs pa yongs su grub pa zhes bya ba ni 'bras bu'i ming ngo /_/mtshungs par ldan pa rnam par dag pa'i phyogs zhes bya ba la sogs pa ni rgyu'i ming ste/_
[\[136a.5\]]rnam par dag pa'i phyogs zhes bstan pa ni dngos po yongs su grub pa nyid do/_/mdo las dgongs pa yongs su grub pa zhes logs shig tu smos pas/_de'i phyir mtshungs par ldan pa rnam par dag pa'i phyogs zhes bya ba ni rgyu'i ming zhes bstan to/_/de ltar 'grel pa rnam pa gnyis mi mthun pas/_'dir
[\[136a.6\]]mdo'i tshig 'di slob dpon dbyig gnyen gyis mdzad pa'i 'grel pa dang sbyar nas bshad pa yin te brtags na khong du chud par 'gyur ro/_/chos kyi sku thob pa dang /_yongs su grub pa dang /_yongs su rdzogs par bya ba'i phyir/_gong ma bas ches gong ma khyad par du 'phags pa gya nom pa'i rgyu yongs su
[\[136a.7\]]'dzin par byed do zhes bya ba ni lnga pa gong ma bas ches gong ma'i rgyu'i 'bras bu bstan pa'o/_/dgongs pa zab mo rnam par dgrol ba'i mdo las ni chos kyi sku yongs su grub pa dang /_rgyu mchog tu gyur pa dang khyad par du gyur pa dang /_khyad par du 'phags pa thob par 'gyur ro zhes 'byung ngo /_slob
[\[136b\]]
[\[136b.1\]]dpon thogs med kyis mdzad pa'i bstan bcos las ni/_chos kyi sku yongs su [#]rdzogs par bya ba dang /_yongs su grub par bya ba'i phyir/_gong ma bas ches gong ma'i rgyu yongs su 'dzin par byed do zhes 'byung ngo /_/slob dpon dbyig gnyen gyis mdzad pa'i 'grel pa las/_'di lta ste sa
[\[136b.2\]]bcu pa'i chos kyi sku gang yin pa de ni yongs su rdzogs pa zhes bya'o/_/bcu gcig pa sangs rgyas kyi sa'i chos kyi sku gang yin pa de ni yongs su grub pa zhes bya'o/_/rgyu thams cad las gang gis sangs rgyas kyis skyed pa gang yin pa de ni mchog dang khyad par du 'phags pa yin pas de'i
[\[136b.3\]]phyir gong ma bas ches gong ma khyad par du 'phags pa'i rgyu yang yang dag par yongs su 'dzin par byed do zhes bya ba bstan to zhes 'byung ngo /_/ngo bo nyid med kyis [#]'grel pa las kyang 'di lta ste/_sa bcu pa gang yin pa de ni yongs su rdzogs pa zhes bya'o/_/sangs rgyas kyi sa la [#]mnga' ba gang
[\[136b.4\]]yin pa de ni yongs su grub pa zhes bya ste/_'di thob par byed pa'i rgyu gang yin pa de ni mchog dang khyad par du 'phags pa yin pas/_khyad par du 'phags pa'i rgyu zhes bshad de/_rgyu snga ma snga ma las byung [#]ba'i phyir/_gong ma bas ches gong ma zhes bya ba gsungs so/_/kha cig na re sa bcu pa ni
[\[136b.5\]]yongs su grub pa zhes bya [#]la/_sangs rgyas kyi sa la ni yongs su rdzogs pa zhes bya na ni bstan bcos rnams dang 'gal bar 'gyur ro zhes zer ro zhes 'byung ste/_chos kyi sku thob pa dang /_yongs su grub pa dang /_yongs su rdzogs par bya ba'i phyir ro zhes gsungs pa ni bstan bcos theg pa chen
[\[136b.6\]]po bsdus pa'i 'grel pa de'i 'gab lo dang /_lang [#]gi tshe bsgyur ba las 'bras bu bzhi rnam par rtog [#]par 'byung bas/_mdo 'di dang 'gal bar 'gyur la/_gzhan ni h+yan [#]tsang gis bsgyur ba'i dpe dang mthun par 'byung ngo /_/mdo'i tshig 'di bshad zin to/_/bstan bcos rnams las tha
[\[136b.7\]]dad pa'i bye brag kyang rnam [#]pa bzhi yod pas/_dang po ni ming rnam par bzhag nas 'bras bu dang ma sbyar ba ste/_'bras bu'i ming logs shig tu rnam par bzhag nas bsgom pa rnam pa lngas logs shig tu 'bras bu rnam pa lnga dang ma sbyar ba yin te[#]/_bstan bcos mdo sde'i rgyan las ji skad du 'byung ba
[\[137a\]]
[\[137a.1\]]phyis 'og nas bstan pa lta bu'o/_/gnyis pa ni 'bras bu dang sbyar nas ming rnam par gzhag pa ste/_bsgom pa rnam pa lngas logs shig tu 'bras bu'i ming rnam par gzhag pa gang yin pa ste/_slob dpon ngo bo nyid med kyis [#]'grel pa las bshad pa lta bu'o/_/de'i
[\[137a.2\]]phyir de nyid las de ltar bsgom pa rnam pa lnga po de yang grangs kyi go rims bzhin du 'bras bu rnam pa lnga thob par 'gyur ro zhes 'byung ba yin no/_/gsungs pa/_ming yang rnam par gzhag la 'bras bu dang yang sbyar ba ste/_'bras bu'i ming yang logs shig tu rnam par gzhag la 'bras bu rnam pa lnga
[\[137a.3\]]dang sbyar ba ste/_bstan bcos theg pa chen po bsdus pa'i 'grel pa lang [#]gi tshe bsgyur ba las ji skad du bstan pa lta bu'o/_/de'i phyir de nyid las nyon mongs pa nye bar zhi nas mi skye ba'i 'bras bu gang yin pa de ni 'dres par bsgoms pas thob pa'o/_/sangs rgyas kyi chos yongs su grub pa'i 'bras
[\[137a.4\]]bu gang yin pa de ni mtshan ma med par bsgoms pas thob pa'o/_/ye shes gnyis kyi 'bras bu gang yin pa de ni [#]lhun gyis grub par bsgoms pas thob pa'o/_/nges par 'byung ba'i 'bras bu gang yin pa de ni 'bar bar bsgoms pas thob pa'o/_/yongs su rdzogs pa'i 'bras bu gang yin pa de ni
[\[137a.5\]]chog par mi 'dzin par bsgoms pas thob pa'o zhes 'byung ba yin no/_/bzhi pa ni ming yang rnam par ma [#]bzhag la 'bras bu dang yang ma sbyar ba ste/_bstan bcos theg pa chen po bsdus pa'i 'grel pa slob dpon dbyig gnyen dang /_ngo bo nyid med kyis mdzad pa dang /_de'i 'gab [#]lo la bsgyur ba [#]
[\[137a.6\]]las bstan pa lta bu'o/_/bstan bcos mdo sde'i rgyan las ni rnam pa gnyis su bsngags pa brjod nas 'bras bu rnam pa lnga dang sbyar ba bshad de/_de'i phyir bstan bcos de nyid las yon tan lnga gang zhe na/_tshig le'ur byas pa las/_skad cig re re bag chags kun sbyong dang /_/lus dang
[\[137a.7\]]sems kyang [#]shin tu sbyangs pa dang /_/shin tu gsal dang mtshan ma mthong ba ste/_/yongs rdzogs rnam par dag pa chos kyi sku/_/zhes 'byung ste/_'di nyid kyi 'grel pa las yon tan rnam pa lnga ni bag chags kun sbyong ba dang /_lus shin tu sbyangs pa dang sems shin tu sbyangs pa dang
[\[137b\]]
[\[137b.1\]]shin tu gsal ba dang mtshan ma mthong ba'o/_/de la bag chags kun sbyong ba ni skad cig re re la bag chags kyi phung po thams cad rnam par 'jig par byed pa'i phyir ro/_/lus shin tu sbyangs pa ni shin tu sbyangs pa bsgoms pas lus kun tu khyab pa'i phyir ro/_/sems shin tu sbyangs pa yang
[\[137b.2\]]de bzhin no/_/shin tu gsal ba ni stong pa nyid kyi rnam pa thams cad la [#]shin tu mkhas shing chad dang grangs dang bral ba'i phyir ro/_/mtshan ma mthong ba ni rnam par rtog pa med pa'i mtshan ma mthong ba ste/_rnam par dag pa'i phyi ma'i rgyu byed pa'i phyir ro/_/yongs rdzogs rnam par dag
[\[137b.3\]]pa chos kyi sku/_/zhes bya ba ni rnam pa thams cad kyi sku yongs su rdzogs pa dang /_rnam par dag par bya ba'i phyir rtag [#]par rgyu lnga po 'di dag mngon par 'du byed pa'i phyir ro/_/dus gang gi tshe yongs su rdzogs shing dus gang gi tshe rnam par dag par 'gyur zhe na/_smras pa/_sa bcu'i tshe
[\[137b.4\]]ni yongs su rdzogs par 'gyur la/_sangs rgyas kyi sa'i tshe ni rnam par dag par 'gyur ro/_/'dir yon tan rnam pa lnga po de dag las snga ma gsum ni zhi gnas kyi phyogs yin la phyi ma gnyis ni lhag mthong gi phyogs yin par rig par bya'o zhes 'byung ngo /_/bstan bcos theg pa chen
[\[137b.5\]]po bsdus pa las ni sa bcu'i gnas skabs dang sbyar nas 'bras bu rnam pa lnga bstan na/_ci'i phyir mdo sde'i rgyan las sa'i mdun rol pa dang sbyar te bstan zhe na/_smras pa/_bstan bcos mdo sde'i rgyan ni las dang po pa'i dbang du mdzad nas sa'i mdun rol pa dang sbyar te bstan to/_/theg
[\[137b.6\]]pa chen po bsdus pa ni zag pa med pa'i dbang du mdzad pa'i phyir sa bcu dang sbyar te bstan to/_/bstan bcos mngon pa sna tshogs kun las btus pa las ni rnam pa gsum du bsngags pa brjod nas 'bras bu lnga sdud [#]par ston to[#]/_/de'i phyir bstan bcos de nyid las/_gzhan yang shin tu rgyas pa'i
[\[137b.7\]]phyogs la ting nge 'dzin du mkhas pa'i byang chub sems dpa'i mtshan nyid ji ltar khong du chud par bya zhe na/_'di ltar rgyu rnam pa lnga'i phyir te/_/skad cig re re la gnas ngan len gyi rten thams cad 'jig par byed pa dang /_sna tshogs kyi 'du shes dang bral te chos kyi kun dga' la dga' ba thob
[\[138a\]]
[\[138a.1\]]pa dang /_rnam par mi rtog pa'i mtshan ma tshad med pa yang dag par shes pa dang /_rnam par dag pa dang cha mthun pa rnam par rtog pa med pa'i mtshan ma kun du 'byung ba [#]dang /_gong ma bas kyang ches gong ma sangs rgyas kyi chos kyi sku yongs su rdzogs pa dang /_yongs su 'grub
[\[138a.2\]]par bya ba'i rgyu yongs su 'dzin par byed pa'o zhes 'byung ngo /_/bstan bcos chos mngon pa sna tshogs kun las btus pa dang /_theg pa chen po bsdus pa yang dgongs pa mi mthun pas de'i phyir de la mdo sde khongs su bzhag nas [#]bstan pa las 'di ltar rnam pa lnga po de dag kyang byang chub sems
[\[138a.3\]]dpa' rnams kyi bsngags pa brjod pa'i yon tan rnam pa gsum las brtsams nas bstan pa yin te/_'di lta ste/_zhi gnas kyi bsngags pa brjod pa'i yon tan dang /_lhag mthong gi bsngags pa brjod pa'i yon tan dang /_de gnyi ga'i phyogs kyi bsngags pa brjod pa'i yon tan no/_/zhi gnas kyi
[\[138a.4\]]bsngags pa brjod pa'i yon tan yang [#]rnam pa gnyis te/_skad cig re re la gong nas gong du shin tu sbyangs pa nyid du gyur pas rgyun chad pa med par gnas kun du khyab pa'i phyir skad cig skad cig la gnas ngan len gyi rten thams cad 'jig par byed pa dang /_bstan pa'i chos thams cad la bye brag
[\[138a.5\]]med pa'i mtshan nyid du mos pas yang dag pa nyid du so sor rtog pas ro gcig tu gyur pa'i phyir phung po dang /_khams dang [#]skye mched la sogs pa sna tshogs kyi don rnams kyi mtshan ma'i 'du shes dang bral te/_mdo'i sde la sogs pa'i dga' ba chos kyi dga' ba thob pa'o/_/lhag mthong gi bsngags
[\[138a.6\]]pa brjod pa'i yon tan yang [#]rnam pa gnyis te/_chos rnam par 'byed pa la rgyun chad med pa'i phyir dran pa'i sgo nas rnam par rtog pa med pa'i mtshan ma tshad med pa dang mdo'i sde la sogs pa'i chos shes rab kyis gsal bar khong du chud pa dang /_gnas gyur pa'i mdun rol du gzugs kyi dngos
[\[138a.7\]]po ji snyed pa [#]de dag la rnam par rtog pa med cing 'bad pa med pa'i mtshan ma mngon sum du gyur pa'o/_/lnga pa gcig tu ni de gnyi ga'i phyogs kyi bsngags pa brjod pa'i yon tan te/_chos kyi sku ni shes bya'i sgrib pa gtan du spangs pa'i gnas su gyur pas bsdus pas de yang sa bcu pa la ni yongs
[\[138b\]]
[\[138b.1\]]su rdzogs pa zhes bya'o/_/de bzhin gshegs pa'i sa la ni yongs su grub pa bya ste/_chos kyi sku myur du yongs su rdzogs pa dang /_yongs su grub par byed pa'i phyir mdo las gsungs pa'i gong ma bas kyang ches gong ma zhes bya ba khungs su bstan pa yin no/_/rgyu mthun pa'i bag chags yin
[\[138b.2\]]pas de'i phyir de'i rgyu yongs su 'dzin par byed pa zhes bya'o/_/de ltar rnam pa lnga po de dag gis ni bsgom [#]pa rnam pa lngas 'bras bu rnam pa lnga thob par bstan te/_lnga gang zhe na 'di lta ste/_mtshan ma nye bar zhi bar bsgom pa dang /_mthun pa'i bsgom pa dang /_mtshan ma med par bsgom pa
[\[138b.3\]]dang /_rtsol ba med par bsgom pa dang /_mtshan ma bzlog [#]pa'i bsgom pa'o zhes bstan pa yin no/_/bstan bcos mdo sde'i rgyan las ni rnam pa gnyis su bsngags pa brjod na/_ci'i phyir chos mngon pa sna tshogs kun las btus [#]pa las/_rnam pa gsum du bsngags pa brjod ce na/_smras pa/_
[\[138b.4\]]khungs su bstan pa'i mdo nyid las 'phags pa byams pa dang /_slob dpon thogs med kyis rnam par phye ba med kyi/_slob dpon dbyig gnyen dang /_rtogs pa'i seng ges so so nas logs shig tu rigs pa re re bskyed nas/_mdo las gsungs pa'i 'bras bu lnga bshad pa yin pas/_de'i
[\[138b.5\]]phyir phan tshun 'gal ba med do/_/byang chub sems dpa' byams pas yang bcom ldan 'das la 'di skad ces gsol to/_/bcom ldan 'das 'dres pa'i chos la dmigs pa'i zhi gnas dang lhag mthong gang las rtogs shing gang las thob par 'tshal bar bgyi lags zhes bya ba 'di man chad
[\[138b.6\]]ni gsum pa rtogs pa dang /_thob pa'i sa'i gnas skabs rnam par 'byed pa'i sgo zhes bya ba ston to/_/'di yang rnam pa gnyis te/_zhu ba gsol pa dang lan du gsungs [#]pa'o/_/'di ni dang po zhu ba gsol pa ste/_mdo nyid kyis brda phrad par zad do/_/bcom ldan 'das kyis byang chub sems dpa'
[\[138b.7\]]byams pa la bka' stsal pa/_rigs kyi bu sa [#]dang po rab tu dga' ba las ni rtogs pa zhes bya'o/_/sa gsum pa 'od byed pa las ni thob pa zhes bya'o zhes bya ba la sogs pas ni gnyis pa de bzhin gshegs pas yang dag par lan du gsungs pa bstan to/_/'di yang rnam pa gnyis te/_
[\[139a\]]
[\[139a.1\]]zhu ba snga ma'i lan yang dag par gsungs pa dang /_las dang po pa la bslab [#]par bskul ba'o/_/'di ni dang po zhu ba snga ma'i lan yang dag par gsungs pa ste/_'di ltar sa dang po nyid kyis de bzhin nyid mngon par rtogs pa zhes bya ba yang da dung yongs su ma byang bas
[\[139a.2\]]thob pa zhes mi bya'o/_/yang na sa dang po yan chad kyi sa rnams ni thams cad kyang rtogs pa zhes bya'o/_/sa gsum pas ni ting nge 'dzin gyi sa thob pa'i phyir ting nge 'dzin la [(]brtan [,]brten [)]nas lhag mthong bskyed pa dang /_yongs su byang ba yang thob pas/_de'i phyir sa gong ma rnams la thob pa zhes bya'o/_/yang dag pa'i
[\[139a.3\]]don du yang nas rnams kun la yang don rnam pa gnyis tshang bar yod kyang /_mtshan nyid rab tu gsal ba'i dbang du mdzad pa'i phyir de skad du gsungs pa yin no/_/dgongs pa zab mo rnam par dgrol ba'i mdo las kyang sa dang po ni rtogs pa zhes bya'o/_/sa gsum pa ni thob pa zhes bya'o zhes 'byung ngo /_/
[\[139a.4\]]rigs kyi bu byang chub sems dpa' las dang po pas kyang de la rjes su bslab cing yid la bya ste/_da dung bsngags par bya ba ma yin mod kyi/_'on kyang le los gtang [#]bar mi bya'o zhes bya ba ni gnyis pa las dang po [#]la bslab par bskul ba ste/_sa'i mdun rol gyi byang chub sems dpa' dag ni rtogs
[\[139a.5\]]par yang ma gyur thob pa yang ma yin pas da dung bsngags par [#]bya ba ma yin mod kyi/_'on kyang de la rjes su bslab cing yid la byed pas nan tan gyis sgrub dgos [#]pas le los gtang [#]bar mi bya'o zhes bya ba'i tha tshig go/_//bam po bzhi bcu gcig pa/_byang chub sems dpa' byams
[\[139a.6\]]pas yang bcom ldan 'das la 'di skad ces gsol to/_/bcom ldan 'das zhi gnas dang lhag mthong de dag las ji ltar na rtog pa dang bcas shing dpyod pa dang bcas pa'i ting nge 'dzin ces ji ltar bgyi bar 'gyur lags/_ji ltar na rtog pa ma mchis shing dpyod pa tsam gyi ting nge 'dzin ces bgyi
[\[139a.7\]]bar 'gyur lags/_ji ltar na rtog pa ma mchis pa dang dpyod pa ma mchis pa'i ting nge 'dzin ces bgyi bar 'gyur lags zhes bya ba 'di man chad ni bcu po rtog pa dang dpyod pa la sogs pa rab tu dbye ba'i sgo zhes bya ba ston to/_/'di yang rnam pa gnyis te/_zhu ba gsol ba dang lan du gsungs
[\[139b\]]
[\[139b.1\]]pa'o/_/'di ni dang po zhu ba gsol pa ste/_de la zhu ba gsol ba'i dgongs pa ni gong du bstan pa'i zhi gnas dang lhag mthong rnam pa gnyis po de dag kyang rtog pa la sogs pa rnam pa gsum gyi bye brag gang gi mtshan nyid dang ldan pa lags na/_ji ltar na rtog pa dang bcas
[\[139b.2\]]shing dpyod pa dang bcas pa'i ting nge 'dzin zhes bgyi lags/_de bzhin du ji ltar na rtog pa ma mchis pa dang /_dpyod pa ma mchis pa'i ting nge 'dzin ces bgyi lags zhes bstan par 'gyur ro/_/rnam pa gsum char la yang ting nge 'dzin zhes gsungs pa ni/_rnam par g.yeng ba'i gnas skabs las rab tu dbye ba'i
[\[139b.3\]]phyir de skad du gsungs pa yin no/_/de dag bye brag yod pa yang thams cad yod par smra ba'i gzhung gis ni so so bdag nyid tha dad par yod de phan tshun mtshungs par ldan pa yin no zhes bshad do/_/mdo sde pa'i gzhung gis ni bdag nyid kyi rnam pa mtshungs kyang cig car 'byung ba [#]ni ma yin no zhes
[\[139b.4\]]bshad de/_de'i phyir bstan bcos de kho na nyid grub pa'i nang nas rtog pa dang dpyod pa'i le'u las/_kha cig rtog pa dang dpyod pa ni sems gcig la [#]yod do zhes zer yang /_dngos [#]po de ni de lta ma yin te zhes 'byung bas de dang sbyar na bstan bcos de kho na nyid grub pa las bstan pa'i dgongs
[\[139b.5\]]pa ni dus gcig tu 'byung ba yang ma yin la/_sems las gud na ngo bo nyid tha dad par yod pa yang ma yin par ston to/_/'dir theg pa chen po'i bstan pa dang sbyar na gnyi ga yang sems pa dang shes rab kyi ngo bo nyid do/_/phan tshun mtshungs par ldan pa yang ma yin te/_rtsing ba dang zhib pa tha dad
[\[139b.6\]]pa'i phyir ro zhes bshad de/_bstan bcos rnal 'byor spyod pa'i sa'i [#]'grel pa las ji skad du rtog pa ni 'di lta ste kun du tshol ba'o/_/dpyod pa ni 'di lta ste so sor [#]rtog pa'o/_/yang na sems dpa' 'am shes rab kyi yul kun du tshol ba [#]rtsing ba'i gnas skabs gang [#]yin pa de ni rtog pa zhes bya'o/_/rnam
[\[139b.7\]]pa de gnyis kyis yul so sor rtog pa zhib pa'i gnas skabs gang yin pa de ni dpyod pa zhes bya'o/_/skad cig ma gcig la chos gnyis mtshungs par ldan pa yang ma yin te/_rnam pa gcig la rtsing ba dang zhib pa snga phyi tha dad pa'i phyir ro zhes bshad pa lta bu'o/_/bcom ldan 'das kyis byang chub sems dpa'
[\[140a\]]
[\[140a.1\]]byams pa la bka' stsal pa/_rigs kyi bu ji ltar bzung zhing rtog pa dang dpyod pa'i chos kyi mtshan ma dag la rags shing gsal bar myong ba dang /_so sor rtog pa dang bcas pa'i zhi gnas dang lhag mthong gang yin pa de ni rtog pa dang bcas shing dpyod pa dang bcas pa'i
[\[140a.2\]]ting nge 'dzin zhes bya'o zhes bya ba la sogs pas ni gnyis pa de bzhin gshegs pas yang dag par lan du gsungs pa bstan to/_/'di yang rnam grangs rnam pa gnyis kyis ston pas rnam pa gnyis su dbye ste/_sa'i mdun rol kho na'i dbang du mdzad nas bye brag gi mtshan nyid bstan pa dang /_
[\[140a.3\]]sa la gnas pa'i spyi'i dbang [#]du mdzad nas bye brag gi mtshan nyid bstan pa'o/_/dang po yang tha dad pa rnam pa gsum yod pas de nyid las rnam pa gsum du dbye ste/_'di ni dang po'o/_/'di ltar bcom ldan 'das kyis byang chub sems dpa' byams pa la bka' stsal pa/_ji ltar thos pa dang bsams
[\[140a.4\]]pa'i shes rab rnam pa gnyis kyis yongs su bzung ba'i tshig 'bru dang /_chos kyi don gyi mtshan ma de dag la rtog pa dang dpyod par [#]byed pas rags shing gsal bar myong ba so sor rtog pa'i zhi gnas dang lhag mthong gang yin pa de ni rtog pa dang bcas shing dpyod pa dang bcas pa'i ting nge 'dzin zhes bya'o
[\[140a.5\]]zhes bstan pa'o/_/gang la de dag nyid kyi mtshan ma rags shing gsal bar myong ba dang /_so sor rtog pa med mod kyi/_'on kyang de'i snang ba'i dran pa phra ma [#]tsam gyi myong ba dang so sor rtog pa dang bcas pa'i zhi gnas dang lhag mthong gang yin pa de ni rtog pa med cing dpyod pa tsam gyi ting nge 'dzin
[\[140a.6\]]zhes bya'o zhes bya ba ni gnyis pa rtog pa med cing dpyod pa tsam gyi mtshan nyid bstan pa ste/_sngar gong du bstan pa'i 'dres pa dang /_'dres pa ma yin pa'i chos kyi mtshan ma de dag la rags shing gsal ba'i so sor rtog pa med kyang sngar bstan pa'i 'dres pa dang /_'dres pa ma yin pa'i gsung rab
[\[140a.7\]]kyi chos kyi snang ba dran pa phra mo tsam gyi rjes su dran pa'i myong ba dang /_so sor rtog pa dang bcas pa'i zhi gnas dang /_lhag mthong gang yin pa de ni rtog pa med cing dpyod pa tsam gyi ting nge 'dzin ces bya ste/_de'i phyir slob dpon thogs med kyis mdzad pa'i 'grel pa las/_rjes su dran pas bzung ba
[\[140b\]]
[\[140b.1\]]rtog pa dang dpyod pa'i chos dag la rags shing gsal ba'i myong ba dang /_so sor rtog [#]pa ma bskyed par yang zhi gnas dang lhag mthong gis snang ba dran pa'i dbang gis myong ba dang /_so sor rtog pa 'byung bar byed pa'o zhes bshad pa yin no/_/snang ba'i dran pa de yang rnam pa mang bas thos pa'i shes
[\[140b.2\]]rab la brten nas snang ba bstan pa yang yod de/_bstan bcos rnal 'byor spyod pa'i sa las ji skad du/_de la ji ltar thos pa bzhin du kun chub par byas pa dang /_khong du chud pa rnams la brjed ngas pa med pa ni chos rnams kyi snang ba zhes bya'o/_/de dang 'grogs pa dang /_de dang mtshungs par ldan
[\[140b.3\]]pa'i 'du shes gang yin pa de ni snang ba'i 'du shes yin par rig par bya'o zhes bstan pa lta bu'o/_/shes rab rnam pa gsum la brten nas chos kyi snang ba bstan pa yang yod de/_de'i phyir bstan bcos rnal 'byor spyod pa'i sa las/_de la chos kyi snang ba ni 'di lta ste/_ji ltar 'di na kha cig ji ltar
[\[140b.4\]]gzung [#]ba dang /_ji ltar bsams [#]pa dang /_ji ltar reg pa'i chos rnams la so sor rtog pa'am/_sangs rgyas la sogs pa rjes su dran pa bsgom [#]pa'o zhes 'byung ba yin no/_/kha cig las rnam pa bzhir bstan pa yang yod de/_bstan bcos rnal 'byor spyod pa'i sa las ji skad du/_de la don
[\[140b.5\]]gyi skabs 'dir snang ba'i 'du shes ni chos sems shing rnal 'byor yid la byed pa'i bar du gcod pa spangs pa'i phyir/_/chos kyi snang ba dang /_don gyi snang ba dang /_zhi gnas kyi snang ba dang /_lhag mthong gi snang ba dang /_snang ba de dag gi dbang du byas pa ni snang ba'i 'du shes yin par
[\[140b.6\]]rig par bya'o zhes bstan pa lta bu ste/_snang ba de dag la yang bshad pa rnam pa gnyis yod de/_kha cig na re de'i snang ba zhes bya ba ni des yongs su bzung ba'i chos dang cha mtshungs pa'i gzugs brnyan dran zhing gsal bar snang ba ni de'i dran pa zhes bya'o zhes zer te/_de ni dmigs par byed pa'i
[\[140b.7\]]dran pa'o/_/bshad pa 'di dang sbyar na snang ba'i dran pa nyid ni snang ba'i dran pa zhes bya ste/_bdag po'i dbang du byas pa'i rnam par bshad pa'o/_/kha cig na re dmigs par byed pa'i dran pas gsal bar khong du chud pa gang yin pa de ni de'i snang ba zhes bya'o zhes zer te/_bshad pa 'di dang sbyar na/_
[\[141a\]]
[\[141a.1\]]'di ni las yongs su 'dzin pa'i rnam par bshad pa yin te/_dran pa nyid snang ba yin pa'i phyir ro/_/chos de dag thams cad kyi mtshan ma yid la byed pa ci yang med pa'i myong ba dang /_so sor rtog pa'i zhi gnas dang lhag mthong gang yin pa de ni rtog pa med pa dang /_dpyod
[\[141a.2\]]pa med pa'i ting nge 'dzin zhes bya'o zhes bya ba ni gsum pa rtog pa dang /_dpyod pa med pa'i mtshan nyid bstan pa'o/_/snga ma'i zhi gnas dang lhag mthong de dag gi gnas skabs kyi dmigs pa'i chos rnams la rang gi ngang nyid du [#]yongs su byang bar gyur nas yid la byed pa ci yang med pa'i myong ba
[\[141a.3\]]dang /_so sor rtog pa gang yin pa de ni rtog pa med pa dang dpyod pa med pa'i ting nge 'dzin ces bya ba'i tha tshig go/_/bshad pa'i rnam grangs gzhan du na yid la byed pa ci yang med pa zhes bya ba ni 'di lta ste/_sa'i mdun rol du de bzhin du bsgom [#]pa'i rnal 'byor bslabs [#]pas rnam par rtog pa rnams
[\[141a.4\]]nye bar zhi bar gyur pa gang yin pa de ni yid la byed pa med pa zhes bya'o/_/gzhan yang rigs kyi bu yongs su tshol ba dang bcas pa'i zhi gnas dang lhag mthong gang yin pa de ni rtog pa dang bcas shing dpyod pa dang bcas pa'i ting nge 'dzin zhes bya'o zhes bya ba 'di man chad ni gnyis pa sa la gnas
[\[141a.5\]]pa'i spyi'i dbang du mdzad nas bye brag gi mtshan nyid bstan pa ston to/_/'di yang rnam gsum bstan pa nyid kyis rnam pa gsum du dbye ste/_'di ni dang po'o/_/'di ni sa'i mdun rol pa'i yongs su tshol ba rnam pa bzhi'i dbang du mdzad nas gsungs pa ste/_'di ltar sbyor ba'i gnas skabs na/_
[\[141a.6\]]dro bar gyur pa dang rtse mo'i dge ba'i rtsa ba la gnas pa dag gis ming dang don gyi bye brag gi rang gi ngo bo nyid yongs su tshol ba gang yin pa de ni yongs su tshol ba zhes bya bas na/_de'i phyir rtog pa dang bcas shing dpyod pa dang bcas pa'i ting nge 'dzin zhes bya'o/_/so sor rtog pa dang bcas pa'i zhi gnas
[\[141a.7\]]dang lhag mthong gang yin pa de ni rtog pa med cing dpyod pa tsam gyi ting nge 'dzin zhes bya'o zhes bya ba ni gnyis pa rtog pa med cing dpyod pa tsam gyi mtshan nyid bstan pa'o/_/'di ltar bzod pa dang /_'jig rten pa'i chos kyi mchog rnam pa gnyis kyi [#]dge ba'i rtsa ba la [#]gnas pa dag gis yang dag pa
[\[141b\]]
[\[141b.1\]]ji lta ba bzhin du ming la sogs pa'i yul bzhi po dag khong du chud pa gang yin pa de ni so sor rtog pa zhes bya ste/_de nyid ni rtog pa med cing dpyod pa tsam gyi ting nge 'dzin zhes bya'o/_/'di ltar so sor rtog pa dang /_yang dag pa ji lta ba bzhin du khong du chud pa rgya cher rnam par 'byed pa ni/_bstan
[\[141b.2\]]bcos rnam par rig pa tsam du grub pa dang /_theg pa chen po bsdus pa dang /_rnal 'byor spyod pa'i sa'i nang nas byang chub sems dpa'i sa las bstan pa bzhin du rig par bya'o/_/'dres pa'i chos la dmigs pa'i zhi gnas dang lhag mthong gang yin pa de ni rtog [#]pa med pa dang dpyod pa med pa'i ting nge
[\[141b.3\]]'dzin zhes bya'o zhes bya ba ni gsum pa rtog pa med pa dang /_dpyod pa med pa'i mtshan nyid bstan pa ste/_'di ltar sa la gnas pa dag gis 'dres pa'i chos rnams la dmigs shing de bzhin nyid du bsgoms pas rtog pa dang dpyod pa rnams dang bral ba gang yin pa de ni rtog pa dang dpyod pa med pa zhes
[\[141b.4\]]bya ste/_de'i phyir bstan bcos theg pa chen po bsdus pa las/_don gang gi phyir rnam par rig pa tsam gyi ngo bo nyid la 'jug ce na/_'dres pa'i chos la dmigs pa 'jig rten las 'das pa'i zhi gnas dang lhag mthong gis [#]shes pa'i phyir ro zhes bshad de/_rtog pa dang dpyod pa dang bcas pa'i
[\[141b.5\]]ting nge 'dzin 'di'i bye brag gi mtshan nyid kyi don zhib tu mtshan nyid bstan pa dag las 'byung ba bzhin du rig par bya'o/_/byang chub sems dpa' byams pas yang bcom ldan 'das la 'di skad ces gsol to/_/bcom ldan 'das zhi gnas kyi rgyu mtshan ni gang lags/_rab tu 'dzin pa'i rgyu
[\[141b.6\]]mtshan ni gang lags/_btang snyoms kyi rgyu mtshan ni gang lags zhes bya ba 'di man chad bcu gcig pa zhi gnas dang rab tu 'dzin pa dang /_btang snyoms kyi rgyu mtshan rab tu dbye ba'i sgo zhes bya ba ston to/_/'di yang rnam pa gnyis te/_zhu ba gsol ba dang lan du gsungs pa'o/_/'di ni
[\[141b.7\]]dang po zhu ba gsol ba ste/_de la dang po zhu ba gsol ba'i dgongs pa ni 'di skad du bcom ldan 'das kyis de dang de dag tu zhi gnas dang rab tu 'dzin pa dang /_btang snyoms rnam pa gsum po dag gi bye brag gi mtshan nyid gsungs te/_de la zhi gnas ni sems bsrungs nas yul la gnas
[\[142a\]]
[\[142a.1\]]shing rnam par g.yeng ba dang bral ba'i phyir zhi gnas zhes bya'o/_/lhag mthong ni chos rnams kun du tshol zhing rab tu rnam par 'byed pas lhag mthong zhes kyang bya/_rab tu 'dzin pa zhes kyang bya ste/_bying ba dang bral ba'i phyir ro/_/btang snyoms ni bying ba dang bral ba'i phyir
[\[142a.2\]]ro zhes gsungs na/_'dir ni re zhig lhag mthong mi gleng ste/_rnam pa gsum po de dag gi mtshan nyid ji lta bu lags zhes bya ba'i tha tshig go/_/bcom ldan 'das kyis byang chub sems dpa' byams pa la bka' stsal pa/_rigs kyi bu gal te sems rgod pa'am rgod du dogs pa na/_
[\[142a.3\]]kun du skyo bar 'gyur ba mthun par chos rnams yid la byed pa dang /_bar chad med pa'i sems de yid la byed pa gang yin pa de ni zhi gnas kyi rgyu mtshan zhes bya'o [#]zhes bya ba la sogs pas ni gnyis pa de bzhin gshegs pas yang dag par lan du gsungs pa ston to/_/zhu ba snga ma rnam pa
[\[142a.4\]]gsum gyi lan gsungs pa nyid kyis rnam pa gsum du dbye ste/_'di ni dang po zhi gnas kyi rgyu mtshan zhus pa'i lan du gsungs pa nyid do/_/'di ltar byang chub sems dpa' rnal 'byor sgom pa na gal te sems rgod par gyur tam/_rgod par 'gyur du dogs pa'i tshe yid la byed pa rnam pa gnyis
[\[142a.5\]]yod de[#]/_yongs su skyo bar 'gyur ba'i chos la dmigs pa dang /_bar chad med pa'i sems la dmigs pa'o/_/'di ltar yid la byed pa rnam pa gnyis po de'i dbang gis sems zhi zhing dben par gyur pa gang yin pa de ni zhi gnas kyi rgyu mtshan zhes bya'o/_/bar chad med pa'i sems ni sngar
[\[142a.6\]]bstan pa'i zhi gnas kyi dmigs par bya [#]ba'i spyod yul gang yin pa'o/_/gal te sems bying ba'am bying du dogs pa ni mngon par spro bar 'gyur ba'i chos rnams yid la byed pa dang /_sems kyi mtshan ma de yid la byed pa gang yin pa de ni rab tu 'dzin pa'i rgyu mtshan zhes bya'o zhes bya ba
[\[142a.7\]]ni gnyis pa rab tu 'dzin pa'i mtshan nyid [#]bstan pa ste/_'di ltar byang chub sems dpa' rnal 'byor sgom pa na/_sems bying bar gyur tam bying bar gyur du dogs pa'i tshe/_yid la byed pa rnam pa gnyis yod de/_mngon par spro bar gyur pa'i chos la dmigs pa dang /_sems kyi mtshan
[\[142b\]]
[\[142b.1\]]ma de la dmigs pa'o/_/'di ltar yid la byed pa rnam pa gnyis po de'i dbang gis sems spro zhing rtsol bar 'gyur ba gang yin pa de ni rab tu 'dzin pa'i rgyu mtshan zhes bya'o/_/de la sems kyi mtshan ma zhes bya ba ni sngar bstan pa'i lhag mthong gis dmigs par bya ba'i spyod yul gang yin pa'o/_/
[\[142b.2\]]zhi gnas kyi lam la gcig tu nges pa'am/_lhag mthong gi lam la gcig tu nges pa'am/_zung du 'brel ba'i lam yang rung ste/_nye ba'i nyon mongs pa gnyis kyis nye bar [#]nyon mongs par gyur pa na/_'bad pa med pa'i yid la byed pa dang /_sems rang gi ngang gis 'jug pa'i yid la byed
[\[142b.3\]]pa gang yin pa de ni btang snyoms kyi rgyu mtshan zhes bya'o zhes bya ba ni gsum pa btang snyoms kyi mtshan nyid bstan pa ste/_'di ltar zhi gnas la gcig tu nges pa'am/_lhag mthong la gcig tu nges pa'am/_zung du 'jug pa'i lam la yang rung ste/_bying ba dang rgod pa'i nye ba'i nyon mongs pa
[\[142b.4\]]gnyis kyis kun du nyon mongs par gyur pa [#]na/_rtsol ba med pa'i yid la byed pa dang /_rang gi ngang gis 'jug pa'i yid la byed pa ji snyed pa de dag ni btang snyoms kyi rgyu mtshan zhes bya ste/_zhi gnas dang lhag mthong gcig tu nges shing so so nas bying ba dang /_rgod pa'i rjes su mthun pa dang /_
[\[142b.5\]]mi mthun pa'i sgrib pa gnyis dang bral bar gyur pa'i phyir yang btang snyoms zhes bya'o/_/'bad pa med pa dang rang gi ngang gis 'jug pa la bye brag ci yod ce na/_smras pa/_rnam pa'i mtshan nyid 'dra yang rtsol [#]ba med pa dang por mngon par grub pa gang yin pa de ni 'bad pa med pa zhes bya'o/_/phyis
[\[142b.6\]]yongs su goms par gyur pa na rang gi ngang gis 'jug pa'i phyir ni rang gi ngang gis 'jug pa zhes bya ste/_bstan bcos rnam par rig pa tsam du grub pa las btang snyoms kyi mtshan nyid bstan pa'i skabs nas ji skad du mnyam pa nyid dang /_rnal du 'dug pa dang /_lhun gyis grub pa ni dang po dang
[\[142b.7\]]bar ma dang tha ma gsum gyi bye brag gi rnam pa'i mtshan nyid do zhes bstan pa lta bu ste/_'di yang de bzhin no/_/chos gsum po 'di dag gi bdag nyid ji lta bu zhe na/_smras pa/_zhi gnas ni ting nge 'dzin gyi bdag nyid do/_/rab tu 'dzin pa ni lhag mthong gi bdag nyid do/_/btang snyoms ni
[\[143a\]]
[\[143a.1\]]sngon gyi brgyud pa dag las bshad pa rnam pa gnyis yod de/_kha cig na re zhi gnas dang lhag mthong gcig tu bsdus pa'i bdag nyid do zhes zer te bying ba dang rgod pa dang bral ba'i phyir ro/_/kha cig na re bcu gcig pa de dag las btang snyoms kyi [#]ngo bo nyid de/_de'i
[\[143a.2\]]phyir bstan bcos rnam par rig pa tsam du grub pa las/_btang snyoms ni brtson 'grus kyi dbang po gsum gyi sems mnyam pa nyid dang /_rnal du 'dug pa dang /_lhun gyis grub pa nyid du gnas pa'i bdag nyid de/_bying ba dang rgod pa'i gnyen por gyur pa rab tu zhi bar gnas pa'i las can no
[\[143a.3\]]zhes 'byung ste/_des na btang snyoms kyi bdag nyid yin par mngon no zhe'o/_/de ltar rnam pa gnyis su bshad pa yod kyang bshad pa ni phyi ma bzang ngo /_/'dir ni zhi gnas dang lhag mthong dang /_btang snyoms la yid la [#]byed pa zhes gsungs pa ni nye bar gyur pa'i rnam par bshad pa yin te/_dper
[\[143a.4\]]na dran pa nye bar gzhag pa bzhi la dran pa zhes gsungs kyang /_ngo bo nyid ni shes rab yin pa lta bu'o/_/lhag mthong rab tu 'dzin pa yin na/_ci'i phyir bstan bcos rnal 'byor spyod pa'i sa las/_rnam pa bzhi po 'di lta ste/_zhi gnas dang /_lhag mthong dang /_rab tu 'dzin pa dang /_
[\[143a.5\]]btang snyoms zhes rnam par phye ste bstan zhe na/_smras pa/_rab tu 'dzin pa gang yin pa de ni gdon mi za bar lhag mthong yin la/_lhag mthong gi sgo kha cig ni rab tu 'dzin pa ma yin pa yang yod de/_'di lta ste/_bying ba la sogs pa'i gnyen por ma gyur pa'i dus na'o/_/'di dag gi bye brag
[\[143a.6\]]gi mtshan nyid ni/_bstan bcos rnal 'byor spyod pa'i sa las zhi gnas dang /_lhag mthong dang /_rab tu 'dzin pa dang /_btang snyoms rnams re re la mtshan nyid rnam pa gsum la mtshan nyid rnam pa gsum yod par bstan pa 'di lta ste/_zhi gnas dang /_zhi gnas kyi mtshan ma dang /_zhi
[\[143a.7\]]gnas kyi dus zhes bya ba la sogs pa bstan pa lta bu'o/_/byang chub sems dpa' byams pas yang bcom ldan 'das la 'di skad ces gsol to/_bcom ldan 'das zhi gnas dang lhag mthong sgom pa'i byang chub sems dpa' rnams ni chos so so [#]yang dag par rig pa lags na/_ji ltar
[\[143b\]]
[\[143b.1\]]chos so so yang dag par rig pa lags/_ji ltar na [#]don so so yang dag par rig pa lags zhes bya ba 'di man chad ni bcu gnyis pa chos dang don so so yang dag par rig pa rab tu dbye ba'i sgo zhes bya ba ston to/_/'di yang rnam pa gnyis su dbye ste/_chos dang don so so yang dag par rig pa bstan pa
[\[143b.2\]]dang /_byang chub sems dpa' byams pas yang zhes bya ba nas yid la bgyid pa gang gis mtshan ma gang ji ltar rnam par sel bar bgyi lags zhes bya ba man chad kyis mtshan ma rnams rab tu sel ba bstan pa'o/_/dang po yang rnam pa gnyis te/_yongs su shes par bya ba las brtsams nas/_chos
[\[143b.3\]]dang don so so yang dag par rig pa bstan pa dang /_byang chub sems dpa' byams pas yang bcom ldan 'das la 'di skad ces gsol to/_/bcom ldan 'das thos pa las byung ba'i shes rab kyis don so so yang dag par rig pa gang lags pa zhes bya ba man chad kyis yongs su shes par bya
[\[143b.4\]]ba las brtsams nas/_don so so yang dag par rig pa bstan te/_bstan bcos theg pa chen po bsdus pa'i 'grel pa slob dpon ngo bo nyid med kyis byas pa las/_theg pa chen po'i chos dang don ni thos pa la sogs pa'i shes rab rnam pa gsum gyis dmigs par bya ba yin no zhes bshad do/_/
[\[143b.5\]]bshad pa'i rnam grangs gzhan du na/_dang po ni chos so so yang dag par rig pa dang /_don so so yang dag par rig pa rnam par bshad pa'o/_/gnyis pa ni byang chub sems dpa' byams pas yang bcom ldan 'das la 'di skad ces gsol to zhes bya ba nas shes pa ni gang lags/_mthong ba ni gang
[\[143b.6\]]lags zhes bya ba man chad kyis shes rab [#]dang mthong ba'i bye brag bstan pa'o/_/de ltar rnam pa gnyis su bshad pa yod kyang /_'dir ni re zhig bshad pa snga ma dang sbyar nas bstan par bya'o/_/dang po chos dang don yang dag par rig pa bstan pa de yang rnam pa gnyis su dbye ste/_zhu ba gsol pa
[\[143b.7\]]dang lan du gsungs pa'o/_/'di ni dang po zhu ba gsol ba'o/_/mdo'i tshig 'di yang rnam pa gnyis te/_zhu ba gsol ba'i gnas gsung rab bstan pa dang /_ji ltar na zhes bya ba man chad kyis zhu ba nyid kyi tshig yang dag par bstan pa'o/_/bcom ldan 'das kyis byang chub sems dpa'
[\[144a\]]
[\[144a.1\]]byams pa la bka' stsal pa/_rigs kyi bu byang chub sems dpa' de dag gi mtshan nyid rnam pa lngas chos so so yang dag par rig par 'gyur te zhes bya ba la sogs pas ni gnyis pa de bzhin gshegs pas yang dag par lan du gsungs pa ston to/_/'di yang rnam pa gnyis
[\[144a.2\]]te/_chos so so yang dag par rig pa rnam par bshad pa dang /_don so so yang dag par rig pa rnam par bshad pa'o/_/chos so so yang dag par rig [#]pa la yang rnam [#]pa bzhir dbye ste/_grangs smos nas mdor bstan pa dang /_grangs bzhin du ming bkod pa dang /_go rims bzhin du rnam par phye ste
[\[144a.3\]]bstan pa dang /_rnam par [#]bshad nas spyi'i mjug bsdu ba ste/_'di ni dang po'o/_/ming shes pa dang /_tshig shes pa dang /_yi ge shes pa dang /_so so ba shes pa dang /_'dres pa shes pas so zhes bya ba ni gnyis pa grangs bzhin du ming bkod pa'o/_/rnam pa lnga las snga ma gsum ni bstan
[\[144a.4\]]pa'i ngo bo nyid yang dag par rig pa yin te/_mdo'i tshig 'di dang sbyar na/_de bzhin gshegs pa'i bstan pa ni ming dang /_tshig dang yi ge'i ngo bo nyid yin par mngon no/_/phyi ma gnyis ni 'dres pa dang /_ma 'dres pa'i don shes pa yin no/_/'dres pa dang /_ma 'dres pa'i don shes pa de la yang
[\[144a.5\]]dag par bshad pa rnam pa lnga yod de/_kha cig na re ming shes pa'i phyir ni so so ba shes pa zhes bya'o/_/ma 'dres pa'i tshig 'di shes pa gang yin pa de ni 'dres pa shes pa zhes bya'o zhe'o/_/kha cig na re ming la ming mang po yod pas so so ma 'dres par shes pa gang yin pa de ni ma 'dres pa'i shes
[\[144a.6\]]pa zhes bya'o/_/so so ba dang 'dres pa gnyi ga gcig tu 'dres par shes pa gang yin pa de ni 'dres par shes pa zhes bya ste/_tshig gi tshogs dang yi ge'i tshogs kyi 'dres pa dang /_ma 'dres pa yang de bzhin no zhe'o/_/kha cig na re ming dang /_tshig dang yi ge'i tshogs dang /_so so ma 'dres par
[\[144a.7\]]shes pa gang yin pa de ni so so ba shes pa zhes bya'o/_/ming dang tshig dang /_yi ge gcig tu 'dres par shes pa gang yin pa de ni 'dres pa [#]shes pa zhes bya'o zhe'o/_/kha cig na re mdo sde la sogs pa mang po so so ma 'dres par shes pa gang yin pa de ni so so ba shes pa zhes bya'o/_/gcig tu
[\[144b\]]
[\[144b.1\]]'dres par shes pa gang yin pa de ni 'dres pa shes pa zhes bya'o zhes zer te/_rgya cher snga ma bzhin du rig par bya'o/_/kha cig na re 'dres pa dang so so ba zhes bya ba ni 'di lta ste/_'dres pa dang ma 'dres pa la dmigs pa'i sems shes pa gang yin pa de ni 'dres pa dang /_so so ba shes pa zhes bya ba'i
[\[144b.2\]]ming la sogs pa shes pa ni ma yin no zhe'o/_/gal te sems shes pa la bya na/_ji ltar chos so so yang dag par rig pa zhes bya bar 'gyur zhe na/_smras pa/_bstan bcos rnam par bshad pa las ji skad du 'chad pa po dang /_gang gi ched du bshad par bya ba de yang yi ge shes pa zhes bya'o zhes bshad
[\[144b.3\]]pa lta bu ste/_de'i phyir so so yang dag par rig pa la dmigs pa'i sems la yang chos so so yang dag par rig pa zhes bya'o/_/ming gang zhe na zhes bya ba la sogs pas ni gsum pa go rims bzhin du rnam par phye ste bshad pa bstan to/_/'di yang rnam pa lngar dbye ste/_re re la zhu ba gsol
[\[144b.4\]]pa dang /_lan du gsungs pa yod par sbyar te 'di ming ni zhus pa nyid do/_/'di lta ste/_kun nas nyon mongs pa dang /_rnam par byang ba'i chos thams cad la yang rang gi ngo bo nyid rnam par bzhag nas/_'du shes kyi brdar btags pa [#]gang yin pa'o zhes bya ba ni gnyis pa yang dag par bshad
[\[144b.5\]]pa'o/_/'di ltar chos thams cad ni kun nas nyon mongs pa dang /_rnam par byang ba las gud na med pas kun nas nyon mongs pa dang /_rnam par byang ba'i chos rnams kyi rang gi ngo bo nyid rjod [#]par byed pa 'du shes kyi brdar btags [#]pa gang yin pa de ni ming zhes bya ste/_de ni don du na 'di skad du
[\[144b.6\]]chos thams cad ni don rnam pa gnyis dang [#]ldan pas/_dang po ni rang gi ngo bo nyid de/_lha dang mi dang /_mig dang /_rna ba zhes bya ba la sogs pa rang gi ngo bo nyid rjod pa lta bu ste/_de'i ming zhes bya'o/_/ming de yang 'du shes las byung ba'i phyir 'du shes zhes gsungs so/_/yang dag pa'i don
[\[144b.7\]]du na/_chos rnams ni tha snyad dang bral ba yin yang btags pa tsam du brjod [#]pa yin pa'i phyir brdar btags pa zhes bya'o/_/tshig gang zhe na zhes bya ba la sogs pas ni gnyis pa tshig rnam par bshad pa ston to/_/'di yang zhu ba gsol ba dang lan du gsungs pa ste/_'di ni zhu ba gsol ba'o/_/'di lta
[\[145a\]]
[\[145a.1\]]ste/_ming de dag nyid kyi tshogs pa la [#]kun nas nyon mongs pa dang /_rnam par byang ba'i don rjes su tha snyad gdags pa'i gnas dang /_'dzin par byed pa rnam par gzhag pa gang yin pa'o zhes bya ba ni gnyis pa yang dag par lan du gsungs pa ste/_'di ltar ming de dag nyid kyi
[\[145a.2\]]tshogs pa las [#]logs shig tu btags pa'i chos kun nas nyon mongs pa dang /_rnam par byang ba'i bye brag gi don rjod par byed pa ste/_tshig gi chos 'dis brjod par bya ba'i gnas byed pa'i phyir gnas zhes bya'o/_/brjod par bya ba sdud [#]cing mi stor ba nyid du byed pa'i phyir 'dzin par byed pa zhes
[\[145a.3\]]bya'o/_/yang na gnas zhes bya ba ni 'di lta ste/_tshig don la brten nas de rab tu ston pa'i phyir gnas zhes bya'o/_/yi ge gang zhe na zhes bya ba la sogs pas ni gsum pa yi ge'i rnam par bshad pa [#]ston to/_/'di yang zhu ba gsol ba dang lan du gsungs pa ste/_'di ni zhu ba gsol pa'o/_/
[\[145a.4\]]'di lta ste/_de gnyi ga'i gnas kyi yig 'bru gang yin pa'o zhes bya ba ni gnyis pa yang dag par lan du gsungs pa ste/_'di ltar yi ge de rjod par byed mi nus kyang de dag gi gnas byed do[#]/_gal te yi ge dang bral na gnyi ga mngon par mi 'grub pa'i phyir ro/_/rnam pa gsum po de dag la bye brag
[\[145a.5\]]yod pa yang /_rgya gar skad du nA ma zhes bsgyur na ming zhes zer bar rjes su phyogs pa'i don yin te/_brjod par bya ba'i rjes su 'gro ba'i phyir ro/_/ming de yang bstan bcos rnams las so so nas bshad pa mi mthun pas/_bstan bcos bye brag tu bshad pa chen po las ni don rnam pa gsum gyi phyir te[#]/_
[\[145a.6\]]'di lta ste/_rjes su 'brang ba dang /_'bod pa dang /_'byor pa'o zhes bshad de/_de'i phyir bstan bcos de nyid las ci'i phyir ming zhes bya zhe na/_smras pa/_ming zhes bya ba ni rjes su 'brang ba zhes kyang bya'o/_/'bod pa zhes kyang bya'o/_/'byor pa zhes kyang bya'o/_/de la rjes su 'brang ba ni ji ltar
[\[145a.7\]]byas pa bzhin du 'gro zhing mthun par gyur pa'o/_/'bod pa ni don de rnam par bzhag nas ji ltar 'dod pa bzhin du lan 'debs pa'o/_/'byor pa ni tshig le'ur byas pa dang /_rnam par bshad pa byas pa'i rjes su don 'byor par 'gyur ba'o zhes bshad de[#]/_/bstan bcos phung po lnga pa'i rab tu byed pa
[\[145b\]]
[\[145b.1\]]las ni 'du byed rnams kyi ngo bo nyid kyi tshig bla dgas so zhes 'byung ste/_chos mngon pa sna tshogs kun las btus pa las kyang de skad du ston to/_/chos mngon pa sna tshogs kun las btus pa las/_ngo bo nyid kyi tshig bla dgas zhes bya ba ni 'di lta ste/_lha dang mi dang /_mig dang /_rna ba zhes bya ba
[\[145b.2\]]la sogs par brjod pa'i dngos po gang yin pa'o zhes bshad de/_bstan bcos rnam par bshad pa las kyang phal cher 'di dang mthun par bshad pa la [#]bstan bcos rnal 'byor spyod pa'i sa las kyang /_ming zhes bya ba'i don gang zhe na sna tshogs su thun mong du legs par shes par byed pa'i phyir ming
[\[145b.3\]]zhes bya'o/_/yang dag gis ming du 'bod pa'i phyir yang ming zhes bya'o zhes 'byung ste/_bstan bcos rnam par bshad pa las kyang 'di dang mthun par bshad do/_/rgya gar skad du pa da zhes bsgyur na rjes la bya ste dper na glang po che'i rjes mthong ba las glang po che yin par shes pa ltar/_de bzhin du
[\[145b.4\]]tshig bzhi yod pa las tshigs su bcad par 'gyur bar bstan pa'o/_/don gyi rjes su bsgyur na ni tshig ces bya'o/_/tshig ces bya ba ni rnam par bshad pa yang bstan bcos rnams las mi mthun pas/_bstan bcos bye brag tu bshad pa chen po las ni/_don yongs su rdzogs par ston pas na
[\[145b.5\]]tshig ces bya'o zhes bshad do/_/bstan bcos phung po lnga po'i rab tu byed pa las ni tshig gi tshogs gang zhe na 'di lta ste/_chos rnams kyi khyad par gyi tshig bla dgas kyi ngo bo nyid do zhes 'byung ste/_bstan bcos chos mngon pa sna tshogs kun las btus pa las kyang de skad du bstan to/_/chos
[\[145b.6\]]mngon pa sna tshogs kun las btus pa [#]las/_khyad par gyi tshig bla dgas zhes bya ba [#]ni 'di lta ste/_'du byed rnams mi rtag go zhes bya ba dang sems can thams cad mthar 'chi bar 'gyur ro zhes bya ba la sogs par bstan pa'i don gang yin pa'o zhes 'byung ste/_bstan bcos rnam par bshad
[\[145b.7\]]pa dang /_rnal 'byor spyod pa'i sa las kyang phal cher 'di dang mthun par bshad do/_/gzhan yang rnal 'byor spyod pa'i sa las ming rnams kyi mtha' blangs nas mngon du mi gsal ba'i don gsal bar ston pa'i phyir ming zhes bya'o zhes 'byung ste/_bstan bcos rnam par bshad pa las
[\[146a\]]
[\[146a.1\]]kyang de skad du bstan to/_/rgya gar skad du byany+dza na zhes bya ba bsgyur na yig 'bru zhes zer te/_'di ni gtsug lag gi tshig go/_/rgya gar skad du ak+Sha ra zhes bya ba bsgyur na yi ge zhes zer te/_'di ni phal che ba'i tshig go/_/yig 'bru dang yi ge zhes bya ba [#]gcig pa nyid
[\[146a.2\]]du mi shes su dogs pa'i phyir/_kha cig las yig 'bru ni yi ge nyid yin no zhes bshad pa yin [#]no/_/bstan bcos chos [#]mngon pa sna tshogs kun las btus pa las yi ge'i tshogs ni 'di lta ste/_de gnyi ga'i gnas yi ge rnams la yi ge'i tshogs zhes gdags te zhes 'byung ste/_'di
[\[146a.3\]]nyid kyi bshad pa las de gnyi ga'i gnas yi ge rnams zhes bya ba ni 'di lta ste/_ngo bo nyid kyi khyad par tshig bla dgas kyi gnas su gyur pa'i yi ge rnams te/_dper na a i u zhes bya ba la sogs pa lta bu'o/_/yig 'bru ni sgrib par byed pa'i don te/_de gnyi ga'i sgrib pa'i phyir ro/_/yig
[\[146a.4\]]'bru ni gsal bar byed pa zhes kyang bya ste/_don gsal bar byed pa'i phyir ro/_/'di ni yi ge zhes kyang bya ste tha dad par 'jug pa med pa'i phyir ro/_/de ci'i phyir zhe na/_dper na mig la mig ces bya ba ni ming de las gud na gzhan gsal bar byed pa dang /_khrid byed ces bya ba la sogs
[\[146a.5\]]pa'i ming gi rnam grangs su 'gyur zhing 'jug pa yod pas [#]de dag gi dbang gis mtshungs par de'i mtshan nyid rab tu ston pa'i phyir/_a i la sogs pa'i yi ge ni de lta ma yin te/_a i la sogs pa'i khyad par las logs shig na khyad par gzhan gyis yi ge 'di dag rab tu ston par byed [#]pa'i
[\[146a.6\]]phyir/_tha dad pa [#]med par 'jug pa la yi ge zhes bshad do/_/de la tha dad pa med par 'jug pa ni 'di lta ste/_gzhan du [#]mi 'gyur ba'o zhes 'byung ste/_bstan bcos phung po lnga'i rab tu byed pa dang /_rnam par bshad pa dang /_rnal 'byor spyod pa'i sa las kyang de skad du bshad do/_/gzhan yang bstan
[\[146a.7\]]bcos rnal 'byor spyod pa'i sa las/_ming dang tshig gi rjes su gsal bar byed pa'i phyir yi ge zhes bya'o zhes 'byung ste/_bstan bcos rnam par bshad pa las kyang 'di dang mthun par bshad do/_/de'i ngo bo nyid bstan pa yang /_thams cad yod par smra ba'i gzhung gis sgra las logs shig na
[\[146b\]]
[\[146b.1\]]ngo bo nyid du gyur pa yod do/_/de yang mtshungs par ldan pa ma yin pa'i 'du byed kyi phung pos bsdus pa yin no zhes bshad de/_rgya cher rnam par 'byed pa ni bstan bcos yang dag pa'i rigs [#]pa dang rjes su mthun pa las bstan pa bzhin du rig par bya'o/_/mdo sde pa dag ni sgra la brten nas
[\[146b.2\]]btags pa tsam du ming la sogs pa zhes zer bas de la yang bshad pa rnam pa gsum yod de/_kha cig na re sgra'i skye mched kyis bsdus pa yin te/_sgra las logs shig na ming dang tshig la sogs pa med pa'i phyir ro zhe'o/_/kha cig na re chos kyi skye mched kyis bsdus pa yin te yid kyi rnam
[\[146b.3\]]par shes pa tsam kho na yin pa'i phyir ro zhe'o/_/kha cig na re sgra'i skye mched dang chos kyi skye mched gnyis kyis bsdus pa'i phyir ro zhe'o/_/'dir theg pa chen po'i bstan pa dang sbyar na/_mtshungs par ldan pa ma yin pa'i 'du byed kyi phung pos bsdus pas btags pa yin gyi/_rdzas su
[\[146b.4\]]yod pa ma yin no zhes bshad de/_zhib tu ni bstan bcos rnal 'byor spyod pa'i sa las bstan pa bzhin no/_rgya cher rnam par 'byed pa ni mtshan nyid bstan pa dag las 'byung ba bzhin du rig par bya'o/_/de dag so so las yang dag par rig pa gang zhe na zhes bya ba la sogs pas ni bzhi pa ma
[\[146b.5\]]'dres par rnam par bshad pa [(]bston [,]bstan [)]to/_/'di yang zhu ba gsol ba dang lan du gsungs pas bstan te 'di ni [#]zhu ba gsol pa'o/_/ma 'dres pa la dmigs pa'i yid la byed pa gang yin pa'o zhes bya ba gnyis pa yang dag par lan du gsungs pa ste/_'di ltar ming la sogs pa ma 'dres pa'i
[\[146b.6\]]mtshan nyid kyi brjod pa dang /_nus pa so so tha dad par shes pa gang yin pa de ni so so ba las so so yang dag par rig pa zhes bya bas so/_/de dag bsdus pa las so so yang dag par rig pa gang zhe na zhes bya ba la sogs pas ni lnga pa 'dres pa rnam par bshad pa bstan to/_/'di yang zhu ba
[\[146b.7\]]gsol ba dang lan du gsungs pas bstan te/_'di ni zhu ba gsol pa'o/_/'di lta ste/_'dres pa la dmigs pa'i yid la byed pa gang yin pa'o zhes bya ba ni/_gnyis pa yang dag par lan du gsungs pa ste/_'di ltar ming la sogs pa rnam pa gsum 'dres pa gcig tu bsdus nas brjod
[\[147a\]]
[\[147a.1\]]par bya ba'i don khong du chud par bya ba'i phyir 'dres pa yang dag par rig pa zhes bya'o/_/'dres pa dang ma 'dres pa de dag rnam par bshad pa la yang rnam pa lnga yod pa ni gong du bstan pa bzhin du rig par bya'o/_/de dag thams cad gcig tu bsdus nas chos so so yang dag
[\[147a.2\]]par rig pa zhes bya'o zhes bya ba ni bzhi pa mjug bsdu ba yin pa [#]rig par [#]bya'o/_/rigs kyi bu byang chub sems dpa' de dag ni mtshan nyid rnam pa bcus don so so yang dag par rig par 'gyur te zhes bya ba 'di man chad ni gnyis pa don so so yang dag par rig pa rnam par bshad pa ston to/_/'di yang rnam
[\[147a.3\]]pa gnyis su dbye ste/_zhi gnas dang lhag mthong gi don rig par 'gyur bar bstan pa dang /_shes rab rnam pa gsum gyi don rig par 'gyur bar bstan pa'o/_/bshad pa'i rnam grangs gzhan du na shes rab rnam pa gsum ni don so so yang dag par rig pa'i nang du ma gtogs pas/_don so so yang dag par
[\[147a.4\]]rig pa de nyid kyang rnam pa bzhir dbye ste/_don rnam pa bcu las brtsams nas/_don so so yang dag par rig pa rnam par bshad pa dang don rnam pa lnga las brtsams nas don so so yang dag par rig pa rnam par bshad pa dang don rnam pa bzhi las brtsams nas/_don so so yang dag par rig pa rnam
[\[147a.5\]]par bshad pa dang don rnam pa gsum pa las brtsams nas don so so yang dag par rig pa rnam par bshad pa'o/_/don rnam pa bcu las brtsams pa de yang rnam pa bzhir dbye ste/_sgo bstan nas grangs smos pa dang /_grangs smos pa bzhin du ming bkod pa dang /_go rims bzhin du
[\[147a.6\]]rnam par phye ste bshad pa dang spyi'i mjug bsdu ba ste/_'di ni dang po sgo bstan nas grangs smos pa'o/_/ji snyed yod pa nyid shes pa dang /_ji lta ba bzhin du yod pa nyid shes pa dang /_'dzin pa'i don shes pa dang /_gzung [#]ba'i don shes pa dang /_rnam par gzhag pa'i don shes pa dang /_
[\[147a.7\]]longs spyod kyi don shes pa dang /_phyin ci log gi don shes pa dang /_phyin ci ma log pa'i don shes pa dang /_kun nas nyon mongs pa'i don shes pa dang /_rnam par byang ba'i don shes pas so zhes bya ba ni gnyis pa grangs smos pa bzhin du ming bkod pa'o/_/rigs kyi bu ji
[\[147b\]]
[\[147b.1\]]snyed yod pa nyid ni 'di lta ste/_kun nas nyon mongs pa dang /_rnam par byang ba'i chos rnams la rnam pa rab tu dbye ba thams cad kyi mthar thug pa gang yin pa de ni 'dir ji snyed yod pa nyid ces bya ste zhes bya ba 'di man chad ni gsum pa go rims bzhin du rnam par phye nas bshad pa ste/_don rnam pa bcu
[\[147b.2\]]rnam par phye ste[#]/_bshad pa nyid las rnam pa [#]bcur dbye'o/_/dang po yang rnam pa gnyis su dbye ste/_yang dag par rnam par bshad pa dang /_dngos po bstan nas zlas rnam par bshad pa'o/_/'di ni dang po ste/_mdo'i tshig 'di yang rnam pa gsum gyis bstan te/_mdor bstan pa dang /_rnam
[\[147b.3\]]par bshad pa dang /_mjug bsdu ba'o/_/'di ltar yongs su shes par bya ba'i chos ni kun nas nyon mongs pa dang /_rnam par byang ba'i chos las gud na med pas kun nas nyon mongs pa dang /_rnam par byang ba'i chos la rnam par [#]rab tu dbye ba ji snyed yod pa de dag thams cad kyis chos rnams ma lus par bsdus
[\[147b.4\]]pa gang yin pa de ni ji snyed [#]yod pa nyid ces bya'o zhes bya ba'i tha tshig go/_/ji ltar phung po rnams kyi grangs lngas so/_/nang gi skye mched rnams kyi ni grangs drug gis so/_/phyi rol gyi skye mched rnams kyi yang grangs drug go zhes bya ba la sogs pa thams cad do zhes bya ba ni gnyis pa dngos po bstan
[\[147b.5\]]nas/_zlas rnam par bshad pa'o/_/ji ltar phung po rnams kyi ni grangs lngas so zhes bya ba la sogs pa'i tshig nyid ni dngos po bstan pa yin te/_'di ltar chos thams cad ces bya ba ni rnam pa gnyis yod pas/_dang po ni 'dus byas thams cad de/_dper na phung po'i grangs ni lnga'o zhes bya
[\[147b.6\]]bas 'dus byas mtha' dag bsdus pa'i phyir ji snyed yod pa nyid ces gsungs so/_/gnyis pa ni 'dus byas dang 'dus ma byas thams cad ni nang gi skye mched drug dang /_phyi rol gyi skye mched drug ste/_bcu gnyis po de dag gis [#]'dus byas dang 'dus ma byas thams cad bsdus pa'i phyir yang
[\[147b.7\]]ji snyed yod pa nyid ces gsungs so zhes bya ba la sogs pa thams cad do zhes bya bas ni [#]zlas rnam par bshad pa nyid bstan te/_phung po dang skye mched la ji lta ba de bzhin du khams bco brgyad la sogs pa yang de bzhin no zhes bya ba'i tha tshig go/_/ji lta ba bzhin du yod pa ni 'di lta ste/_kun nas
[\[148a\]]
[\[148a.1\]]nyon mongs pa dang rnam par byang ba'i chos thams cad kyi de bzhin nyid gang yin pa de ni 'dir ji lta ba bzhin du yod pa nyid ces bya'o zhes bya ba la sogs pa ni gnyis pa ji lta ba bzhin du yod pa nyid rnam par bshad pa'o/_/'di yang rnam pa gnyis te/_mdor bsdus nas bstan
[\[148a.2\]]pa dang /_rgya cher bshad pa'o/_/dang po mdor bsdus nas bstan pa 'di yang rnam pa gsum du phye nas bstan te/_mdor bstan pa dang /_rnam [#]par bshad pa dang /_mjug bsdu ba'o/_/'di lta ste/_kun nas nyon mongs pa dang /_rnam par byang ba'i chos rnams la ro gcig pa'i de bzhin nyid dang /_
[\[148a.3\]]mnyam pa'i chos nyid yod pa gang yin pa de ni ji lta ba bzhin du yod pa nyid ces bya'o/_/ngo bo nyid 'di gnyis kyang dang po mdo 'di nyid las gsungs pa yin pas/_bstan bcos mdzad pa'i slob dpon rnams kyis [#]'di ltar so so nas don gyis mdo'i tshig bzung nas mi mthun pa rnam pa sna tshogs su bshad de/_
[\[148a.4\]]bstan bcos rnam par bshad pa dang /_dgongs pa zab mo rnam par dgrol [#]ba'i mdo las ni/_mdo 'di nyid dang mthun par bshad do/_/bstan bcos chos mngon pa kun las btus pa dang /_chos mngon pa sna tshogs kun las btus pa las ni phung po [#]dang khams dang skye mched gsum po
[\[148a.5\]]dag ni ji snyed yod pa nyid ces bya'o/_/bden pa bzhi dang /_rnam pa bcu drug dang /_de bzhin nyid dang /_chos kyi phyag rgya bzhi dang /_rnam par thar pa gsum [#]la sogs pa ni ji lta ba bzhin du yod pa nyid ces bya'o zhes bshad de/_de'i phyir bstan bcos chos mngon pa kun las btus pa las/_
[\[148a.6\]]ji snyed yod pa nyid ni 'di lta ste/_phung po dang khams dang skye mched rnams so/_/ji lta ba bzhin du yod pa ni 'di lta ste/_'phags pa'i bden pa bzhi dang /_rnam pa bcu drug dang /_de bzhin nyid dang /_'du byed thams cad mi rtag pa dang /_'du byed thams cad sdug bsngal ba dang /_chos
[\[148a.7\]]thams cad bdag med pa dang /_mya ngan las 'das pa ni zhi ba dang /_stong pa dang smon pa med pa dang mtshan ma med pa'o zhes 'byung ste/_bstan bcos chos mngon pa sna tshogs kun las btus pa'i nang nas 'di nyid kyi bshad pa las ni/_phyogs kyi tshad dang mtha' ni 'di dag tu zad do zhes de'i phung po
[\[148b\]]
[\[148b.1\]]dang khams dang skye mched gsum po dag rnam par gzhag pa gang yin pa de ni ji snyed yod pa nyid ces bya'o/_/don de lta bu la sogs pa'i khyad par gyi sgo nas yongs su shes par bya ba'i yul khong du chud par 'gyur ba'i phyir ji lta ba bzhin du yod pa nyid ces bya'o zhes bshad de/_zhib tu de nyid las bstan pa
[\[148b.2\]]bzhin no/_/gong du bstan pa'i bstan bcos rnam pa gnyis las [#]mdo'i dgongs pa bshad pa dang sbyar na chos kyi rnam grangs gsum gyis chos rnams ma lus par bsdus pas na/_ji snyed yod pa nyid ces bya'o/_/'di ltar 'phags pa'i bden pa bzhi'i rigs pa bstan pa nas smon pa med pa la sogs
[\[148b.3\]]pa'i bar du bstan pa gang yin pa de dag gis yongs su shes par bya ba'i yul khong du chud par 'gyur bas/_ji lta ba bzhin du yod pa nyid ces bya'o/_/de bzhin nyid la ji lta ba bzhin du yod pa nyid ces bya ba ni ma yin zhes bstan to/_/bstan bcos rnam par bshad pa las ni ming bkod par zad kyi/_rnam
[\[148b.4\]]par bshad pa ni med do/_/bstan bcos rnal 'byor spyod pa'i sa las bstan pa dang sbyar na [#]ni sngar bshad pa dag dang mi mthun te/_de'i phyir bstan bcos de nyid las/_de la ji snyed yod pa nyid gang yin zhe na/_'di lta ste/_phan chad gzugs kyi phung po dang /_tshor ba'i phung po dang /_'du shes kyi phung po
[\[148b.5\]]dang /_'du byed kyi phung po dang /_rnam par shes pa'i phung po med do zhes chos lngas 'dus byas kyis [#]dngos po thams cad bsdus pa dang /_khams dang skye mched rnams kyis chos thams cad bsdus pa dang /_'phags pa'i bden pa bzhi po dag gis shes bya'i dngos po thams cad bsdus pa gang yin pa de ni
[\[148b.6\]]ji snyed yod pa nyid ces bya'o/_/de la ji lta ba bzhin du yod pa nyid gang zhe na/_'di lta ste/_dmigs pa'i yang dag pa nyid gang yin pa dang /_de bzhin nyid gang yin pa de ni dmigs [#]pa rnam pa bzhi po 'di lta ste/_ltos pa'i rigs pa dang /_bya ba byed pa'i rigs pa dang /_'thad pa sgrub pa'i rigs pa dang /_
[\[148b.7\]]chos nyid kyi rigs [#]pa dang ldan pa ste zhes 'byung ba yin te/_de la mi mthun pa zhes bya ba yang bstan bcos chos mngon pa dang /_chos mngon pa sna tshogs kun las btus pa las ni/_'phags pa'i bden pa bzhi la [#]ji lta ba bzhin du yod pa nyid ces bshad de gong du bstan pa bzhin no/_/bstan bcos
[\[149a\]]
[\[149a.1\]]rnal 'byor spyod pa'i sa las ni/_don gyis [#]'phags pa'i bden pa bzhi la ji snyed yod pa nyid ces bshad pas so/_/de ltar bshad pa yang 'phags pa'i bden pa bzhi po dag gis kun nas nyon mongs pa dang /_rnam par byang ba'i chos rnams bsdus pas don de las
[\[149a.2\]]brtsams pa'i phyir [#]ji snyed yod pa nyid ces bstan te/_so so nas don re re smos pa'i phyir phan tshun 'gal ba med do/_/gzhan yang bstan bcos chos mngon pa kun las btus pa [#]la sogs pa gcig las rigs pa rnam pa bzhi la ji lta ba bzhin du yod pa nyid ces ma bstan pa dang /_bstan
[\[149a.3\]]bcos rnal 'byor spyod pa'i sa las/_chos kyi phyag rgya rnam pa bzhi la sogs pa la ji lta ba bzhin du yod pa nyid ces ma bstan pa'i phan tshun gcig gis gcig rab tu bstan pas na 'gal ba med do/_/de bzhin nyid dang khams dang skye mched kyis ma bsdus sam zhe na/_ci'i phyir ji snyed yod pa nyid ces
[\[149a.4\]]ma bstan zhe [#]na/_smras pa/_yang dag pa'i don du na ngo bo nyid gnyis pa dag gi ngo bo nyid la yangs dog med kyang /_khams dang skye mched kyis [#]chos thams cad [#]bsdus pa'i phyir dang /_rags pa rnam pa bzhi po dag gis chos rnams ma lus par bsdus pa'i phyir/_phan tshun gcig gis gcig
[\[149a.5\]]bstan pa'i dbang du mdzad nas phung po la sogs pa'i chos gsum po dag la ni ji snyed yod pa zhes bstan la/_de bzhin nyid bdun la sogs pa la ji lta ba bzhin du yod pa zhes bstan to/_/yang na mtshan nyid kyi rjes su rnam par dbye na mu rnam pa bzhir 'gyur te/_ji snyed pa yin la ji lta ba bzhin ma yin
[\[149a.6\]]pa yang yod de/_phung po dang skye mched la sogs pa lta bu'o/_/ji lta ba bzhin yin la ji snyed pa [#]ma yin pa yang yod de/_de bzhin nyid bdun la sogs pa lta bu'o/_/ji snyed pa yang ma yin la [#]ji lta ba bzhin yod pa yang yod de/_'phags pa'i bden pa bzhi po lta bu'o/_/ji snyed pa yang ma yin
[\[149a.7\]]la ji lta ba bzhin ma yin pa yang yod de/_nam mkha'i me tog la sogs pa lta bu'o//_//bam po bzhi bcu gnyis pa/_de yang rnam pa bdun te zhes bya ba 'di man chad kyis gnyis pa de bzhin nyid rnam pa bdun rgya cher rnam par bshad pa'o/_/'di yang rnam pa gsum du dbye ste/_grangs mdor
[\[149b\]]
[\[149b.1\]]smos pa dang /_go rims bzhin du rnam par phye ste bshad pa dang /_mnyam pa nyid rnam pa bzhi las brtsams nas de bzhin nyid bdun bsdu ba ste/_'di ni dang po'o/_/'jug pa'i de bzhin nyid ni 'di lta ste/_'du byed thams cad kyi thog ma dang tha ma med pa gang yin pa'o zhes bya ba la sogs pas ni
[\[149b.2\]]gnyis pa go rims bzhin du rnam par phye ste bshad pa ston to/_/de bzhin nyid bdun po 'di nyid ni dang po'i mdo sde de nyid las gsungs pa yin pas/_bstan bcos mdzad pa'i slob dpon rnams kyis kyang mdo 'di [#]nyid kyi tshig 'di la brten nas/_so so nas mi mthun par bstan te/_'phags pa
[\[149b.3\]]sangs rgyas kyi sa'i 'grel pa dang /_bstan bcos ngo bo nyid med pa gsum bstan pa dang /_stong pa nyid bco brgyad bstan pa las ni de bzhin nyid kho na las brtsams nas rnam pa bdun du 'byed de/_bshad pa 'di dang sbyar na de kho na nyid kyi mtshan nyid kyi de bzhin nyid gcig pu [#]ni las yongs su 'dzin
[\[149b.4\]]pa kho na'i rnam par bshad pa yin te[#]/_de kho na nyid ni de bzhin nyid yin pa'i phyir ro/_/rnam par dag pa'i de bzhin nyid la ni don rnam pa gnyis yod de/_dang po ni btags [#]pa dang rdzas su yod pa so sor phye ste/_brjod na bdag po'i dbang du byas pa'i rnam par bshad pa kho na yin par 'gyur bas/_
[\[149b.5\]]'gog pa'i bden pa ni btags pa'i yod pa yin la/_de bzhin nyid ni rdzas su yod pa yin te/_'gog pa'i de bzhin nyid yin pa'i phyir ro/_/gnyis pa ni btags pa rdzas su yod pa'i rjes su bsdu na/_las yongs su 'dzin pa'i rnam par bshad pa yin te/_'gog pa nyid de bzhin nyid yin pa'i phyir/_gzhan
[\[149b.6\]]lnga po dag ni bdag po dbang du byas pa'i rnam par bshad pa kho na yin te/_'di lta ste/_'jug pa'i de bzhin nyid ces bya ba nas yang dag par sgrub pa'i de bzhin nyid ces bya ba'i bar gyi de bzhin nyid yin pa'i phyir ro/_/bstan bcos mdo sde'i rgyan dang /_dbus dang mtha' rnam par 'byed pa las ni mtshan
[\[149b.7\]]nyid kho na'i dbang du mdzad nas ston te/_'jug pa la sogs pa de dag so so nas rang gi bdag nyid ji lta ba bzhin du rang gi ngo bo nyid mi ston pas de bzhin nyid ces bya'i ro gcig pa'i de bzhin nyid la de bzhin nyid ces bya ba na [#]ma yin no/_/de la de kho na nyid kyi mtshan nyid gcig pu ni yang dag pa'i de kho na nyid kyi de bzhin
[\[150a\]]
[\[150a.1\]]nyid do/_/rnam par dag pa don gnyis dang ldan pa ni snga ma bzhin du rig par bya'o/_/gzhan lnga po dag ni yang dag pa'i de bzhin nyid ma yin no zhes bshad de bshad pa 'di dang sbyar na/_de bzhin nyid bdun char yang las yongs su 'dzin pa'i rnam par bshad pa yin no/_/bstan bcos
[\[150a.2\]]rnam par rig pa tsam du grub pa las ni don rnam pa gnyis kyis ston te/_dang po de bzhin nyid las brtsams pa ni sangs rgyas kyi sa'i 'grel pa las bstan pa dang mthun no/_/gnyis pa mtshan nyid kyi dbang du byas pa ni mdo sde'i rgyan la sogs pa las bstan pa dag dang mthun te/_de'i phyir bstan
[\[150a.3\]]bcos de nyid las/_de kho na nyid bdun po 'di dag ni yongs su grub pas bsdus te/_rtsa ba dang rjes las thob pa'i ye shes gnyis kyi yul yin pa'i phyir ro/_/mtshan nyid kyi rjes su bsdu na 'jug pa dang /_sdug bsngal dang /_kun 'byung gsum gyi ngo bo nyid snga ma gnyis kyis [#]bsdus te/_yang dag pa
[\[150a.4\]]ma yin pas kun nas nyon mongs par mngon par zhen pa'i phyir ro/_/gzhan bzhi po dag ni yongs su grub pas bsdus so zhes 'byung ba yin no/_/bstan bcos rnam par bshad pa las ni de bzhin nyid bdun po thams cad kyang dag pa'i de bzhin nyid yin no zhes bshad de/_de las de bzhin nyid bdun po dag la
[\[150a.5\]]kun du khyab pa zhes ston pa'i phyir ro/_/yang na mtshan nyid kyi rjes su rab tu dbye na snga ma gsum ni yang dag pa'i de bzhin nyid yin no/_/phyi ma bzhi ni bden pa bzhi yin no zhes bshad do/_/dgongs pa zab mo rnam par dgrol ba'i mdo las kyang phal cher mdo 'di las gsungs pa dang mthun par 'byung bas/_
[\[150a.6\]]de'i phyir logs shig tu rnam par phye ste ma bstan to/_/rgya cher rnam par dbye ba ni bstan bcos ngo bo nyid med pa gsum bstan pa dang stong pa nyid bco brgyad bstan pa la sogs pa las 'byung ba bzhin du rig par bya'o/_/'dir de bzhin nyid rnam pa bdun ston par mdzad pas de nyid las rnam pa bdun du dbye ste/_
[\[150a.7\]]'di ni dang po 'jug pa'i de bzhin nyid rnam par bshad pa'o/_/'di lta ste/_'du byed thams cad kyi thog ma dang tha ma med pa nyid ces bya ba gang yin pa zhes bya ba 'di la yang bshad pa rnam pa gsum yod de/_kha cig na re 'du byed thams cad kyi de bzhin nyid de kho na'i ngo bo nyid la thog ma dang tha ma'i mtha' med pa'i
[\[150b\]]
[\[150b.1\]]phyir thog ma dang tha ma med pa nyid ces bya'o zhe'o/_/kha cig na re 'jug pa nyid la de bzhin nyid ces bshad de/_'di ltar 'du byed thams cad ni skad cig re re la skye 'gag dang bcas pas sngon med pa las yod par gyur pa gang yin pa de ni skye ba zhes bya bas de'i phyir thog ma med pa nyid ces bya'o/_/
[\[150b.2\]]yod par gyur nas yang med par gyur pa [#]gang yin pa de ni 'gag pa zhes bya bas na tha ma med pa nyid ces bya'o zhe'o/_/kha cig na re 'du byed rnams 'jug pa la thog ma dang tha ma med pa'i phyir thog ma dang tha ma med pa nyid ces bya'o zhe'o/_/bstan bcos ngo bo nyid med pa gsum bstan pa dang stong pa
[\[150b.3\]]nyid bco brgyad bstan pa dang sbyar na/_re re la yang bshad pa rnam pa gsum gsum yod pa ni mangs kyis dogs nas 'dir ma brjod do/_/mtshan nyid kyi de bzhin nyid [#]ni 'di lta ste/_chos thams cad kyi gang zag bdag med pa dang chos bdag med pa nyid gang yin pa'o zhes bya ba ni gnyis pa
[\[150b.4\]]mtshan nyid kyi de bzhin nyid rnam par bshad pa ste/_chos thams cad la bdag med pa'i de bzhin nyid gang yin pa'o/_/bstan bcos rnam par rig pa tsam du grub pa las ni bdag med pa gnyis kyis yongs su bzung ba'i de kho na nyid gang yin pa'o zhes bshad do/_/ci'i phyir mdo sde dang /_bstan
[\[150b.5\]]bcos las de ltar tha dad par gyur zhe na/_yang dag pa'i don du na bdag med pa nyid ni chos med pa nyid kyis rab tu phye ba'i de kho na nyid de bzhin nyid kyi bdag nyid yin na/_mdo 'di las ni gang la mngon par zhen pa de las rab tu gsal bar byed pa'i ming bstan pa yin no/_/bstan bcos rnam par rig pa tsam du grub pa la sogs pa
[\[150b.6\]]las ni/_de kho na nyid kyi dbang du [#]mdzad nas bstan pa'i phyir/_rab tu gsal bar bya ba bstan pa yin te/_de'i phyir bstan bcos rnal 'byor spyod pa'i sa las/_'dus byas dang 'dus ma byas gang yin pa de ni yod pa zhes bya'o/_/bdag dang bdag gi med pa gang yin pa de ni med pa zhes bya'o zhes
[\[150b.7\]]bstan pa yin pa'o/_/rnam par rig pa'i de bzhin nyid ni 'di lta ste/_'du byed thams cad rnam par rig pa tsam nyid gang yin pa'o zhes bya ba ni gsum pa rnam par rig pa tsam gyi de bzhin nyid rnam par bshad pa'o/_/de bzhin nyid la yang bshad pa rnam pa gnyis yod de/_sangs rgyas kyi sa'i 'grel pa
[\[151a\]]
[\[151a.1\]]la sogs pa las bstan pa dang sbyar na rnam par rig pa tsam gyi ngo bo nyid gang yin pa de ni rnam par rig pa tsam nyid ces bya'o zhes bshad do/_/bstan bcos rnam par rig pa tsam du grub pa las bstan pa dang sbyar na ni don rnam pa gnyis yod de/_gcig ni sangs rgyas kyi
[\[151a.2\]]sa'i 'grel pa las bstan pa dang mthun no/_/yang bshad pa gcig yod pa las ni 'du byed thams cad [#]rnam par rig pa tsam du bsgom pa'i shes pa'o zhes bshad de/_de'i phyir bstan bcos rnam par rig pa tsam du grub pa las/_mtshan nyid kyi rjes su byas te brjod na yongs su grub pas [#]gsungs
[\[151a.3\]]so zhes bshad de/_de ltar mtshan nyid kyi rjes su bya [#]na yongs su grub pa yin par bshad pa dang sbyar na zag pa med pa rnam par rig pa tsam du sgom pa'i shes pa yin par rig par bya ste/_de'i phyir bstan bcos mdo sde'i rgyan las rnam par rig pa tsam gyi de bzhin nyid ni 'di lta ste/_rnam par
[\[151a.4\]]mi rtog pa'i ye shes gang yin pa'o zhes bshad do/_/dgongs pa zab mo rnam par dgrol ba'i mdo las rnam par rig pa tsam gyi de bzhin nyid ni 'dus byas dang 'du byed rnams sems tsam du [#]shes pa gang yin pa'o zhes 'byung ste/_bstan bcos rnam par bshad pa las kyang de skad du bstan to/_/gnas
[\[151a.5\]]pa'i de bzhin nyid ni 'di lta ste/_ngas sdug bsngal 'phags pa'i bden pa rnams bstan pa gang yin pa'o zhes bya ba ni bzhi pa [#]sdug bsngal gyi bden pa'i de bzhin nyid rnam par bshad pa'o/_/de bzhin nyid 'di yang don rnam pa gnyis dang ldan te/_'di ltar sdug bsngal gyi bden pa'i de kho na nyid dam/_yang na
[\[151a.6\]]sdug bsngal gyi bden pa ni kun 'byung ba'i bden pa'i rgyu las mngon par grub pa'i phyir gnas pa zhes bya'o/_/yang na bden pa bzhi po kun kyang rnam par gzhag pa zhes bya ste/_sdug bsngal gyi bden pa dang por smos pas gnas pa'i ming thob pa yin no/_/bstan bcos rnam par bshad pa dang /_rnal 'byor
[\[151a.7\]]spyod pa'i sa las ni don gyis [#]gnas pa ston to/_/dgongs pa zab mo rnam par dgrol ba'i mdo las ni mngon par zhen pa zhes 'byung ste/_bdag dang bdag gir 'dzin pa'i gnas su gyur pa'i phyir ro/_/bstan bcos stong pa nyid bco brgyad bstan pa las ni gnas zhes 'byung ste/_sems can gyi rten
[\[151b\]]
[\[151b.1\]]gyi gnas su gyur pa'i phyir ro/_/log par sgrub pa'i de bzhin nyid ni 'di lta ste/_ngas kun 'byung ba 'phags pa'i bden pa rnams bstan pa gang yin pa'o zhes bya ba ni lnga pa kun 'byung ba'i bden pa'i de bzhin nyid rnam par bshad pa ste/_'di la yang bshad pa rnam pa gnyis yod pa ni gong du sdug
[\[151b.2\]]bsngal gyi bden pa'i de bzhin nyid [#]bstan pa las 'byung ba bzhin du rig par bya'o/_rnam par dag pa'i de bzhin nyid ni 'di lta ste/_ngas 'gog pa 'phags pa'i bden pa rnams bstan pa gang yin pa'o zhes bya ba ni drug pa 'gog pa 'phags pa'i bden pa'i de bzhin nyid rnam par bshad pa ste/_'di
[\[151b.3\]]la yang bshad pa rnam pa gnyis yod pa ni gong ma bzhin du [#]rig par bya'o/_/yang dag par sgrub [#]pa'i de bzhin nyid ni 'di lta ste/_ngas lam 'phags pa'i bden pa rnams bstan pa gang yin pa'o zhes bya ba ni bdun pa lam 'phags pa'i bden pa'i de bzhin nyid rnam par bshad pa ste/_'di la yang
[\[151b.4\]]bshad pa rnam pa gnyis yod pa ni brda phrad par zad do/_/de la 'jug pa'i de bzhin nyid dang gnas pa'i de bzhin nyid dang log par sgrub pa'i de bzhin nyid kyi phyir ni sems can thams cad mtshungs shing mnyam mo zhes bya ba 'di man chad ni gsum pa mnyam pa nyid rnam pa bzhi las brtsams nas/_
[\[151b.5\]]de bzhin nyid dang bdun bsdu ba ston to/_/'di yang rnam pa bzhir dbye ba las 'di ni dang po ste/_'di ltar de bzhin nyid rnam pa gsum gyi phyir/_sems can rnams mtshungs shing mnyam par gyur pa yin te/_de ci'i phyir zhe na/_de la 'jug pa ni rten cing 'brel par 'byung ba bcu gnyis po dag yin la/_
[\[151b.6\]]gnas pa dang log par sgrub pa ni sdug bsngal dang kun 'byung ba yin te/_'di dag gi dbang gis sems can rnams mngon par grub cing gnas pa'i phyir ro/_/mtshan nyid kyi de bzhin nyid dang rnam par rig pa'i de bzhin nyid kyi phyir ni chos thams cad mtshungs shing mnyam mo zhes bya ba ni gnyis pa
[\[151b.7\]]de bzhin nyid kyi rnam pa [#]gnyis kyi phyir chos thams cad mnyam par gyur pa nyid du bstan pa ste/_chos rnams thams cad ni de bzhin nyid rnam par rig [#]pa tsam gyi rigs pas rang gi ngo bo nyid byed pa'i phyir ro/_/rnam par dag pa'i de bzhin nyid kyi phyir ni nyan thos kyi byang chub gang yin pa dang /_rang
[\[152a\]]
[\[152a.1\]]sangs rgyas kyi byang chub gang yin pa dang bla na med pa yang dag par rdzogs pa'i byang chub gang yin pa'i byang chub thams cad mtshungs shing mnyam mo zhes bya ba ni gsum pa rnam par dag pa'i de bzhin nyid kyi phyir/_theg pa gsum gyi byang chub mtshungs shing mnyam pa
[\[152a.2\]]nyid du bstan pa ste/_thams cad nyon mongs pa'i sgrib pa spangs pa dang /_so sor brtags pa'i 'gog pa'i mya ngan las 'das pa brnyes par bye brag med pa'i phyir ro/_/mdo sde rnams las theg pa gsum gyi 'phags pa rnams ni rnam par grol ba'i gdan la bzhugs par mtshungs so zhes
[\[152a.3\]]gsungs pa'i dgongs pa yang thob par bya ba'i 'gog pa dang /_thob par byed pa'i shes pa la mnyam pa'i don yod pa nyid smos pa yin no/_/yang dag par sgrub pa'i de bzhin nyid kyi phyir ni yang dag pa'i chos thos pa 'dres pa'i chos la dmigs pa'i zhi gnas dang /_lhag mthong khyad par du 'phags
[\[152a.4\]]pas bsdus pa'i shes rab mtshungs shing mnyam mo zhes bya ba ni bzhi pa de bzhin nyid gcig gi phyir zhi gnas dang lhag mthong gis [#]bsdus pa'i shes rab mnyam pa nyid du bstan pa ste/_de bzhin nyid bdun po 'di dag rgya cher rnam par 'byed pa'i mtshan nyid bstan pa dag las 'byung ba bzhin du rig
[\[152a.5\]]par bya'o/_/'dzin pa'i don ni 'di lta ste/_nang gi skye mched gzugs can lnga dang /_sems dang yid dang rnam par shes [#]pa dang /_sems las byung ba'i chos rnams so zhes bya ba ni [#]gsum pa 'dzin pa'i don rnam par bshad pa ste/_'di ltar 'dzin pa'i don ni dbang po gzugs can lnga po dag nyid
[\[152a.6\]]de/_yul lnga po dag yongs su 'dzin pa'i phyir ro/_/sems dang yid dang rnam par shes pa zhes bya ba ni rnam par shes pa brgyad po dag go/_/de yang don rnam pa gnyis te spyi dang bye brag ste/_zhib tu ni gong du bstan pa bzhin no/_/de dag dang mtshungs par ldan pa'i sems las byung ba'i chos rnams
[\[152a.7\]]kyang 'dzin pa zhes bya ste/_yul mtshungs par gyur pa'i phyir ro/_/rgya cher ni bstan bcos mngon pa kun las btus pa dang /_chos mngon pa sna tshogs kun las btus pa las bstan pa bzhin du rig par bya'o/_/gzung [#]ba'i don ni 'di lta ste/_phyi rol gyi skye mched drug po dag yin no/_/yang 'dzin
[\[152b\]]
[\[152b.1\]]pa'i don gang yin pa na gzung [#]ba'i don kyang yin no zhes bya ba ni bzhi po [#]gzung ba'i don rnam par bshad pa ste/_'di ltar skye mched bcu gnyis po dag las phyi rol gyi skye mched drug po dag dang /_sems las byung ba rnams ma gtogs pa gang yin pa de ni gzung [#]ba kho na yin gyi 'dzin pa ni ma yin pa'i phyir ro/_/
[\[152b.2\]]yang sngar bstan pa'i 'dzin pa gang yin pa de ni gzung [#]ba yang yin te/_sems dang sems las byung ba dag gis yul 'dzin par byed pa'i phyir ro/_/rgya cher rnam par 'byed pa ni bstan bcos chos mngon pa kun las btus pa dang /_chos mngon pa sna tshogs kun las btus pa las bstan pa bzhin
[\[152b.3\]]du rig par bya'o/_/rnam par gzhag pa'i don ni 'di lta ste/_snod kyi 'jig rten gyi khams gang yin pa der/_/sems can thams cad kyi khams rnam par gzhag pa snang ba zhes bya ba 'di man chad ni lnga pa rnam par gzhag pa'i don rnam par bshad pa'o/_/'di yang rnam pa gnyis su dbye ste/_spyi dang
[\[152b.4\]]bye brag bstan pa'o/_/'di ni dang po spyi bstan pa ste/_'di ltar snod kyi 'jig rten gang yin pa de nyid ni sems can rnam par gzhag pa'i gnas yin te/_sems can yongs su 'dzin par byed pa'i phyir rnam par gzhag pa zhes bya'o/_/'di lta ste/_grong tshigs gcig dang grong tshigs brgya dang /_
[\[152b.5\]]grong tshigs stong dang grong tshigs brgya stong zhes bya ba la sogs pas ni gnyis pa rnam par gzhag pa'i phyir bye brag bstan pa'o/_/'di la yang bshad pa rnam pa gsum yod de/_/kha cig na re 'di ni go rims bzhin du rnam pa [#]bcur dbye ste/_grong tshigs kyi tshad dang /_sa chen po'i tshad dang /[# ]'dzam bu
[\[152b.6\]]gling gi tshad dang /_gling bzhi pa'i tshad dang stong chung ngu'i 'jig rten gyi khams kyi tshad dang stong par ma'i 'jig rten gyi khams kyi tshad dang /_stong chen po'i 'jig rten gyi khams kyi tshad dang /_'jig rten gyi khams bye ba'i tshad dang /_'jig rten gyi khams grangs med pa'i tshad dang /_rdul phra rab snyed
[\[152b.7\]]kyi 'jig rten gyi khams kyi tshad bstan pa'o zhe'o/_/kha cig na re 'di ni rnam pa bdun du dbye ste/_sngar bstan pa'i bdun po dag go/_/stong chen po'i 'jig rten gyi khams bstan pa nyid la bye brag rnam pa bzhi yod de/_brgya stong gi tshad dang /_bye ba'i tshad dang /_grangs med pa'i tshad dang /_rdul phra rab kyi tshad
[\[153a\]]
[\[153a.1\]]do zhe'o/_/kha cig na re 'di la yang rnam pa lnga yod de grong tshigs kyi tshad dang /_sa chen po'i tshad dang /_gling bzhi pa'i tshad dang /_stong gsum gyi stong chen po'i 'jig rten gyi khams kyi tshad dang /_phyogs bcu'i 'jig rten gyi khams kyi tshad do zhe'o/_/de ltar rnam pa gsum
[\[153a.2\]]du bshad pa yod kyang 'dir ni re zhig gsum dang sbyar nas bshad par bya ste/_'di ni dang po'o/_/sa chen po gcig nas rgya mtsho'i mtha' la thug pa dang /_de brgya dang /_de [#]stong dang /_de brgya stong zhes bya ba ni gnyis pa sa chen po'i tshad rnam par 'byed pa ste/_mdo 'di nyid kyis brda phrad par zad do/_/
[\[153a.3\]]'dzam bu'i gling gcig dang /_de brgya dang /_de stong dang /_de brgya stong dang /_gling bzhi pa gcig dang /_de brgya dang /_de [#]stong dang /_de brgya stong zhes bya ba ni gsum pa gling bzhi pa'i tshad rnam par 'byed pa'o/_/de la gling bzhi pa zhes bya ba la dang po ni lho'i 'dzam bu gling ste/_shing las ming du
[\[153a.4\]]btags [#]pa'o/_/byang ni zheng che la lho ni zheng chung ngo /_/de'i dbyibs shing rta 'dra ste lho'i ngos ni dpag tshad phyed dang bzhi'o/_/gzhan ngos gsum po dag ni kun kyang dpag tshad nyis stong nyis stong yod do/_/gnyis pa ni shar gyi lus 'phags gling ste/_shar gyi ngos ni zheng chung la nub kyi ngos ni zheng
[\[153a.5\]]che ste/_dbyibs ni zla ba kham pa 'dra'o/_/ngos gsum gyi tshad ni mnyam mo/_/shar gyi ngos la ni dpag tshad sum brgya lnga bcu'o/_/ngos gzhan gsum po dag ni dpag tshad nyis stong nyis stong ngo /_/gsum pa ni nub kyi ba lang spyod kyi gling ste/_dbyibs zla ba nya ba 'dra'o/_/de'i tshad ni dpag tshad bdun
[\[153a.6\]]stong lnga brgya'o/_/bzhi pa ni byang gi sgra mi snyan gyi gling ste/_gnas khyad par [#]du 'phags pa zhes kyang bya khyad par du skyes pa zhes kyang bya ste dbyibs ni gru bzhi'o/_/ngos bzhi char tshad mnyam ste/_dpag tshad nyis stong nyis stong ngo /_/gling gi rjes su mi'i gdong yang de dang 'dra'o/_/rgya cher
[\[153a.7\]]rnam par 'byed pa ni mdzod kyi bstan bcos dang /_rnal 'byor spyod pa'i sa la sogs pa las bstan pa bzhin du rig par bya'o/_/stong chung ngu'i 'jig rten gyi khams gcig dang /_de brgya dang /_de stong dang /[# ]de brgya stong dang /_stong bar ma'i 'jig rten gyi khams gcig dang /_de brgya
[\[153b\]]
[\[153b.1\]]dang /_de stong dang /_de brgya stong dang /_stong gsum gyi stong chen po'i 'jig rten gyi khams gcig dang /_de brgya dang /_de stong dang /_de brgya stong zhes bya ba 'di man chad ni bzhi pa stong gsum gyi stong chen po'i 'jig rten gyi khams kyi tshad rnam par 'byed pa'o/_/'di yang rnam pa gsum
[\[153b.2\]]du dbye ste/_brgya stong gi tshad bstan pa dang /_bye ba'i tshad bstan pa dang /_grangs med pa'i tshad bstan pa ste/_'di ni dang po'o/_/mdo'i tshig 'di yang rnam pa gsum gyis bstan pa ste/_stong chung ngu bstan pa dang /_stong bar ma bstan pa dang /_stong chen po bstan pa'o/_/stong chung ngu dang /_
[\[153b.3\]]stong bar ma dang /_chen po 'di dag re re la yang tshig bzhi bzhi yod de/_'di lta ste/_'jig rten gyi khams gcig dang /_'jig rten gyi khams brgya dang /_'jig rten gyi khams stong dang /_'jig rten gyi khams brgya stong ngo /_/'jig rten gyi khams kyi tshad de yang so so nas bshad pa mi mthun
[\[153b.4\]]pas slob dpon yang dag bden pa'i sde pa rnams kyi brjed byang [#]las ni/_'di ltar gling bzhi pa la rnam grangs gcig tu byas te grangs gcig nas bcu/_bcu nas brgya/_brgya nas stong gang yin pa de ni stong chung ngu'i 'jig rten gyi khams so/_/stong chung ngu'i sum 'gyur gang yin pa de ni stong gsum zhes
[\[153b.5\]]bya bas/_'di lta ste/_lan gcig bskyed pa stong chung ngu bcu la thug pa dang lan gnyis bskyed pa brgya stong la thug pa dang /_lan gsum bskyed pa 'bum phrag bcu la thug pa gang yin pa de ni stong gsum gyi 'jig rten gyi khams so/_/stong gsum 'gyur gang yin pa de ni stong chen po zhes bya bas/_
[\[153b.6\]]'di lta ste/_lan gcig bskyed [#]la stong gsum pa [#]phrag bcu la thug pa dang /_lan gnyis bskyed pa [#]stong gsum pa phrag brgya la thug pa dang /_lan gsum bskyed pa [#]stong gsum pa phrag stong la thug pa gang yin pa de ni stong chen po'i 'jig rten gyi khams so zhes bshad do/_/slob dpon
[\[153b.7\]]yang dag bden pa'i 'phags pa shes rab kyi pha rol tu phyin pa rdo rje gcod pa'i brjed byang las/_stong gsum zhes bya ba ni stong bar ma smos pa'o/_/stong chen po zhes bya ba ni stong chen po'i phyi ma smos pa yin te/_stong chung ngu lan gsum du bskyed [#]pa ni stong gsum zhes bya bas so zhes bshad do/_/lung ring
[\[154a\]]
[\[154a.1\]]po las ni nyi ma dang zla ba stong dang /_ri rab stong dang /_gling bzhi pa stong dang /_'dod pa'i khams kyi lha ris stong dang /_tshangs pa stong gang yin pa de ni stong chung ngu'i 'jig rten gyi khams zhes bya'o/_/stong chung ngu'i 'jig rten gyi khams stong gang yin pa de ni stong bar ma'i
[\[154a.2\]]'jig rten gyi khams zhes bya'o/_/stong bar ma'i 'jig rten gyi khams stong gang yin pa de ni stong gsum gyi stong chen po'i 'jig rten gyi khams zhes bya'o zhes gsungs te/_lung sna tshogs las ni de [#]skad du 'byung ngo /_/mdzod kyi bstan bcos dang sbyar na ni de las don rnam pa gnyis ston te/_
[\[154a.3\]]gnas kyi tshad bstan pa dang /_stong gsum gyi stong chen po nyid yang dag par bstan pa'o/_/de la gnas kyi tshad bstan pa ni bstan bcos de las 'thab bral la sogs pa'i lha de dag gi gzhal med khang gnas kyi tshad ji [#]tsam zhe na/_slob dpon kha cig ni 'di yan chad kyi lha bzhi po dag gi gnas kyi tshad ni/_
[\[154a.4\]]ri rab kyi rtse mo'i tshad tsam mo zhes zer ro/_/gzhan dag na re nyis 'gyur ro [#]zhes zer ro/_/gzhan kha cig na re bsam gtan dang po'i sa pa'i gzhal med khang gi tshad ni gling bzhi pa gcig dang mnyam mo/_/bsam gtan gnyis pa'i ni stong chung ngu'i 'jig rten gyi khams dang mnyam mo/_/bsam gtan gsum
[\[154a.5\]]pa'i ni stong bar ma'i 'jig rten gyi khams tsam mo/_/bsam gtan bzhi pa'i ni stong chen po'i 'jig rten gyi khams kyi tshad tsam mo zhes zer ro/_/gzhan kha cig na re bsam gtan 'og ma dag gi [#]tshad kyi go rims bzhin du stong chung ngu dang /_bar ma dang chen po'i tshad tsam mo/_/bsam gtan bzhi pa'i ni
[\[154a.6\]]mtha' med do zhes zer ro zhes 'byung ngo /_/de la stong gsum pa [#]zhes bya ba ni bstan bcos de las ji tsam gyis na/_stong chung ngu dang /_stong bar ma dang /_stong chen po zhes bya zhe na/_tshig le'ur byas pa las/_gling bzhi pa dang nyi zla dang /_/ri rab dang ni 'dod lha dang /_/tshangs pa'i 'jig rten stong
[\[154a.7\]]la ni/_/stong ni chung ngu zhes bya'o/_/chung ngu de nyid stong la ni/_/stong ni bar ma gcig ces bya/_/de stong la ni stong gsum mo/_/mnyam du 'jig cing mnyam du 'byung /_/zhes bstan pa yin te/_bstan bcos yang dag pa'i rigs pa dang rjes su mthun pa las kyang phal cher mdzod kyi bstan bcos las
[\[154b\]]
[\[154b.1\]]'byung ba dang mthun par bshad do/_/de dag bye brag yod pa yang bstan bcos de las 'dir stong chung ngu zhes bya bas ni tshangs pa'i 'jig rten man chad kho na yin pas/_de'i phyir 'od chung la sogs pa ni stong chung ngu'i 'jig rten gyi khams kyis bsdus pa ma yin no/_/stong chung ngu la sogs pa
[\[154b.2\]]las brtsegs pa gang yin pa de ni stong bar ma dang chen po zhes bya bas de'i phyir stong bar ma dang chen pos kyang de dag ma [#]bsdus so/_/gzhan yang chung ngu zhes bya ba ni dman pa'i don yin te gong ma ma gtogs pa'i phyir ro/_/dper na rtsa bcad pa'i glang bzhin du chung ngu brtsegs pa las gzhan mngon par
[\[154b.3\]]grub pa yin yang de dag bsdus pa ma yin no zhes 'byung ngo /_/bstan bcos yang dag pa'i rigs pa dang rjes su mthun pa las bstan pa dang sbyar na/_stong gsum gyi stong chen po zhes bya ba ni tshangs pa'i 'jig rten man chad kho na dang sbyar te/_'phags pa'i gsung rab las tshangs pa'i 'jig rten man chad
[\[154b.4\]]la thug pa kho nar gsungs pa'i phyir dang /_khams chung ngu brtsegs pa las bar ma dang chen po mngon par grub pa'i phyir ro/_/'dir theg pa chen po'i bstan pa rnams dang sbyar na yang /_so so nas bshad pa mi [#]mthun pas bstan bcos mngon pa sna tshogs kun las btus pa las/_sangs rgyas kyi sa'i 'grel
[\[154b.5\]]pa dang /_rnal 'byor spyod pa'i sa dang /_'phags pa shes rab kyi pha rol tu phyin pa'i 'grel pa las/_sngar gong du lung ring po la sogs pa khungs su bstan pa las 'byung ba dag dang mthun par bshad de/_de [#]las tha dad pa'i rnam par bshad pa med do/_/bstan bcos rnam par bshad pa las kyang phal cher
[\[154b.6\]]gong du bstan pa dag dang mthun par 'byung ste/_de la bye brag yod pa yang bstan bcos de las rgyu dang rkyen gang [#]gang gi phyir stong chung ngu'i 'jig rten gyi khams la dman zhing chung ba zhes bya zhe na/_smras pa/_dper na glang rtsa gnyis bcad pa nyams shing ma tshang ba'i phyir dman zhing chung ba zhes brjod pa ltar de
[\[154b.7\]]bzhin du tshangs pa'i 'jig rten man chad na yod pa'i stong gi 'jig rten gyi khams rnams sa 'og ma dag dang mi mtshungs pa'i phyir dman zhing chung ba zhes bya'o/_'di ltar stong gsum gyi 'jig rten gyi khams de yang 'jig pa gsum gyis 'jig par 'gyur te/_'di lta ste me dang rlung dang chu dag
[\[155a\]]
[\[155a.1\]]gis 'jig pa'o zhes 'byung bas bshad pa 'di dang sbyar na/_stong chung ngu ni sa gong ma dag tu mi thug la bar ma dang chen pos ni sa gong ma dag tu thug par rig par bya'o/_/gzhan yang stong gsum gyi 'jig rten gyi khams ni 'jig pa gsum gyis 'jig par 'gyur ro zhes
[\[155a.2\]]'byung bas/_de'i phyir bsam gtan dang po ni stong chung ngu'o/_/bsam gtan gnyis pa ni stong bar ma'o/_/bsam gtan gsum pa ni stong chen po yin par rig par bya'o/_/gzhan yang bstan bcos rnam par shes [#]pa bam po bco brgyad pa las ni gong du bstan pa las cung zad tha dad de/_de'i phyir
[\[155a.3\]]bstan bcos de las rgyu dang rkyen gang gi phyir stong gsum gyi stong chen po'i 'jig rten gyi khams 'dir 'jig rten gyi khams [#]mang po yod par gyur [#]la/_'og min gyi bar la 'jig rten gyi khams gcig tu bshad cing /_de yang tshangs pa'i 'jig rten man chad do zhes bstan zhe na/_rgyu rnam pa gnyis kyi
[\[155a.4\]]phyir te/_chags pa dang 'jig pa mtshungs pa'i phyir dang /_'khor 'dus pa rnam par gzhag pa'i phyir ro zhes 'byung ste/_bshad pa 'di dang sbyar na stong chen po'i 'jig rten gyi khams ni bsam gtan bzhi pa man chad du thug par rig par bya'o/_/lung ring po la sogs pa las tshangs pa'i 'jig rten man
[\[155a.5\]]chad ces gsungs pa ni rgyu rnam pa gnyis kyis so/_/dang po chags pa dang 'jig pa mtshungs pa ni 'di lta ste/_'jig pa gsum gyis chags pa dang 'jig pa dang ldan pa'i phyir ro/_/gnyis pa 'khor 'dus pa rnam par gzhag pa ni/_'di lta ste/_bsam gtan dang po man chad rgyal po'i 'khor gyi bye brag
[\[155a.6\]]gi 'khor 'dus pa'i [#]phyir ro/_/stong gsum gyi 'jig rten gyi khams su gal te 'og min yang gtogs pa yin na/_ci'i phyir 'jig pa gsum gyis 'jig pa las stong gsum gyi 'jig rten gyi khams rnam par gzhag pa yin zhes bstan zhe na/_smras pa/_re zhig 'jig pa gsum gyi dbang
[\[155a.7\]]du mdzad nas stong gsum rnam par gzhag pa yin par bshad kyang yang dag pa'i don du na bsam gtan bzhi pa yang stong chen por gtogs pa yin te/_de'i phyir 'phags pa sa bcu'i mdo las/_sa brgyad pa'i byang chub sems dpa' ni/_phal cher stong gi 'jig rten gyi khams kyi bdag
[\[155b\]]
[\[155b.1\]]po tshangs pa chen por 'gyur ro/_/sa dgu pa'i byang chub sems dpa' ni phal cher stong gnyis pa'i 'jig rten gyi khams kyi bdag por 'gyur ro/_/sa bcu pa'i byang chub sems dpa' ni lha'i rgyal po dbang phyug chen po stong gsum gyi 'jig rten gyi khams kyi bdag por 'gyur ro zhes gsungs so/_/dgongs
[\[155b.2\]]pa zab mo rnam par dgrol ba'i mdo las ni gong du bstan pa dang cung zad mi mthun te/_de'i phyir mdo de nyid las de brgya dang /_de stong dang /_de brgya stong dang /_'dzam bu'i gling dang /_de brgya dang /_de stong dang /_de brgya stong gang yin pa de ni stong gi 'jig rten gyi khams zhes bya'o/_/stong gi 'jig rten gyi khams
[\[155b.3\]]de brgya 'gyur dang /_stong 'gyur dang /_de brgya stong 'gyur du gyur pa gang yin pa de ni stong gnyis pa bar ma'i 'jig rten gyi khams zhes bya'o/_/stong gnyis pa bar ma'i 'jig rten gyi khams de brgya 'gyur dang /_stong 'gyur dang /_brgya stong 'gyur gang yin pa de ni stong chen po'i 'jig rten gyi khams
[\[155b.4\]]zhes bya'o zhes gsungs pa ni lo tsA [#]ba dag gi bsam pa tha dad pa'i phyir ro/_/'phags pa gser 'od dam pa'i mdo las ni stong gsum gyi 'jig rten gyi khams su ni/_gzugs med pa'i khams kyang gtogs so zhes bshad de/_de'i phyir mdo de las mi'i rgyal po de lag pas pog phor bteg ste mdo sde
[\[155b.5\]]la mchod pa byed pa'i tshe/_de thang cig yud tsam cig la stong gsum gyi stong chen po 'jig rten gyi khams nyi zla 'bum phrag brgya nas/_'du shes med 'du shes med min 'bum phrag brgya'i bar du kun du khyab par 'gyur ro zhes gsungs pa yin te/_'di dang sbyar na theg pa chen po'i bstan pa las stong
[\[155b.6\]]gsum gyi stong chen po'i 'jig rten gyi khams su ni 'du shes med 'du shes med min yang gtogs par bstan to/_/gal te de lta na/_bstan bcos rnal 'byor spyod pa'i sa la sogs pa de dag ji ltar go zhing rnam par bshad par bya zhe na/_smras pa/_'phags pa'i bstan pa ni [#]rnam pa gnyis yod pas
[\[155b.7\]]dang po ni thun mong gi bstan pa ste/_lung ring po la sogs pa'o/_/gnyis pa ni thun mong ma yin pa'i bstan pa ste/_'phags pa gser 'od dam pa'i mdo la sogs pa'o/_/thun mong gi bstan pa de la yang bshad pa rnam pa gnyis yod de/_bstan bcos yang dag pa'i rigs pa dang rjes su mthun pa la
[\[156a\]]
[\[156a.1\]]sogs pa dang sbyar na ni/_bsam gtan dang po man chad kho na la stong gsum gyi 'jig rten gyi khams zhes ston to/_bstan bcos rnam par bshad pa dang sbyar na ni/_yang dag pa'i don du na bsam gtan bzhi pa man chad la bya bar bshad do/_/rgyu rnam pa gnyis kyi phyir lung ring po la
[\[156a.2\]]sogs pa las bsam gtan dang po man chad kho na la bya bar bshad pa ni sngar gong du bstan pa bzhin no/_/stong gsum gyi stong chen po'i 'jig rten gyi khams kyi bdag po de su yin zhe na/_smras pa/_don 'di'i bshad pa ni bstan bcos rnams las so so nas mi mthun pas/_'phags pa le'u chen po'i mdo
[\[156a.3\]]la sogs pa las ni/_'khor los sgyur ba'i rgyal po la sogs pas bdag po byed do zhes bshad de/_de'i phyir mdo de nyid las 'khor los sgyur ba'i rgyal por sprul nas/_stong gsum gyi stong chen po'i 'jig rten gyi khams la dbang byed do zhes gsungs so/_/'dus pa chen po'i mdo las ni bdud kyi rgyal
[\[156a.4\]]pos dbang byed do zhes bshad do/_/de'i phyir mdo de las bdud kyi rgyal po ni stong gsum gyi stong chen po'i 'jig rten gyi khams la dbang byed pa yin no/_/'phags pa dam pa'i chos pad+ma dkar po'i mdo las ni/_bsam gtan dang po la ni tshangs pa'i rgyal pos bdag po byed do zhes bshad[#]/_de'i phyir
[\[156a.5\]]mdo de las mi mjed kyi 'jig rten gyi khams kyi bdag po ni tshangs pa chen po yin no zhes gsungs so/_/gzhan yang 'phags pa shes rab kyi pha rol tu phyin pa'i 'grel pa las/_stong gsum gyi stong chen po'i 'jig rten gyi khams kyi bdag po ni lha'i rgyal po tshangs pa ral pa can yin no zhes bstan to/_/
[\[156a.6\]]gzhan yang lung ring po la sogs pa las kyang stong gsum gyi 'jig rten gyi khams ni bsam gtan dang po yan chad do zhes bstan pa'i phyir ro/_/'phags pa sa bcu'i mdo las ni byang chub sems dpa' sa bcu pas bdag po byed do zhes bshad do[#]/_de'i phyir mdo de nyid las byang chub sems dpa' sa bcu pa ni
[\[156a.7\]]phal cher lha'i rgyal po dbang phyug chen po stong gsum gyi stong chen po'i 'jig rten gyi khams kyi bdag por 'gyur ro zhes gsungs pa yin no/_/gzhan yang bstan bcos rnam par bshad pa las/_stong gsum gyi 'jig rten gyi khams su ni 'og min yang gtogs par bstan pa'i phyir ro/_/'phags pa
[\[156b\]]
[\[156b.1\]]mi'i rgyal pos zhus pa'i mdo las ni/_bcom ldan 'das bdag po mdzad par bshad de de'i phyir mdo de nyid las/_yongs rdzogs ye shes mtshan ma med pa khams gsum bdag_/ces gsungs pa'o/_/'phags pa gser 'od dam pa'i mdo las kyang stong gsum gyi stong chen po'i 'jig rten gyi khams
[\[156b.2\]]su ni gzugs med pa yang gtogs par gsungs pa'i phyir ro/_/de bye ba dang /_de bye ba phrag brgya dang /_de bye ba phrag stong dang /_de bye ba phrag brgya stong ngo zhes bya ba ni gnyis pa bye ba'i tshad bstan pa'o/_/tshig zlos bur bya ba zhes gsungs pa ni ther 'bum la bya'o/_/dgongs pa zab mo rnam par dgrol ba'i
[\[156b.3\]]mdo las kyang ther 'bum zhes 'byung ngo /_/'phags pa shes rab kyi pha rol tu phyin pa'i 'grel pa las kyang ther 'bum zhes [#]bshad de/_de'i phyir de nyid las nyi zla 'bum phrag brgya nas tshangs pa chen po 'bum phrag brgya'i bar gang yin pa de ni stong gsum gyi stong chen po'i 'jig rten gyi khams zhes
[\[156b.4\]]bya'o zhes 'byung ngo /_/bstan bcos rnal 'byor spyod pa'i sa las kyang nyi ma dang /_zla ba bye ba phrag brgya dang /_tshangs pa'i 'jig rten gyi bar du bye ba phrag brgya gang yin pa de ni stong gsum gyi stong chen po'i 'jig rten gyi khams zhes bya'o zhes 'byung bas bye ba [#]zhes bya ba ni ther 'bum la bya bar mngon no/_/
[\[156b.5\]]bstan bcos bye brag tu bshad pa chen po las ni/_gcig las brtsegs pa stong phrag brgya gang yin pa de ni 'bum zhes bya'o/_/'bum phrag brgya stong gang yin pa de ni bye ba zhes bya'o/_/bye ba phrag brgya stong gang yin pa de ni sa ya zhes bya'o zhes 'byung ngo /_/mdzod kyi bstan bcos las ni gcig
[\[156b.6\]]phrag bcu la bcu'o/_/bcu phrag bcu la brgya'o/_/brgya phrag bcu la stong ngo /_/stong phrag bcu la khri'o/_/khri phrag bcu la 'bum mo/_/'bum phrag bcu la ther 'bum mo/_/ther 'bum bcu la bye ba'o/_/bye ba phrag bcu la ma ta'o/_/ma ta phrag bcu la u snu [#]ta zhes 'byung ngo /_/'phags pa shes rab
[\[156b.7\]]kyi pha rol tu phyin pa'i 'grel pa las ni/_gcig gcig gang yin pa de ni gnyis zhes bya'o/_/gnyis gnyis gang yin pa de ni [#]bzhi zhes bya'o/_/gsum gsum gang yin pa de ni dgu zhes bya'o/_/bcu bcu gang yin pa de ni brgya zhes bya'o/_/brgya phrag bcu gang yin pa de ni stong zhes bya'o/_/stong phrag bcu gang yin pa de
[\[157a\]]
[\[157a.1\]]ni khri zhes bya'o/_/khri phrag bcu gang yin pa de ni 'bum zhes bya'o/_/'bum phrag bcu gang yin pa de [#]ni sa ya zhes bya'o zhes 'byung ngo /_/bye ba de yang brgyud de bshad pa rnam pa gsum yod de/_dang po ni khri phrag bcu'i 'o/_/gnyis pa ni khri phrag brgya'i 'o/_/gsum pa ni khri phrag stong gi'o
[\[157a.2\]]zhes bshad do/_/'di lta ste/_bye ba gcig gi stong gsum gyi stong chen po'i 'jig rten gyi khams sam/_grangs brgya la thug pa'am/_grangs stong la thug pa'i'am/_grangs brgya stong la thug pa'i zhes bya ba'i tha tshig go/_/de grangs med pa dang /_de grangs med pa phrag brgya dang /_de grangs med pa phrag
[\[157a.3\]]stong dang /_de grangs med pa phrag brgya stong zhes bya ba ni gsum pa grangs med pa'i tshad bstan pa'o/_/bstan bcos bye brag tu bshad pa chen po dang /_mdzod kyi bstan bcos las grangs kyi ming drug cu yod pa las/_lnga bcu gnyis pa [#]gang yin pa de ni grangs med pa zhes bshad do/_/'phags pa shes rab kyi pha rol
[\[157a.4\]]tu phyin pa'i 'grel pa las/_mi shes par mi nus pa 'am/_bgrang ba'i mthar thug pa'i grangs yin pas/_yang shes par mi nus pa gang yin pa de ni grangs med pa zhes bya'o zhes bshad de/_zhib tu de nyid las bstan pa bzhin no/_/'phags pa sangs rgyas phal po che'i mdo'i nang nas grangs bstan pa'i le'u las [#]
[\[157a.5\]]grangs brgya nyi shu bstan pa las brgya rtsa gsum pa gang yin pa de ni grangs med pa zhes bya'o zhes 'byung ngo /_/'di lta ste/_grangs med pa gcig gi stong gsum gyi stong chen po'i 'jig rten gyi khams sam/_grangs brgya la thug pa'i 'am/_grangs stong la thug pa'i 'am/_grangs brgya stong la thug pa'i zhes bya ba'i tha tshig
[\[157a.6\]]go/_/stong gsum gyi stong chen po'i 'jig rten gyi khams grangs med pa phrag brgya stong gi rdul phra rab kyi tshad snyed kyi phyogs bcu'i ngos dpag tu med/_grangs med pa'i snod kyi 'jig rten gyi khams rnams so zhes bya ba ni lnga pa phyogs bcu'i 'jig rten gyi khams kyi tshad bstan pa'o/_/'di yang dang po ni stong gsum gyi
[\[157a.7\]]'jig rten gyi khams so/_/gnyis pa ni grangs med pa phrag brgya stong gi [#]stong gsum gyi 'jig rten gyi khams so/_/gsum pa rdul phra rab snyed kyi phyogs bcu'i tshad med pa'i stong gsum gyi 'jig rten gyi khams te/_de'i phyir bstan bcos rnam par bshad pa las/_stong gsum gyi stong chen po'i 'jig rten gyi khams
[\[157b\]]
[\[157b.1\]]dang /_grangs med pa phrag brgya stong gi 'jig rten gyi khams dang /_rdul phra rab kyi tshad snyed kyi phyogs bcu dpag tu med pa'i grangs med pa'i 'jig rten gyi khams zhes 'byung ba yin no/_/bshad pa'i rnam grangs gzhan du na phyogs gcig gi grangs med pa phrag brgya stong dang /_rdul phra rab kyi tshad snyed kyi stong
[\[157b.2\]]gsum gyi stong chen po'i 'jig rten gyi khams gang yin pa dang /_phyogs bcu dpag tu med grangs med pa'i stong gsum gyi stong chen po'i 'jig rten gyi khams gang yin pa dang /_phyogs bcu dpag tu med grangs med pa'i stong gsum gyi stong chen po'i 'jig rten gyi khams gang yin pa de dag kyang rnam
[\[157b.3\]]par gzhag pa'i don zhes bya'o zhes bstan pa'o/_/longs spyod pa'i don ni/_'di lta ste/_ngas sems can rnams longs spyad par bya ba'i phyir yongs su bzung ba dang /_yo byad bstan pa gang yin pa dag go zhes bya ba ni drug pa longs spyod pa'i don rnam par bshad pa'o/_/'di ltar sems can rnams longs
[\[157b.4\]]spyad par bya ba'i phyir yongs su bzung ba'i yo byad bcu po dag phun sum tshogs par bstan pa gang yin pa ste/_bstan bcos rnal 'byor spyod pa'i sa las yo byad bcu gang zhe na/_zas dang skom dang bzhon pa dang gos dang rgyan dang bzhad gad dang glu bro dang rol mo'i sgra dang spos dang me tog phreng ba dang byug pa
[\[157b.5\]]dang snod spyad dang snang ba dang skyes pa dang bud med dga' mgur spyod pa rnams so zhes [#]bstan pa dag yin no/_/bshad pa'i rnam grangs gzhan du na yongs su bzung ba zhes bya ba ni yongs su bzung ba'i [#]dngos po rnam pa bdun no/_/yo byad ces bya ba ni yo byad bcu po dag nyid do/_/de la yongs su bzung ba'i
[\[157b.6\]]dngos po rnam pa bdun ni bstan bcos rnal 'byor spyod pa'i sa las ji skad du yongs su bzung ba'i dngos po bdun gang zhe na/_bdag dang pha ma'i dngos po dang bu dang chung ma'i dngos po dang /_bran dang bran mo dang /_las byed pa dang zho shas 'tsho ba'i dngos po dang /_mdza' bshes dang blon po dang nye du dang snag gi gnyen
[\[157b.7\]]mtshams kyi dngos po dang /_zhing dang /_khang khyim dang /_zong dgram pa'i dngos po dang /_bsod nyams bya ba dang las kyi mtha' la sbyor ba'i dngos po dang /_nor la sogs pa'i dngos po zhes bstan pa'o/_/yo byad rnam pa bcu ni gong du bstan pa bzhin du rig par bya'o/_/phyin ci log gi don ni 'di lta ste/_
[\[158a\]]
[\[158a.1\]]'dzin pa la sogs pa'i don de dag nyid la mi rtag par 'dzin pas/_'du shes phyin ci log dang /_sems phyin ci log dang /_lta ba phyin ci log tu gyur pa dang /_sdug bsngal la bde bar 'dzin pa dang /_mi gtsang ba la gtsang bar 'dzin pa dang /_bdag med pa la bdag
[\[158a.2\]]tu 'dzin pas/_'du shes phyin ci log dang /_sems phyin ci log dang /_lta ba phyin ci log tu gyur pa gang yin pa'o zhes bya ba ni bdun pa phyin ci log gi don rnam par bshad pa'o/_/'di lta ste/_gong du bstan pa'i 'dzin pa la sogs pa'i don de dag la phyin ci log bdun du gyur pa gang yin pa de
[\[158a.3\]]dag ni phyin ci log gi don zhes bya ste/_phyin ci log bdun po dag ni bstan bcos bcu bdun bstan pa las/_ji skad du bstan pa nyid de/_de'i phyir bstan bcos de nyid las phyin ci log gis [#]yongs su bzung ba ni 'di lta ste/_phyin ci log bdun po/_'du shes phyin ci log dang /_lta ba phyin ci log dang /_
[\[158a.4\]]sems phyin ci log dang /_mi rtag pa la rtag go snyam pa phyin ci log dang /_sdug bsngal la bde ba'o snyam pa phyin ci log dang /_mi gtsang ba la gtsang ngo snyam pa'i phyin ci log dang /_bdag med pa la bdag go snyam pa'i phyin ci log go/_/'du shes phyin ci log ni 'di lta ste/_mi rtag pa la rtag go snyam pa dang /_
[\[158a.5\]]sdug bsngal ba la bde'o snyam pa dang /_mi gtsang ba la gtsang ngo snyam pa dang /_bdag med pa la bdag go snyam pa'i 'du shes kyi rtog pa gang yin pa'o/_/lta ba phyin ci log ni 'di lta ste/_'du shes kyi [#]yongs su rtog pa de [#]nyid la de bzhin du bzod pa dang /_'dod pa dang rnam par 'jog pa dang /_mngon par zhen
[\[158a.6\]]pa gang yin pa'o/_/sems phyin ci log ni 'di lta ste/_mngon par zhen pa de [#]nyid la de bzhin du 'dod chags la sogs pas kun nas nyon mongs pa gang yin pa'o/_/de la nyon mongs pa rnams ni mdor bsdu na rnam pa gsum du rig par bya ste/_nyon mongs pa las phyin ci log gi rtsa ba [#]yang yod do/_/nyon
[\[158a.7\]]mongs pa las phyin ci log gi bdag nyid yin pa yang yod do/_/nyon mongs pa las phyin ci log gi rgyu mthun pa yin pa yang yod do/_/de la phyin ci log gi rtsa ba ni 'di lta ste/_ma rig pa'o/_/phyin ci log gi bdag nyid ni 'di lta ste/_'jig tshogs la lta ba dang /_mthar 'dzin par lta ba'i phyogs gcig dang /_lta
[\[158b\]]
[\[158b.1\]]ba mchog tu 'dzin pa dang /_tshul khrims dang /_brtul zhugs mchog tu 'dzin pa dang /_'dod chags so/_/phyin ci log gi rgyu mthun pa ni 'di lta ste/_log par lta ba dang /_mthar 'dzin par lta ba'i phyogs gcig dang /_khong khro ba dang nga rgyal dang /_the tshom mo/_/de la 'jig tshogs la lta ba ni bdag
[\[158b.2\]]med pa la bdag go snyam du phyin ci log pa'o/_/mthar 'dzin par lta ba'i phyogs gcig ni mi rtag pa la rtag go snyam pa'i phyin ci log pa'o/_/lta ba mchog tu 'dzin pa ni mi gtsang ba la gtsang ngo snyam du phyin ci log pa'o/_/tshul khrims dang brtul zhugs mchog tu 'dzin pa ni sdug bsngal la bde ba'o snyam du phyin
[\[158b.3\]]ci log pa'o/_/'dod chags ni mi gtsang ba la gtsang ngo snyam du phyin ci log pa dang /_sdug bsngal la bde ba'o snyam du phyin ci log pa gnyis ka yang yin no zhes bstan pa yin te rgya cher rnam par 'byed pa ni/_mdzod kyi bstan bcos dang yang dag pa'i rigs pa dang rjes su mthun pa dang /_bye brag tu bshad pa
[\[158b.4\]]chen po dang /_phyin ci log bzhi bstan pa dag las bstan pa bzhin du rig par bya'o/_/phyin ci ma [#]log pa'i don ni gong ma las bzlog pa ste/_de'i gnyen por gyur pa las de'i mtshan nyid du rig par bya'o zhes bya ba ni brgyad pa phyin ci ma log pa'i don rnam par bshad pa ste gong ma bzhin du rig par bya'o/_/
[\[158b.5\]]kun nas nyon mongs pa'i don ni 'di lta ste/_khams gsum pa'i nyon mongs pa rnam pa gsum po/_nyon mongs pa'i kun nas nyon mongs pa dang /_las kyi kun nas nyon mongs pa dang /_skye ba'i kun nas nyon mongs pa gang yin pa'o zhes bya ba ni dgu pa kun nas nyon mongs pa'i don rnam par bshad pa'o/_/mdo'i
[\[158b.6\]]tshig 'di yang rnam pa gsum du dbye ste/_bstan pa'i sgo bstan pa dang /_grangs bstan pa dang /_ming [#]bkod pa'o/_/bstan bcos theg pa chen po bsdus pa'i 'grel pa slob dpon ngo bo nyid med kyis byas pa las/_de la kun nas nyon mongs pa zhes bya ba ni 'dres pa dang /_rnyog pa dang yongs su ma dag
[\[158b.7\]]pa'i don to/_/kun nas nyon mongs pa yang rnam pa gsum ste/_nyon mongs pas byas pa dang /_las kyis byas pa dang /_skye bas byas pa'o zhes bshad do/_/nyon mongs pa'i [#]sems mi dben zhing 'khrul bar [#]byed pas 'dres pa zhes bya'o/_/las ngo bo nyid kyis byas pas sems
[\[159a\]]
[\[159a.1\]]dang mi 'gyur bas rnyog pa zhes brjod do/_/'khor bar bar chad dang bcas pas yongs su ma dag pa zhes bya'o/_/gzhan yang bstan bcos rnam par bshad pa las/_nyon mongs pa'i kun nas nyon mongs pa zhes bya ba ni 'di lta ste/_nyon mongs pa dang nye ba'i nyon mongs pa
[\[159a.2\]]thams cad gcig tu bsdus pa la [#]ni nyon mongs pa'i kun nas nyon mongs pa zhes bya'o/_/las kyi kun nas nyon mongs pa ni 'di lta ste/_nyon mongs pa'i rgyus bskyed pa'am/_nyon mongs pa'i rgyus dge [#]ba'i chos kyi grogs kyi rkyen byas nas bskyed pa gang yin pa ste/_ci rigs par khams gsum pas
[\[159a.3\]]bsdus pa'i lus dang ngag dang yid kyi las rnams so/_/skye ba'i kun nas nyon mongs pa ni 'di lta ste/_nyon mongs pa dang las kyi rgyu'i phyir skyes par gyur pa dang /_skyes pa'i phyir sdug bsngal bar gyur pa gang yin pa'o zhes 'byung ste/_zhib tu de nyid las bstan pa bzhin no/_/rgya cher rnam par 'byed pa ni
[\[159a.4\]]bstan bcos rnal 'byor spyod pa'i sa las bstan pa bzhin du rig par bya'o/_/rnam par byang ba'i don ni 'di lta ste/_kun nas nyon mongs pa rnam pa gsum po de dag nyid dang bral bar bya ba byang chub kyi phyogs kyi chos ji snyed yod pa rnams te zhes bya ba ni/[ #]bcu pa rnam par byang ba'i don rnam par bshad pa'o/_/
[\[159a.5\]]bral bar bya ba byang chub kyi chos ji snyed pa zhes bya ba la yang bshad pa rnam pa gnyis yod de/_kha cig na re bral bar bya ba dang byang chub kyi phyogs kyi chos ji snyed yod pa gang yin pa de ni rnam par byang ba'i don zhes bya'o zhes zer te/_'di ni mi mthun pa'i rnam par bshad pa'o/_/kha cig na re bral bar bya ba byang chub
[\[159a.6\]]kyi phyogs kyi chos ji snyed pa zhes bya ba ni 'bras bu smos nas rgyu rab tu bstan pa gang yin pa [#]de ni rnam par byang ba'i don zhes bya'o zhes zer te/_'di ni bdag po'i dbang po byas pa'i rnam par bshad pa'o/_/'di ltar rnam pa gnyis su bshad pa yod kyang bshad pa ni phyi ma bzang ste/_de'i phyir bstan bcos rnam par bshad pa
[\[159a.7\]]las/_rnam par byang ba'i don ni 'di lta ste/_kun nas nyon mongs pa rnam pa gsum po dag las bral ba thob par bya ba'i phyir byang chub kyi phyogs kyi chos thams cad bsgom [#]pa gang yin pa'o zhes bstan pa yin no/_/gzhan yang bstan bcos theg pa chen po bsdus pa'i 'grel pa las/_rnam par byang ba'i don
[\[159b\]]
[\[159b.1\]]zhes bya ba ni/_shin tu gsal ba dang /_gtsang ba dang /_rab tu gsal ba'i don yin no/_/rnam par byang ba yang rnam pa gnyis te/_'jig rten pa'i rnam par byang ba ni zag pa dang bcas pa'i lam gyis re zhig tsam du kun nas dkris pa'i nyon mongs pa nyams smod cing rnam par gnon pa'i phyir ro/_/'jig
[\[159b.2\]]rten las 'das pa'i cha rnam par byang ba ni zag pa med pa'i lam gyis bag la nyal gtan du spong ba'i phyir ro zhes bshad de/_nyon mongs pa dang bral bas na shin tu gsal ba zhes brjod do/_/las dang bral bas na shin tu gtsang ba zhes bya'o/_/skye shi'i don dang bral bas na rab tu gsal ba [#]zhes brjod do/_/rigs
[\[159b.3\]]kyi bu de ltar rnam pa bcu po de dag gis don thams cad bsdus par rig par bya'o zhes bya ba ni bzhi pa spyi'i mjug bsdu ba ste/_don rnam pa bcu po dag gis don rnams sdud par byed pas so/_/don rnam pa bcu po de dag kyang bstan bcos rnam par bshad pa las mdo las gsungs pa dang mthun par 'byung ste/_de
[\[159b.4\]]la bye brag yod pa yang bstan bcos de las de bzhin nyid rnam pa bdun po de dag ming bkod pa kho nar zad kyi rnam par bshad pa ni med pas so//_//bam po bzhi bcu gsum pa/_gzhan yang rigs kyi bu byang chub sems dpa' rnams ni rnam pa lngas don so so yang dag par rig pa'i phyir don so so
[\[159b.5\]]yang dag par rig pa zhes bya'o zhes bya ba 'di man chad ni gnyis pa don rnam pa lnga las brtsams nas/_don so so yang dag par rig pa'i rnam par bshad pa'o/_/'di yang rnam pa bzhir dbye ste/_mdor bstan nas grangs smos pa dang /_zhus pa'i lan dag gis grangs kyi ming bkod pa dang /_go rims
[\[159b.6\]]bzhin du rnam par phye ste bshad pa dang /_don rnam pa lnga bshad pa spyi'i mjug bsdu ba ste/_'di ni dang po'o/_/don lnga [#]gang zhe na/_yongs su shes par bya ba'i dngos po dang /_yongs su shes par bya ba'i don dang /_yongs su shes pa dang /_yongs su shes pa'i 'bras bu thob pa dang /_de rab tu rig par byed
[\[159b.7\]]pa'o zhes bya ba ni gnyis pa zhus pa dang /_lan dag gis grangs kyi ming bkod pa'o/_/rnam pa lnga po de dag kyang mdor bsdu na rnam pa gsum du dbye ste/_dang po gnyis ni yongs su shes par bya ba'i yul lo/_gsum pa ni yongs su shes par byed pa'i shes pa ste/_rgyu'i spyod pa'o/_/phyi ma gnyis ni spyod
[\[160a\]]
[\[160a.1\]]pas thob pa'i 'bras bu'o/_/rigs kyi bu de la yongs su shes par bya ba'i dngos po ni shes bya thams cad yin par rig par bya ste/_'di lta ste/_phung po rnams zhes bya ba'am/_nang gi skye mched rnams zhes bya ba'am/_phyi rol gyi skye mched rnams zhes bya ba'am de lta bu la sogs pa
[\[160a.2\]]thams cad do zhes bya ba 'di man chad ni gsum pa go rims bzhin du rnam par phye ste bshad pa'o/_/'di yang rnam pa lnga bstan pa nyid kyi sa rnam pa lngar dbye ste/_'di ni dang po'o/_/mdo'i tshig 'di la yang rnam pa gsum ste/_mdor bstan pa dang /_rnam par bshad pa dang /_zlas dngos po'i bdag nyid
[\[160a.3\]]bstan pa'o/_/'di ltar chos thams cad yongs su shes par bya ba'i yul ni phung po lnga dang /_skye mched bcu gnyis po de yang nang gi skye mched drug dang phyi rol gyi skye mched drug po dag go/_/de lta bu la sogs pa thams cad ces bya ba ni zlas khams rnams kyang yongs su shes par bya ba yin par bstan pa ste/_
[\[160a.4\]]bstan bcos rnam par bshad pa las/_phung po dang skye mched dang khams la sogs pa'o zhes bstan pas so/_/bstan bcos rnal 'byor spyod pa'i sa las/_yongs su shes par bya ba'i dngos po ni 'di lta ste/_phung po dang khams dang skye mched dang /_rten cing 'brel par 'byung ba dang /_dran pa nye bar gzhag
[\[160a.5\]]pa dang /_yang dag par spong ba la sogs pa'o zhes bshad de/_bstan bcos rnam par bshad pa las kyang de skad du bstan to/_/yongs su shes par bya ba'i don ni rnam pa'i bye brag ji snyed yod pa dag gis shes bya shes par bya ba gang yin pa ste zhes bya ba la sogs pas ni gnyis pa yongs su shes par bya
[\[160a.6\]]ba'i don rnam par bshad pa'o/_/'di yang rnam pa gsum du dbye ste/_mdor bstan pa dang /_rnam par phye ste bshad pa dang /_zlas bstan pa'o/_/'di ni dang po ste/_snga ma'i yongs su shes par bya ba'i dngos po dang bye brag yod pa yang snga ma ni shes par bya ba'i yul gyi bdag nyid bstan kyang /_don rnam pa sna
[\[160a.7\]]tshogs kyi sgo'i bye brag ma bstan pas de'i phyir sgo 'dis don gyi bye brag bstan pa yin no/_/'di lta ste/_kun rdzob kyi phyir dang don dam pa'i phyir zhes bya ba 'di [#]man chad ni gnyis pa rnam par phye ste bshad pa bstan pa'o/_/rnam par phye na bshad pa 'di yang sgo rnam pa bcu gcig gis bstan te/_'di ni dang po kun rdzob dang don
[\[160b\]]
[\[160b.1\]]dam pa'i sgo'o/_/bstan bcos chos mngon pa kun las btus pa dang /_chos mngon pa sna tshogs kun las btus pa las ji skad du/_ji ltar na kun rdzob tu yod pa yin/_kun rdzob yod pa rnams ni du zhig_/ci'i phyir kun rdzob tu yod par brtag ce na/_thams cad kyang kun rdzob tu yod pa'o/_/de la
[\[160b.2\]]thams cad ces bya ba ni phung po lnga dang /_skye mched bcu gnyis dang /_khams bco brgyad de/_chos sum cu rtsa lnga dang ldan pa'i phyir thams cad ces bya ba bstan to/_bdag la kun nas nyon mongs pa'i mtshan nyid du mngon par zhen pa spang ba'i [#]phyir kun rdzob tu brtag go/_/ji ltar na don dam par yod don
[\[160b.3\]]dam par yod pa rnams ni du zhig_/ci'i phyir don dam par yod par brtag ce na/_'di lta ste/_rnam par dag par 'gyur ba'i dmigs pa ni don dam par yod pa'o/_/thams cad kyang don dam par yod pa'o/_/bdag la rnam par dag pa'i mtshan nyid du mngon par zhen pa spang ba'i [#]phyir don dam par yod
[\[160b.4\]]par brtag pa yin no zhes 'byung ba lta bu ste/_chos mngon pa sna tshogs kun las btus pa las/_thams cad [#]kyang don dam par yod pa'o zhes bya ba [#]ni/_'di ltar chos thams cad de bzhin nyid las gud na med pa'i phyir bshad de/_rgya cher rnam par 'byed pa ni bden pa gnyis bstan pa las [#]'byung ba bzhin
[\[160b.5\]]du rig par bya'o/_/yon tan gyi phyir dang skyon gyi phyir zhes bya ba ni gnyis pa yon tan dang skyon gyi sgo bstan pa'o/_/'di lta ste/_tshad med pa bzhi la sogs pa dang /_sangs rgyas kyi chos ma 'dres pa brgya bzhi bcu po dag ni yon tan zhes bya'o/_/mtshams med pa lnga dang /_mi dge ba bcu dang /_lci ba bzhi
[\[160b.6\]]dang nyon mongs pa la sogs pa ni skyon zhes bya ste/_de'i phyir 'og nas mdo las skyon ni kun nas nyon mongs pa'i chos rnams so/_/yon tan ni rnam par byang ba'i chos rnams so zhes bstan to/_/bstan bcos dbus dang mtha' rnam par 'byed pa las kyang mya ngan las 'das pa ni yon tan zhes bya'o/_/'khor ba ni nyes
[\[160b.7\]]dmigs zhes bya'o zhes bstan to/_/rkyen gyi phyir dang dus kyi phyir dang [#]zhes bya ba ni gsum pa rkyen bzhi rab tu dbye ba'i sgo dang /_bzhi pa dus gsum rab tu dbye ba'i sgo'o/_/de la rkyen bzhi zhes bya ba ni bstan bcos rnal 'byor spyod pa'i sa las ji skad du/_rkyen bzhi ste/_rgyu'i rkyen ni 'di lta ste/_sa bon gang yin pa'o/_/
[\[161a\]]
[\[161a.1\]]mtshungs pa de ma thag pa'i rkyen ni 'di lta ste/_rnam par shes pa gang gi mjug thogs su rnam par shes pa gang dag 'byung bar nges pa gang yin pa de ni de dag gi mtshungs pa de ma thag pa'i rkyen to/_/dmigs pa'i rkyen ni 'di lta ste/_sems las byung [#]ba'i chos gang dag gi dmigs
[\[161a.2\]]pa gang yin pa'o/_/bdag po'i rkyen ni 'di lta ste/_sa bon ma gtogs pa gnas gzhan gang yin pa ste/_ji ltar mig dang de'i grogs su gtogs pa'i chos mig gi rnam par shes pa la ltos pa bzhin du rnam par shes pa lhag ma rnams kyang de dang 'dra'o/_/gzhan yang dge ba dang mi dge ba'i ngo bo
[\[161a.3\]]nyid gang gis 'dod pa dang /_mi 'dod pa'i 'bras bu yongs su 'dzin par byed pa gang yin pa dang /_de lta bu dang mthun pa rnams ni bdag po'i rkyen to zhes bstan pa lta bu ste/_rgya cher ni mtshan nyid bstan pa dag las 'byung ba bzhin du rig par bya'o/_/de la dus gsum ni bstan bcos rnal 'byor spyod
[\[161a.4\]]pa'i sa las ji skad du/_de la dus gsum rnam par gzhag pa ji lta bu yin zhe na/_sa bon rnams kyi chos de las tha mi dad pa'i phyir chos bzhin du rnam par gzhag go/_/gzhan yang 'bras bu byin ma byin pa'i dbang gi phyir/_chos rnams kyi 'bras bu 'gags pa'i mtshan nyid gang yin pa de ni 'das pa'o/_/rgyu
[\[161a.5\]]yod [#]la ma byung ba'i mtshan nyid gang yin pa de ni ma 'ongs pa'o/_/byung la ma 'gags pa'i mtshan nyid gang yin pa de ni da ltar byung ba'o zhes bstan pa lta bu'o/_/gzhan yang bstan bcos rnal 'byor spyod pa'i sa las sa bon gyi rgyun 'bras bu bskyed zin pa ni khams 'das pa zhes bya'o/_/sa bon gyi rgyun 'byung
[\[161a.6\]]ba 'bras bu ma [#]bskyed pa ni khams ma 'ongs pa zhes bya'o/_/de ltar gyi sa bon gyi rgyun 'bras bu ma bskyed pa nyid ni khams da ltar byung ba zhes bya ste/_'di la dgongs pa ni de yin par rig par bya'o zhes 'byung ngo /_/gzhan yang de nyid las 'das pa'i 'du byed rnams ni 'bras bu bskyed zin pa'i phyir
[\[161a.7\]]yod la/_'du byed ma 'ongs pa rnams ni rgyu yongs su 'dzin pa'i phyir yod do/_/ci'i phyir zhe na/_da ltar gyi 'du byed rnams ni [#]mtshan nyid rnam pa gsum gyis rab tu phye ba yin te/_dang po ni 'das pa'i 'bras bu'i ngo bo nyid yin pa'i phyir dang /_gnyis pa ni ma 'ongs pa'i rgyu'i ngo bo nyid yin pa'i phyir
[\[161b\]]
[\[161b.1\]]dang /_gsum pa ni rang gi mtshan nyid kyi rgyun mi 'chad pa'i phyir ro zhes 'byung ste/_bstan bcos dbus dang mtha' rnam par 'byed pa dang /_chos mngon pa kun las btus [#]pa dang /_chos mngon pa sna tshogs kun las btus pa dang /_rnam par bshad pa las kyang phal cher rnal 'byor spyod pa'i sa las
[\[161b.2\]]bstan pa dang mthun par bshad do/_/gzhan yang bstan bcos rnam par rig pa tsam du grub pa las/_theg pa chen po'i rten cing 'brel par 'byung ba'i yang dag pa'i rigs pa las yid chos [#]par bya ste/_'di ltar yang dag pa'i rigs pa 'di ni shin tu zab cing gya nom pa'i tshig dang bral bas rgyu dang
[\[161b.3\]]'bras bu la sogs pa zhes bya ba ni btags pa tsam yin te/_da ltar gyi chos la brtags na phyi ma 'dres pa'i nus pa dang ldan pas ma 'ongs pa'i 'bras bu zhes gdags te/_de ltar gyi rgyu la [#]ltos nas bstan pa'o/_/da ltar gyi chos la brtags na snga ma'i mtshan nyid dang mthun pa yod pas sngon gyi rgyu zhes
[\[161b.4\]]gdags te/_da ltar gyi 'bras bu la ltos nas bstan pa'o/_/de la btags [#]pa ni 'di lta ste/_snang ba'i rnam par shes pa gang yin pa'o/_/nga [#]'di ltar de'i mtshan nyid las rgyu dang 'bras bu de dag snang ba ni rigs pa nyid kyis de ltar rab tu phye ba yin pas mtha' gnyis yongs su spangs pa dbu ma'i lam
[\[161b.5\]]khong du chud par 'gyur zhes 'byung ste/_rgya cher rnam par 'byed pa ni mtshan nyid bstan pa dag las 'byung ba bzhin du rig par bya'o/_/skye ba dang /_gnas pa dang /_'jig pa'i mtshan nyid kyi phyir zhes bya ba ni lnga pa skye ba la sogs pa'i mtshan nyid gsum bstan pa ste/_bstan bcos rnal 'byor spyod pa'i sa
[\[161b.6\]]las/_ji skad du rkyen gyi dbang gis rgyu sngon ma byung ba las dang po chos gang du byung ba de ni 'dus byas kyi mtshan nyid skye ba zhes bya'o/_/de nyid gzhan du 'gyur ba ni rga ba'o/_/de yang rnam pa gnyis te/_gzhan nyid gzhan du 'gyur ba dang /_/tha dad par gzhan du 'gyur ba'o/_/de la 'dra bar 'byung ba ni gzhan
[\[161b.7\]]nyid du 'gyur ba'o/_/mi 'dra bar 'byung ba ni tha dad par gzhan du 'gyur ba'o/_/skyes ma thag pa'i skye ba tsam gyi rjes su 'jug pa ni gnas pa'o/_/skye ba'i skad cig phan chad skad cig mi gnas pa ni mi rtag pa nyid de/_de dag kyang chos de nyid kyi dus kyi bye brag las mtshan nyid bzhir 'gyur ro zhes bstan
[\[162a\]]
[\[162a.1\]]pa lta bu ste/_rgya cher ni mtshan nyid bstan pa dag las 'byung ba bzhin du rig par bya'o/_/nad lta bu la sogs pa'i phyir zhes bya ba ni drug pa nad lta bu la sogs par rnam par 'byed pa'i sgo ste/_de'i phyir bstan bcos rnal 'byor spyod pa'i sa las mi mthun pa'i 'du shes ni rnam
[\[162a.2\]]pa bzhi po 'di lta ste/_'du byed rnams la nad dang /_'bras dang /_zug rngu dang /_sdig pa yin par yid la byed pa'o/_/de la nad lta bu ni 'di lta ste/_dper na la la zhig [#]khams ma snyoms pa'i rgyu las byung ba'i nad kyis sdug bsngal la mi mthun par 'du shes bsgom [#]pa'o/_/'bras bu ni 'di lta
[\[162a.3\]]ste/_sngon gyi las kyi rgyu las byung ba'i 'bras bu sdug bsngal la mi mthun par 'du shes bsgom [#]pa'o/_/zug rngu lta bu ni 'di lta ste/_dper na la la zhig dgra gzhan gyis bsnun [#]pa'i zug rngu'i rgyu las byung ba'i sdug bsngal la mi mthun par 'du shes bsgom pa'o/_/sdig pa lta bu ni 'di lta ste/_gnyen po
[\[162a.4\]]dang longs spyod la sogs pa las gyur pa'i phongs [#]pa rnams la rang gi log par rtog pa'i sdig pa'i rgyu las byung ba'i sdug bsngal la mi mthun pa'i 'du shes bsgom [#]pa gang yin pa ste/_'di ni rnal 'byor pas 'du byed rnams la mi mthun par bsgom pa'o zhes bstan pa yin no/_/gzhan yang 'phags pa
[\[162a.5\]]shes rab kyi pha rol tu phyin pa'i 'grel pa las/_'khor lnga po dag la 'khrug pa rnams skye bar rtogs pa'i phyir nad lta bu zhes gsungs so/_/kha cig 'khor lo lnga po nad lta bu yin par thos nas de ni ngas ya nga ba yin no snyam du sems pas na/_de'i phyir 'bras lta bur 'byang dka' ba zhes
[\[162a.6\]]gsungs so/_/'on kyang de ni gsor rung ngo snyam du sems pas na de'i phyir zug rngu ltar lus la reg ma thag tu de dbyung du mi rung ba zhes bya ba gsungs so/_/kha cig na re dper na zug rngu lus la yod pa bzhin du dbyung bar dka' mod kyi dpyad mkhas pa dang /_sgyu rtsal rab dag gis ni phyin par 'gyur ro snyam du sems pas
[\[162a.7\]]na/_de'i phyir rtag par na zhing 'khrug par 'gyur ba zhes bya ba gsungs so zhes 'byung ste/_rgya cher de nyid las bstan pa bzhin no/_/sdug bsngal dang kun 'byung ba la sogs pa'i phyir zhes bya ba ni bdun pa bden pa bzhi rnam par 'byed pa'i sgo'o/_/sogs pa zhes bya bas ni 'gog pa dang /_lam gyi bden pa gnyis
[\[162b\]]
[\[162b.1\]]kyang bzung ba'o/_/bden pa bzhi po dag gi don ni mtshan nyid bstan pa dag las 'byung ba bzhin du rig par bya'o/_/de bzhin nyid dang /_yang dag pa'i mtha' dang /_chos kyi dbyings la sogs pa'i phyir zhes bya ba ni brgyad pa de bzhin nyid kyi ming gi rnam grangs mang po bstan pa'i sgo'o/_/de la de bzhin nyid
[\[162b.2\]]ces bya ba ni/_bstan bcos rnam par rig pa tsam du grub pa las ji skad du de bzhin nyid ces bya ba ni de kho na nyid de/_yang dag pa [#]ma yin par bstan pa'o/_/nyid ces bya ba ni rtag pa nyid de rnam par 'gyur ba med par bstan pa ste/_'di ltar de kho na nyid 'di gnas skabs thams cad du rtag par ngo bo nyid
[\[162b.3\]]ji lta ba bzhin pa nyid kyis na[#]/_de'i phyir de bzhin nyid ces bya ste/_'di ni rnam par mi 'gyur ba brdzun pa ma yin pa'i don to zhes bstan pa lta bu'o/_/gzhan yang de nyid las don nyid brdzun pa dang /_phyin ci log ma yin pa'i phyir de bzhin nyid ces bya'o zhes 'byung ngo /_/slob dpon nye ba'i 'od kyis [#]'grel
[\[162b.4\]]pa las/_yang dag pa ma yin pa dang /_phyin ci log gi ming btags pa thams cad dang bral bas na de bzhin nyid ces bya'o zhes bshad do/_/yang dag pa'i mtha' zhes bya ba ni slob dpon ngo bo nyid med kyis [#]'grel pa las/_de bzhin nyid kyi phyir yang dag pa'i mtha' zhes bya'o/_/mthar thug pas
[\[162b.5\]]na mtha' zhes bya ste/_mtha' zhes bya ba'i sgra ni mu'i mtha' la zhes bya bas na/_de'i phyir de bzhin nyid la mtha' zhes bya'o zhes bshad do/_/slob dpon nye ba'i 'od kyis [#]'grel pa las/_chos rnams so sor bsres te/_brtags na 'di las gong du bzlar med de/_'di kho na bden pas btags pa tsam
[\[162b.6\]]du yang dag pa'i mtha' zhes rnam par gzhag pa yin no zhes bshad do/_/chos kyi dbyings zhes bya ba ni slob dpon ngo bo nyid med kyis [#]'grel pa las/_chos kyi dbyings ni 'di lta ste/_chos rnam par byang ba'i thams cad kyi rgyu'o zhes bshad do/_/slob dpon nye ba'i 'od kyis [#]'grel pa las/_dge
[\[162b.7\]]ba'i chos thams cad kyi gnas byed pas btags pa tsam du chos kyi dbyings zhes bya'o zhes bstan to/_/de la sogs pa zhes bya ba ni stong pa dang /_bdag med pa la sogs pa bsdu ba'o/_/ming gi rnam grangs mang po de yang bstan pa rnams las [#]so so nas bshad pa mi mthun pas/_bstan bcos
[\[163a\]]
[\[163a.1\]]dbus dang mtha' rnam par 'byed pa las ni mdor bsdus nas bdag med pa la sogs pa'i ming drug gis bstan pa yin te/_de'i phyir de nyid kyi tshig le'ur byas pa las/_stong pa nyid kyi mdor bsdu na/_/de bzhin nyid dang yang dag mtha'[#]/_/mtshan ma med dang don dam dang /_/
[\[163a.2\]]chos kyi dbyings ni rnam grangs so/_/zhes 'byung ste/_rgya cher de nyid las bstan pa bzhin no/_/bstan bcos chos mngon pa sna tshogs kun las btus pa las ni mdor bsdus nas ming bdun gyis bstan te/_'di lta ste/_de bzhin nyid dang /_bdag med pa [#]nyid dang /_stong pa nyid dang /_mtshan ma med pa dang /_
[\[163a.3\]]yang dag pa'i mtha' dang /_don dam pa dang /_chos kyi dbyings te rgya cher ni de nyid las bstan pa bzhin no/_/bstan bcos theg pa chen po bsdus pa dang /_sangs rgyas kyi sa'i 'grel pa las kyang /_ming gi rnam grangs mang po ston te/_de yang yongs su rdzogs pa ma yin no/_/'phags pa shes rab
[\[163a.4\]]kyi pha rol tu phyin pa'i mdo las ni ming bcu gcig ston par mdzad de/_'di lta ste/_chos kyi dbyings dang /_chos nyid dang /_yang dag pa nyid dang /_mi 'gyur ba nyid dang /_mnyam pa nyid dang /_skyon med pa nyid dang /_chos nges pa nyid dang /_chos gnas pa nyid dang /_yang dag pa'i mtha' dang /_nam
[\[163a.5\]]mkha'i khams dang /_bsam gyis mi khyab pa'i khams so zhes gsungs so/_/rgyas pa dang bsdus pa'i phyir zhes bya ba ni dgu pa rgyas pa dang bsdus pa rnam par 'byed pa'i sgo'o/_/bstan bcos rnam par bshad pa las/_bsdus pa dang /_rgyas pa zhes bya ba ni 'di lta ste/_sngar ni chos tshig gcig
[\[163a.6\]]bstan nas/_phyi ma phyi ma'i tshig tshad med pa dag gis rnam par 'byed cing rab tu phye bas khong du chud pa mthar thug pa gang yin pa'o zhes 'byung ste/_mdo 'di nyid las kyang 'og nas bsdus pa dang /_rgyas pa zhes 'byung bas bstan bcos rnam par bshad pa dang mthun no/_/gzhan yang bstan bcos
[\[163a.7\]]rnal 'byor spyod pa'i sa las/_de la bsdus pa'i don ni 'di lta ste/_rigs pa dang 'brel pa'i chos bstan pa las so/_/de la rgyas pa'i don ni 'di lta ste/_so so dang 'brel pa'i chos bstan pa las so/_/gzhan yang bsdus pa'i don ni rnam pa gnyis te/_ming [#]bsdus pa dang don bsdus pa las so/_/bsdus
[\[163b\]]
[\[163b.1\]]pa'i don ji lta ba bzhin du rgyas pa'i don yang rnam pa gnyis te/_ming rgyas pa dang /_don rgyas pa las te/_mdo las bcom ldan 'das kyis ji skad du/_shA ri'i bu nga ni mdor bsdus te chos ston par yang byed rgyas par yang byed mod kyi shes par yang byed pa shin tu dkon no zhes gsungs pa lta bu'o/_/
[\[163b.2\]]de la yang bcom ldan 'das kyis [#]mdo'i sde la ni tshig 'bru rgyas pa yin la don bsdus pa yin pa dang /_tshigs su bcad pa'i sde la ni don rgyas pa yin la tshig 'bru bsdus pa yin par yongs su bstan pa yin par rig [#]par bya'o zhes bstan to/_/gzhan yang 'phags pa shes rab kyi pha rol tu phyin pa'i
[\[163b.3\]]'grel pa las/_sangs rgyas rnams chos ston pa yang rnam pa gnyis[#]/_res 'ga' ni sngar ni bsdus te ston par mdzad la/_phyis ni rgyas pa ston par mdzad de don rnam par bshad par mdzad pa'i phyir ro/_/res 'ga' ni sngar rgyas pa ston par mdzad la/_phyis ni bsdus pa ston par mdzad de/_gzung [#]sla ba'i
[\[163b.4\]]phyir ro zhes 'byung ngo /_/bstan bcos gnas pa bcu'i bshad pas [#]bsdus te bstan pa ni tshig nyung ngus don mang po bsdus pas gang zag dbang po rnon pos thos na go bar 'gyur ba gang yin pa'o/_/rgyas par bstan pa ni dngos po gcig dang /_don gcig la rgyu dang rkyen mang pos dbang po rtul bo rnam par dbye
[\[163b.5\]]ba la mos pa rnams kyi ched du bstan pa gang yin pa'o/_/bsdus pa dang rgyas par ston pa ni 'di ltar tshig gcig gis don rgyas pa sdud pa dang /_gzhan yang rnam pa sna tshogs kyis don gcig ston pa gang yin pa'o zhes 'byung ngo /_/mgo gcig tu lung bstan pa'i phyir dang /_rnam par phye nas lung
[\[163b.6\]]bstan pa'i phyir dang /_dris nas lung bstan pa'i phyir dang /_gzhag pas lung bstan pa'i phyir zhes bya ba ni bcu pa lung bstan pa rnam pa bzhi rab tu dbye ba'i sgo ste/_'phags pa sangs rgyas kyi sa'i 'grel pa las/_ji skad du lung bstan pa rnam pa bzhi ni mgo gcig tu lung bstan pa dang /_rnam par phye nas lung
[\[163b.7\]]bstan pa dang /_dris nas lung bstan pa dang /_mi smra bar gzhag pas lung bstan pa'o/_/de snga ma mgo gcig tu lung bstan pa ni dper na kha cig skye ba thams cad gdon mi za bar 'gag par 'gyur ram/_sangs rgyas dang /_chos dang /_dge 'dun dkon mchog bsod nams kyi zhing gshin pa yin
[\[164a\]]
[\[164a.1\]]nam zhes bya ba la sogs pa de skad du 'dri na/_don de dag ni nges par de yin no zhes mgo gcig tu lung bstan pa lta bu'o/_/rnam par phye nas lung bstan pa ni/_dper na kha cig 'gag par 'gyur ba thams cad nges par yang skye ba yin nam/_sangs rgyas dang /_chos dang /_dge 'dun
[\[164a.2\]]dkon mchog khyad par du 'phags pa zhig yin nam/_'on te dman pa zhig yin zhes bya ba la sogs pa de skad du 'dri ba la/_slar de nyid las khyod gang la ltos te 'dri zhes slar dris nas lung bstan pa lta bu'o/_/mi smra bar gzhag pas lung bstan pa ni/_dper na kha cig bdag yang dag par yod pa de dge
[\[164a.3\]]ba zhig gam/_'on te mi dge ba zhig ces zer ba dang /_mo gsham gyi bu de nag po zhig gam 'on te dkar po zhig ces de skad du 'dri na/_cang mi smra bar gzhag pas lan gdab par bya ste/_lung bstan par mi rigs pa'i phyir dang /_spros pa skyed par byed pa'i phyir ro zhes 'byung ste/_rgya cher rnam par 'byed pa
[\[164a.4\]]ni mdzod kyi bstan bcos dang yang dag pa'i rigs pa dang rjes su mthun pa dang /_bye brag tu bshad pa chen po dang /_'phags pa shes rab kyi pha rol tu phyin pa'i 'grel pa dang /_'phags pa mya ngan las 'das pa chen po'i mdo dang /_rnal 'byor spyod pa'i sa las bstan pa bzhin du rig par bya'o/_/
[\[164a.5\]]gsang ba'i phyir dang /_bsgrags pa'i phyir zhes bya ba ni bcu gcig pa gsang ba dang bsgrags pa rab tu dbye ba'i sgo ste/_bstan bcos rnam par bshad pa las ji skad du gsang ba'i bstan pa ni 'di lta ste/_phal cher nyan thos kyi sde snod kyi bstan pa gang yin pa'o/_/bsgrags pa'i bstan
[\[164a.6\]]pa ni 'di lta ste/_phal cher theg pa chen po'i sde snod kyi bstan pa gang yin pa'o zhes bstan pa lta bu'o/_/bstan bcos rnal 'byor spyod pa'i sa las kyang de skad du ston to/_/'phags pa shes rab kyi pha rol tu phyin pa'i 'grel pa las/_sangs rgyas rnams kyi mdzad pa ni rnam pa gnyis te gsang ba dang
[\[164a.7\]]rab tu bstan pa'o/_/chos kyi 'khor lo dang po bskor ba gang yin pas ni nyan thos kyi 'bras bu thob par 'gyur ro/_/rab tu phye ba'i bstan pa la brten nas ni byang chub sems dpa'i mi skye ba'i bzod pa la sogs pa thob par 'gyur zhes 'byung ste/_rgya cher de nyid las bstan pa bzhin no/_/yang na
[\[164b\]]
[\[164b.1\]]ngo bo nyid rnam pa gsum ston pa'i bstan pa gang yin pa de ni bsgrags pa zhes bya'o/_/ngo bo nyid med pa gsum gyi bstan pa gang yin pa de ni gsang ba zhes bya'o/_/de lta bu la sogs pa thams cad ni yongs su shes par bya ba'i don yin par rig par bya'o zhes bya ba ni gsum pa zlas bstan pa ste/_mdo nyid kyis
[\[164b.2\]]brda phrad par zad do/_/de la yongs su shes pa ni snga ma gnyis yongs su 'dzin par byed pa byang chub kyi phyogs kyi chos gang yin pa 'di lta ste/_dran pa nye bar gzhag pa dang /_yang dag par spong ba la sogs pa yin par rig par bya'o zhes bya ba ni gsum pa [#]yongs su shes pa rnam par bstan pa ste/_
[\[164b.3\]]'di ltar snga ma gnyis kyi yul yongs su 'dzin par byed pa dran pa nye bar gzhag pa bzhi la sogs pa byang chub kyi phyogs kyi chos sum cu rtsa bdun po gang yin pa dag go/_/yongs su shes pa'i 'bras bu thob pa ni zhes bya ba la sogs pa ni bzhi pa [#]yongs su shes pa'i 'bras bu thob pa rnam par bshad pa'o/_/
[\[164b.4\]]'di la yang mdor bstan pa dang rnam par bshad pas bstan te 'di ni mdor bstan pa nyid do/_/'di lta ste/_'dod chags dang /_zhe sdang dang /_gti mug gtan du 'dul ba dang /_'dod chags dang /_zhe sdang dang /_gti mug gtan du spangs pa dge sbyong gi 'bras bu rnams zhes bya ba la sogs pa ni
[\[164b.5\]]gnyis pa yang dag par bshad pa'o/_/'di yang rnam par dbye ba [#]ste/_'dus ma byas kyi 'bras bu bstan pa dang /_'dus byas kyi 'bras bu bstan pa ste/_'di ni dang po'o/_/de la 'dul ba zhes bya ba ni 'gog par byed pa ste/_'di ni 'dod chags dang /_zhe sdang dang /_gti mug de dag 'dul zhing 'gog
[\[164b.6\]]par byed pa nyid do/_/gtan du spangs pa zhes bya ba ni yang dag par 'gog pa nyid kyi nus pa bstan pa ste/_yang dag par 'gog pa de nyid [#]ni dge sbyong gi 'bras bu zhes bya ste/_de'i phyir bstan bcos rnam par bshad pa las/_'di lta ste/_'dod chags dang /_zhe sdang dang /_gti mug gtan du 'gog
[\[164b.7\]]pa dang /_'dod chags dang /_zhe sdang dang /_gti mug ma lus par spangs pa dge sbyong gi 'bras bu bzhi zhes bstan pa yin no/_/ngas nyan thos dang /_de bzhin gshegs pa'i thun mong dang thun mong ma yin pa/_'jig rten dang /_'jig rten las 'das pa'i yon tan ji snyed pa de dag mngon du bya bar bstan
[\[165a\]]
[\[165a.1\]]pa gang yin pa'o zhes bya ba ni gnyis pa 'dus byas kyi 'bras bu bstan pa'o/_/'di lta ste/_nyan thos dang de bzhin gshegs pa rnams kyi rnam par thar pa brgyad la sogs pa thun mong du gyur pa'i yon tan rnams dang /_stobs dang mi 'jigs [#]pa la sogs pa ma 'dres pa'i
[\[165a.2\]]yon tan brgya bzhi bcu po de dag mngon sum du bya bar bstan pa gang yin pa rnams so/_/ci'i phyir rang [#]sangs rgyas kyi yon tan ma bstan zhe na/_smras pa/_yang dag pa'i don du na/_rang sangs rgyas kyi yon tan dang yang ldan te/_de'i phyir bstan bcos rnam par bshad pa las/_theg pa gsum char gyi
[\[165a.3\]]yon tan spyir bstan pa yin no/_/mdo las ni zlas khong du chud par 'gyur ba'i phyir mdor bsdus nas ma bstan to/_/yang na nyan thos kyi sde snod kyi nang du bsdus pa'i phyir ro/_/de rab tu rig par byed pa ni 'di lta ste/_mngon sum du byas pa'i chos de dag nyid las rnam par grol ba'i shes pa rnams kyis
[\[165a.4\]]gzhan dag la rgya cher ston par mdzad pa dang /_rnam par phye nas ston pa gang yin pa'o zhes bya ba ni lnga pa rab tu rig par byed pa'i don rnam par bshad pa'o/_/'di ltar phyis thob pa'i shes pas 'dus byas dang /_'dus ma byas mngon sum du byas pa yon tan ji snyed yod pa shes shing mngon du byed pa
[\[165a.5\]]rnam par grol ba'i shes pa rnams kyis gzhan dag la rgya cher ston pa dang /_rnam par phye nas ston pa gang yin pa ste/_de'i phyir dgongs pa zab mo rnam par dgrol ba'i mdo las/_rnam par grol ba shes pa dang /_rnam par grol ba myong bas gzhan dag la rgya cher ston pa zhes gsungs pa yin no/_/yang na
[\[165a.6\]]rnam par grol ba'i shes pa rnams zhes bya ba ni ye shes kyi bdag nyid sgrib pa dang bral ba la rnam par grol ba'i shes pa zhes bya'o/_/bstan bcos rnam par bshad pa las ni/_yongs su shes pa'i 'bras bu la longs spyod pa zhes 'byung ngo /_/rigs kyi bu de ltar na don lnga po de dag gis don thams cad
[\[165a.7\]]bsdus par rig par bya'o zhes bya ba ni lnga pa spyi'i mjug bsdu ba ste/_mdo nyid kyis brda phrad par zad do/_/bstan bcos rnam par bshad pa las bstan pa'i don rnam pa lnga yang mdo las gsungs pa dang mthun pas de las gzhan du bshad pa med do/_/bstan bcos chos mngon pa sna tshogs kun las btus pa
[\[165b\]]
[\[165b.1\]]las ni tshig rnam pa gnyis 'byung bas/_tshig snga ma dang sbyar na don rnam pa drug tu phye nas tshig gi don bshad pa yang cung zad mi mthun te/_de'i phyir bstan bcos de nyid las yongs su shes par bya ba'i dngos po ni 'di lta ste/_phung po la sogs pa'o/_/yongs su shes par bya ba'i don ni 'di lta ste/_mi rtag pa
[\[165b.2\]]la sogs pa'o/_/yongs su shes par bya ba'i rgyu dang rkyen ni 'di lta ste/_tshul khrims yongs su dag cing dbang po'i sgo bsdams pa la sogs pa'o/_/yongs su shes par bya ba'i rang gi ngo bo nyid ni 'di lta ste/_byang chub kyi phyogs kyi chos so/_/yongs su shes par bya ba'i 'bras bu ni 'di lta ste/_rnam par grol
[\[165b.3\]]ba'o/_/de rab tu shes pa ni 'di lta ste/_/rnam par grol ba'i ye shes mthong ba'o zhes bstan pa yin no/_/chos mngon pa kun las btus pa las ni drug po dag gi ming bkod par zad kyi rnam par bshad pa ni med do/_/bstan bcos chos mngon pa sna tshogs kun las btus pa las bstan pa'i tshig phyi ma dang
[\[165b.4\]]sbyar na/_de la ro myang ba zhes bya ba'i mdo zhes bya ba khungs su bzhag nas mdo 'di las gsungs pa'i don lnga po de dag ston pas ming ni mdo las gsungs pa dang mthun yang tshig gi don bshad pa ni tha dad pas de'i phyir de nyid las yongs su shes par bya ba'i dngos po ni 'di lta ste/_gzugs la sogs pa'o/_/
[\[165b.5\]]yongs su shes par bya ba'i don ni 'di lta ste/_ro myang ba la sogs pa ste/_don gyi bye brag des gzugs la sogs pa'i dngos po de yongs su shes pa'i phyir ro/_/yongs su shes pa ni 'di lta ste/_nye bar len pa'i phung po de dag la de ltar gsum du bsgyur bas yang dag pa ji lta ba bzhin du yongs su shes pa'o/_/
[\[165b.6\]]de la gsum du bsgyur ba ni snga ma'i yongs su shes par bya ba'i dngos po dang /_yongs su shes par bya ba'i don dang /_yongs su shes par byed pa 'di nyid la gsum du bsgyur ba zhes bya ste/_'di ltar phung po lnga po dag la lan gsum du so sor rtog pa'i phyir ro/_/bshad pa gzhan du na phung po lnga po dag la
[\[165b.7\]]lan gsum du so sor rtog pa'i phyir gsum du bsgyur ba zhes bya ste/_dang po ni ro myang ba nyid du kun 'byung ba'i bden pa la so sor rtog pa'o/_/gnyis pa ni nyes dmigs su sdug bsngal gyi bden pa la so sor rtog pa'o/_/gsum pa ni nges par 'byung ba nyid du lam dang 'gog pa'i bden pa la so sor rtog pa'o/_/
[\[166a\]]
[\[166a.1\]]yang na mtshan nyid bstan pa dang /_bsgrub par bskul ba dang /_rtog pa'i bskor ba [#]la gsum du bsgyur ba zhes bya'o/_/yongs su shes pa'i 'bras bu 'di lta ste/_lha dang bcas pa'i 'jig rten 'di las zhes bya ba nas/_lha dang mi dang bcas pa'i bar las rnam par grol ba nas
[\[166a.2\]]rnam par thar pa rab tu grol ba zhes bya ba'i bar du'o/_/de rab tu shes pa ni 'di lta ste/_bdag nyid kyis bdag ni bla na med pa yang dag par rdzogs pa'i byang chub mngon par sangs rgyas so zhes shes pa gang yin pa'o zhes bstan pa yin no/_/gzhan yang rigs kyi bu byang chub sems dpa' de dag ni don
[\[166a.3\]]rnam pa bzhi so so yang dag par rig pa'i phyir/_don so so yang dag par rig pa zhes bya ste zhes bya ba 'di man chad ni gsum pa don rnam pa bzhi las brtsams nas don so so yang dag par rig pa rnam par bshad pa ston to/_/'di yang rnam pa gsum du dbye ste/_mdor bstan pa dang /_rnam par phye ste bshad pa dang /_
[\[166a.4\]]mjug bsdu ba ste 'di ni dang po'o/_/don rnam pa bzhi gang zhe na zhes bya ba la sogs pas ni gnyis pa rnam par phye ste bshad pa ston to/_/'di yang brtag pa dang lan du gsungs pas bstan te 'di ni dang po'o/_/sems kyi len pa'i don dang /_myong ba'i don dang /_rnam par rig pa'i don dang /_kun nas nyon
[\[166a.5\]]mongs pa dang /_rnam par byang ba'i don gyis te zhes bya ba ni gnyis pa lan du yang dag par gsungs pa'o/_/don rnam pa bzhi po 'di la bshad pa rnam pa gnyis yod de/_kha cig na re sems kyi len pa'i don zhes bya ba ni 'di lta ste/_bdag nyid kyis sems yul len par shes pa gang yin pa'o/_/myong ba'i don
[\[166a.6\]]zhes bya ba ni 'di lta ste/_tshor ba rnam pa gsum gyis myong ba'i don shes pa gang yin pa'o/_/rnam par rig pa'i don ni 'di lta ste/_rnam par shes pa rnams kyi yul so sor rig pa'i don shes pa gang yin pa'o/_/kun nas nyon mongs pa dang rnam par byang ba'i don zhes bya ba [#]'di lta ste/_chos thams cad kyi kun
[\[166a.7\]]nas nyon mongs pa dang /_rnam par byang ba'i shes pa gang yin pa'o zhe'o/_/kha cig na re bzhi po 'di dag ni go rims bzhin du dran pa nye bar gzhag pa bzhi po dag gis dmigs par bya ba'i yul bzhi po 'di lta ste/_lus dang tshor ba dang /_sems dang /_chos shes pa gang yin pa'o/_/de la sems kyi len pa zhes
[\[166b\]]
[\[166b.1\]]gsungs pa ni len par byed pa smos shing blang bar bya ba'i lus bstan pa yin no zhe'o/_/rigs kyi bu don rnam pa bzhi po de dag gis kyang don thams cad bsdus par rig par bya'o zhes bya ba ni gsum pa mjug bsdu ba yin par rig par bya'o/_/gzhan yang rigs kyi bu byang chub sems dpa' de dag ni don rnam pa
[\[166b.2\]]gsum so so yang dag par rig pa'i phyir don so so yang dag par rig pa zhes bya ste zhes bya ba 'di man chad ni bzhi pa don rnam pa gsum las brtsams nas/_don so so yang dag par rig pa rnam par bshad pa ston to/_/'di yang rnam pa gsum du dbye ste/_mdor bstan pa dang /_ming bkod pa dang /_rnam par
[\[166b.3\]]phye nas bshad pa ste 'di ni dang po'o/_/don rnam pa gsum gang zhe na/_tshig 'bru'i don dang khams kyi don gyis so zhes bya ba ni gnyis pa zhus pa dang lan dag gis ming bkod pa'o/_/rigs kyi bu de la tshig 'bru'i don ni 'di lta ste/_ming gi tshogs la sogs pa'o/_/zhes bya ba la sogs pa [#]ni gsum pa phye ste
[\[166b.4\]]bshad pa ston to/_/'di yang don rnam pa gsum bstan pa nyid kyis rnam pa gsum du dbye ste 'di ni dang po'o/_/de la tshig 'bru'i don ni 'di lta ste/_ming gi tshogs dang /_tshig gi tshogs dang /_yi ge'i tshogs gang yin pa ste ming la sogs pa gsum po 'di dag kun kyang gsal ba'i don dang ldan pas tshogs zhes
[\[166b.5\]]bya'o/_/yang na tshogs zhes bya ba ni ngo bo nyid kyi don te/_'di ltar ming la sogs pa gsum po dag kun kyang ngo bo nyid dang ldan pa'i phyir tshogs zhes bya'o/_/gsum po 'di dag gis don ston pa gang yin pa de ni tshig 'bru zhes bya'o/_/tshig 'bru 'di nyid ni brjod par bya ba'i don yin pas de'i phyir tshig 'bru'i don
[\[166b.6\]]zhes bya'o/_/don gyi don ni rnam pa bcu yod par rig par bya ste zhes bya ba la sogs pa ni gnyis pa don gyi don rnam par bshad pa'o/_/'di yang rnam pa gnyis te/_mdor bstan pa dang grangs bzhin du ming bkod pa'o/_/'di ni dang po ste/_sngar bstan pa'i tshig 'bru'i don gyi don nyid do/_/de kho na'i mtshan nyid
[\[166b.7\]]ces bya ba 'di man chad ni gnyis pa grangs bzhin du ming bkod pa'o/_/'di ni mtshan nyid dang po ste/_'di ltar chos thams cad kyi de kho na'i mtshan nyid de/_de'i phyir 'og nas mdo las/_bden pa ni 'di lta ste/_chos rnams kyi de bzhin nyid gang yin pa'o zhes gsungs te/_bden pa nyid ni de kho na'i mtshan nyid
[\[167a\]]
[\[167a.1\]]yin pas so/_/yongs su shes pa'i mtshan nyid dang /_/gtan du spangs pa'i mtshan nyid dang /_/mngon du byas pa'i mtshan nyid dang /_bsgoms [#]pa'i mtshan nyid dang zhes bya ba rnam pa bzhi po 'di dag ni go rims bzhin du/_sdug bsngal dang /_kun 'byung ba dang /_'gog pa dang /_lam
[\[167a.2\]]gyi bden pa bzhi po dag gi mtshan nyid bstan pa yin no/_/de kho na'i mtshan nyid la sogs pa de dag nyid kyi rnam pa rab tu dbye ba'i mtshan nyid ces bya ba 'di man chad ni mtshan nyid ni drug [#]pa ste/_'di ni sngar bstan pa'i mtshan nyid lnga po de dag re re la yang don gyi rnam grangs kyi rnam pa'i bye brag mang po yod pas
[\[167a.3\]]so/_/gnas dang gnas rab tu 'brel ba'i mtshan nyid ces bya ba ni mtshan nyid bden [#]pa ste/_bstan bcos rnam par bshad pa las/_gnas dang gnas par rab tu 'brel ba'i mtshan nyid ni 'di lta ste/_'byung ba chen po ni gnas yin la/_rgyur byas pa'i gzugs rnams ni gnas pa yin no/_/yang na
[\[167a.4\]]mig la sogs pa ni gnas yin la [#]mig la sogs pa'i rnam par shes pa ni gnas pa yin no/_/yang na brjod par bya ba ni gnas yin la/_rjod [#]par byed pa ni gnas pa yin te/_phan tshun 'brel pa gang yin pa de ni rab tu 'brel ba'i mtshan nyid ces bya'o [#]zhes bshad do/_/yongs su shes pa la sogs
[\[167a.5\]]pa'i bar du gcod pa'i chos kyi mtshan nyid ces bya ba ni mtshan nyid brgyad pa ste/_bden pa bzhi po dag gis spang bar bya ba'i [#]nyon mongs pa gang yin pa de ni bar du gcod pa'i chos kyi mtshan nyid ces bya'o/_/mdo'i tshig 'og nas bstan pa dang sbyar na ni 'di ltar byang chub kyi phyogs kyi chos bsgom pa'i bar
[\[167a.6\]]du gcod pa'i kun nas nyon mongs pa'i chos gang yin pa de ni de'i bar du gcod pa'i chos kyi mtshan nyid ces bya'o/_/de dag gi rjes su mthun pa'i chos kyi mtshan nyid ces bya ba ni mtshan nyid dgu pa ste/_bden pa bzhi po dag gis nyon mongs pa spong bar byed pa'i shes pa gang yin pa de ni rjes su mthun pa'i
[\[167a.7\]]chos kyi mtshan nyid ces bya'o/_/mdo'i tshig 'og nas bstan pa dang sbyar na ni/_de dag la bya ba mang du byed pa'i chos yod pa gang yin pa de ni rjes su mthun pa'i chos kyi [#]mtshan nyid ces bya'o/_/yongs su mi shes pa la sogs pa dang /_nyes dmigs dang /_yon tan gyi mtshan nyid do zhes bya ba ni mtshan nyid bcu
[\[167b\]]
[\[167b.1\]]pa ste/_'di ltar yongs su mi shes pa la sogs pa la nyes dmigs dang /_yongs su shes pa la sogs pa'i shes pa la yon tan nyid du rab tu [#]dbye ba ste/_de'i phyir 'og nas mdo las/_de dag gi nyes dmigs kyi mtshan nyid ni bar du gcod pa'i chos de dag gi nyes dmigs ji snyed yod pa nyid yin
[\[167b.2\]]par rig par bya'o/_/de dag gi phan yon gyi mtshan nyid ni rjes su mthun pa'i chos de dag yon tan ji snyed yod pa nyid yin par rig par bya'o zhes gsungs pa yin no/_/bshad pa'i rnam grangs gzhan du na bden pa bzhi bstan pa gang yin pa de ni de kho na'i mtshan nyid ces bya ste/_de'i phyir bstan bcos rnal
[\[167b.3\]]'byor spyod pa'i sa las dang po ni bden pa'i mtshan nyid do zhes 'byung ste/_mtshan nyid gzhan dgu po dag gi ming ni mdo 'di las gsungs pa dang mthun par 'byung ngo /_/sdug bsngal gyi bden pa ni yongs su shes pa'i mtshan nyid ces bya'o/_/kun 'byung ba'i bden pa ni gtan du spang bar bya ba'i mtshan nyid ces
[\[167b.4\]]bya'o/_/'gog pa'i bden pa ni mngon du bya ba'i mtshan nyid ces bya'o/_/lam gyi bden pa ni bsgom pa'i mtshan nyid ces bya'o/_/bden pa rnam pa bcu drug tu dbye ba ni de kho na'i mtshan nyid la sogs pa de dag nyid kyi rnam pa rab tu dbye ba'i mtshan nyid ces bya'o/_/rgyu kun 'byung ba dang /_'bras bu sdug bsngal ba [#]dang /_
[\[167b.5\]]rgyu lam dang /_'bras bu 'gog pa phan tshun mthun par gyur pa'i don gang yin pa de ni gnas dang gnas par 'brel pa'i mtshan nyid ces bya'o/_/de la rgyu ni gnas zhes bya'o/_/'bras bu ni gnas pa zhes bya'o/_/bden pa bzhi'i gnas kyi chos bstan pa gang yin pa de ni yongs su shes pa la sogs pa'i bar du gcod
[\[167b.6\]]pa'i chos kyi mtshan nyid ces bya'o/_/rab tu rnam par 'byed pa'i phyogs la sogs pa ni de dag gi rjes su mthun pa'i chos kyi mtshan nyid ces bya'o/_/nyon mongs pa'i nyes dmigs dang /_yongs su shes pa'i yon tan gang yin pa de ni yongs su [#]shes pa la sogs pa dang /_yongs su shes pa la sogs
[\[167b.7\]]pa'i nyes dmigs dang /_yon tan gyi mtshan nyid ces bya'o/_/bstan bcos chos mngon pa sna tshogs kun las btus pa las ni/_ro myang ba'i mdo khungs [#]su bzhag nas mtshan nyid rnam pa bcu po dag zhib tu ston te/_de'i phyir bstan bcos de nyid las de la de kho na'i mtshan nyid ni 'di lta ste/_nye
[\[168a\]]
[\[168a.1\]]bar len pa'i phung po lngas bsdus pa sdug bsngal gyi bden pa gang yin pa'o/_/yongs su shes pa'i mtshan nyid ni 'di lta ste/_ro myang ba la sogs pas de dag nyid yang dag pa ji lta ba [#]bzhin du shes pa'o/_/gtan du spong ba'i mtshan nyid dang /_mngon sum du byed pa'i mtshan
[\[168a.2\]]nyid ni 'di lta ste/_'jig rten thams cad las rnam par grol ba ste/_sgrib pa gtan du spong ba dang gnas gyur pa mngon du byed pa'i phyir ro/_/bsgom pa'i mtshan nyid ni 'di lta ste/_phyin ci log dang bral ba'i sems kyis lan mang du gnas pa'o/_/rnam pa rab tu dbye ba'i mtshan nyid ni de [#]kho na'i mtshan nyid
[\[168a.3\]]rnam pa lngar dbye ba ste/_gzugs nas rnam par shes pa'i bar du'o/_/yongs su shes pa'i mtshan nyid ni rnam pa gsum du dbye ste/_ro myang ba'i phyir dang /_nges par 'byung ba'i bar la nges par 'byung bar yang dag pa ji lta ba bzhin du shes pa'o/_/gtan du spong ba'i mtshan nyid dang /_mngon sum du bya ba'i
[\[168a.4\]]mtshan nyid ni re re la yang gnyis gnyis su dbye ste/_nyon mongs pa las rnam par grol ba dang /_sdug bsngal las rnam par grol ba'o/_/de la lha dang bcas pa'i 'jig rten zhes bya ba nas lha dang mir bcas pa'i skye dgu'i bar las rnam par grol ba ni nyon mongs pa las rnam par grol ba zhes bya ste/_
[\[168a.5\]]de bas na bye brag tu bya ba'i don rab tu bstan pa'i phyir nges par 'byung ba zhes bya ba gsungs te/_de ci'i phyir zhe na/_'di ltar mdo gzhan dag las nges par 'byung ba gang yin[#]/_'dun pa dang /_'dod chags 'dul ba dang /_'dun pa dang 'dod chags spong ba dang /_'dun pa dang 'dod chags las
[\[168a.6\]]yang dag par 'das pa'o zhes gsungs pa'i phyir ro/_/de ltar ma 'ongs pa'i sdug bsngal mngon par grub [#]par byed pa'i nyon mongs pa dang bral na sdug bsngal las kyang rnam par grol bar 'gyur ro zhes [#]bya ba'i don rab tu [#]bstan pa'i phyir 'ching ba dang bral ba dang /_rab tu rnam par grol ba zhes bya ba gsungs
[\[168a.7\]]so/_/bsgom pa'i mtshan nyid ni rnam pa gnyis su dbye ste/_mthong ba'i lam dang /_bsgom pa'i lam mo/_/de la phyin ci log dang bral ba'i sems zhes bya bas ni [#]mthong ba'i lam bstan to/_/lam mang du gnas pa zhes bya bas ni bsgom pa'i lam bstan to/_/gnas dang gnas par rab tu 'brel
[\[168b\]]
[\[168b.1\]]pa'i mtshan nyid ni 'di lta ste/_de kho na'i mtshan nyid la sogs pa gong ma gong ma'i gnas yin par ston pa'i phyir ro/_/yongs su shes pa la sogs pa'i bar du gcod pa'i mtshan nyid ni 'di lta ste/_de ltar rnam pa gsum du bsgyur ba yang dag pa ji lta ba bzhin du rnam par mi shes pa'o/_/yongs su shes pa la
[\[168b.2\]]sogs pa'i rjes su mthun pa'i mtshan nyid ni 'di lta ste/_gzugs la sogs pa 'di dag ji ltar gnas pa'i chos la ro myang ba la sogs pa'i mtshan nyid du so sor rtog pa'o/_/yongs su mi shes pa la sogs pa'i nyes dmigs kyi mtshan nyid ni 'di lta ste/_rnam par mi grol ba nas bla na med pa yang dag
[\[168b.3\]]par rdzogs pa'i byang chub mngon par rdzogs par 'tshang mi rgya ba'i bar du'o/_/de las bzlog pa ni yongs su shes pa la sogs pa'i yon tan zhes bya'o zhes 'byung ngo /_/de la khams kyi don ni khams rnam pa lnga po 'di lta ste zhes bya ba la sogs pas ni gsum pa khams kyi don rnam par bshad pa ston to/_/
[\[168b.4\]]'di yang rnam pa gsum du dbye ste/_mdor bstan cing grangs smos pa dang /_grangs bzhin du ming bkod pa dang /_don rnam pa gsum bstan pa'i mjug bsdu ba ste 'di ni dang po'o/_/snod kyi 'jig rten gyi khams dang /_sems kyi khams dang /_chos kyi khams dang /_'dul ba'i khams dang /_'dul
[\[168b.5\]]ba'i thabs kyi khams te zhes bya ba ni gnyis pa grangs bzhin du ming bkod pa'o/_/bstan bcos mdo sde'i rgyan las ni dpag tu med pa lnga zhes 'byung ste/_de'i phyir bstan bcos de nyid las dpag tu med pa'i dngos po lnga yang dang po ni 'dul ba'i dngos po dpag tu med pa ste/_sems can gyi khams thams
[\[168b.6\]]cad sdud [#]pa'i phyir ro/_/gnyis pa ni yongs su sbyang bar bya ba'i dngos po dpag tu med pa ste/_snod kyi 'jig rten gyi khams thams cad bsdus pa'i phyir ro/_/gsum pa ni thob par bya ba'i dngos po dpag tu med pa ste/_chos kyi khams thams cad sdud pa'i phyir ro/_/bzhi pa ni yongs su smin par bya
[\[168b.7\]]ba'i dngos po dpag tu med pa ste/_gdul bar bya ba'i sems can thams cad sdud pa'i phyir ro/_/lnga pa bstan pa'i dngos po dpag tu med pa ni gsung rab yan lag bcu gnyis sdud par byed pa ste/_gdul ba'i thabs yin pa'i phyir ro zhes bstan pa yin no/_/bstan bcos rnam par bshad pa
[\[169a\]]
[\[169a.1\]]las kyang /_dpag tu med pa lnga zhes 'byung ste/_de'i phyir bstan bcos de nyid las/_sems can dpag tu med pa ni byang chub sems dpas 'jig rten gyi khams dpag tu med pa dag na sems can thams cad kyi bye brag gi mtshan nyid ni/_rkang gnyis sam/_rkang bzhi
[\[169a.2\]]pa'am/_rkang mangs sam/_gzugs can nam/_gzugs med pa'am/_'gro ba lnga'am skye ba rnam pa bzhi la sogs pa'o snyam du sems pa gang yin pa'o/_/'jig rten gyi khams dpag tu med pa ni byang chub sems dpas phyogs bcu dpag tu med pa'i snod kyi 'jig rten gyi mtshan nyid dag
[\[169a.3\]]la 'jig rten gyi khams 'di ni yongs su ma dag pa'o/_/'di ni chags pa'o 'jig pa'o zhes rnam pa sna tshogs kyi dbyibs kyi bye brag rnam par gzhag pa sems pa gang yin pa'o/_/chos kyi khams dpag tu med pa ni byang chub sems dpa' phyogs bcu dpag tu med pa'i 'jig rten gyi khams
[\[169a.4\]]kyi chos thams cad kyi rang gi mtshan nyid dang /_spyi'i mtshan nyid dag la 'di ni gzugs can bstan du yod pa'o/_/bstan du med pa'o zhes bya ba la sogs pa'o snyam du sems pa gang yin pa'o/_/gdul [#]ba dpag tu med pa ni byang chub sems dpa' phyogs bcu dpag tu med pa'i 'jig rten gyi
[\[169a.5\]]khams dag gi sems can gyi spyod pa sna tshogs dang /_rigs sna tshogs nyan thos kyi rigs can dang /_rang sangs rgyas kyi rigs can dang /_de bzhin gshegs pa'i rigs can dbang po tha ma dang /_'bring dang /_rab dag las khyad par 'phags pa dang /_dman pa'i bye brag la sogs pa'o snyam du
[\[169a.6\]]sems pa gang yin pa'o/_/gdul ba'i thabs dpag tu med pa ni byang chub sems dpas phyogs bcu dpag tu med pa'i 'jig rten gyi khams dag na sems can gdul ba'i thabs dag la 'di ni gsang ba'i chos bstan pa'i rgyus 'dul bar 'gyur ro/_/'di ni yongs su bzung ba'i rgyus 'dul
[\[169a.7\]]bar 'gyur ro/_/'di ni sma phab pa'i thabs kyi rgyus 'dul bar 'gyur ro snyam du sems pa gang yin pa'o zhes 'byung ste/_zhib tu de nyid las bstan pa bzhin no/_/rgya cher rnam par 'byed pa ni 'og nas mdo las bstan [#]du rig par bya'o/_/rigs kyi bu don rnam pa gsum po de dag gis kyang don thams
[\[169b\]]
[\[169b.1\]]cad bsdus par rig par bya'o zhes bya ba ni gsum pa don rnam pa gsum bshad pa'i mjug bsdu ba ste brda phrad par zad do//_//bam po bzhi bcu bzhi pa/_byang chub sems dpa' byams pas yang bcom ldan 'das la 'di skad ces gsol to/_/bcom ldan 'das thos pa las byung ba'i
[\[169b.2\]]shes rab kyis don so so yang dag par rig pa gang lags pa dang /_bsam pa las byung ba'i shes rab kyis don so so yang dag par rig pa gang lags pa dang /_zhi gnas dang lhag mthong bsgom [#]pa las byung ba'i shes rab kyis don so so yang dag par rig pa gang lags pa de dag la bye brag tu
[\[169b.3\]]bgyi ba ci mchis lags zhes bya ba 'di man chad ni gnyis pa shes rab rnam pa gsum gyis don so so yang dag par rig pa ston to/_/bshad pa'i rnam grangs gzhan du na sngar gong du chos dang don so so yang dag par rig pa la rnam pa gnyis su phye ste/_yongs su shes par bya ba las brtsams nas chos
[\[169b.4\]]dang don so so yang dag par rig pa [#]bstan pa dang /_yongs su shes pa las brtsams nas chos dang don so so yang dag par rig pa bstan pa las/_de yan chad du yongs su shes par bya ba las brtsams nas chos dang don so so yang dag par rig pa bstan pa nas/_'di man chad ni yongs su shes pa
[\[169b.5\]]la sogs pa las brtsams nas chos dang don so so yang dag par rig pa ston par mdzad do/_/'di yang rnam pa gnyis su dbye ste/_shes rab rnam pa gsum gyis don so so yang dag par rig pa'i bye brag bstan pa dang /_shes pa dang /_mthong ba rnam pa gnyis kyis bye brag bstan pa'o/_/dang po yang rnam pa
[\[169b.6\]]gnyis te zhu ba gsol pa dang lan du gsungs pa ste/_'di ni dang po'o/_/mdo'i tshig 'di yang rnam pa gnyis kyis bstan to/_/zhu ba gsol pa ni gnas bstan pa dang zhu ba gsol ba nyid kyi tshig yang dag par bstan pa ste/_mdo 'di nyid kyis brda phrad par zad do/_/bcom ldan 'das kyis byang chub sems dpa' byams
[\[169b.7\]]pa la bka' stsal pa/_rigs kyi bu thos pa las byung ba'i shes rab ni tshig 'bru la gnas pa sgra ji bzhin pa/_da dung dgongs pa la mi mkhas pa/_mngon sum du ma gyur pa rnam par thar pa'i rjes su mthun pa/_da dung rnam par thar pa mngon par grub pa'i don so so yang dag par rig par mi nus pa'o zhes
[\[170a\]]
[\[170a.1\]]bya ba 'di man chad ni gnyis pa de bzhin gshegs pas lan du yang dag par gsungs pa'o/_/'di yang rnam pa gnyis te/_rnam par bshad pa dang /_mjug bsdu ba'o/_/rnam par bshad pa la [#]yang shes rab rnam pa gsum bstan pa nyid las rnam pa gsum du dbye ste/_'di ni dang po
[\[170a.2\]]thos pa'i shes rab bstan pa'o/_/spyir don rnam pa drug las brtsams nas shes rab rnam pa [#]gsum gyi bye brag gi mtshan nyid bstan pa las 'di ni thos pa'i shes rab kyi don rnam pa drug gi bye brag bstan pa'o/_/dang po tshig 'bru la gnas pa ni 'di ltar thos pa'i shes rab ni tshig 'bru'i dbang gis 'byung ba'i phyir
[\[170a.3\]]ro/_/gnyis pa sgra ji bzhin pa ni 'di ltar tshig 'bru ji lta ba bzhin du don 'dzin par byed kyi/_shes rab gnyis po dag ltar don gyis tshig 'bru 'dzin pa ma yin pa'i phyir ro/_/gsum pa da dung dgongs pa la mi mkhas pa ni 'di ltar da dung 'phags pa'i gsung rab [#]kyi dgongs pa legs par khong du ma chud pa'i
[\[170a.4\]]phyir ro/_/bzhi pa mngon sum du ma gyur pa ni 'di ltar yul la dmigs pa'i tshe/_cha mthun pa'i gzugs brnyan da dung mngon sum du ma gyur pa dang /_ting nge 'dzin da dung ma thob pa'i phyir ro/_/lnga pa rnam par thar pa'i rjes su mthun pa ni 'di ltar yun ring por mya ngan las 'das pa'i rnam par grol ba dang /_rjes su mthun
[\[170a.5\]]pa'am/_yang na 'dus byas dang /_'dus ma byas kyi rnam par grol ba rnam pa gnyis ka yang sdud [#]pa'i phyir ro/_/drug pa da dung rnam par thar pa mngon par ma grub pa'i don so so yang dag par rig par ma [#]nus pa ni 'di ltar 'gog pa ma thob pas rnam par g.yeng ba'i sems la gnas shing kun du sbyor ba ma
[\[170a.6\]]spangs pa'i phyir ro/_/bsam pa [#]las byung ba'i shes rab kyang tshig 'bru la gnas pa kho na yin la/_sgra ji bzhin ma yin pa'o/_/dgongs pa la mkhas pa mngon sum du ma gyur pa rnam par thar pa'i rjes su ches mthun pa da dung rnam par thar pa mngon sum par grub pa'i don so so yang dag par rig par mi
[\[170a.7\]]nus pa'o zhes bya ba ni gnyis pa bsams [#]pa'i shes rab rnam par bshad pa ste/_bsams pa'i shes rab kyi don rnam pa drug las/_dang po tshig 'bru la gnas pa ni 'di ltar thos pa'i shes rab kyi skabs su bstan pa dang mthun no/_/gnyis pa sgra ji bzhin ma yin pa ni nges pa dang nges pa ma yin pa'i
[\[170b\]]
[\[170b.1\]]bstan pa'i bye brag gi phyir ro/_/gsum pa dgongs pa la mkhas pa ni 'di ltar 'phags pa'i gsung rab kyi dgongs pa legs par khong du chud pa'i phyir ro/_/bzhi pa mngon sum du ma gyur pa yang thos pa'i shes rab kyi skabs su bstan pa dang mthun no/_/lnga pa rnam par thar pa'i rjes su ches mthun pa
[\[170b.2\]]zhes bya ba ni khyad par du 'phags pa ste/_thos pa'i shes rab las khyad par du 'phags pa'i phyir ro/_/drug pa da dung rnam par thar pa mngon par grub pa'i don so so yang dag par rig par mi nus pa'o zhes bya ba yang thos pa'i shes rab kyi skabs su bstan pa dang mthun te/_'di ltar bsams pa'i shes rab 'di
[\[170b.3\]]snga ma'i thos pa'i shes rab la ltos na don rnam pa gsum gyis mtshungs te/_'di lta ste/_dang po dang /_bzhi pa dang /_drug pa'o/_/don rnam pa gsum ni mi mtshungs te/_'di lta ste/_gnyis pa dang /_gsum pa dang /_lnga pa'o/_/byang chub sems dpa' rnams kyi bsgom [#]pa las byung ba'i shes rab kyis ni
[\[170b.4\]]tshig 'bru la gnas pa dang /_tshig 'bru la gnas pa ma yin pa dang /_sgra ji bzhin pa dang /_sgra ji bzhin ma yin pa dang /_dgongs pa la mkhas pa dang /_shes bya'i dngos po dang cha mthun pa'i ting nge 'dzin gyi spyod yul gyi gzugs brnyan mngon sum du gyur pa rnam par thar pa'i rjes su ches shin tu mthun
[\[170b.5\]]pa/_rnam par thar pa'i mngon par grub pa'i don kyang so so yang dag par rig pa yin te zhes bya ba ni gsum pa bsgoms pa'i shes rab rnam par bshad pa ste/_don rnam pa drug las dang po tshig 'bru la gnas pa ma yin pa ni 'di lta ste/_bsgoms [#]pa'i shes rab 'di 'dres pa dang /_'dres pa ma yin
[\[170b.6\]]pa'i chos la dmigs pa [#]nas don len pa'i phyir ni tshig 'bru la gnas pa'o/_/res 'ga' bstan pa spangs nas don len pa'i phyir ni tshig 'bru [#]la gnas pa ma yin pa'o/_/gnyis pa sgra ji bzhin pa dang /_sgra ji bzhin ma yin pa'i don ni bsams pa'i shes rab kyi skabs su bstan pa dang 'dra'o/_/
[\[170b.7\]]gsum pa dgongs pa la mkhas pa yang bsams [#]pa'i shes rab kyi skabs su bstan pa dang 'dra ste/_'di ni ldem por dgongs pa bzhi dang /_dgongs pa bzhi la sogs pa'o/_/bzhi pa shes bya'i dngos po dang mthun pa'i ting nge 'dzin gyi spyod yul gyi gzugs brnyan mngon sum du gyur pa ni ting nge
[\[171a\]]
[\[171a.1\]]'dzin thob pa'i phyir ro/_/lnga pa rnam par thar pa'i rjes su ches shin tu mthun pa ni rnam par grol ba'i 'bras bu dang shin tu rjes su mthun par gyur pa'i phyir ro/_/drug pa rnam par thar pa mngon par grub pa'i don yang so so yang dag par rig pa ni 'di ltar bsgoms pa'i shes rab de ting
[\[171a.2\]]nge 'dzin kho na la gnas nas mngon par shes pa dang /_zag pa med pa skyed pa'i phyir nyon mongs pa spangs nas 'gog pa mngon du byed pas don rnam pa drug dang ldan pa ma [#]yin no/_/'di lta ste/_bsgoms pa'i shes rab 'di ni snga ma'i thos pa'i shes rab la ltos na don rnam pa drug car yang mi mtshungs so/_/
[\[171a.3\]]snga ma'i bsgoms [#]pa'i shes rab la ltos na don rnam pa gnyis ni mtshungs te/_'di lta ste/_gnyis pa dang /_gsum pa'o/_/don rnam pa bzhi ni mi [#]mtshungs te/_'di lta ste/_dang po dang /_bzhi pa dang /_lnga pa dang /_drug pa'o/_/mdo 'di las ni 'di ltar don rnam pa drug gi shes rab rnam pa gsum gyis [#]mtshungs
[\[171a.4\]]pa dang mi mtshungs pa'i bye brag bstan to/_/bstan bcos rnal 'byor spyod pa'i sa las ni rgyu rnam pa lngas mtshungs pa dang /_mi mtshungs pa bstan te/_de'i phyir bstan bcos de nyid las gzhan yang rgyu rnam pa lnga yod de/_'di lta ste/_bdag gis ma thos pa mnyan par bya'o zhes pa dang /_bdag gis
[\[171a.5\]]thos pa rnams byang bar bya'o zhes bya ba dang /_bdag gis som nyi spang bar bya'o zhes bya ba dang /_bdag gis lta ba rnams la [#]rgyab kyis phyogs par bya'o zhes bya ba dang /_bdag gis shes rab kyis [#]don dang tshig zab mo thams cad rtogs par bya'o zhes bya ba ste/_sangs rgyas bcom ldan 'das rnams kyis rgyu rnam pa
[\[171a.6\]]lnga po de dag gis thos pa dang /_bsams pa dang /_bsgoms pa las byung ba'i shes rab rnam pa gsum gyi rnam par byang ba'i thabs yongs su bstan pa yin te/_'di lta ste/_dang po'i rnam pa gnyis kyis ni thos pa las byung ba'i shes rab yongs su bstan to/_/bar ma'i rnam pa gnyis kyis ni bsams pa las
[\[171a.7\]]byung ba'i shes rab yongs su bstan to/_/tha ma'i rnam pa gcig gis ni bsgoms pa las byung ba'i shes rab yongs su bstan to zhes 'byung ba yin te/_bstan bcos rnam par bshad pa las kyang 'di dang mthun par bshad do/_/shes rab rnam pa gsum po 'di yang bstan pa rnams las so so nas bshad
[\[171b\]]
[\[171b.1\]]pa mi mthun te/_thams cad yod par smra ba'i [#]gzhung gis thos pa'i shes rab ni ming la dmigs pa'o/_/bsams pa'i shes rab ni ming dang don la dmigs pa'o/_/bsgoms pa'i shes rab ni don la dmigs pa'o zhes bstan te/_de'i phyir mdzod kyi bstan bcos kyi tshig le'ur byas pa las/_
[\[171b.2\]]thos bsams bsgoms [#]las byung ba ni/_/ming dang gnyi ga [#]don gyi yul/_/zhes 'byung ste/_'di nyid kyi 'grel pa las shes rab gsum po 'di dag gi mtshan nyid kyi bye brag ji lta bu zhe na/_bye brag tu smra ba dag na re 'di lta ste/_shes rab gsum po'i mtshan nyid kyang go rims bzhin du ming dang gnyi ga dang
[\[171b.3\]]don la dmigs pa'i bye brag yod de/_thos pa las byung ba'i shes rab ni ming gi yul kho na la dmigs par byed de/_yi ge ma spangs par don la so sor rtog pa'i phyir ro/_/bsams pa las byung ba'i shes rab ni ming dang don gyi [#]yul la dmigs par byed de/_res 'ga' ni yi ges don 'dren par byed
[\[171b.4\]]la res 'ga' ni don gyis yi ge 'dren par byed de/_yi ge tshang bar ma spangs par yang don la so sor rtog pa'i phyir ro/_/bsgoms pa las byung ba'i shes rab kyi [#]don gyi yul la dmigs pa kho na ste/_'di ltar yi ge spangs nas don tsam la so sor rtog [#]pa'i phyir ro/_/dper na 'ga' zhig 'bab chu zab
[\[171b.5\]]cing rgyun drag po la rkyal bar 'dod pa gang sngon ma bslabs pa gang yin pa de ni rten spong bar mi byed do/_/gang bslabs nas da dung ma byang ba gang yin pa de ni res 'ga' ni [#]spong bar byed la/_res 'ga' ni 'dzin par byed do/_/gang bslabs nas legs par byang ba gang yin pa de ni rten la mi ltos par yang
[\[171b.6\]]rang gi mthus pha rol tu [#]phyin par nus pa bzhin du shes rab rnam pa gsum po dag kyang de bzhin no zhes zer ro/_/kha cig na re gal te de lta na bsams [#]pa'i shes rab mngon par 'grub par mi 'gyur te/_'di ltar de gal te ming la dmigs pa dang /_don la dmigs pa gnyi gar gtogs pa
[\[171b.7\]]yang yin na ni go rims bzhin du thos pa dang bsgoms pa las byung ba yin par 'gyur ro zhes 'byung ste/_'di ni slob dpon dbyig gnyen gyis slob dpon gzhan dag gi tshig bzlas nas thams cad yod par smra ba dag sun 'byin pa yin no[#]/_/'di ltar gsum po dag gi mtshan nyid dpyad na so so tha
[\[172a\]]
[\[172a.1\]]dad par bstan pa las gong na med de 'di ltar rnal 'byor pa dag [#]yang dag pa'i bstan pa thos pa la [#]brten te/_'byung ba khyad par du 'phags pa'i shes rab gang yin pa de ni thos pa las byung ba zhes bya'o/_/bsam [#]pa'i rigs pa la [#]brten te byung ba khyad par du 'phags pa'i shes
[\[172a.2\]]rab gang yin pa de ni bsams pa las byung ba zhes bya'o/_/ting nge 'dzin bsgoms pa la [#]brten te byung ba khyad par du 'phags pa'i shes rab gang yin pa de ni bsgoms pa las byung ba zhes bya'o/_/de la de dag las byung ba zhes gsungs pa ni khyad par du 'phags pa'i shes rab rnam pa gsum po de dag thos pa
[\[172a.3\]]dang bsams pa la sogs pa'i rgyu gsum po dag las mngon par grub pa yin par bstan pa yin te/_dper na 'jig rten srog dang ba lang la sogs pa la go rims bzhin du zas dang rtswa las mngon par grub pa zhes bstan pa la [#]slob dpon dbyig gnyen gyis [#]sde pa rnams kyi don bstan pa las ni dper na
[\[172a.4\]]zas kyis ni srog mngon par grub pa dang /_rtswa las ni mdzod [#]mngon par grub pa zhes brjod pa yin no zhes [#]bshad do/_/rgya cher rnam par 'byed pa ni bstan bcos sems sna tshogs bstan pa dang /_yang dag pa'i rigs pa dang rjes su mthun pa dang /_bye brag tu bshad pa chen po las 'byung [#]ste mangs kyis
[\[172a.5\]]dogs nas 'dir ma brjod do/_/mdo sde pa dag gi gzhung ni bstan bcos de kho na nyid grub pa las ji skad du tshig las rtogs pa gang yin pa de ni thos pa'i shes rab bo/_/don gyi dgongs pa las rtogs pa gang yin pa de ni bsams pa'i shes rab bo/_/shes rab gnyis po de dag las sems kyi dga'
[\[172a.6\]]ba skye ba nas sems bsdus pa las yang dag pa ji lta ba bzhin gyi shes pa skye ba'i bar gang yin pa de ni bsgoms pa'i shes rab bo zhes 'byung ba lta bu'o/_/gzhan yang bstan bcos de nyid kyi nang nas shes rab rnam pa gsum bstan [#]pa'i le'u las/_gsung rab yan lag bcu gnyis las skyes pa gang yin pa de ni
[\[172a.7\]]thos pa'i shes rab ces bya'o/_/gsung rab yan lag bcu gnyis kyi don sems pa gang yin pa de ni bsams pa'i shes rab ces bya'o/_/bsams pa'i 'og tu ni ji skad bstan pa bzhin du bsgrubs par shes pa dang /_mthong ba mngon sum du gyur pa gang yin pa de ni bsgoms pa'i shes rab ces
[\[172b\]]
[\[172b.1\]]bya'o/_/ji skad bstan pa bzhin du bsgrubs pas zhes bya ba ni sems de las phung po lnga dag skye ba dang /_'jig pa nyid du mthong ba'o zhes 'byung ste/_zhib tu de nyid las bstan [#]pa bzhin no/_/'dir theg pa chen po'i bstan pa dang sbyar na yang phal cher slob dpon dbyig gnyen gyis bstan pa dag dang mthun te/_
[\[172b.2\]]de'i phyir dge bsnyen gyi sdom pa bstan pa'i mdo las/_shes rab ni rnam pa gsum ste/_thos pa las byung ba dang /_bsams pa las byung ba dang /_bsgoms pa las byung ba'o/_/yi ge las don thob pa gang yin pa de ni thos pa las byung ba zhes bya'o/_/bsams pa las don thob pa gang yin pa de ni bsams
[\[172b.3\]]pa las byung ba zhes bya'o/_/bsgoms pa las don thob pa gang yin pa de ni bsgoms pa las byung ba zhes bya'o zhes gsungs pa yin no/_/gzhan yang bstan bcos rnal 'byor spyod pa'i sa'i 'grel pa las/_thos pa las byung ba'i shes rab ces bya ba la thos pa ni mnyan pas thos pa'o/_/de ni rna ba'i dbang pos
[\[172b.4\]]rna ba'i rnam par shes pa skyed [#]pa ste/_tshig gis bstan pa thos pa'i phyir ro/_/thos pa las byung ba'i tshig 'bru dang don shes pa'i shes rab dang shes rab mtshungs par ldan pa'i sems dang sems las byung ba'i ngo bo nyid do/_/bsams pa ni sems par byed pa ste/_bstan pa sems shing shes rab bskyed
[\[172b.5\]]nas chos sems pa dang /_rab tu rnam par 'byed pa'i phyir ro/_/bsams pa las byung ba'i chos shes pa'i shes rab dang shes rab mtshungs par ldan pa'i sems dang sems las byung ba'i ngo bo nyid do/_/bsgoms pa ni yongs su goms par byed pa ste/_de ni ting nge 'dzin gyi khyad par du 'phags
[\[172b.6\]]pas shes rab bskyed nas gnyen po sgom par byed pa'i phyir ro/_/bsgoms pa las byung ba'i don dang dngos po shes pa'i shes rab dang shes rab mtshungs par ldan pa'i sems dang sems las byung ba'i ngo bo nyid do zhes 'byung ngo /_/bstan bcos rnal 'byor spyod pa'i sa'i 'grel pa las ni thos pa'i
[\[172b.7\]]shes rab ni tshig 'bru dang don shes pa'o/_/bsams pa'i shes rab ni chos kyi mtshan nyid shes pa'o/_/bsgoms pa'i shes rab ni don dang dngos po shes pa'o zhes bstan na ci'i phyir bstan bcos rnal 'byor spyod pa'i sa las/_thos pa'i shes rab ni chos la dmigs pa'o/_/bsams pa dang bsgoms
[\[173a\]]
[\[173a.1\]]pa'i shes rab gnyis ni don la dmigs pa'o zhes bstan/_gzhan yang bstan bcos rnal 'byor spyod pa'i sa las/_rnam pa gsum gyis na 'phags pa'i bden pa yongs su 'dzin par byed de/_gsum gang zhe na/_thos pa'i shes rab kyis ni tshig 'bru yongs su
[\[173a.2\]]'dzin par byed do/_/bsams pa'i shes rab kyis ni mtshan nyid yongs su 'dzin par byed do/_/bsgoms pa'i shes rab kyis ni mngon sum du byed pa yongs su 'dzin par byed do zhes zhib tu de nyid las bstan pa bzhin te/_ci'i phyir 'di ltar mi mthun par gyur/_de ci ltar brda phrad par bya zhe na/_smras pa/_
[\[173a.3\]]theg pa chen po'i gzhung gi bstan pa dang sbyar na yang dag pa'i don du na thos pa la sogs pa'i shes rab gsum char don dang tshig 'bru shes pa yin te/_bstan bcos rnal 'byor spyod pa'i sa las thos pa'i shes rab ni chos la dmigs pa'o/_/bsams pa'i shes rab ni don yongs su 'dzin pa'o zhes
[\[173a.4\]]bya ba la sogs pa [#]bstan pa ni mtshan nyid kyi dbang du mdzad nas rab tu bstan pa yin no/_/khams dang sa'i bye brag tha dad pa yang thams cad yod par smra ba'i gzhung gis 'dod pa'i khams na ni thos pa dang bsams pa'i shes rab gnyis kho na dang ldan pa'o/_/gzugs kyi khams na ni thos pa dang bsgoms
[\[173a.5\]]pa'i shes rab gnyis kho na dang ldan no/_/gzugs med pa'i khams na ni bsgoms pa'i shes rab kho na'o zhes zer te/_bstan bcos bye brag tu bshad pa chen po la sogs pa las bstan pa bzhin no/_/mdo sde pa'i gzhung gis 'dod pa dang gzugs kyi khams na ni bsgoms pa kho na'o zhes zer te/_
[\[173a.6\]]de'i phyir bstan bcos de kho na nyid grub pa'i nang nas shes rab rnam pa gsum bstan pa'i le'u las/_shes rab gsum po de dag las du ni 'dod pa'i khams kyi yin/_du ni gzugs dang gzugs med pa'i khams kyi yin zhe na/_smras pa/_'dod pa dang /_gzugs kyi khams ni thams cad do/_/
[\[173a.7\]]gzugs med pa'i khams ni bsgoms pa'i shes rab kho na'o zhes 'byung ba yin te/_zhib tu de nyid las bstan pa bzhin no/_/'dir theg pa chen po'i bstan pa dang sbyar na yang phal cher thams cad yod par smra ba dag gis bstan pa dang mthun no/_/le'u chen po'i mdo las ni 'dod pa'i khams na yang ting nge 'dzin yod do zhes
[\[173b\]]
[\[173b.1\]]gsungs so/_/kha cig na re theg pa chen po'i bstan pa las shes rab rnam pa gsum ni khams gsum po kun du gtogs pa yin no zhes zer te/_de ni gtugs [#]par bya'o/_/rgya cher rnam par 'byed pa ni mtshan nyid bstan pa dag las 'byung ba bzhin du rig par bya'o/_/rigs kyi bu 'di ni so so yang dag par rig pa
[\[173b.2\]]rnam pa gsum gyi bye brag ces bya'o zhes bya ba ni gnyis pa spyi'i mjug bsdu bar rig par bya'o/_/byang chub sems dpa' byams pas yang bcom ldan 'das la 'di skad ces gsol to/_/bcom ldan 'das zhi gnas dang lhag mthong bsgom pa'i byang chub sems dpa' rnams kyi chos so so yang dag
[\[173b.3\]]par rig pa dang don so so yang dag par rig pa'i shes pa ni gang lags/_mthong ba ni gang lags zhes bya ba 'di man chad ni gnyis pa shes pa dang mthong ba'i bye brag bstan pa'o/_/'di yang rnam pa gnyis te/_zhu ba gsol ba dang /_lan du gsungs pa ste/_'di ni zhu ba gsol ba'o/_/
[\[173b.4\]]bcom ldan 'das kyis byang chub sems dpa' byams pa la bka' stsal pa/_rigs kyi bu ngas rnam grangs du mar shes pa dang mthong ba'i bye brag bstan mod kyi/_'on kyang 'dir khyod la mdor bsdus te de'i mtshan nyid bshad par bya'o zhes bya ba la sogs pa ni gnyis pa de bzhin gshegs pas
[\[173b.5\]]yang dag par lan du gsungs pa ston to/_/'di yang rnam pa gnyis te/_bshad par bkas gnang ba dang /_yang dag par bshad pa ste/_'di ni dang po'o/_/'dres pa'i chos la dmigs pa'i zhi gnas dang lhag mthong bsgoms pa'i shes rab khyad par can gang yin pa de ni shes pa zhes bya'o zhes
[\[173b.6\]]bya ba la sogs pa ni gnyis pa de bzhin gshegs pas yang dag par bshad pa ston to/_/'di yang rnam pa gnyis te/_shes pa bstan pa dang /_mthong ba bstan pa ste/_'di ni shes pa bstan pa'o/_/ma 'dres pa'i chos la dmigs pa'i zhi gnas dang lhag mthong bsgoms pa'i shes rab khyad par can
[\[173b.7\]]gang yin pa de ni mthong ba zhes bya'o zhes bya ba ni gnyis pa mthong ba rnam par phye ste bshad [#]pa'o/_/yang dag pa'i don du na chos rnam pa gnyi ga yang shes pa dang mthong bar gtogs pa yin te/_yongs su tshol ba dang /_yongs su gcod pa ni don dang ldan pa'i phyir ro/_/'dir ni rnam pa gnyis kyis khyad
[\[174a\]]
[\[174a.1\]]par du 'phags pa dang dman pa dag rab tu bstan pa'i phyir 'dres pa ma yin pa la dmigs pa'i mthong ba zhes bstan la 'dres pa la dmigs pa ni shes pa zhes bstan to/_/dgongs pa zab mo rnam par dgrol ba'i mdo las gsungs pa dang 'di mi mthun par gyur pa ni lo tsA ba dag gi bsam
[\[174a.2\]]pa tha dad pa'i phyir ro/_/shes pa dang mthong ba de yang bstan pa rnams las so so nas bshad pa mi mthun to[#]/_mdzod kyi bstan bcos las bzod pa ni shes pa'i ngo bo nyid ma yin te/_rang gi the tshom gcad par bya ba dang ma chad [#]pa'i phyir lta ba'i ngo bo nyid kyis bsdus te rtog [#]pa'i bdag nyid kyi phyir ro/_/zad pa dang skye
[\[174a.3\]]ba'i ye shes gnyis kyang lta ba'i ngo bo nyid ma yin te/_yongs su tshol ba'i sems nye bar zhi ba dang yang rtog pa mi byed pa'i phyir ro/_/de las gzhan pa rnams ni ye shes dang lta ba gnyi ga'i ngo bo nyid du gtogs te/_rang gi the tshom chad pa dang rtog pa'i bdag nyid yin pa'i phyir ro/_/zag pa dang bcas pa'i shes pa
[\[174a.4\]]rnams ni chos shes pa'i ngo bo nyid kyis bsdus te/_de las rnam pa drug ni lta ba'i ngo bo nyid kho na yin te/_'di lta ste/_kun nas nyon mongs pa dang rnam par byang ba'i lta ba lnga dang /_'jig rten pa'i yang dag pa'i lta ba drug ste/_ji skad du bstan pa'i 'phags pa'i gang zag dang bcas pa'i shes rab ni chos
[\[174a.5\]]rab tu rnam par 'byed pa'i phyir shes rab kyi bdag nyid kyis bsdus pa yin no zhes 'byung ngo /_/bstan bcos bye brag tu bshad pa chen po las kyang mthong ba gang zhe na/_smras pa/_mig la sogs pa'i lta ba lnga dang /_'jig rten pa'i yang dag pa'i lta ba dang /_slob pa dang mi slob pa'i mthong ba'o/_/
[\[174a.6\]]shes pa gang zhe na/_smras pa/_rnam par shes pa lnga dang /_mtshungs par ldan pa'i shes rab dang /_zag pa med pa'i bzod pa ma gtogs pa gzhan yid kyi rnam par shes pa dang mtshungs par ldan pa'i bzod pa rnams so zhes 'byung ste/_rgya cher de nyid las bstan pa bzhin no/_/gzhan yang de nyid las
[\[174a.7\]]ci mthong ba rnams shes pa yin zhe na/_smras pa/_de yang mu bzhir dbye ste/_dang po ni mthong ba yin la shes pa ma yin pa'ang yod de/_/'di lta ste/_mig gi dbang po dang zag pa med pa'i bzod pa dag go/_/gnyis pa ni shes pa yin la mthong ba ma yin pa yang yod de/_'di lta ste/_rnam par
[\[174b\]]
[\[174b.1\]]shes pa'i tshogs lnga dang mtshungs par ldan pa'i shes rab dang zad pa dang mi skye ba'i ye shes dang lta ba lnga dang /_'jig rten pa'i yang dag pa'i lta ba ma gtogs pa gzhan yid kyi rnam par shes pa dang mtshungs par ldan pa zag pa dang bcas pa'i shes rab bo/_/gsum pa ni mthong ba yang yin la/_
[\[174b.2\]]shes pa yang ma [#]yin pa yang yod de/_'di lta ste/_lta ba lnga dang /_'jig rten pa'i yang dag pa'i lta ba dang /_zag pa med pa'i bzod pa dang /_zad pa dang mi skye ba'i ye shes ma gtogs pa gzhan zag pa med pa'i shes rab slob pa'i shes pa brgyad dang /_mi slob pa'i yang dag pa'i lta ba dag go/_/
[\[174b.3\]]de'i zag pa med pa'i shes rab dang /_snga ma'i lta ba lnga dang /_'jig rten pa'i yang dag pa'i lta ba ni shes pa dang /_mthong ba [#]gnyis kyi mtshan nyid yin pa'i phyir mu gsum pas bsdus so/_/bzhi pa ni mthong ba yang ma yin shes pa yang ma yin pa yang yod de/_'di lta ste/_snga ma'i mtshan nyid dang /_
[\[174b.4\]]mtshan nyid kyi gzhi'i ming ma gtogs pa chos gang mu gsum pas bstan par bya ba'i chos gang yin pa de ni mtshan nyid ces bya'o/_/de las gzhan pa'i chos rnams ni mu bzhi pa yin pas mu bzhi pas bstan par bya ba [#]yin no/_/de yang ji lta bu zhig ce na/_'di lta ste/_gzugs kyi phung po las mig ma
[\[174b.5\]]gtogs pa gzugs gzhan rnams dang 'du byed kyi phung po las shes rab ma gtogs pa 'du byed gzhan rnams phung po gzhan gsum po ril dang 'dus ma byas kyi chos ni mu bzhi pa zhes 'byung ste/_rgya cher de nyid las bstan pa bzhin no/_/mdo sde pa dag ni shes pa dang mthong ba ni tha mi dad do zhes
[\[174b.6\]]'chad de/_de'i phyir bstan bcos de kho na nyid grub pa'i nang nas shes pa dang mthong ba bstan pa'i le'u las/_mthong ba dang shes pa la bye brag ci yod ce na/_smras pa/_bdag nyid gcig pa yin pas bye brag tu gyur pa med do zhes bya ba nas mthong ba dang shes pa ni chos rtogs shing mngon du byed pa thob pa
[\[174b.7\]]yin pas don gcig go/_/mdo dag las shes pa dang mthong ba dag gis zag pa zad pa thob par 'gyur ro zhes gsungs na de la bye brag ci yod ce na/_smras pa/_dang po kho nar 'jig par shes pa gang yin pa de ni shes pa zhes bya'o/_/gnas skabs su zhugs pa gang yin pa de ni mthong ba zhes bya'o/_/
[\[175a\]]
[\[175a.1\]]thog mar so sor rtog pa gang yin pa de ni shes pa zhes bya'o/_/rtogs shing khong du chud pa gang yin pa de ni mthong ba zhes bya ste/_de'i zab pa dang zab pa ma yin pa'i bye brag yod do zhes bya ba'i bar du bstan pa yin te/_rgya cher de nyid las bstan pa bzhin no/_/'dir theg pa chen
[\[175a.2\]]po bstan pa dang sbyar na/_yang so so nas bshad pa mi mthun pas slob dpon dbyig gnyen gyis [#]'phags pa shes rab kyi pha rol tu phyin pa rdo rje gcod pa'i 'grel pa mdzad pa las ni/_shes pa dang mthong ba gcig tu bstan pa la dgongs pa rnam pa gnyis yod de/_rjes su dpag pa'i shes pa las rab tu
[\[175a.3\]]dbye ba dang /_sha'i dang lha'i mig las rab tu dbye ba yin no zhes bshad de/_de'i phyir 'grel pa de nyid las mkhyen to zhes bya bas mchog gam/_ci na ci'i phyir yang de bzhin gshegs pas gzigs so zhes bya ba gsungs she na/_gal te gzigs so zhes bya ba ma gsungs na kha cig 'di ltar de bzhin
[\[175a.4\]]gshegs pa'i rjes su 'phags pa'i mkhyen pas mkhyen pa yin no snyam du sems par gyur pas so/_/gal te de lta na gzigs zhes bya bas chog mod/_ci'i phyir yang de bzhin gshegs pas mkhyen to zhes bya ba gsungs she na/_gal te mkhyen to zhes bya ba ma gsungs na/_kha cig 'di ltar de bzhin
[\[175a.5\]]gshegs pa ni sha'i spyan la sogs pas gzigs pa yin no snyam du sems par gyur pas so zhes 'byung ste/_slob dpon yon tan byin gyis [#]'grel pa las kyang don phal cher 'di dang mthun par bshad do/_/'phags pa shes rab kyi pha rol tu phyin pa'i 'grel pa las ni dper na gzhan dag
[\[175a.6\]]las klog pa dang kha ton slob pa dang rnam par 'byed cing dpyod pa lta bu gang yin pa de ni shes pa zhes bya'o/_/rang gi lus kyi mngon du byas pa thob pa lta bu gang yin pa de ni mthong ba zhes bya'o/_/dper na rna bas dngos po dag thos na da dung the tshom dang bcas pa lta bu gang yin pa de ni shes pa zhes
[\[175a.7\]]bya'o/_/rang gi mig gis gsal bar mthong nas the tshom med pa lta bu gang yin pa de ni mthong ba zhes bya'o zhes 'byung ngo /_/gzhan yang de nyid las dang por shes pa gang yin pa de ni shes pa zhes bya'o/_phyis shin tu zhugs pa gang yin pa de ni mthong ba zhes bya'o/_/shes pa ni mthar ma phyin pa zhes bya'o/_/
[\[175b\]]
[\[175b.1\]]mthong ba ni mthar phyin pa zhes bya'o/_/shes pa dang mthong ba la [#]yang mu bzhi yod de/_dang po ni shes pa yin la mthong ba ma yin pa yang yod de/_'di lta ste/_ji snyed pa [#]shes pa gang yin pa dang /_'jig rten pa'i yang dag pa'i lta ba dang /_lta ba lnga po ma gtogs pa de las gzhan pa'i shes rab kyi chos gang yin pa de
[\[175b.2\]]ni shes pa zhes bya'o/_/gnyis pa ni mthong ba ma [#]yin la shes pa ma yin pa yang yod de/_'di lta ste/_lta ba lnga dang 'jig rten pa'i yang dag pa'i lta ba dang /_bzod pa brgyad po dag go/_/de las gzhan zag pa med pa'i shes rab gang yin pa de ni shes pa zhes kyang bya'o/_/mthong ba zhes kyang bya'o/_/
[\[175b.3\]]mthong ba dang shes pa de las ma gtogs pa'i chos gzhan gang yin pa de ni mthong ba yang ma yin la shes pa yang ma yin no zhes 'byung ngo /_/gzhan yang de nyid las ji ltar ting nge 'dzin bsgoms pas shes pa dang mthong ba thob par 'gyur zhe na/_de la mig med par yang gzugs kyi yul rnams la
[\[175b.4\]]lta ba dang /_rtog pa gang yin pa de ni mthong ba zhes bshad do/_/lha rnams kyi ming ni 'di lta bu'o/_/rigs dang rnam pa ni 'di lta bu'o zhes shes pa gang yin pa de ni shes pa zhes bya'o zhes bshad do/_/gzhan yang bstan bcos rnal 'byor spyod pa'i sa las shes pa dang mthong ba gnyis la khyad
[\[175b.5\]]par ci yod ce na/_'das pa dang /_ma 'ongs pa lkog tu gyur pa'i yul can gyi shes rab gang yin pa de ni shes pa zhes bya'o/_/da ltar gyi yul can gyi shes rab gang yin pa de ni mthong ba zhes bya'o/_/gzhan yang gzung bas dmigs par byas pa'i shes rab gang yin pa de ni shes pa zhes bya'o/_/
[\[175b.6\]]'dzin pas dmigs par byas pa'i [#]shes rab gang yin pa de ni mthong ba zhes bya'o/_/gzhan yang thos pa dang bsams pa las byung ba'i shes rab gang yin pa de ni shes pa zhes bya'o/_/bsgoms pa las byung ba'i shes rab gang yin pa de ni mthong ba zhes bya'o/_/gzhan yang nyon mongs
[\[175b.7\]]pa spong ba'i shes rab gang yin pa de ni shes pa zhes bya'o/_/nyon mongs pa spangs nas rnam par grol ba mngon sum du byed pa'i shes rab gang yin pa de ni mthong ba zhes bya'o/_/gzhan yang rang gi mtshan nyid kyi yul la dmigs pa'i shes rab gang yin pa de ni shes pa zhes bya'o/_/spyi'i mtshan
[\[176a\]]
[\[176a.1\]]nyid kyi yul la dmigs pa'i shes rab gang yin pa de ni mthong ba zhes bya'o/_/gzhan yang gdags pa la brten te/_nang dang phyi rol gyi 'du byed la 'di lta ste/_bdag ces bya ba'am/_lha dang /_klu dang /_gnod sbyin dang /_lha ma yin dang /_nam mkha' lding dang /_lto 'phye
[\[176a.2\]]chen po zhes bya ba'am/_dmag dang /_nags tshal dang /_khang khyim dang /_ri zhes bya ba'am/_de lta bu la sogs pa'i rnam pa'i brda'i tshul gyis zhes bya ba de dang de dag la dmigs pa'i shes rab gang yin pa de ni shes pa zhes bya'o/_/rang gi mtshan nyid dang /_spyi'i mtshan nyid la
[\[176a.3\]]mdzad pa'i shes rab gang yin pa de ni mthong ba zhes bya'o/_/gzhan yang chos rnams yongs su tshol ba'i shes rab gang yin pa de ni shes pa zhes bya'o/_/yongs su bsal [#]ba la so sor rtog pa'i shes rab gang yin pa de ni mthong ba zhes bya'o/_/gzhan yang rnam par mi rtog pa'i gzugs brnyan
[\[176a.4\]]yul du gyur pa la dmigs pa'i shes rab gang yin pa de ni shes pa zhes bya'o/_/rnam par rtog pa dang bcas pa'i gzugs brnyan yul du gyur pa la dmigs pa'i shes rab gang yin pa de ni mthong ba zhes bya'o/_/gzhan yang shes bya gzugs can gyi gzugs brnyan la dmigs pa'i shes
[\[176a.5\]]rab gang yin pa de ni mthong ba zhes bya'o/_/shes bya gzugs can ma yin pa'i gzugs brnyan la dmigs pa'i shes rab gang yin pa de ni shes pa zhes bya'o zhes 'byung ngo /_/byang chub sems dpa' byams pas yang bcom ldan 'das la 'di skad ces gsol to/_/bcom ldan
[\[176a.6\]]'das zhi gnas dang lhag mthong bsgom [#]pa'i byang chub sems dpa' rnams yid la bgyid pa gang gis mtshan ma gang dag ji ltar rnam par sel bar bgyi lags zhes bya ba 'di man chad ni gnyis pa mtshan ma rnams rab tu sel ba ston to/_/'di yang rnam pa gsum du dbye ste/_
[\[176a.7\]]zhus pa dang lan dag gis mtshan ma rnams rab tu sel ba rnam par 'byed pa dang bcom ldan 'das bcom ldan 'das kyis ji skad du zhes bya ba man chad zhus pa dang /_lan dag gis so sor brtag [#]par nus pa dang mi nus pa rnam par 'byed pa dang /_bcom ldan 'das zhes bya ba man
[\[176b\]]
[\[176b.1\]]chad zhus pa dang lan dag gis mtshan ma bsal bar dka' ba rnams rnam par 'byed pa'o/_/de la dang po mtshan ma rnams rab tu sel ba yang rnam pa bzhir dbye ste zhu ba gsol ba dang /_lan du gsungs pa dang /_bstan pa dang /_rnam par bshad pa ste/_'di ni dang po zhu ba gsol pa'o/_/de la zhu ba
[\[176b.2\]]gsol pa la yang dgongs pa rnam pa gsum yod de/_dang po yid la bgyid pa gang gis zhes bya ba ni sel bar zhus pa yid la byed pa zhus pa ste/_yid la byed pa rnams las yid la byed pa gang gis zhes bya ba'i tha tshig go/_/gang dag ces bya ba ni yongs su bsal [#]bar bya ba'i mtshan ma zhus pa'o/_/
[\[176b.3\]]ji ltar rnam par sel bar bgyid lags zhes bya ba ni mtshan ma bsal ba'i thabs zhus pa ste/_rnal 'byor ji lta bu zhig dang rnal 'byor gyi cho ga ji 'dra ba zhig gis zhes bya ba'i tha tshig go/_/dgongs pa zab mo rnam par dgrol ba'i mdo las sems gang gis chos kyi mtshan ma gang zhig la rtog
[\[176b.4\]]par bgyid ces 'byung ba ni lo tsA ba dag gis nor ro/_/bcom ldan 'das kyis byang chub sems dpa' byams pa la bka' stsal pa/_rigs kyi bu de bzhin nyid yid la byed pas zhes bya ba la sogs pas ni gnyis pa de bzhin gshegs pas yang dag par lan du gsungs pa'o/_/lan du gsungs pa 'di la yang
[\[176b.5\]]bshad pa rnam pa gnyis yod de/_kha cig na re mdo'i tshig 'di ni sa'i mdun rol pa'i rnal 'byor bsgom [#]pa'i sgo yin pas gong du zhus pa dag gi [#]lan du gsungs pa yin te/_gong du zhus pa rnam pa gsum gyi lan bstan pa nyid las gsum du dbye'o zhe'o/_/'di ni zhus pa dang po'i [(]len [,]lan [)]du gsungs pa ste/_'di ltar
[\[176b.6\]]byang chub sems dpa' rnams yid la byed pa rnams kyi nang nas de bzhin nyid yid la byed pa'i dbang gis zhes bya ba'i tha tshig go/_/dgongs pa zab mo rnam par dgrol ba'i mdo las ni/_de bzhin nyid bsgom [#]pa'i sems zhes 'byung ngo /_/de la yid la byed pa rnams zhes bya ba ni bstan bcos rnal
[\[176b.7\]]'byor spyod [#]pa'i sa las bstan pa'i yid la byed pa bzhi bcu po dag ste/_de bzhin nyid yid la byed pa zhes bya ba 'di ni yid la byed pa bzhi bcu'i nang nas de kho na nyid yid la byed pa zhes bstan pa nyid do/_/chos kyi mtshan ma dang /_don gyi mtshan ma rnam par sel bar byed de zhes bya ba ni zhus pa gnyis pa'i
[\[177a\]]
[\[177a.1\]]lan du gsungs so/_/'di ltar yongs su bsal bar bya ba'i mtshan ma ni rnam pa gnyis las med de/_gong du bstan pa'i rjod par byed pa'i ming la sogs pa dang /_brjod par bya ba don bcu la sogs pa don rnams kyi gzugs brnyan gyi mtshan ma'am/_yang na chos dang don la mngon par
[\[177a.2\]]zhen pa'i mtshan ma dag de bzhin nyid kyi rnal 'byor la zhugs pa'i tshe de dag mi mthong ba'i phyir ro/_/nam ming la ming gi ngo bo nyid mi dmigs pa na de'i gnas kyi mtshan ma yang dag par rjes su mi mthong bas rnam par sel to zhes bya ba 'di man chad ni zhus pa gsum pa'i lan du gsungs pa ste/_rnal 'byor bsgom [#]
[\[177a.3\]]pa'i cho ga bstan pa'o/_/'di yang rnam pa gnyis kyis bstan te/_ming las brtsams nas rnal 'byor rnam par 'byed pa dang /_zlas tshig la sogs pa bstan pa'o/_/'di ni dang po ste/_'di ltar byang chub sems dpa' rnams ming la so sor rtog pa'i tshe/_ming rnams dang /_ming gi ngo bo nyid de dag rang gi
[\[177a.4\]]sems [#]gyur pa btags pa tsam du yod pa nyid du mthong bas yang dag pa nyid du mngon par zhen pa dag mi dmigs te/_de ltar rtog pa'i tshe ming 'ba' zhig dmigs su med par mthong ba ma yin gyi/_ming la sogs pa de dag ni gnas mngon par shes pa'i ngo bo nyid rnam par shes pa la yang mi rtog [#]go/_/bshad
[\[177a.5\]]pa gzhan du na mngon par zhen pa'i ming dmigs su med pas mthong ba'i tshe kun du brtags pa'i ming la sogs pa de dag gi [#]gnas gzhan gyi dbang dang ming la sogs pa la yang mi rtog [#]ste de ni 'di skad du de bzhin nyid bsgom [#]pa la zhugs nas mngon par zhen pa bsal ba na gzhan gyi dbang dang ming
[\[177a.6\]]la sogs pa snang bar mi 'gyur [#]ba'i phyir rnam par sel ba zhes bya ba'i stong pa dang /_rang gi ngo bo nyid ci yang med par brtags pa la rnam par sel bar zhes bya ba ni ma yin no zhes bstan par 'gyur te/_de'i phyir slob dpon ngo bo nyid med kyis [#]theg pa chen po bsdus pa'i 'grel pa las/_rnam par mi
[\[177a.7\]]rtog pa'i ye shes mngon sum du gyur pa na yul gyi don thams cad snang bar mi 'gyur ro zhes bstan pa yin no/_/gzhan yang bstan bcos rnam par bshad pa las de bzhin nyid kyi rnal 'byor gyis [#]kun brtags pa yongs su bsal ba'i tshe/_gzhan gyi dbang snang bar mi 'gyur bas dmigs su med
[\[177b\]]
[\[177b.1\]]pa'o zhes bya'o zhes bshad de/_de'i phyir bstan bcos de nyid las snang bar mi 'gyur bas dmigs su med pa zhes bya ba ni chos [#]rnams yongs su btsal ba na rang gi ngo bo nyid mi mthong ba la bya'i/_rnam pa thams cad du ci yang med pa la bya ba ni ma yin te/_'on kyang kun du brtags pa'i ngo bo nyid mi dmigs
[\[177b.2\]]pa'i tshe gzhan gyi dbang gi rang gi mtshan nyid la so sor rtog par mi byed de/_so sor mi rtog pa'i phyir gzhan gyi dbang mi snang ngo zhes bstan to/_/ming la ji lta ba bzhin du tshig dang yi ge dang /_don thams cad la yang de bzhin du rig par bya'o zhes bya ba la sogs pa ni gnyis pa zlas tshig la sogs pa'o/_/
[\[177b.3\]]'di yang rnam pa gnyis te/_zlas tshig dang /_yi ge dang /_don rnam pa bcu bstan pa dang /_zlas don rnam pa lnga la sogs pa bstan pa'o/_/khams kyi bar zhes bya ba man chad kyis ni zlas don rnam pa gsum bstan pa'o/_/'di ni dang po zlas don rnam pa gsum po tshig dang yi ge dang /_don rnam pa bcu
[\[177b.4\]]bstan pa ste[#]/_ji ltar ming la ming gi ngo bo nyid mi dmigs pa'i tshe/_de'i gnas kyi mtshan ma yang dag par mi mthong ba de bzhin du tshig dang yi ge dang don rnam pa bcu po re re la yang rang gi ngo bo nyid mi dmigs pa dang /_de dag gi gnas kyi mtshan ma yang dag par rjes su [#]mi mthong ba yang snga ma bzhin du
[\[177b.5\]]rig par bya'o zhes bya ba'i tha tshig go/_/khams kyi bar la yang khams kyi ngo bo nyid mi dmigs pa na de'i gnas kyi mtshan ma yang dag par rjes su mi mthong bas de ltar rnam par sel to zhes bya ba ni gnyis pa zlas don rnam pa lnga la sogs pa bstan pa'o/_/'di lta ste/_don rnam pa lnga dang /_don rnam
[\[177b.6\]]pa bzhi dang /_don rnam pa gsum bstan pa las tshig 'bru'i don dang /_don gyi don zhes bya ba nas khams lnga po'i bar dag gam/_yang na tshig 'bru'i don dang don gyi don dang /_khams kyi don gyi bar dag gang [#]yin pa de dag re re la yang don rnam pa gnyis gnyis yod de/_rang gi ngo bo nyid dmigs su med pa dang /_de dag
[\[177b.7\]]gi gnas kyi mtshan ma yang dag par rjes su mi mthong ba yang gong ma bzhin du rig par bya'o zhes bya ba'i tha tshig go/_/rnal 'byor gyi sgo de dag kyang bstan bcos rnam par rig pa tsam du grub pa las ji skad du bstan pa bzhin te/_de'i phyir bstan bcos rnam par rig pa tsam du grub pa las
[\[178a\]]
[\[178a.1\]]bstan pa'i don brjod par bya'o/_/bstan bcos de las re zhig kun du tshol ba bzhi dang /_yang dag pa [#]ji lta ba bzhin du shes pa bzhi las brtsams nas ming dang don de dag la so sor rtog par ston to/_/'di lta ste/_dro bar gyur pa dang /_rtse mo'i gnas skabs su ni yongs su tshol
[\[178a.2\]]ba bzhi la brten nas gzung ba'i ming dang /_don gyi rang gi ngo bo nyid dang bye brag dmigs su med par so sor rtog go/_/yang dag pa ji lta ba bzhin du shes pa bzhi la brten nas ni/_'dzin pa'i ming [#]dang /_don gyi rnam par shes pa dmigs su med par so sor rtog ste/_de'i phyir tshig le'ur byas pa las/_
[\[178a.3\]]ci yang rung ste mdun gzhag nas/_/de ni rnam rig tsam snyam nas/_/dmigs pa dang ni bcas pa'i phyir/_/rnam rig tsam la gnas pa min/_/zhes 'byung ba yin te/_'di nyid kyi 'grel pa las mthong ba'i lam la 'jug pa'i phyir/_rnam par rig pa tsam gyi ngo bo nyid la gnas pas yang sbyor ba bsgoms
[\[178a.4\]]nas 'dzin pa gnyis rnam par gnon cing sel bar byed de/_'di lta ste/_dro bar gyur pa dang /_rtse mo dang /_bzod pa dang /_'jig rten pa'i chos kyi mchog gi dge ba'i rtsa ba bzhi po de dag gis kun du tshol ba bzhi dang /_yang dag pa ji lta ba bzhin du shes pa bzhi la brten nas dang po dang tha ma'i gnas
[\[178a.5\]]skabs rnam par gzhag pa yin no/_/de la kun du tshol ba bzhi ni ming dang don dang ngo bo nyid dang bye brag ste/_gzhan gyi dbang ni btags pa tsam du yod pa dang /_kun du brtags pa ni yang dag par med pa'i ngo bo nyid gang yin pa'o/_/yang dag pa ji lta ba bzhin du shes pa bzhi po dag ni rnam par shes pa las gud na
[\[178a.6\]]yang med la rnam par shes pa nyid kyang ma yin pas yang dag pa ji lta ba bzhin du shes pa zhes bya'o/_/snang ba thob pa'i ting nge 'dzin la brten te kun du tshol ba tha ma bskyed [#]nas gzung ba med pa nyid du mthong ba las ni bro bar gyur pa'i gnas skabs rnam par gzhag ste/_'di ltar gnas skabs 'dir thog ma
[\[178a.7\]]kho nar gzung ba ming la sogs pa'i chos bzhi po de dag ni rang gi sems gyur pa btags pa tsam du yod kyi/_yang dag par na [#]dmigs su med pa nyid du mthong bas so/_snang ba mched pa'i ting nge 'dzin la brten te kun du tshol ba mchog bskyed nas gzung ba med pa nyid du mthong ba las ni rtse mo'i gnas skabs
[\[178b\]]
[\[178b.1\]]rnam par gzhag ste/_'di ltar gnas skabs 'dir yang nas yang du gzung ba ming la sogs pa'i chos bzhi po dag ni rang gi [#]sems gyur par btags pa tsam du yod kyi/_yang dag par ni dmigs su med pa nyid du mthong bas so/_/rjes su mthun pa'i ting nge 'dzin la brten te yang dag pa'i ji lta ba bzhin
[\[178b.2\]]du shes pa tha [#]ma bskyed nas gzung ba med pa nyid la yang nges pa nyid du 'dzin par byed la 'dzin pa med pa la yang gzhol ba dang /_'dod pa dang bzod par byed de/_yul yang yang [#]dag par yod pa ma yin na 'dzin pa dang bral ba'i rnam par shes pa lta gzung ba'i yul las gud na yang dag pa'i rnam par shes
[\[178b.3\]]pa ga la yod snyam ste/_gzung ba dang 'dzin pa dag ni phan tshun ltos pa las rnam par gzhag pa'i phyir ro/_/bar chad med pa'i ting nge 'dzin la brten te/_yang dag pa ji lta ba bzhin du shes pa mchog bskyed nas 'dzin pa gnyis stong pa nyid du mthong ba las 'jig rten pa'i chos kyi mchog rnam par gzhag ste/_'di
[\[178b.4\]]ltar snga ma'i bzod pa chen pos ni gzung ba 'ba' zhig stong pa nyid du mthong ba la 'dir 'jig rten pa'i chos kyi mchog gis ni stong pa nyid gnyi ga mthong bas so/_/'dzin pa'i rnam par shes pa la brten nas ni gzung ba stong pa nyid so sor rtog ste/_bzod pa tha ma byung ba'i tshe stong pa nyid kyi mtshan ma 'jig par
[\[178b.5\]]byed do/_/bzod pa 'bring 'jug pa'i gnas skabs su ni 'dzin pa'i rnam par shes pa la yang yul ji lta ba bzhin du stong pa yin par gzhol ba dang mos pa dang bzod par byed do/_/bzod pa chen po 'byung ba'i gnas skabs su ni [#]'dzin pa stong pa nyid kyang 'jig par byed do/_/'jig rten chos kyi mchog gi
[\[178b.6\]]dus su [#]ni stong pa dang mtshan ma med pa gnyi ga yang 'jig par byed de mtshan ma dang bcas pa'i phyir dang /_de kho na mngon sum du mi byed pa'i phyir byang chub sems dpa'i gnas bzhi po de dag tu ci yang rung ba zhig mdun du bzhag nas 'di ni rnam par rig pa tsam du don dam pa'i ngo bo nyid yin no snyam du sems
[\[178b.7\]]na 'di ltar de dag stong pa dang /_yod pa'i mtshan ma gnyis ma spangs shing mtshan ma dang bcas pas sems la so sor rtog pas dmigs pa dang bcas pa'i phyir[#]/_yang dag par rnam par rig pa tsam gyi don la gnas pa [#]ma yin gyi de'i mtshan ma nye bar zhi bar gyur pa na gdod yang dag par gnas
[\[179a\]]
[\[179a.1\]]pa zhes bya'o zhes bstan pa yin te/_de'i phyir tshigs su bcad pa las/_byang chub sems dpa' mnyam gzhag pas/_/gzugs brnyan sems tsam mthong bas na/_/don gyi 'du shes ldog gyur nas/_/rang gi 'du shes nges par gzung /_/de ltar nang du sems gnas pas/_/
[\[179a.2\]]gzung ba med par rtog [#]par 'gyur/_/de yi 'og tu 'dzin med pas/_/de nas mi dmigs legs par 'gyur/_/zhes gsungs pa yin no zhes 'byung ngo /_/tshigs su bcad pa 'di nyid kyi bshad pa ni/_bstan bcos theg pa chen po bsdus pa'i 'grel pa dang /_chos mngon pa sna tshogs kun las btus
[\[179a.3\]]pa las ji skad du bstan pa bzhin no/_/de la ming la sogs pa med pa ni dro bar gyur pa dang /_rtse mo'i gnas skabs gnyis su gzung ba stong pa nyid du mthong bas so/_/de'i phyir gnas skabs kyi mtshan ma yang dag par rjes su mi mthong ba ni bzod pa dang 'jig rten pa'i chos kyi mchog gi tshe 'dzin pa
[\[179a.4\]]stong pa nyid du [#]mthong bas so/_/kha cig na re mdo'i tshig 'di ni sa la gnas pa yan chad kyi rnal 'byor gyi sgo yin pas zhus pa snga ma'i lan du gsungs pa yin te/_'di ltar sa la gnas pa yan chad kyi byang chub sems dpa' rnams de bzhin nyid kyi rnal 'byor la zhugs pa na ming la sogs pa rang gi ngo bo nyid
[\[179a.5\]]dang /_de dag gi gnas kyi mtshan ma rnams mi dmigs pas yul dang shes pa [#]ro gcig pa'i mnyam pa nyid thob nas 'dzin pa'i mtshan ma yongs su spong ba'i phyir ro zhe'o//_//bam po bzhi bcu lnga pa[#]/_bcom ldan 'das ci de bzhin nyid kyi don so so yang dag par rig pa'i mtshan ma gang
[\[179a.6\]]lags pa des de bzhin nyid kyi mtshan ma yang rnam par sel bar bgyid [#]lags sam zhes bya ba ni gsum pa brtag pa ste/_'di ltar sngar bstan pa'i de bzhin nyid [#]yid la bgyid [#]pas dmigs pa'i de bzhin nyid de yang rnam par sel bar bgyid [#]lags sam zhes bya ba'i tha tshig go/_/rigs kyi bu de
[\[179a.7\]]bzhin nyid kyi so so yang dag par [#]rig pa la ni mtshan ma yang med la dmigs su yang med na ci zhig rnam par sel bar 'gyur zhes bya ba la sogs pa ni bzhi pa de bzhin gshegs pas rnam par bshad pa ston to/_/'di yang rnam pa gnyis te/_yang dag par rnam par bshad pa dang /_bzlas
[\[179b\]]
[\[179b.1\]]te rnam par bshad pa ste/_'di ni dang po'o[#]/_/mdo'i tshig 'di la yang bshad pa rnam pa [#]gnyis yod de/_kha cig na re mdo'i tshig 'di ni sa'i mdun rol pa'i rnal 'byor gyi dbang du mdzad nas gsungs pas phyi rol pas brgal ba'i lan du gsungs pa yin te/_'di ltar de bzhin nyid du bsgom [#]pa'i tshe/_mtshan
[\[179b.2\]]ma rnams ci yang med de mtshan ma med pa'i phyir dmigs su yang med pa ni ci zhig [#]rnam par sel bar byed ce'o/_/kha cig na re mdo'i tshig 'di ni sa la gnas pa man chad kyi dbang du mdzad nas gsungs pas phyi rol las brgal ba'i lan du gsungs pa yin te/_'di ltar de bzhin nyid kyi rnal 'byor la zhugs
[\[179b.3\]]pa na gzung ba dang 'dzin pa'i mtshan ma ci yang mi dmigs pas de'i phyir bstan bcos rnam par rig pa tsam du grub pa'i nang nas [#]rab tu rtogs pa'i gnas skabs kyi tshigs su bcad pa las/_nam zhig dmigs pa dag la ni/_/shes pas mi dmigs de yi tshe/_/rnam par rig pa tsam la gnas/_/'dzin
[\[179b.4\]]gnyis mtshan ma bral phyir ro/_/zhes bstan pa yin te/_'di nyid kyi 'grel pa las/_nam zhig byang chub sems dpa' dmigs par bya ba'i yul dag la rnam par mi rtog pa'i ye shes kyis cig car yang mi dmigs pa na spros pa'i mtshan ma rnam pa sna tshogs mi len pa'i phyir ro zhes 'byung ste/_rgya cher
[\[179b.5\]]de nyid las bstan pa bzhin no/_/rigs kyi bu da ni de bzhin nyid kyi don so so yang dag par [#]rig pa'i tshe/_chos dang don gyi mtshan ma thams cad zil gyis gnon par smra ste/_so so yang dag par rig pa de ma yin pa gzhan gyis gnon par mi nus pas so zhes bya ba ni/_gnyis pa bzlas te rnam par bshad pa'o/_/
[\[179b.6\]]de bzhin nyid kyi mtshan [#]ni gzhan gyis bsal [#]bar nus pa ma yin te/_de ni 'di skad du mtshan ma gzhan thams cad ni mtshan ma dang bcas pa'i phyir de bzhin nyid kyis rnam par sel bar 'gyur la de bzhin nyid mngon du gyur pa'i tshe/_de bzhin nyid mngon du gyur pa de la mtshan ma ci yang med pas chos
[\[179b.7\]]gzhan gyis de bzhin nyid 'di yongs su bsal bar byar rung ba [#]ma yin no zhes bstan par 'gyur ro/_/'di ni don tshad med pa'i mdo las de kho na nyid kyi mtshan nyid ces gang bstan pa de ni mtshan ma med pa la mtshan mar mi byed pa mtshan ma med pa zhes gsungs pa nyid de/_de la mtshan ma med pa la
[\[180a\]]
[\[180a.1\]]mtshan mar mi byed pa zhes bya ba ni mtshan ma med pa [#]rnam par mi sel ba'o/_/mtshan mar mi byed pa mtshan ma med pa zhes bya ba ni mtshan ma med pa nyid yongs su bsal bar mi byed pa'o/_/bcom ldan 'das kyis ji skad du chab rnyog ma can mchis pa'i snod kyi dpe dang /_me long yongs su
[\[180a.2\]]ma dag pa'i dpe dang /_mtshe'u 'khrugs pa'i dpes gzhan gyi gzugs brnyan gyi mtshan ma brtag par mi nus la de las bzlog pas ni nus pa zhes bya ba 'di man chad ni gnyis pa zhus pa dang /_lan dag gis so sor brtag par nus pa dang /_mi nus pa rnam par 'byed pa zhes ston to/_/'di yang rnam
[\[180a.3\]]pa gnyis te/_zhu ba gsol pa dang /_lan du gsungs pa'o/_/zhu ba gsol pa yang rnam pa gnyis te/_gnas kyi brtag pa smos pa dang /_bstan pa bzhin du zhu ba gsol pa nyid do/_/dang po yang rnam pa gnyis te/_dpes bstan pa dang /_dpe dang don du [#]sbyar ba ste/_'di ni bstan pa'o/_/mdo'i tshig 'di
[\[180a.4\]]yang rnam pa gnyis te/_so sor brtag par nus pa'i dpe dang so sor brtag par mi nus pa'i dpe'o/_/'di ltar bcom ldan 'das kyis chu rnyog ma'i snod kyi dpe dang /_me long yongs su ma dag pa'i dpe dang /_mtshe'u 'khrugs pa'i dpe rnam pa gsum po de dag gis rang gi [#]bzhin gyi gzugs brnyan gyi
[\[180a.5\]]mtshan ma so sor brtag par mi nus par gsungs pa'i phyir ro/_/dgongs pa zab mo rnam par dgrol ba'i mdo las ni/_snod yongs su ma dag pa dang /_me long yongs su ma dag pa dang /_chu la sogs pa rnyog pa dag gis bzhin gyi gzugs brnyan mi mthong [#]zhes 'byung ngo /_/chu yongs su dang ba'i snod kyi
[\[180a.6\]]dpe dang /_me long yongs su dag pa'i bzhin gyi dpe dang /_mtshe'u yongs su dang ba'i dpe rnam pa gsum po de dag ni go rims bzhin du shes rab rnam pa gsum gyi dper bstan pa yin te/_chu yongs su dang ba'i snod kyis kyang gzugs brnyan ston par nus mod kyi/_'on kyang me long tsam du mi phod pa'i
[\[180a.7\]]phyir/_thos pa'i shes rab kyi dper bstan to/_/yongs su dag pa'i me long gsal ba yin mod kyi/_dang ba'i ngo bo nyid med pa'i phyir bsams pa'i shes rab kyi dper bstan to/_/chu'i rang bzhin ni dul zhing mnyen la yongs su dang ba dang /_yongs su dag pa'i ngo bo nyid dang ldan pa'i phyir bsgoms pa'i
[\[180b\]]
[\[180b.1\]]shes rab kyi dper bstan te[#]/_yang na gsum char yang shes rab rnam pa gsum gyi dper bstan pa yin no/_/de bzhin du legs par ma bsgoms pa'i sems kyis yang dag pa ji lta ba bzhin du de bzhin nyid [#]ji snyed yod pa so sor brtag par mi nus kyi/_legs par bsgoms pa gang yin pa des
[\[180b.2\]]ni nus so zhes bka' stsal pa gang lags pa zhes bya ba ni gnyis pa dpe dang don du sbyar ba ste/_go rims bzhin du shes rab rnam pa gsum ma thob pa'i tshe/_legs par sems ma bsgoms na yang dag pa ji lta ba bzhin du de bzhin nyid kyi mtshan nyid so sor brtag par mi nus pas chu rnyog pa la
[\[180b.3\]]sogs pa bzhin du rang gi bzhin mthong bar mi 'gyur la legs par sems bsgoms pa gang yin pa des ni so sor brtag par nus pas chu yongs su dang ba la sogs pas rang gi bzhin mthong bar 'gyur ba bzhin no/_/de la ji lta bu zhig la so sor brtag pa'i sems legs par gsungs shing
[\[180b.4\]]de bzhin nyid ni gang las dgongs te de skad bka' stsal lags [#]zhes bya ba ni gnyis pa bstan pa bzhin du zhu ba gsol pa nyid do/_/zhu ba gsol ba'i dgongs pa yang rnam pa gnyis te/_dang po ni so sor brtag pa'i sems zhus pa ste/_so sor brtag pa'i sems gang las dgongs te/_de skad
[\[180b.5\]]du gsungs zhes bya ba'i tha tshig go/_/gnyis pa ni so sor brtag par bya ba'i [#]yul zhus pa ste/_de bzhin nyid gang las dgongs te de skad du bka' stsal zhes bya ba'i tha tshig go/_/rigs kyi bu 'dir ni so sor brtag pa'i sems rnam pa gsum bstan pa yin te/_'di ltar thos pa las byung
[\[180b.6\]]ba'i so sor brtag pa'i sems dang /_bsams pa las byung ba'i so sor brtag pa'i sems dang /_bsgoms pa las byung ba'i so sor brtag pa'i sems so/_/rnam par rig pa'i de bzhin nyid las dgongs te de skad bstan pa yin na ni zhes bya ba ni gnyis pa de bzhin gshegs pas yang dag
[\[180b.7\]]par lan du gsungs pa'o/_/mdo'i tshig 'di yang rnam pa gnyis te/_dang po ni so sor brtag pa'i lan bstan te/_shes rab rnam pa gsum gyi sems nyid do/_/de'i phyir dgongs pa zab mo rnam par dgrol ba'i mdo las/_sems kyis [#]so sor brtag pa rnam pa gsum zhes gsungs pa yin no/_
[\[181a\]]
[\[181a.1\]]gnyis pa [#]so sor brtag par bya ba'i lam bstan pa yin te/_de bzhin nyid rnam pa bdun las rnam par rig pa'i de bzhin nyid do/_/de bzhin nyid de yang rnam pa gnyis te/_dang po ni 'du byed thams cad rnam par rig pa tsam gyi ngo bo nyid yin pa'i phyir de bzhin nyid ces bya ste/_
[\[181a.2\]]'di ni kun rdzob tu rnam par rig pa tsam du bsgom pa'o/_/gnyis pa ni rnam par rig pa tsam gyi [#]ngo bo nyid la rnam par rig pa'i ngo bo nyid ces bya ste/_'di ni don dam par rnam par rig pa tsam du bsgom [#]pa'o/_/de yang sa'i mdun rol pa gang yin pa de dag ni [#]rnam par rig pa tsam gyi mtshan ma la
[\[181a.3\]]so sor rtog par byed do/_/sa dang po yan chad kyis ni rnam par rig pa tsam gyi ngo bo nyid la so sor rtog par byed de/_'di ni rnal 'byor pa gnyi ga spyir bstan pa yin no/_/bcom ldan 'das de ltar chos dang don so so yang dag par rig pa'i byang chub sems dpa' mtshan ma rnams rnam par sel ba la
[\[181a.4\]]sbyor bar brtson pas mtshan ma du zhig rnam par bsal dka' lags la[#]/_gang gis ni rnam par sel bar bgyid lags zhes bya ba 'di man chad ni gsum pa zhus pa dang /_lan dag gis mtshan ma bsal bar dka' ba rnams rnam par 'byed pa zhes bya ba ston to/_/'di yang rnam pa gsum du dbye ste/_
[\[181a.5\]]zhus pa dang lan dag gis mtshan ma bsal bar dka' ba la sogs pa rnam par 'byed pa dang /_bcom ldan 'das mtshan ma rnam pa bcu rnam par sel bar bgyid pa na [#]zhes bya ba man chad zhus pa dang lan dag gis mtshan ma yongs su bsal ba'i rnam par grol ba rnam par 'byed pa dang /_de nas byang
[\[181a.6\]]chub sems dpa' byams pa zhes bya ba man chad zhus pa dang /_lan dag gis stong pa nyid kyi mtshan nyid bsdus pa rnam par 'byed pa'o/_/de la dang por mtshan ma bsal ba dka' ba rnam par 'byed pa yang zhu ba gsol ba dang lan du gsungs pas bstan te/_'di ni dang po mtshan ma yongs su bsal
[\[181a.7\]]bar dka' ba'i grangs dang rnam par sel bar byed pa'i stong pa nyid zhus pa'o/_/rigs kyi bu mtshan ma ni rnam pa bcu yod de/_stong pa nyid kyi rnam par sel to zhes bya ba 'di man chad ni gnyis pa de bzhin gshegs pas yang dag par lan du gsungs pa'o[#]/_/de yang rnam pa gsum du dbye ste/_grangs
[\[181b\]]
[\[181b.1\]]smos nas lan mdor gsungs pa dang /_brtag pa dang /_de bzhin gshegs pas rgya cher rnam par bshad pa ste 'di ni dang po'o/_/de la mtshan ma ni rnam pa bcu zhes bya ba ni zhus pa dang po'i lan gsungs pa ste/_'di ltar mtshan ma yongs su bsal bar dka' ba ni mdor bsdu na rnam pa bcu yod pas so/_/
[\[181b.2\]]mtshan ma rnam pa bcu po de dag kyang stong pa nyid du bsgoms pas rnam par sel bar 'gyur gyi/_ji ltar dngos po dag la mi gtsang ba nyid du sgom pa la sogs pa lta bu ni ma yin no/_/stong pa nyid bsgoms pas yongs su gtsang ba la sogs pa rnam par sel ba ma yin mod kyi/_de las rab [#]tu dbye ba'i
[\[181b.3\]]phyir rnam par bsal dka' ba'o zhes bya ba gsungs so/_/'og nas mdo las gsungs pa dang sbyar na mtshan ma rnam pa bcu drug yod na/_ci'i phyir mtshan ma rnam pa bcu kho na gsungs she na/_smras pa/_yang dag pa'i don du na rab tu dbye ba'i mtshan ma rnam pa bcu drug yod kyang so sor yang dag par
[\[181b.4\]]rig pa'i don rnam pa bcu yod pa'i phyir/_mdor bsdus nas mtshan ma rnam pa bcu bstan pa yin no/_/stong pa nyid kyis rnam par sel to zhes bya ba ni zhus pa gnyis pa'i lan du gsungs pa ste/_stong pa nyid rnam pa bcu bdun gyis rnam par sel to zhes bya ba'i tha tshig go/_/dgongs pa zab mo rnam
[\[181b.5\]]par dgrol ba'i mdo las ni stong pa nyid bco brgyad 'byung ste mtshan ma brgyad pa la stong pa nyid lnga yod pa'i phyir ro/_/bcu gang zhe na zhes bya ba ni gnyis pa brtag pa'o/_/chos dang don so so yang dag par rig pa'i phyir tshig 'bru dang yi ge sna tshogs yod pa gang yin pa'o zhes bya ba la sogs pas ni
[\[181b.6\]]gsum pa de bzhin gshegs pas rgya cher rnam par bshad pa ston to/_/'di yang mtshan ma rnam pa bcu po dag stong pa nyid kyis mtshan ma rnam pa bcu rnam par sel ba bstan pa nyid kyis rnam pa bcur dbye ste 'di [#]ni dang po'o/_/dang po yang rnam pa gnyis te/_yongs su bsal bar bya ba'i mtshan ma smos pa
[\[181b.7\]]dang /_yongs su sel bar byed pa'i stong pa nyid bstan pa ste 'di ni dang po'o/_/de la chos dang don zhes bya ba la/_chos ni bstan pa'i chos so/_/don ni yul gyi [#]don to/_/chos nyid don yin pa'i phyir 'di ni las yongs su 'dzin pa'i rnam par bshad pa'o/_/tshig 'bru dang yi ge zhes bya ba ni [#]ming dang
[\[182a\]]
[\[182a.1\]]yi ge'i tshogs kyang spyir tshig 'bru dang yi ge zhes bya ste/_de'i phyir bstan bcos rnal 'byor spyod pa'i sa las de la mdo sde'i lus ni mdor bsdu na rnam pa gnyis te tshig 'bru dang don to/_/de la tshig 'bru ni gnas yin la don ni de la gnas pa yin par rig par bya'o/_/de la tshig
[\[182a.2\]]'bru gang zhe na/_'di lta ste/_ming gi tshogs dang tshig gi tshogs dang /_yi ge'i tshogs so zhes 'byung bas de'i phyir tshig 'bru ni ming dang tshig dang yi ge la bya bar mngon no/_/de ni 'di skad du/_'di ltar byang chub sems dpa' rnams thog ma kho nar rnal 'byor bsgom pa'i tshe/_gsung rab yan lag bcu gnyis po dag yul
[\[182a.3\]]gyi don du so sor yang dag par rig par bya ba'i phyir/_tshig 'bru dang yi ge'i [#]mtshan ma sna tshogs snang bar gyur to zhes bstan par 'gyur ro/_/de ni chos thams cad stong pa nyid kyis yang dag par rnam par sel to zhes bya ba ni gnyis pa yongs su sel bar byed pa'i stong pa nyid bstan pa'o/_/stong pa nyid de
[\[182a.4\]]dag kyang so so nas bshad pa mi mthun te/_'phags pa shes rab kyi pha rol tu phyin pa mdo dum bu dang po las ni stong pa nyid rnam pa nyi shu'i don ston par mdzad de/_de'i phyir mdo de nyid las/_gzhan yang rab 'byor byang chub sems dpa' sems dpa' chen po rnams kyi theg pa chen po'i mtshan nyid ni 'di
[\[182a.5\]]lta ste/_nang stong pa nyid dang /_phyi stong pa nyid dang /_phyi nang stong pa nyid dang /_stong pa nyid stong pa nyid dang /_chen po stong pa nyid dang /_don dam pa stong pa nyid dang /_'dus byas stong pa nyid dang /_'dus ma byas stong pa nyid dang /_mtha' las 'das pa stong pa nyid dang /_thog ma dang tha ma med pa stong
[\[182a.6\]]pa nyid dang /_dor ba med pa stong pa nyid dang /_rnam par 'gyur ba med pa stong pa nyid dang /_rang bzhin gyis [#]stong pa nyid dang /_rang gi mtshan nyid dang spyi'i mtshan nyid stong pa nyid dang /_chos thams cad stong pa nyid dang /_mi dmigs pa stong pa nyid dang /_dngos po med pa stong pa nyid dang /_ngo bo nyid stong
[\[182a.7\]]pa nyid dang /_dngos po med pa'i ngo bo nyid stong pa nyid gang yin pa de ni byang chub sems dpa' sems dpa' chen po rnams kyi theg pa chen po'i mtshan nyid ces bya'o/_/rab 'byor gyis bcom ldan 'das la 'di skad ces gsol to/_/bcom ldan 'das nang stong pa nyid gang lags/_bcom ldan
[\[182b\]]
[\[182b.1\]]'das kyis bka' stsal pa/_rab 'byor nang ni nang gi chos nang gi skye mched drug po dag nyid de de la mig ni mig gis stong ngo /_/de ci'i phyir zhe na/_rtag pa yang ma yin 'jig pa yang ma yin te/_rang bzhin gyis de lta yin pa'i phyir ro/_/rna ba la sogs pa yang de bzhin no/_/phyi ni phyi rol gyi chos phyi rol gyi
[\[182b.2\]]skye mched drug po rnams te gong ma bzhin du rig par bya'o/_/phyi nang zhes bya ba ni phyi nang gi chos skye mched bcu gnyis po dag ste/_de la nang gi skye mched drug ni phyi rol gyi skye mched drug gis stong ngo /_/de ci'i phyir zhe na/_rtag pa yang ma yin 'jig pa yang ma yin te rang bzhin gyis de lta yin pa'i phyir ro/_/stong pa
[\[182b.3\]]nyid stong pa nyid gang zhe na/_'di lta ste/_chos thams cad stong pa nyid gang yin pa ste/_stong pa nyid 'di ni stong pa nyid kyis stong ngo /_/de ci'i phyir zhe na/_rtag pa yang ma yin 'jig pa yang ma yin te rang bzhin gyis de lta yin pa'i phyir ro/_/bcom ldan 'das kyis bka' stsal pa/_chen po stong pa nyid ni 'di lta ste/_
[\[182b.4\]]phyogs bcu stong pa nyid gang yin pa'o/_/bcom ldan 'das kyis bka' stsal pa/_don dam pa stong pa nyid ni 'di lta ste/_mya ngan las 'das pa nyid de don dam pa 'di ni don dam pa stong pa nyid kyis stong ngo /_/bcom ldan 'das kyis bka' stsal pa/_rab 'byor 'dus byas stong pa nyid ni 'di lta ste/_khams
[\[182b.5\]]gsum po dag gang yin pa'o/_/de la 'dod pa'i khams ni 'dod pa'i khams kyis stong ste/_gzugs dang gzugs med pa yang de bzhin no/_/bcom ldan 'das kyis bka' stsal pa/_'dus ma byas pa [#]stong pa nyid ni 'di lta ste/_skye ba med pa dang /_gnas pa med pa dang /_'gyur ba med pa dang /_'gag
[\[182b.6\]]pa med pa gang yin pa'o/_/'dus ma byas 'di ni 'dus ma byas kyis stong ngo /_/mtha' las 'das pa stong pa nyid ni 'di lta ste/_stong pa nyid rnams mthar dmigs su med pa gang yin pa'o/_/bcom ldan 'das kyis bka' stsal pa/_thog ma dang tha ma med pa stong pa nyid ni 'di lta ste/_thog ma dang tha ma mi dmigs
[\[182b.7\]]shing 'gro ba dang 'ong ba'i mtha' mi dmigs pa gang yin pa'o/_/bcom ldan 'das kyis bka' stsal pa/_dor ba med pa stong pa nyid ni 'di lta ste/_dor zhing bsal ba dag dmigs pa gang yin pa'o/_/bcom ldan 'das kyis bka' stsal pa/_rnam par 'gyur ba med pa stong pa nyid ni 'di lta ste/_dor zhing
[\[183a\]]
[\[183a.1\]]bsal ba med pas yongs su spang bar bya ba med pa dag dmigs pa gang yin pa'o/_/bcom ldan 'das kyis bka' stsal pa/_rang bzhin gyis stong pa nyid ni 'di lta ste/_chos thams cad ni rang bzhin gyis 'dus byas kyi chos kyi ngo bo nyid dam 'dus [#]ma byas kyi chos kyi ngo bo nyid
[\[183a.2\]]gang yin pa de dag ni theg pa gsum po dag gis byas pa ma yin gzhan gyis kyang byas pa ma yin pa gang yin pa'o/_/bcom ldan 'das kyis bka' stsal pa/_rang gi mtshan nyid ni 'di lta ste/_chos thams cad kyi rang gi mtshan nyid rnam par 'gyur zhing thogs pa dang bcas pa ni gzugs kyi rang gi mtshan
[\[183a.3\]]nyid do/_/myong ba ni tshor ba'i rang gi mtshan nyid do/_/mtshan mar 'dzin pa ni 'du shes kyi rang gi mtshan nyid do/_/mngon par 'du byed pa ni 'du byed kyi rang gi mtshan nyid do/_/rnam par rig pa ni rnam par shes pa'i rang gi mtshan nyid do zhes bya ba la sogs pa lta bu ste/_'dus byas kyi rang gi mtshan nyid dam/_
[\[183a.4\]]'dus ma byas kyi rang gi mtshan nyid gang yin pa'o/_/bcom ldan 'das kyis bka' stsal pa/_spyi'i mtshan nyid ni 'di lta ste/_chos thams cad kyi spyi'i mtshan nyid de/_dper na sdug bsngal ni zag pa dang bcas pa'i chos kyi spyi'i mtshan nyid do/_/mi rtag pa ni zag pa dang bcas pa'i chos kyi spyi'i mtshan
[\[183a.5\]]nyid do/_/[#]bdag med pa ni chos thams cad kyi spyi'i mtshan nyid do zhes bya ba dang /_de lta bu la sogs pa spyi'i mtshan nyid dpag tu med pa gang yin pa'o/_/bcom ldan 'das kyis bka' stsal pa/_chos thams cad ni 'di lta ste/_phung po lnga dang /_skye mched bcu gnyis dang /_khams bco brgyad de
[\[183a.6\]]gzugs can dang /_gzugs can ma yin pa dang /_bstan du yod pa dang /_bstan du med pa dang /_thogs pa dang bcas pa dang /_thogs pa med pa dang /_zag pa dang bcas pa dang /_zag pa med pa dang /_'dus byas dang /_'dus ma byas gang yin pa'o/_/bcom ldan 'das kyis bka' stsal pa/_
[\[183a.7\]]mi dmigs pa ni 'di ltar chos thams cad mi dmigs pa/_'di lta ste/_dus gsum mi dmigs pas 'das pa la dus gnyis med pas mi dmigs pa dang /_ma 'ongs pa la dus gnyis med pas mi dmigs pa dang /_da ltar la dus gnyis med pas mi dmigs pa gang yin pa'o/_/bcom ldan 'das
[\[183b\]]
[\[183b.1\]]kyis bka' stsal pa/_dngos po med pa'i [#]stong pa nyid ni 'di la dngos po cung zad tsam yang mi dmigs pa gang yin pa'o/_/bcom ldan 'das kyis bka' stsal pa/_ngo bo nyid stong pa nyid 'di lta ste/_chos rnams kyi 'dus pa'i ngo bo nyid mi dmigs pa gang yin pa'o/_/bcom ldan 'das kyis bka' stsal pa/_
[\[183b.2\]]dngos po med pa'i ngo bo nyid ni 'di lta ste/_chos rnams la 'dus par byed pa'i ngo bo nyid dang /_'dus par bya ba'i ngo bo nyid dang bcas pa med pa gang yin pa'o zhes gsungs te/_de la dngos po med pa'i zhes bya ba ni dngos po rnams kyi bdag nyid med pa gang yin pa'o/_/ngo bo nyid ces bya ba ni gnyi ga bsdus te bstan pa'o/_/
[\[183b.3\]]gzhan yang stong pa nyid ni rnam pa bzhi po 'di lta ste/_dngos po yod pa dang /_dngos po med pa dang /_rang gi ngo bo nyid dang /_gzhan gyi ngo bo nyid do[#]/_/de la dngos po yod pa ni 'di lta ste/_'dus ma byas so/_/rang gi ngo bo nyid ni 'di lta ste/_chos thams cad rang gi ngo bo nyid kyis stong pa gang yin pa'o/_/stong pa nyid de
[\[183b.4\]]yang shes pas byas pa ma yin/_mthong bas byas pa ma yin/_gzhan gyis byas pa ma yin no/_/gzhan zhes bya ba ni 'di lta ste/_de bzhin gshegs pa 'jig rten du byung yang rung ma byung yang rung ste/_chos thams cad ni chos gnas pa nyid ces bya ba nas yang dag pa'i mtha' zhes bya ba'i bar dag yin pas
[\[183b.5\]]thams cad kyang gzhan gyi ngo bo nyid kyi phyir stong pa nyid gang yin pa'o zhes gsungs so/_/gzhan yang 'phags pa shes rab kyi pha rol tu phyin pa'i mdo dum bu gnyis pa las ni/_stong pa nyid bco brgyad ston par mdzad de/_sngar bstan pa'i stong pa nyid rnam pa nyi shu dang /_spros pa dang bsdus pa'i bye brag yod kyang don la ni [#]
[\[183b.6\]]yangs dog med do/_/rnam pa nyi shu las dor ba dang /_rnam par 'gyur ba med pa ni dor ba dang dor ba med pa stong pa nyid ces gcig tu bsdus pa dang /_rang gi mtshan nyid stong pa nyid ni rang dang spyi'i mtshan nyid ces gcig tu bsdus pas so/_/'phags pa shes rab kyis [#]pha rol tu phyin pa'i mdo dum bu gsum pa las ni stong
[\[183b.7\]]pa nyid bcu dgu'i ming bkod nas rnam par bshad pa ni med de/_de yang stong pa nyid dang po rnam pa bcu drug ni sngar bstan pa dang mthun no/_/stong pa nyid phyi ma gsum la ni bye brag yod de/_'di lta ste/_dmigs pa stong pa nyid dang /_bdag po stong pa nyid dang /_gcig la gcig med pa'i stong pa nyid do zhes
[\[184a\]]
[\[184a.1\]]'byung ngo /_/dum bu gsum pa las stong pa nyid rnam pa bcu drug bstan pa yang stong pa nyid rnam pa nyi shu las rang gi mtshan nyid stong pa nyid dang /_spyi'i mtshan nyid stong pa nyid ces bya ba de mtshan nyid ces gcig tu bsdus pa dang /_dor ba med pa stong pa nyid dang /_mi dmigs pa stong pa nyid dang /_rang
[\[184a.2\]]bzhin gyis stong pa nyid la tshang bas so/_/de la ming la bye brag yod pa yang rnam par 'gyur ba med pa stong pa nyid ces bya ba de dor ba med pa stong pa nyid ces bya bar 'gyur te/_mtshan nyid rnam par bshad pa ni stong pa nyid nyi shu bstan pa'i skabs su bshad pa dang mthun no/_/'phags pa shes rab kyi pha rol tu phyin pa
[\[184a.3\]]dum bu gnyis pa bam po bzhi brgya gsum pa las ni/_stong pa nyid rnam pa bdun yod par bstan te/_phung po lnga dang /_skye mched bcu gnyis dang /_khams bco brgyad dang /_bden pa bzhi dang /_rten cing 'brel par 'byung ba'i yan lag bcu gnyis dang /_'dus byas dang 'dus ma byas la sogs pa'i chos
[\[184a.4\]]thams cad rang bzhin gyi [#]ngo bo nyid do zhes ming bkod par zad kyi rnam par bshad pa ni med do/_/le'u chen po'i mdo las ni/_stong pa nyid bco brgyad dang /_stong pa nyid bzhi zhes ston to/_/'phags pa shes rab kyi pha rol tu phyin pa'i 'grel pa las kyang /_stong pa nyid bco brgyad dang /_stong pa nyid bzhi zhes ston
[\[184a.5\]]to/_/gzhan yang de bzhin nyid las stong pa nyid bco brgyad po nang stong pa nyid la sogs pa'i mjug tu thams cad las rtag pa yang ma yin 'jig pa yang ma yin pa'i phyir ro zhes gsungs pa'i don de ji lta bu zhe na/_smras pa/_gang gis stong pa nyid 'di ma bsgoms na gdon mi za bar mtha' gnyis po rtag
[\[184a.6\]]pa'am chad pa nyid du ltung bar 'gyur ro/_/de ci'i phyir zhe na/_gal te chos rnams yang dag par yod pa zhig yin na ni 'gag pa'i don med par 'gyur bas rtag pa nyid du ltung bar 'gyur te/_dper na 'ga' zhig khang pa gcig nas byung ste/_khang pa gcig tu 'jug pa mig gis mi mthong ba yang med
[\[184a.7\]]ces byar mi rung ba bzhin du chos rnams kyang de bzhin te/_ma 'ongs pa'i dus nas ni da ltar gyi dus su 'jug la/_da ltar gyi dus nas 'das pa'i dus su 'jug na ni da ltar 'gag pa ma yin pa nyid du 'gyur ba zhig na rnal 'byor pa dag ni yod pa la nyes dmigs su lta bas stong pa nyid kyis yod par 'dzin par
[\[184b\]]
[\[184b.1\]]byed do/_/sems kyang stong pa nyid la gya nom pa nyid du bltas nas stong pa nyid la mngon par zhen par byed na ni chad pa nyid du ltung bar 'gyur bas de'i phyir rnal 'byor pa dag stong pa nyid kyis yod pa 'jig par byed kyang stong pa nyid mngon par zhen par yang mi byed pas mtha' gnyis spangs nas dbu ma'i lam du 'jug
[\[184b.2\]]ste/_stong pa nyid bco brgyad po dag kyang thugs rje chen pos sems can bzla ba'i ched du gsungs pa yin pas de'i phyir stong pa nyid bco brgyad po dag gi mjug tu rtag pa ma yin/_'jig pa ma yin zhes bya ba gsungs pa gang yin pa de ni theg pa chen po zhes bya'o/_/'di las bzlog pa gang yin pa de ni spros pa la
[\[184b.3\]]dga' ba gang zag smyon pa zhes bya [#]ste/_sangs rgyas kyi chos las ci yang thob pa med pa yin no/_/de ni dper na la la zhig rin po che'i phung po'i nang nas nor bu de zan len par byed pa'i mig gis bzang ba nyid du mthong yang rin thang ci yang med pa bzhin no/_/gal te stong pa nyid bco brgyad po dag gis stong pa nyid
[\[184b.4\]]rnams bsdus pa yin na/_ci'i phyir na stong pa nyid bzhi gsungs she na/_smras pa/_stong pa nyid bco brgyad kyis stong pa nyid ma lus par bsdus pa yin mod kyi/_sangs rgyas rnams kyis [#]ston par mdzad pa ni rnam pa gnyis yod de/_de ched 'ga' ni sngar bsdus nas phyis rgya chen po ston to/_/ched 'ga' ni sngar
[\[184b.5\]]rgya cher bstan nas phyis bsdus te bstan to/_/don rnam par bshad pa'i phyir ni sngar rgya cher bstan nas phyis bsdus te bstan par mdzad do/_/gzung sla ba dang 'khor 'dus par phyis 'ongs pa'i sems can dag gi ched du ni mdor bsdus nas don gces [#]pa nyid dam/_yang na tshigs su bcad pas ston par
[\[184b.6\]]mdzad de/_de'i phyir 'dir bcom ldan 'das kyis sngar ni rgya cher stong pa nyid bco brgyad bstan la/_phyis ni bzhir bsdus te bstan pa yin no zhes 'byung ste/_rgya cher de nyid las bstan pa bzhin no/_/'phags pa mya ngan las 'das pa chen po'i mdo las ni/_stong pa nyid bcu gcig ces 'byung ngo /_/
[\[184b.7\]]'phags pa 'dus pa chen po'i mdo las ni stong pa nyid bco brgyad du ston to/_/le'u chen po'i mdo las ni/_stong pa nyid bco brgyad dang stong pa nyid bzhi zhes ston to/_/bstan bcos rnam par bshad pa dang /_dbus dang mtha' rnam par 'byed pa las ni stong pa nyid bcu drug tu ston to/_/'phags pa lang
[\[185a\]]
[\[185a.1\]]kar gshegs pa'i mdo dang /_'phags pa shes rab kyi pha rol tu phyin pa'i 'grel pa las ni/_stong pa nyid ni rnam pa drug go zhes bshad do/_/bstan bcos rnal 'byor spyod pa'i sa las [#]ni stong pa nyid ni bzhi zhes 'byung ste/_mdo dang bstan bcos las stong pa nyid bco brgyad dang /_
[\[185a.2\]]stong pa nyid bcu drug dang /_stong pa nyid bcu bzhi dang /_stong pa nyid rnam pa gnyis zhes bstan pa yang zhib tu mtshan nyid bstan pa dag las 'byung ba bzhin du rig par bya'o/_/de yan chad du bstan pa rnams las bshad pa dag brjod nas/_da ni mdo'i tshig gi don bshad par bya'o/_/mdo 'di las ni stong pa
[\[185a.3\]]nyid bcu bdun ston par mdzad de/_stong pa nyid nyi shu las dor ba dang /_rang bzhin gyis stong pa nyid rnam pa gnyis ma tshang ngo /_/nyi shu las rang gi mtshan nyid dang /_spyi'i mtshan nyid stong pa nyid rnam pa gnyis ni mtshan nyid stong pa nyid rnam pa gcig tu bsdus pa'i phyir bcu bdun du gyur pa yin no/_/stong pa nyid
[\[185a.4\]]bco brgyad las ni rang bzhin gyis [#]stong pa nyid ma tshang ngo /_/'di ni dang po chos thams cad stong pa nyid de/_'phags pa shes rab kyi pha rol tu phyin pa'i mdo las/_chos thams cad stong pa nyid ni 'di lta ste/_phung po lnga dang /_khams bco brgyad dang /_skye mched bcu gnyis te/_gzugs can dang /_gzugs
[\[185a.5\]]med pa dang /_bstan du yod pa dang /_bstan du med pa dang /_thogs pa dang bcas pa dang /_thogs pa med pa dang /_zag pa dang bcas pa dang /_zag pa med pa dang /_'dus byas dang /_'dus ma byas pa'i chos thams cad gang yin pa'o zhes gsungs so/_/'phags pa shes rab kyi pha rol tu phyin pa'i 'grel pa las/_
[\[185a.6\]]chos thams cad stong pa nyid ces bya ba la/_chos thams cad ni phung po lnga dang /_skye mched bcu gnyis dang /_khams bco brgyad la sogs pa'o zhes 'byung ste/_zhib tu de nyid [#]las bstan pa bzhin no/_/bstan bcos las stong pa nyid bco brgyad bstan pa dang /_dbus dang mtha' rnam par 'byed pa las chos
[\[185a.7\]]thams cad ces bya ba ni/_de bzhin gshegs pa'i stobs bcu dang /_mi 'jigs pa la sogs pa ste/_'dir [#]chos thams cad ni sangs rgyas kyi chos yongs su dag pa thams cad do zhes bshad do/_/mdo las ni rjod [#]par byed pa'i bstan pa thams cad sdud par byed [#]pa'i phyir tshig 'bru dang yi ge la brten
[\[185b\]]
[\[185b.1\]]nas chos thams cad stong pa nyid rab tu bstan pa yin no/_/ci'i phyir mdo 'di las mtshan ma rnam pa bcu dang /_stong pa nyid bcu bdun bstan zhe na/_smras pa/_'phags pa shes rab kyi pha rol tu phyin pa'i 'grel pa las/_ji skad du bsdus na ni yongs su rdzogs par mi 'gyur la/_spros na ni bya ba dag mang por
[\[185b.2\]]'gyur ba'i phyir bco brgyad kho na'o zhes bstan pa lta bu ste/_'di yang de dang mtshungs so/_/gnas pa'i de bzhin nyid kyi don so so yang dag par rig pa'i phyir skye ba dang /_'jig pa dang /_gnas pa dang /_gzhan du gyur pa nyid kyi rgyun gyi rjes su 'jug pa'i mtshan ma yod pa gang yin pa zhes bya ba ni mtshan ma gnyis
[\[185b.3\]]bstan pa'o/_/'di yang mtshan ma bstan pa dang stong pa nyid bstan pas bstan te 'di ni dang po'i mtshan ma bstan pa'o/_/'dir gnas pa'i de bzhin nyid ces gsungs pa ni 'phags pa'i bden pa bzhi las sdug bsngal gyi bden pa'o/_/de bzhin nyid rnam pa bdun las sngar bstan pa'i gnas pa'i de bzhin nyid
[\[185b.4\]]ces bya'o/_/las dang [#]nyon mongs pa la sogs pas rnam par gzhag pa'i phyir ro/_/yang na bden pa bzhi rnam par gnas pa las sdug bsngal gyi bden pa ni dang po yin pas gnas pa'i ming thob pa yin te/_ngo bo nyid srung [#]zhing mi 'gyur bar byed pa'i phyir de bzhin nyid ces pa'o[#]/_/des na sdug bsngal gyi bden pa
[\[185b.5\]]la skye ba la sogs pa'i mtshan ma rgyun gyi rjes su 'jug pa yod pas de bzhin nyid ces bya'o/_/yang na 'di la mtshan ma rnam pa gnyis yod de/_dang po ni skye ba la sogs pa'i mtshan ma rnam pa bzhi'o/_/gnyis pa ni dus gsum gyi rgyun gyi rjes su 'jug pa'i mtshan ma ste/_des na stong pa nyid rnam pa gnyis
[\[185b.6\]]kyis mtshan ma re re rnam par sel bar byed do/_/de ni mtshan nyid stong pa nyid dang /_thog ma dang tha ma med pa stong pa nyid kyis yang dag par [#]rnam par sel to zhes bya ba ni gnyis pa gnyen por gyur pa'i stong pa nyid bstan pa'o/_/'di yang rnam pa gnyis te/_mtshan nyid stong pa nyid dang /_thog ma dang tha ma
[\[185b.7\]]med pa stong pa nyid de/_'phags pa shes rab kyi pha rol tu phyin pa'i mdo las ni/_mtshan nyid stong pa nyid 'di la stong pa nyid rnam pa gnyis su phye nas bstan te/_rang gi mtshan nyid stong pa nyid dang /_spyi'i mtshan nyid stong pa nyid dang [#]/de'i phyir mdo sde de nyid las rang gi mtshan nyid stong pa nyid ni [#]'di lta ste/_
[\[186a\]]
[\[186a.1\]]chos thams cad kyi rang gi mtshan nyid de ji ltar rnam par 'gyur zhing thogs pa dang bcas pa ni gzugs kyi rang gi mtshan nyid do/_/myong ba ni tshor ba'i rang gi mtshan nyid do zhes bya ba la sogs pa lta bu'o/_de la spyi'i mtshan nyid ni 'di lta ste/_chos thams cad kyi spyi'i mtshan nyid de/_ji ltar sdug
[\[186a.2\]]bsngal ba ni zag pa dang bcas pa'i chos kyi spyi'i mtshan nyid do zhes bya ba la sogs pa lta bu'o zhes gsungs pa yin no/_/thog ma dang tha ma med pa stong pa nyid 'di la ni mtha' las 'das pa stong pa nyid ces 'byung ste/_de'i phyir mdo de nyid las/_mtha' las 'das pa stong pa nyid ni mtha' gsum mi dmigs
[\[186a.3\]]pa'o zhes bya ba la sogs pa gsungs pa yin no/_/'phags pa shes rab kyi pha rol tu phyin pa'i 'grel pa las/_mtshan nyid stong pa nyid bstan pa yang ming ni mdo 'di las gsungs pa dang mthun la/_don ni 'phags pa shes rab kyi pha rol tu phyin pa las gsungs pa dang mthun te/_rgya cher de nyid las bstan
[\[186a.4\]]pa bzhin no/_/thog ma dang tha ma med pa stong pa nyid de las thog ma dang tha ma med pa stong pa nyid ces [#]'byung ste/_de'i phyir 'grel pa de nyid las/_thog ma dang tha ma med pa stong pa nyid ni 'jig rten dang sems can gyi chos gang la yang thog ma med pa'i phyir thog ma med pa stong pa nyid ces 'byung ste/_rgya cher de nyid las
[\[186a.5\]]bstan pa bzhin no/_/mdo 'di nyid dang sbyar na de las bstan pa dang mi mthun te/_mtshan ma rnam pa bzhi rnam par sel ba'i phyir mtshan nyid stong pa nyid ces bya'o/_/'khor bar 'jug pa rnam par sel ba'i phyir/_thog ma dang tha ma med pa stong pa nyid ces bya'o zhes ston pas so/_/bstan bcos dbus dang mtha' rnam par
[\[186a.6\]]'byed pa las/_'khor ba ni yun ring bas thog ma dang tha ma'i mtha' med do zhes bshad do/_/bstan bcos stong pa nyid bco brgyad bstan pa las/_thog ma dang tha ma med pa stong pa nyid ces dang [#]thog ma med pa stong pa nyid ces kyang bya'o zhes bshad de/_rgya cher de nyid las bstan pa bzhin no/_/'dzin pa'i don so
[\[186a.7\]]so yang dag par rig pa'i phyir 'jig tshogs la lta ba'i mtshan ma dang /_nga'o snyam pa'i nga rgyal gyi mtshan ma yod pa gang yin pa zhes bya ba la sogs pas ni mtshan ma gsum pa ston to/_/'di yang mtshan ma bstan pa dang /_stong pa nyid bstan pas bstan te/_'di ni mtshan ma bstan pa'o/_/de yang rnam pa
[\[186b\]]
[\[186b.1\]]gnyis te/_'di lta ste/_'jig tshogs la lta ba'i mtshan ma dang nga'o snyam pa'i mtshan ma'o/_/gong du bstan pa'i 'dzin pa'i dbang po lnga dang /_sems dang sems las byung ba [#]so sor yang dag par rig pa'i dbang gis mtshan ma rnam pa gnyis po 'byung bar 'gyur te/_'jig tshogs la lta ba'i mtshan ma 'di
[\[186b.2\]]lta ste/_bdag tu lta ba'i rtsa ba la sogs pas chos rnams len par byed pa dang /_nga'o snyam pa'i nga rgyal gyi mtshan ma ni bdag go snyam pa'i sems la sogs pas gzhan las khyad par du 'phags so snyam pa'i phyir ro/_/de ni nang stong pa nyid dang /_mi dmigs pa stong pa nyid kyis yang dag par sel to zhes
[\[186b.3\]]bya bas ni gnyis pa yongs su sel ba'i stong pa nyid ston to/_/de yang rnam pa gnyis te/_'di lta ste/_nang stong pa nyid dang /_mi dmigs pa stong pa nyid do/_/'phags pa shes rab kyi pha rol tu phyin pa'i mdo las/_de las nang stong pa nyid ni nang gi skye mched drug po dag stong pa nyid gang yin pa'o/_/mi dmigs
[\[186b.4\]]pa stong pa nyid ni dus gsum mi dmigs pa'i phyir mi dmigs pa zhes bya'o zhes gsungs so/_/'phags pa shes rab kyi pha rol tu phyin pa'i 'grel pa las/_nang stong pa nyid ni 'di lta ste/_nang gi skye mched drug po dag la bdag dang bdag gi med pas mig la sogs pa med pa'i chos gang yin
[\[186b.5\]]pa'o/_/mi dmigs pa'i chos ni thams cad dang /_rgyu dang rkyen rnams mthar mi dmigs pas na/_mi dmigs pa stong pa nyid ces bya'o zhes bshad do/_/'dir mdo [#]nyid dang sbyar na dbang po drug po [#]so sor yang dag par rig pa nyid kyis rang gi lus la chags shing mngon par zhen par gyur pas de ni nang
[\[186b.6\]]stong pa nyid du bsgoms pas yang dag par rnam par sel par byed la/_bdag yod par 'dzin pa'i phyir ni nga'o snyam pa'i nga rgyal 'byung bar 'gyur te/_de ni mi dmigs pa stong pa nyid du bsgoms pas yang dag par rnam par sel bar byed de bdag kyang dmigs su med na nga rgyal ji ltar 'byung bar 'gyur
[\[186b.7\]]zhes ston par 'gyur ro/_/yang na stong pa nyid rnam pa gnyis kyis mtshan ma rnam pa gnyis spyir rnam par sel bar 'gyur ba'o/_/gzung ba'i don so so yang dag par rig pa'i phyir longs spyod la lta ba'i mtshan ma yod pa gang yin pa zhes bya ba la sogs pas ni mtshan ma bzhi pa ston to/_/'di yang
[\[187a\]]
[\[187a.1\]]mtshan ma bstan pa dang stong pa nyid bstan pas bstan te/_'di ni mtshan ma bstan pa'o/_/gong du bstan pa'i skye mched drug la sogs pa gzung ba'i don la longs spyod du lta zhing chags pa'i mtshan ma gang yin pa'o/_/de ni phyi stong pa nyid kyis yang dag par rnam par sel to zhes bya ba ni gnyis pa yongs
[\[187a.2\]]su sel bar byed pa'i stong pa nyid bstan pa'o/_/'phags pa shes rab kyi pha rol tu phyin pa'i mdo las/_phyi stong pa nyid ni 'di lta ste/_phyi rol gyi skye mched drug po gang yin pa'o zhes gsungs pa'o/_/'phags pa shes rab kyi pha rol tu phyin pa'i 'grel pa las phyi stong pa nyid ni 'di lta ste/_phyi rol gyi skye mched
[\[187a.3\]]drug po dag la bdag dang bdag gi med pa gang yin pa dang /_chos drug po med pa gang yin pa'o zhes bshad do/_/mdo 'di yang de dang mthun par phyi stong pa nyid kyis rnam par sel bar [#]bstan to/_/yongs su longs spyod pa'i don du skyes pa dang bud med kyi bsnyen bkur dang /_yo byad dang ldan pa so sor yang dag par rig pa'i
[\[187a.4\]]phyir nang gi bden pa'i [#]mtshan ma dang /_phyi rol gyi sdug pa'i mtshan ma yod pa gang yin pa zhes bya ba la sogs pas ni mtshan ma lnga pa ston to/_/'di yang mtshan ma bstan pa dang /_stong pa nyid bstan pas bstan te/_'di ni mtshan ma bstan pa'o/_/'di ltar yongs su longs spyod pa'i don du skyes pa dang /_bud med kyi bsnyen bkur dang /_
[\[187a.5\]]yo byad dag nyams su len pa'i phyir skyes pa dang bud med sems can gyi grangs su gtogs pa las ni nang gi bde ba'i 'du shes 'byung la/_yo byad sems can ma yin pa las ni [#]phyi rol gyi sdug pa'i 'du shes 'byung bas so/_/yang na ni [#]nang gi skye mched drug go/_/phyi rol ni [#]phyi
[\[187a.6\]]rol gyi skye mched drug ste/_nang gi skye mched drug po dag la ni bde bar 'du shes skyed la/_phyi rol gyi skye mched drug po dag la ni sdug pa'i 'du shes skyed [#]pa'o/_/de ni phyi nang stong pa nyid dang /_rang bzhin stong pa nyid kyis yang dag par rnam par sel to zhes bya ba ni gnyis pa yongs su sel bar byed pa'i stong pa
[\[187a.7\]]nyid bstan pa'o/_/de yang rnam pa gnyis te/_phyi nang stong pa nyid dang /_rang bzhin gyis stong pa nyid do/_/'phags pa shes rab kyi pha rol tu phyin pa'i mdo las 'di lta ste/_phyi nang gi skye mched drug po dag ni phyi nang stong pa nyid ces bya'o/_/chos thams cad rang bzhin gyis 'dus byas kyi ngo bo nyid dam/_
[\[187b\]]
[\[187b.1\]]'dus ma byas kyi ngo bo nyid gang yin pa de dag ni theg pa gsum dang /_gzhan gang gis kyang byas pa ma yin pa gang yin pa de ni rang bzhin gyis stong pa nyid ces gsungs so/_/'phags pa shes rab kyi pha rol tu phyin pa'i 'grel pa las/_phyi nang stong pa nyid ces bya ba ni 'di lta ste/_phyi nang gi skye mched
[\[187b.2\]]drug po la bdag dang bdag gi med pas phyi rol chos med pa gang yin pa'o/_/rang bzhin gyis stong pa nyid ces bya ba ni 'di lta ste/_chos rnams rtag par stong pa nyid gang yin pa ste/_btags pa tsam du rgyun mi 'chad pa'i phyir yod pa 'dra bas mi stong ngo /_/dper na chu'i rang bzhin ngo bo nyid kyis [#]bsil ba yin
[\[187b.3\]]yang /_me'i dbang gis tsha bar 'gyur ba na me zhi bar gyur te/_yun ring du lon na chu slar grang bar 'gyur ba ltar chos rnams kyi ngo bo nyid kyang de bzhin te/_ma skyes pa'i tshe ni stong zhing dmigs su med de/_ci ltar chu'i rang bzhin rtag par bsil ba bzhin no/_/chos rnams rkyen mang po tshogs pa'i
[\[187b.4\]]phyir ni yod pa 'dra bar snang ste/_ji ltar chu me thob pas tsha ba nyid du mngon par 'grub pa bzhin no/_/rkyen mang po gal te 'gribs [#]par gyur tam/_gal te med par gyur na yod par 'dra ba'i chos de yang ji ltar me zhi nas slar bsil ba nyid du gyur pa bzhin no zhes 'byung ngo /_/gzhan yang 'grel pa de
[\[187b.5\]]nyid las/_dngos po stong pa nyid ni chos rnams kyi dngos po gzhig pa ste/_ji ltar chu de la tsha ba nyid med kyang chu'i mtshan nyid ni med pa ma yin pa bzhin no/_/mtha' las 'das pa stong pa nyid kyis ni mtshan nyid med pa nas/_rgyu dang rkyen gyis chos kyi mtshan nyid kyang med pa'i bar du rnam par gzhig pa
[\[187b.6\]]bzhin no zhes bshad do/_'dir ni mdo 'di bshad pa yang so so nas mi mthun te/_kha cig na re nang stong pa nyid kyis ni nang gi bde ba'i mtshan ma rnam par sel to/_/phyi nang stong pa nyid kyis ni sdug pa'i mtshan ma rnam par sel to/_/rang bzhin gyis stong pa nyid kyis ni mtshan ma gnyi ga spyir rnam par
[\[187b.7\]]sel to zhe'o/_/kha cig na re phyi nang stong pa nyid kyis ni sdug pa'i mtshan ma rnam par sel to/_/rang bzhin gyis stong pa nyid kyis ni mtshan ma gnyi ga rnam par sel to zhe'o/_/kha cig na re phyi nang stong pa nyid kyis ni nang gi bde ba'i mtshan ma rnam par sel to/_/sems can gyi grangs su gtogs pa'i phyir
[\[188a\]]
[\[188a.1\]]nang zhes bya'o/_/bdag nyid las phyi rol du gyur pa'i phyir phyi zhes bya'o/_/rang bzhin gyis stong pa nyid kyis ni sdug pa'i mtshan ma rnam par sel to zhe'o/_/kha cig na re phyi nang stong pa nyid kyis ni nang gi bde ba'i mtshan ma rnam par sel te 'di ltar skyes pa dang bud med la sogs pa skye mched
[\[188a.2\]]bcu gnyis dang ldan pa'i phyir phyi nang stong pa nyid kyis rnam par sel bar byed do/_/rang bzhin gyis stong pa nyid kyis ni sdug pa'i mtshan ma rnam par sel bar byed do zhe'o/_/phyi rol gyi sdug pa'i mtshan ma ci'i phyir stong pa nyid kyis rnam par sel bar byed do zhes ma bstan zhe na/_smras pa/_yang dag pa'i don du phyi
[\[188a.3\]]stong pa nyid kyis rnam par sel bar byed mod kyi/_sngar bshad zin pa'i phyir ma bstan to/_/gzhan gnas kyi don so so yang dag par rig pa'i phyir tshad med pa'i mtshan ma yod pa gang yin pa zhes bya ba la sogs pas ni mtshan ma drug pa ston to/_/'di yang mtshan ma bstan pa dang /_stong pa nyid bstan pas
[\[188a.4\]]bstan te/_'di ni mtshan ma bstan pa'o/_/'di ltar sngar bstan pa'i snod kyi 'jig rten rnam par gzhag pa'i don gyi phyir stong gsum la sogs pa'i mtshan ma [#]med pa yod par gyur pa gang yin pa'o/_/de ni chen po stong pa nyid kyis yang dag par rnam par sel to zhes bya ba ni gnyis pa gnyen por gyur
[\[188a.5\]]pa'i stong pa nyid bstan pa'o/_/'phags pa mya ngan las 'das pa chen po'i mdo las/_shes rab kyi pha rol tu phyin pa ni chen po stong pa nyid ces bya'o zhes gsungs so/_/'phags pa shes rab kyi pha rol tu phyin pa'i mdo las/_chen po stong pa nyid ni 'di lta ste/_phyogs bcu stong pa nyid gang yin pa'o zhes
[\[188a.6\]]gsungs so/_/'phags pa shes rab kyi pha rol tu phyin pa'i 'grel pa las kyang phal cher 'phags pa shes rab kyi pha rol tu phyin pa'i mdo las gsungs pa dang mthun par 'gyur [#]ste/_de la bye brag yod pa ni don rnam pa drug gis chen po stong pa nyid kyi ming yongs su rdzogs par ston te/_de'i phyir
[\[188a.7\]]'grel pa de nyid las ci'i phyir phyogs bcu stong pa nyid gang yin pa de la chen po stong pa nyid ces bya zhe na/_smras pa/_shar phyogs la mtha' med pa'i phyir dang gnas thams cad du yod pa'i phyir dang /_gzugs thams cad la khyab pa'i phyir dang /_rtag tu yod pa'i phyir dang /_'jig rten la phan
[\[188b\]]
[\[188b.1\]]'dogs pa'i phyir dang /_sems can rnam par rmongs par mi byed pa'i phyir chen po zhes bya'o/_/chen po de lta bus gdod 'jig par nus pa'i phyir chen po stong pa nyid ces bya'o zhes 'byung ste/_zhib tu de nyid las bstan pa bzhin no/_/mdo 'di las ni phal cher 'phags pa shes rab kyi pha rol tu phyin pa'i mdo las
[\[188b.2\]]gsungs pa dang mthun par bstan to/_/gzugs med pa so sor yang dag par rig pa'i phyir nang gi zhi ba rnam par thar pa'i mtshan ma yod pa gang yin pa zhes bya ba la sogs pas ni mtshan ma bdun pa ston to/_/'di yang mtshan ma bstan pa dang /_stong pa nyid bstan pas bstan te/_'di ni mtshan ma bstan pa'o/_/'di ltar gong du
[\[188b.3\]]'dod pa dang gzugs khams kyi snod kyi 'jig rten gyi mtshan ma bstan pas/_gzugs med pa'i nang gi zhi ba ston to[#]/_/rnal 'byor pa [#]ting nge 'dzin sgom pa dag gzugs med pa'i ting nge 'dzin zhi ba rnam par thar pa'i mya ngan las 'das pa thob pa'i phyir rnam par thar pa'i mtshan ma zhes bya'o/_/de ni 'dus byas kyi stong
[\[188b.4\]]pa nyid kyis yang dag par rnam par sel to zhes bya ba ni gnyis pa gnyen por gyur pa'i stong pa nyid bstan to/_/'phags pa shes rab kyi pha rol tu phyin pa'i mdo las/_'dus byas stong pa nyid ni 'di lta ste/_khams gsum pa stong pa nyid gang yin pa'o zhes gsungs so/_/'phags pa shes rab kyi pha rol tu
[\[188b.5\]]phyin pa'i 'grel pa las/_'dus byas stong pa nyid ni 'di lta ste/_rgyu dang rkyen gyi [#]tshogs pa las skyes pa'i phung po dang /_khams la sogs pa don rnam pa gnyis dang ldan pa'i phyir stong pa nyid ces bya ste/_dang po ni bdag dang bdag gi ba med pas mi dmigs pa'i phyir stong pa nyid do/_/gnyis pa ni 'dus
[\[188b.6\]]byas kyi chos kyi mtshan nyid rnams stong zhing skye ba dang 'gag pa med pas mi dmigs pa'i phyir stong pa nyid do zhes bshad de rgya cher de nyid las bstan pa bzhin no/_/'dir mdo 'di nyid las kyang shes rab kyi pha rol tu phyin pa'i mdo las gsungs pa dang mthun par bstan to//_//bam po
[\[188b.7\]]bzhi bcu drug pa/_mtshan nyid kyi de bzhin nyid kyi don so so yang dag par rig pa'i phyir gang zag bdag med pa'i mtshan ma dang /_chos bdag med pa'i mtshan ma dang /_rnam par rig pa tsam gyi mtshan ma dang /_don dam pa'i mtshan ma yod pa gang yin pa'o zhes bya ba la sogs pas ni mtshan ma brgyad pa
[\[189a\]]
[\[189a.1\]]ston te/_'di yang mtshan ma bstan pa dang /_stong pa nyid bstan pas bstan te/_'di ni mtshan ma bstan pa'o/_/'di ltar gong du mtshan nyid kyi de bzhin nyid gsungs pa'i phyir/_des mtshan ma rnam pa bzhi yod par gyur pa yin te/_'di lta ste/_gang zag bdag med pa'i mtshan
[\[189a.2\]]ma dang /_chos bdag med pa'i mtshan ma dang /_rnam par rig pa tsam gyi mtshan ma dang /_don dam pa'i mtshan ma'i phyir ro/_/de ni mtha' las 'das pa stong pa nyid dang /_dngos po med pa stong pa nyid dang /_dngos po med pa'i ngo bo nyid stong pa nyid dang /_don dam pa stong pa nyid kyis yang dag par rnam
[\[189a.3\]]par sel to zhes bya ba ni gnyis pa gnyen por gyur pa'i stong pa nyid bstan pa'o/_/'phags pa shes rab kyi pha rol tu phyin pa'i mdo las/_mtha' las 'das pa stong pa nyid ni 'di lta ste/_chos rnams mthar mi dmigs pa gang yin pa'o/_/dngos po med pa stong pa nyid ni 'di lta ste/_dngos po cung
[\[189a.4\]]zad tsam yang dmigs su med pa gang yin pa'o/_/dngos po med pa'i ngo bo nyid stong pa nyid ni 'di lta ste/_chos rnams la tshogs par byed pa'i dngos po dang /_tshogs par bya ba'i rang gi ngo bo nyid gang yin pa'o/_/don dam pa stong pa nyid ni 'di lta ste/_mya ngan las 'das pa'o zhes gsungs so/_/'phags
[\[189a.5\]]pa shes rab kyi pha rol tu phyin pa'i 'grel pa las mtha' las 'das pa stong pa nyid ces bya ba ni/_'dus byas stong pa nyid dang /_'dus ma byas stong pa nyid kyi chos rnams bshig nas yongs su btsal du med pa gang yin pa de ni mtha' las 'das pa stong pa nyid ces bya'o/_/dngos po med pa stong pa nyid ces
[\[189a.6\]]bya ba ni chos gang yang 'gag par 'gyur ba med do/_/'gag pa med pa'i phyir dngos po med pa stong pa nyid ces bya'o/_/dngos po med pa'i ngo bo nyid stong pa nyid ces bya ba ni dngos po med pa dang dngos po yod pa'i mtshan ma blang zhing dmigs su med pas dngos po med pa'i ngo bo nyid stong pa nyid ces bya'o/_/
[\[189a.7\]]gzhan yang kha cig na re 'das pa dang ma 'ongs pa'i chos stong pa gang yin pa de ni dngos po med pa stong pa nyid ces bya'o/_/da ltar dang 'dus ma byas pa'i chos stong pa gang yin pa de ni dngos po yod pa stong pa nyid ces bya'o/_/de gnyi ga yang stong pa'i phyir ni dngos po med pa'i ngo bo nyid stong pa
[\[189b\]]
[\[189b.1\]]nyid ces bya'o zhe'o/_/gzhan yang kha cig na re 'dus ma byas kyi chos la skye ba dang /_gnas pa dang /_'gag pa med pa gang yin pa de ni dngos po med pa stong pa nyid ces bya'o/_/'dus byas kyi chos skye ba dang /_gnas pa dang /_'gag pa dang bcas pa gang yin pa de ni dngos po yod pa stong pa nyid ces
[\[189b.2\]]bya'o/_/de gnyi ga yang stong pa'i phyir ni dngos po med pa'i ngo bo nyid stong pa nyid ces bya'o zhe'o/_/don dam pa ni chos rnams kyi de kho na nyid kyi mtshan nyid ces bya ste/_'jig pa dang nyams par mi 'gyur ba'i phyir chos rnams kyi de kho na nyid kyi mtshan nyid kyang stong pa nyid do/_/de ci'i phyir zhe na/_len pa med pa
[\[189b.3\]]dang mngon par zhen pa med pa'i phyir ro zhes 'byung ste/_rgya cher de nyid las bstan pa bzhin no/_/mdo 'di las stong pa nyid kyi mtshan ma rnam par sel bar gsungs pa la yang bshad pa rnam pa gsum yod de/_kha cig na re mtha' las 'das pa stong pa nyid kyis ni mtshan ma snga ma gnyis rnam par
[\[189b.4\]]'jig par byed do/_/dngos po med pa'i stong pa nyid kyis ni rnam par rig pa tsam gyi mtshan ma rnam par 'jig par byed do/_/don dam pa'i stong pa nyid kyis ni don dam pa'i mtshan ma rnam par 'jig par byed do zhe'o/_/kha cig na re mtha' las 'das pa stong pa nyid kyis ni mtshan ma snga ma gnyis rnam par 'jig
[\[189b.5\]]par byed do/_/rnam par rig pa tsam gyi mtshan ma la mngon par zhen pa gang yin pa de ni dngos po med pa stong pa nyid kyis rnam par sel to/_/gzhan gyi dbang la don dam pa stong pa [#]nyid du mngon par zhen pa'i mtshan ma gang yin pa de ni dngos po med pa'i ngo bo nyid stong pa nyid kyis rnam par sel to/_/yongs su
[\[189b.6\]]grub pa nyid du mngon par zhen pa gang yin pa de ni don dam pa stong pa nyid kyis rnam par sel to zhe'o/_/kha cig na re go rims bzhin du snga ma'i mtshan ma rnam pa bzhi rnam par sel bar byed de/_des na bdag tu 'dzin pa'i mtshan ma gang yin pa de ni kun kyang mtha' las 'das pa stong pa nyid kyis rnam par
[\[189b.7\]]sel to/_/chos su 'dzin pa'i mtshan ma gang yin pa de ni dngos po med pa'i stong pa nyid kyis [#]rnam par sel to zhes bstan pa yin te/_yang dag pa'i don du na chos stong pa nyid kyang stong pa nyid rnams kyis yongs su bsal dgos pas gong du bstan pa'i stong pa nyid rnams kyang chos stong pa nyid kyis yongs su
[\[190a\]]
[\[190a.1\]]bsal ba yin te/_de'i phyir 'dir re zhig dngos po med pa smos nas chos stong pa nyid rnam par sel bar bstan pa yang chos rnam par rig pa tsam las gud na med par rab tu bstan pa'i phyir 'di ltar dngos po med pa'i ngo bo nyid stong pa nyid kyis ni rnam par rig pa tsam gyi [#]mtshan ma
[\[190a.2\]]rnam par sel to/_/don dam [#]stong pa nyid kyis ni don dam pa'i mtshan ma rnam par sel to zhes bstan te/_ming dang don du 'tsham pa'i phyir don gyis [#]rab tu bstan pa yin pas brda phrad par zad do/_/dgongs pa zab mo rnam par dgrol ba'i mdo las ni mtshan ma rnam pa bzhi po de dag stong pa nyid rnam pa lngas rnam
[\[190a.3\]]par sel bar byed do zhes ston te/_'di lta ste/_rang bzhin stong pa nyid dang /_dngos po med pa stong pa nyid dang /_rang gi mtshan nyid stong pa nyid dang /_dngos po med pa'i ngo bo nyid stong pa nyid dang /_don dam pa stong pa nyid do zhes 'byung ste/_mdo de dang sbyar na de las stong pa nyid bco brgyad tshang bar ston te/_
[\[190a.4\]]de'i phyir mdo de nyid las byams pa bsgom par dka' ba'i mtshan ma ni rnam pa bcu yod de/_stong pa nyid bco brgyad le brten nas bsgom par dka' ba'i mtshan ma de dag blta bar bya'o zhes gsungs pa yin no/_/rnam par dag pa'i de bzhin nyid kyi don so so yang dag par rig pa'i phyir 'dus ma byas kyi
[\[190a.5\]]mtshan ma dang 'gyur ba med pa'i mtshan ma yod pa gang yin pa zhes bya ba la sogs pas ni mtshan ma dgu pa ston to/_/'di yang mtshan ma bstan pa dang /_stong pa nyid bstan pas bstan te/_'di ni mtshan ma bstan pa'o/_/'di ltar sngar gong du bstan pa'i rnam par dag pa'i de bzhin nyid 'gog pa'i bden pa so
[\[190a.6\]]sor [#]yang dag par rig pa'i phyir/_de so so yang dag par rig par gyur pa na mtshan ma rnam pa gnyis 'byung ste/_'dus ma byas pa'i mtshan ma dang 'gyur ba med pa'i mtshan ma'o/_/de ni 'dus ma byas stong pa nyid dang 'gyur ba med pa stong pa nyid kyis yang dag par rnam par sel to zhes bya ba/_
[\[190a.7\]]gnyis pa gnyen por gyur pa'i stong pa nyid ston pa'o/_/'phags pa shes rab kyi pha rol tu phyin pa'i mdo las/_'dus ma byas stong pa nyid ni 'di lta ste/_skye ba med pa dang /_gnas pa med pa dang /_'gyur ba med pa dang /_'jig pa med pa gang yin pa de ni 'dus ma byas stong pa nyid ces bya'o/_/
[\[190b\]]
[\[190b.1\]]'gyur ba med pa ni 'di lta ste/_gtong ba med pa dang /_dor ba med pa dang /_spangs pa med cing dmigs su med pa gang yin pa de ni 'gyur ba med pa'o zhes bya'o [#]zhes gsungs so/_/'phags pa shes rab kyi pha rol tu phyin pa'i 'grel pa las/_'dus ma byas zhes bya ba ni rgyu dang rkyen med pa zhes bya ste/_rtag par
[\[190b.2\]]mi skye ba dang /_mi 'gag pa dang /_nam mkha' lta bu'o zhes bshad de/_'gyur ba med pa stong pa nyid ni 'grel pa de las rnam par bshad pa med do/_/mdo 'di las kyang phal cher 'phags pa shes rab kyi pha rol tu phyin pa'i mdo las gsungs pa dang mthun par ston te/_'di ltar stong pa nyid mngon du gyur pa'i tshe/_
[\[190b.3\]]mtshan ma gnyis med pa'i phyir stong pa nyid rnam pa gnyis kyis rab tu spong ngo /_/mtshan ma de'i gnyen por stong pa nyid de nyid yid la byed pa'i phyir stong pa nyid kyi mtshan ma yod pa gang yin pa zhes bya ba la sogs pas ni mtshan ma bcu pa ston to/_/'di yang mtshan ma bstan pa dang /_stong pa nyid bstan pas bstan te/_
[\[190b.4\]]'di ni mtshan ma bstan pa'o/_/mdo'i tshig 'di la yang bshad pa rnam pa gnyis yod de/_kha cig na re mtshan ma de'i zhes bya ba ni sngar bshad ma thag pa'i 'dus ma byas kyi mtshan ma dang /_'gyur ba med pa'i mtshan nyid do/_/gnyen po stong pa nyid ces bya ba ni 'di lta ste/_sngar bshad ma thag pa'i 'dus ma
[\[190b.5\]]byas stong pa nyid dang /_'gyur ba med pa nyid de/_dgongs pa zab mo rnam par dgrol ba'i mdo las ji skad du bstan pa bzhin no/_/de ni 'di skad du/_byang chub sems dpa' mtshan ma gnyis kyi gnyen por stong pa gnyis yid la byed pa'i phyir stong pa nyid kyi mtshan ma snang bar gyur to zhes bstan par
[\[190b.6\]]'gyur ro zhe'o/_/kha cig na re mtshan ma de'i zhes bya ba ni 'di lta ste/_mtshan ma snga ma dgu po dag go/_/gnyen po stong pa nyid ces bya ba ni stong pa nyid snga ma bcu drug po dag ste/_snga ma'i stong pa nyid bcu drug po dag yid la byed pa'i phyir stong pa nyid bcu drug gi mtshan ma snang bar gyur pa'o zhe'o/_/da ni stong
[\[190b.7\]]pa nyid kyis yang dag par rnam par sel to zhes bya ba ni gnyis pa gnyen por gyur pa'i stong pa nyid bstan pa'o/_/'phags pa shes rab kyi pha rol tu phyin pa'i mdo las de la stong pa nyid stong pa nyid ni 'di lta ste/_chos thams cad stong pa nyid ni stong pa nyid 'dis stong pas na stong pa nyid stong pa nyid ces
[\[191a\]]
[\[191a.1\]]bya'o zhes gsungs so/_/'phags pa shes rab kyi pha rol tu phyin pa'i 'grel pa las kyang don de skad du ston te/_de'i phyir 'grel pa de nyid las/_stong pa nyid stong pa nyid ces bya ba ni 'di ltar stong pa nyid 'dis snga ma'i nang stong pa nyid dang /_phyi stong pa nyid dang /_phyi nang stong pa nyid rnam pa gsum
[\[191a.2\]]'jig par byed pa'i phyir stong pa nyid stong pa nyid ces bya'o zhes 'byung ste/_rgya cher de nyid las bstan pa bzhin no/_/bstan bcos dbus dang mtha' rnam par [#]'byed pa las/_stong pa nyid kyi shes pa yang stong pas stong pa nyid stong pa nyid ces bya'o zhes bshad de/_de'i phyir bstan bcos de nyid las/_nang gi skye
[\[191a.3\]]mched la sogs pa de yang gang gis stong par mthong zhe na/_stong pa nyid shes pa ste/_de'i stong pa nyid ni stong pa nyid do zhes bshad pas don gyis bstan bcos dbus dang mtha' rnam par 'byed pa las gsungs pa dang mthun par snga ma'i nang stong pa nyid dang /_phyi stong pa nyid dang /_phyi nang stong pa nyid dang /_chen po
[\[191a.4\]]stong pa nyid rnam par 'jig pa yin no/_/'phags pa mya ngan las 'das pa chen po'i mdo las ni yod pa dang /_med pa cig car rnam par sel ba'i phyir stong pa nyid ces bstan te/_de'i phyir mdo de nyid las yod pa gang yin pa dang /_med pa gang yin pa de stong pa nyid stong pa nyid ni yin pa yang ma yin ma yin pa yang
[\[191a.5\]]ma yin pa'i phyir stong pa nyid stong pa nyid ces bya'o zhes gsungs te/_khen phab shin re rten cing 'brel par 'byung ba'i chos ni yod pa dang med par mtshungs te/_bdag nyid mtshungs pa'i phyir med pa'i chos ni yod par 'gyur la/_yod pa'i chos ni med par 'gyur te 'dus ma byas yod pa'i phyir yod pa yin yang /_
[\[191a.6\]]yod pa nyid kyang ma yin la 'dus byas med pa'i phyir med pa yin yang /_med pa nyid kyang ma yin te/_yod pa yang ma yin med pa yang ma yin pa'i phyir stong pa nyid stong pa nyid ces bya'o zhes bshad do/_/mdo 'di las gsungs pa'i don ni sngar bstan pa dang mi mthun pas bshad pa rnam pa gnyis yod de/_kha
[\[191a.7\]]cig na re 'di ltar stong pa nyid stong pa nyid kyis ni mtshan ma rnam pa dgu'i nang na stong pa nyid rnam pa gnyis po 'dus ma byas stong pa nyid dang /_'gyur ba med pa stong pa nyid kyi mtshan ma rnam par sel ba'i phyir stong pa nyid ces bya ste/_de'i phyir dgongs pa zab mo rnam par dgrol [#]ba'i mdo las/_'dus ma byas
[\[191b\]]
[\[191b.1\]]dang /_'gyur ba med pa'i stong pa nyid kyi mtshan ma'i gnyen por gyur pa'i phyir stong pa nyid stong pa nyid ces bya'o zhes gsungs te/_zhib tu de nyid las bstan pa bzhin no zhe'o/_/kha cig na re 'di ltar stong pa nyid stong pa nyid kyis ni snga ma'i stong pa nyid bcu drug po dag gi mtshan ma rnam par sel bar byed pa'i phyir
[\[191b.2\]]stong pa nyid stong pa nyid ces bya'o zhe'o/_/dgongs pa zab mo rnam par dgrol ba'i mdo las/_stong pa nyid rnam pa gnyis kyi mtshan ma rnam par sel bar bstan pa ni lo tsA ba dag gi bsam pa tha dad pa'i phyir ro/_/bcom ldan 'das de ltar mtshan ma rnam pa bcu rnam par sel bar bgyid pa na gang dag rnam par
[\[191b.3\]]sel bar bgyid cing /_mtshan ma gang las yongs su grol bar 'gyur lags zhes bya ba 'di man chad ni gnyis pa mtshan ma yongs su bsal ba'i rnam par grol ba rnam par 'byed pa ston to/_/'di yang rnam pa gnyis su dbye ste/_zhus pa dang /_lan dag gis mtshan ma yongs su bsal ba rnam par grol
[\[191b.4\]]ba rnam par 'byed pa dang /_rigs kyi bu gtso bo'i dbang du byas nas zhes bya ba man chad gzhan gyis brgal ba'i the tshom gcod pa'o/_/dang po yang rnam pa gnyis te/_zhu ba gsol ba dang /_lan du gsungs pa ste/_'di ni zhu ba gsol ba'o/_/zhu ba gsol ba la yang dgongs pa rnam pa gnyis yod
[\[191b.5\]]de/_mtshan ma gang dag rnam par sel bar 'gyur ba zhu ba dang /_mtshan ma gang las yongs su grol bar 'gyur ba zhu ba'o/_/zhus pa dang po'i dgongs pa yang bshad pa mi mthun pa rnam pa gsum yod de/_kha cig na re gong du bstan pa'i yongs su 'dzin pa'i mtshan ma de dag rnam par sel ba na/_
[\[191b.6\]]mtshan ma gang dag yongs su bsal bar 'gyur zhes bya ba'i tha tshig go zhe'o/_/kha cig na re gong du mtshan ma rnam pa bcu yongs su bsal bar bstan pa de yang ting nge 'dzin dang /_rnam par g.yeng ba'i mtshan ma'i nang nas mtshan ma gang las brtsams nas bstan zhes bya ba'i tha tshig go zhe'o/_/kha cig na re gong
[\[191b.7\]]du yongs su 'dzin pa'i mtshan ma rnam par sel bar bstan pa de yang mtshan ma ji lta bu zhig ces bya ba'i tha tshig go zhe'o/_/zhus pa gsum pa 'di dag [#]dang sbyar na lan [#]yang rnam pa gsum du 'gyur te/_mdo'i tshig thad kar bab pa na bshad par bya'o/_/rigs kyi bu ting nge 'dzin gyi spyod yul gzugs brnyan gyi
[\[192a\]]
[\[192a.1\]]mtshan ma rnam par sel bar byed cing kun nas nyon mongs pa'i mtshan ma las yongs su grol bar 'gyur la de yang rnam par sel to zhes bya ba ni gnyis pa de bzhin gshegs pas yang dag par zhus pa rnam pa gnyis kyi [#]lan du gsungs pa'o/_/lan du gsungs pa 'di yang
[\[192a.2\]]snga ma'i zhus pa [#]rnam pa gsum yod pa nyid kyis 'di la bshad pa rnam pa gsum yod de/_kha cig na re stong pa nyid bsgoms pas kun du brtags pa'i mtshan ma rnam pa bcu po dag rnam par sel ba na stong pa nyid du bsgoms pa'i sems la da dung gzhan gyi dbang stong pa 'dra ba'i gzugs brnyan stong pa
[\[192a.3\]]nyid kyi sems kyi rjes su snang bas/_stong pa nyid kyi [#]rnal 'byor de las mngon par rtogs pa'i shes pa la zhus [#]nas yang stong pa 'dra ba'i gzugs brnyan gyi rgyu mtshan gyi rnam pa rnam par sel bar byed de/_rgyu mtshan gyi rnam pa yongs su bsal ba nyid kyis kun nas nyon mongs pa'i 'ching ba'i sa bon las
[\[192a.4\]]yongs su grol bar 'gyur ro/_/yongs su grol ba'i sems kyang yongs su spong bar 'gyur ba'i phyir de yang rnam par sel to zhes bya ba [#]gsungs so zhe'o/_/kha cig na re gong du bstan pa ltar mtshan ma rnam pa bcu rnam par sel ba na/_ting nge 'dzin gyi spyod yul gzhan gyi dbang gis gzugs brnyan gyi rgyu mtshan
[\[192a.5\]]gyi rnam pa kho na rnam par sel bar byed de/_ting nge 'dzin gyi gzugs brnyan rnam par sel ba nyid kyi phyir zag pa dang bcas pa'i mtshan ma'i 'ching ba las yongs su grol bar 'gyur ro/_/mtshan ma'i 'ching ba las yongs su grol ba'i mthu'i phyir dmigs par byed pa/_lta ba'i rnam pa yang rnam par sel
[\[192a.6\]]bar byed do/_/yang na mngon du spyod pa'i mtshan ma'i 'ching ba las yongs su grol ba'i mthu'i phyir mtshan ma'i 'ching ba'i sa bon las kyang yongs su grol bar 'gyur ba'o zhe'o/_/kha cig na re gong du bstan pa ltar mtshan ma rnam pa bcu rnam par sel ba de ni ting nge 'dzin la brten nas snang ba'i gzugs brnyan
[\[192a.7\]]kun brtags pa'i mtshan ma'o/_/'di ltar ting nge 'dzin la gzugs brnyan dang bcas pa snang bas phyis rnam par g.yeng bar sems kyang /_gzugs brnyan de la brten nas yang dag pa ma yin pa'i sems kyi rjes su yongs su 'dzin pa'i mtshan ma yod par 'gyur bas/_de'i phyir stong pa
[\[192b\]]
[\[192b.1\]]nyid du bsgoms pa'i tshe mtshan ma de lta bu dag rnam par sel bar byed de/_yongs su 'dzin pa'i mtshan ma rnam par sel ba'i phyir kun nas nyon mongs pa'i mtshan ma las yongs su grol bar 'gyur ro zhe'o/_/yang na slob dpon chos skyong gis bstan pa ltar ting nge 'dzin gyi spyod yul gyi gzugs brnyan
[\[192b.2\]]rnam par sel ba zhes bya ba yang sngar bstan pa bzhin du mngon du mi snang ba'i phyir rnam par sel ba zhes bya'i/_rang gi bdag nyid kyang med pa'i phyir rnam par sel ba zhes bya ba ni ma yin te/_de'i phyir bstan bcos rnal 'byor spyod pa'i sa las/_rnal 'byor pa kun brtags pa'i ngo bo nyid la yang dag par zhugs pa'i
[\[192b.3\]]tshe ngo bo nyid gang gi rjes su 'jug ce na/_smras pa/_yongs su grub pa'i ngo bo nyid kyi rjes su 'jug go/_/rnal 'byor pa yongs su grub pa'i ngo bo nyid rjes su zhugs pa'i tshe/_ngo bo nyid gang rnam par sel ce na/_smras pa/_gzhan gyi dbang gi ngo bo nyid rnam par sel bar byed do zhes 'byung ngo /_/gzhan yang de nyid
[\[192b.4\]]las rnal 'byor pas ji ltar dmigs pa'i yul gyi mtshan ma rnam par sel bar byed ce na/_smras pa/_yang dag pa'i ting nge 'dzin gyis shes bya'i gzugs brnyan la sngar so sor brtags pas phyis don dam pa'i yid la byas pa'i stobs kyis [#]mtshan ma dang bcas pa nyid ni rnam par ldog la mtshan ma med pa nyid ni
[\[192b.5\]]thob par 'gyur ro zhes 'byung ngo /_/gzhan yang de nyid las gcod par nus shing spong bar nus pa'i phyir rnam par sel ba zhes bshad do/_/bstan bcos rnam par bshad pa las/_de la rnam par sel ba'i bsgom pa ni 'di lta ste/_ji ltar kha cig ting nge 'dzin gyi spyod yul gyi gzugs brnyan gyi mtshan ma yid
[\[192b.6\]]la byas pa'i phyir/_chos rnams kyi rtsa ba'i ngo bo nyid kyi mtshan ma rnam par sel bar byed cing /_yang snang bar mi 'gyur bar byed pas khyi gus khyi gu dbyung ba'i rigs pa la rten [#]par byed de/_dper na skyes bu la la [#]khyi gu phra mos khyi gu sbom po 'byin pa ltar/_lus shin tu sbyangs pas lus kyi gnas ngan len
[\[192b.7\]]rnam par sel bar byed pa lta bu'o zhes 'byung ste/_bstan bcos rnal 'byor spyod pa'i sa las kyang de skad du ston to/_/rigs kyi bu gtso bo'i dbang du byas nas stong pa nyid de dag ni mtshan ma de dag gi gnyen por gyur pa zhes bstan kyang /_re re la yang mtshan ma thams cad kyi gnyen por mi 'gyur ba ni ma yin par
[\[193a\]]
[\[193a.1\]]rig par bya'o zhes bya ba 'di man chad ni gnyis pa gzhan gyis brgal ba'i the tshom gcod pa'o/_/'di yang rnam pa gsum du dbye ste/_don bstan pa dang /_dpes nye bar mtshon pa dang /_dpe dang /_don sbyar ba'o/_/'di ni dang po'i bstan pa ste/_gzhan dag na re ci re res kyang mtshan ma
[\[193a.2\]]rnam pa bcu po dag yongs su sel bar mi byed dam/_ci'i phyir so so nas mtshan ma tha dad pa re re rnam par sel bar byed ces rgol bas de'i phyir lan du 'di gsungs pa yin te/_yang dag pa'i don du na re res kyang mtshan ma thams cad rnam par sel bar byed mod kyi/_gtso bo'i dbang du mdzad pa'i phyir mtshan
[\[193a.3\]]ma re re rnam par sel bar [#]bstan pa yin no zhes bya ba'i tha tshig go/_/dper na ma rig pa nas [#]rga shi'i bar gyi kun nas nyon mongs pa'i chos rnams mi bskyed pa ma yin mod kyi/_gtso bo'i dbang du byas nas 'du byed skyed pa zhes bstan te/_'du byed rnams kyi nye ba'i rkyen yin pa'i phyir zhes bya ba ni gnyis
[\[193a.4\]]pa dpe nye bar mtshon pa ste/_mdo nyid kyis [#]brda phrad par zad do/_/'di la yang tshul de bzhin du rig par bya'o zhes bya ba ni gsum pa dpe dang sbyar ba'o/_/de nas byang chub sems dpa' byams pas yang bcom ldan 'das la 'di skad ces gsol to/_/bcom ldan 'das 'di la stong pa nyid gang gis
[\[193a.5\]]stong pa nyid kyi mtshan nyid bsdus pa gang lags[#]/_byang chub sems dpa' rnams kyis de rtogs nas [#]stong pa nyid kyi mtshan nyid rab tu nyams par mi 'gyur zhing /_mngon pa'i nga rgyal yongs su spong bar 'gyur lags zhes bya ba 'di man chad ni gsum pa zhus pa dang lan dag gis stong pa
[\[193a.6\]]nyid kyi mtshan nyid bsdus pa rnam par 'byed pa'o/_/'di yang rnam pa gnyis te/_zhu ba gsol ba dang lan du gsungs pa ste/_'di ni dang po zhu ba gsol pa'o/_/'di la stong pa nyid gang lags/_stong pa nyid kyi mtshan nyid mdor bsdus pa zhes bya ba ni stong pa nyid mdor bsdus pa gang yin pa nyid yang dag
[\[193a.7\]]par zhus pa'o/_/de la zhu ba gsol pa'i dgongs pa ni 'di yin te/_ngo bo nyid rnam pa gsum las chos stong pa nyid ni stong pa nyid gang gis bsdus pa lags zhes bya ba'i tha tshig go/_/byang chub sems dpa' rnams kyis zhes bya ba la sogs pas ni zhu ba gsol ba'i dgongs pa bstan pa ste/_
[\[193b\]]
[\[193b.1\]]gal te stong pa nyid mdor bsdus pa khong du chud par gyur na/_rab tu nyams par gyur pa stong pa nyid du [#]nye bar gzung ba'i skyon med pas de'i dbang gis ma thob par thob bo snyam pa'i mngon pa'i nga rgyal gyi nyes pa yang yongs su spong bar 'gyur ba'o/_/de nas bcom ldan 'das kyis byang chub sems dpa' byams
[\[193b.2\]]pa la legs so legs so zhes bsngags pa brjod nas rigs kyi bu khyod kyis deng 'dir de bzhin gshegs pa la 'di ltar don zab mo 'dri ba ni byang chub sems dpa' rnams stong pa nyid kyi mtshan nyid las rab tu nyams par mi 'gyur bar bya ba'i ched du'o zhes bya ba la sogs pas ni gnyis pa de
[\[193b.3\]]bzhin gshegs pas yang dag par lan du gsungs pa ston to/_/'di yang rnam pa gnyis te/_zhus pa'i bsngags pa brjod nas bshad par gnang ba bstan pa dang zhus pa bzhin du lan yang dag par gsungs pa'o/_/dang po yang rnam pa gsum du dbye ste/_zhu ba zhus pa la phan yon yod par
[\[193b.4\]]bsngags pa dang /_zhu ba ma gsol ba'i nyes dmigs bstan pa dang /_mnyen par bskul zhing bshad par gnang ba ste/_'di ni dang po zhu ba zhus pa la phan yon yod par bsngags pa'o/_/de ci'i phyir zhe na/_rigs kyi bu byang chub sems dpa' gang stong pa nyid kyi mtshan nyid las rab tu
[\[193b.5\]]nyams pa ni theg pa chen po mtha' dag las rab tu nyams par 'gyur bas zhes bya bas ni gnyis pa zhu ba ma gsol ba'i nyes dmigs bstan pa'o/_/mdo'i tshig 'di yang rnam pa gnyis su dbye ste/_dang po ci'i phyir zhe na zhes bya ba ni stong pa nyid kyi mtshan nyid [#]rab tu nyams par mi 'gyur ba'i
[\[193b.6\]]gtan tshigs bstan pa'o/_/rigs kyi bu zhes bya ba la sogs pas ni rab tu nyams par 'gyur ba'i mtshan nyid rab tu bstan to/_/de la byang chub sems dpa' gang stong pa nyid kyi mtshan nyid las rab tu nyams pa ni theg pa chen po mtha' dag las kyang rab tu nyams par 'gyur
[\[193b.7\]]zhes bya ba la theg pa chen po mtha' dag ces bya ba ni sngar khungs su bstan pa 'phags pa shes rab kyi pha rol tu phyin pa'i mdo las/_stong pa nyid bco brgyad la sogs pa ji skad du bstan pa nyid ni theg pa chen po zhes bya'o/_/'dir rab tu nyams par 'gyur zhes gsungs pa de yang /_bstan
[\[194a\]]
[\[194a.1\]]bcos rnal 'byor spyod pa'i sa las ji skad du/_ji ltar byang chub sems dpa' theg pa chen po las rab tu nyams pa yin zhe na/_'di lta ste byang chub sems dpa' gal te chos rnams kyi zab pa dang /_ngo bo nyid med pa nyid thos na rang bzhin gyis nyon mongs pa'i rims nad nyid med
[\[194a.2\]]par yongs su 'dzin cing bdag nyid 'khor ba'i nad lci ba med do snyam du sems te/_dper na rims kyis btab par gyur pa de nyid bdag nyid nad [#]med par rlom par byed pa rims [#]kyi nad las thar bar mi 'gyur zhing rab tu nyams par 'gyur ba dang 'dra bar byang chub sems dpa' yang de bzhin du blta bar
[\[194a.3\]]bya'o zhes 'byung ngo /_/gzhan yang bstan bcos rnal 'byor spyod pa'i sa las ni/_sgro 'dogs pa dang skur pa 'debs pa dang /_stong pa nyid nyes par bzung ba la rab tu nyams pa zhes bshad de/_de'i phyir bstan bcos de nyid las gang zag rnam pa gnyis ni sangs rgyas kyi chos 'dul ba las rab tu nyams par
[\[194a.4\]]'gyur te/_gzugs la sogs pa'i chos rnams dang gzugs la sogs pa'i dngos po 'dogs pa'i tshig gi ngo bo nyid kyi mtshan nyid yod pa ma yin pa la sgro btags nas mngon par zhen pa gang yin pa dang /_'dogs pa'i mtshan ma'i gzhi dang /_'dogs pa'i mtshan ma'i rten du gyur pa brjod du med pa'i
[\[194a.5\]]bdag nyid kyi don dam par yod pa yang dag pa'i dngos po la thams cad kyi thams cad du med do zhes skur pa 'debs shing /_chud gson par byed pa gang yin pa zhes bya ba nas stong pa nyid nyes par bzung [#]ba'i bar gang yin pa de ni rab tu nyams pa zhes bya'o zhes bshad de/_rgya cher de nyid las bstan pa
[\[194a.6\]]bzhin du rig par bya'o/_/de'i phyir khyod kyis legs par nyon cig dang /_khyod la stong pa nyid kyi mtshan nyid bsdus pa bshad par bya'o zhes bya ba ni gsum pa mnyan par bskul zhing bshad par gnang ba bstan pa'o/_/rigs kyi bu gzhan gyi dbang gi mtshan nyid dang /_yongs su grub pa'i mtshan
[\[194a.7\]]nyid rnam pa thams cad du kun nas nyon mongs pa dang /_rnam par byang ba'i kun brtags pa'i mtshan nyid shin tu rnam par bral ba nyid dang /_de la ci yang dmigs su med pa gang yin pa de ni theg pa chen po la stong pa nyid kyi mtshan nyid bsdus pa zhes bya'o zhes bya ba ni gnyis pa zhus pa bzhin du lan
[\[194b\]]
[\[194b.1\]]yang dag par gsungs pa'o/_/mdo'i tshig 'di yang rnam pa gnyis te/_zhus pa bzhin du lan yang dag par bstan pa dang /_de ni zhes bya ba man chad ni mjug bsdu zhing gzhan dag gis brgal ba'i lan btab pa'o/_/lan yang dag par bstan pa la yang rgya gar yul pa'i slob dpon dag gi bshad pa rnam pa
[\[194b.2\]]gnyis yod de/_dang po slob dpon b+ha bya la sogs pas mdo 'di las ni ngo bo nyid rnam pa gsum char yang stong pa nyid du ston par mdzad do zhes bshad de/_mdo 'di las ji skad du gzhan gyi dbang dang yongs su grub pa'i mtshan nyid rnam pa thams cad du kun nas nyon mongs pa dang rnam par byang ba'i kun
[\[194b.3\]]brtags pa'i mtshan nyid shin tu rnam par bral ba nyid ces gsungs pas ni kun brtags pa'i ngo bo nyid stong pa nyid du bstan to/_/de la ci yang dmigs su med pa gang yin pa zhes gsungs pas ni gzhan gyi dbang dang /_yongs su grub pa'i ngo bo nyid rnam pa gnyis kyis stong pa'i don bstan te/_de ltar ngo bo
[\[194b.4\]]nyid rnam pa gsum po dag dmigs su med pa gang yin pa de ni stong pa nyid kyi mtshan nyid bsdus pa zhes bya'o/_/gzhan gyi dbang yang rnam par sel bar ji ltar shes she na/_des [#]mdo las gsungs pa khungs su bstan pa/_chos ni gang yang cung zad skye ba med/_/chos ni cung zad gang yang 'gag
[\[194b.5\]]pa med/_/lta ba dag las chos rnams rab brtags na/_/yod pa ma yin med pa'ang min/_/zhes gsungs pa dang gzhan yang mdo gnyis po dag las/_chos rnams rkyen las gang skyes pa/_/rkyen dang chos ni gnyi ga med/_/de ltar yang dag gang skyes pa/_/rkyen ni rtogs pa zhes bya'o/_/
[\[194b.6\]]chos ni rkyen las gang skyes pa/_/chos de dngos po ci yang med/_/chos dngos med pa gang yin pa/_/chos de rkyen las skyes ma yin/_/zhes gsungs pa dang /_gzhan yang 'phags pa shes rab kyi pha rol tu phyin pa'i 'grel pa las kyang /_chos rnams ni dmigs su med pa'o zhes bya bas na
[\[194b.7\]]chos kyi dbyings dang yang dag pa'i mtha' zhes gsungs pas de'i phyir yongs su grub pa'i ngo bo nyid kyang dmigs su med par shes par bya'o/_/gal te de lta na mdo las gsungs pa de ci ltar brda sprad cing rnam par bshad par bya ste/_mdo las ni/_kun brtags dag ni yod ma yin/_/gzhan
[\[195a\]]
[\[195a.1\]]gyi dbang ni yod ma yin/_/rnam par rtog na rab nyams shing /_/sgro 'dogs skur 'debs mthar ltung 'gyur/_/zhes gsungs so zhe na/_smras pa/_de la ming ni kun brtags pa yin la/_don ni gzhan gyi dbang gi ngo bo nyid yin te/_ming ni don la yod pa ma yin pa'i phyir
[\[195a.2\]]med la/_don ni 'jig rten pa'i rjes su med pa ma yin pa'i phyir yod pas 'di khungs su bzhag nas/_gzhan gyi dbang yod par bsgrub tu mi rung ngo zhes bshad de/_'di la sogs pa'i gtan tshigs mang po yod pa ni 'dir ma brjod do/_/gnyis pa ni slob dpon chos skyong la sogs pas ngo bo
[\[195a.3\]]nyid rnam pa gsum las/_kun brtags bsal [#]bar zad kyi ngo bo nyid gzhan gnyis ni ma yin no zhes ston to[#]/_de'i phyir mdo de nyid las gzhan gyi dbang gi mtshan nyid dang /_yongs su grub pa'i mtshan nyid rnam pa thams cad du kun nas nyon mongs pa dang /_rnam par byang ba'i kun du brtags pa'i
[\[195a.4\]]mtshan nyid shin tu rnam par bral ba nyid ces gsungs pa 'di ni ngo bo nyid rnam pa gnyis kun brtags yongs su spang bar bstan pas de'i phyir kun brtags pa yongs su bsal ba nyid kyi stong pa nyid kyi ngo bo nyid bstan pa yin par rig par bya'o/_/de la ci yang dmigs pa gang yin pa zhes bya ba ni yang dag par
[\[195a.5\]]bshad de/_'di ltar stong pa nyid kyis [#]mtshan nyid bsdus pa de la mtshan ma bcu po thams cad dmigs su med pa la bya'i/_sngar bstan pa ltar stong pa nyid bcu drug po dag gi so so nas mtshan ma re re rnam par sel ba la bya ba ni ma yin pa'o/_/yang na kun du brtags pa'i ngo bo nyid gnyis po de
[\[195a.6\]]la gtan du bral ba'am/_ci yang mi dmigs pa'o/_/gzhan yang mdo gzhan dag las/_kun brtags dag ni yod ma yin/_/gzhan gyi dbang ni yod ma yin/_/rnam par rtog na rab nyams shing /_/sgro 'dogs skur 'debs mthar ltung 'gyur/_/zhes gsungs pa dang /_gzhan yang
[\[195a.7\]]mdo 'di nyid kyi nang nas rang gi ngo bo nyid med pa'i mtshan gyi le'u las/_'on kyang sems can rnams ni gzhan gyi dbang gi ngo bo nyid dang /_yongs su grub pa'i ngo bo nyid la kun brtags pa'i ngo bo nyid du sgro 'dogs pa'i phyir/_des ngo bo nyid med pa rnam pa gsum rnam par gzhag pa yin te
[\[195b\]]
[\[195b.1\]]zhes gsungs pa dang /_gzhan yang 'phags pa shes rab kyi pha rol tu phyin pa'i mdo las/_kun du brtags pa'i ngo bo nyid rnams ni gdon mi za bar yod pa ma yin no/_/gzhan gyi dbang gi ngo bo nyid rnams ni ming dang 'du shes kyis brtags [#]pa tsam du yod cing tha snyad du brjod pa'o/_/yongs su grub pa'i ngo
[\[195b.2\]]bo nyid rnams dang bdag med pa nyid de/_yang dag par yod pa ma yin no zhes gsungs so/_/gzhan yang slob dpon ngo bo nyid med kyis [#]theg pa chen po bsdus [#]pa'i 'grel pa dang /_'phags pa shes rab kyi pha rol tu phyin pa'i 'grel pa'i nang nas/_'phags pa shes rab kyi pha rol tu phyin pa'i mdo
[\[195b.3\]]khungs su bstan pa las kyang kun du brtags [#]pas bsags pa dang /_bskyed pa dang /_blangs pa dang /_rtag par rgyun du rnam par 'gyur ba med pa'o snyam pa'i chos gang yin pa de dag thams cad ni med pa zhes bya'o/_/rgyu dang rkyen gyis bskyed pa gang yin pa de dag ni yod pa zhes bshad do/_/gzhan
[\[195b.4\]]yang de bzhin gshegs pas de dang de dag tu ngo bo nyid rnam pa gsum po de dag las kun brtags pa'i ngo bo nyid ni stong pa'o/_/gzhan gyi dbang dang yongs su grub pa'i ngo bo nyid gnyis po dag ni yod pa yin no zhes gsungs pas/_de'i phyir stong pa nyid du gsungs pa'i bstan pa dag la dgongs pa gzhan
[\[195b.5\]]yod pas de'i phyir sgra ji bzhin du bzung nas chos rnams med do zhes skur du mi rung ngo /_/sgra ji bzhin du don 'dzin pa gang yin pa de ni theg pa chen po la skur pa btab pa yin te/_stong pa nyid nyes par bzung ba ma [#]yin pas log par lta ba chen po nyid mngon par grub par 'gyur ro zhes bshad de/_de lta bu'i gtan
[\[195b.6\]]tshigs la sogs pa mang po gzhan yod pa ni 'dir mi brjod do/_/gal te de lta na ji ltar sngar mdo sde khungs su bzhag nas gzhan gyi dbang yongs su bsal [#]bar bstan pa de dag ji ltar brda sprad cing rnam par bshad par bya zhe na/_slob dpon chos skyong gis bshad pa las 'byung bar sngar mdo dag
[\[195b.7\]]las/_chos ni gang yang cung zad skye ba med/_/chos ni gang yang cung zad 'gag pa med/_/ces gsungs pa de'i dgongs pa ni kun du brtags pa'i ngo bo nyid kyi rang gi ngo bo nyid kyi bye brag rjod par byed pa dang /_brjod par bya ba'i bdag nyid stong zhing skye ba med pa dang /_'gag pa med pa nyid du bstan
[\[196a\]]
[\[196a.1\]]par bzhed pa'o/_/lta ba dag las chos rnam par brtags na yod pa ma yin med pa min zhes gsungs pa ni kun brtags pa dang bral ba'i lta ba yongs su dag pas 'jig rten pa'i rgyu dang rkyen gyis bskyed pa'i chos rnams yod pa yang ma yin med pa yang ma yin pa nyid du mthong na phyi
[\[196a.2\]]ma'i mdo gnyis las gsungs pa yang khong du chud par 'gyur te/_'di ltar mdo phyi ma gnyis las kyang rkyen las byung [#]ba'i chos rnams rang gi ngo bo nyid med pa nyid du ston par mdzad pas phan tshun 'gal ba med do/_/'di ltar rkyen las skye ba'i chos ni rnam pa gnyis te/_kun du brtags pa'i ngo bo
[\[196a.3\]]nyid dang /_gzhan gyi dbang gi ngo bo nyid do/_/'di ni don gyis kun du brtags pa'i rang gi ngo bo nyid yod pa ma yin pa nyid du ston par mdzad kyi/_gzhan gyi dbang ni ma yin no zhes bshad de/_de yan chad du slob dpon chos skyong la sogs pas gsungs pa dag phan tshun brda sprod par bstan to/_/
[\[196a.4\]]slob dpon b+ha bya yang mdo sde khungs su bzhag nas 'di skad du/_gal te gzhan gyi dbang yod pa yin na/_ci'i phyir mdo las chos kyi dngos po thams cad ni mi stong pa gang yang med do zhes gsungs/_gzhan yang ci'i phyir mdo las/_bcom ldan 'das kyis rab 'byor la bka' stsal pa/_
[\[196a.5\]]gzugs la sogs pa'i chos rnams kyi rang gi ngo bo nyid ni [#]thams cad du med pa'o zhes bya ba dang /_gzhan yang bcom ldan 'das kyis blo gros chen po la bka' stsal pa/_chos thams cad kyi dngos po ni skye ba med de/_sngar yod pa'am sngar med pa yang skye bar mi rung ba'i phyir ro zhes
[\[196a.6\]]bya ba gsungs te zhes gal 'dzugs te/_slob dpon chos skyong gis ni 'di la dgongs pa yod de dgongs pa de yang ji lta bu zhe na/_'di lta ste/_mdo sde de dag ni kun du brtags pa rnam par gzhig pa kho na'i ched du gsungs pa yin gyi/_thams cad med pa ni ma yin te/_gal te thams cad med do zhes zer na/_'o na ni log par
[\[196a.7\]]lta ba nyid du 'gyur ro/_/de lta bu'i dgongs pa ci ltar shes she na/_mdo gzhan dag las rab tu phye nas bstan pa'i phyir te/_'di ltar bcom ldan 'das kyis sngar 'di skad du/_nga ni mtshungs par ldan pa'i rang gi ngo bo nyid kho na la dgongs nas chos thams cad ngo bo nyid med do zhes bstan te/_
[\[196b\]]
[\[196b.1\]]gal te kha cig sgra ji bzhin du mngon par zhen nas kun nas nyon mongs pa dang /_rnam par byang ba'i chos kyi ngo bo nyid kyang med do zhes zer na stong pa nyid nyes par bzung [#]ba de ni log par lta ba zhes bya'o zhes gsungs te/_zhib tu de nyid las bstan pa bzhin no/_/don de'i phyir slob dpon dbyig gnyen
[\[196b.2\]]gyis mdzad pa rnam par rig pa tsam gyi bstan bcos nyi shu pa'i 'grel pa las/_chos rnams rnam pa thams cad du med par shes pa la chos bdag med par 'jug pa zhes bya ba ma yin gyi/_byis pa rnams kyis kun du brtags pa'i ngo bo nyid kyi bye brag yongs su spangs pa chos rnams kyi bdag
[\[196b.3\]]med pa gang yin pa de la chos bdag med par 'jug pa zhes bya ste/_sangs rgyas rnams kyi yul gang yin pa brjod du med pa'i chos nyid ci yang med pa ni ma yin pas de'i phyir chos bdag med pa'o zhes bstan pa yin no/_/gzhan yang slob dpon ngo bo nyid med kyis byas pa'i theg pa chen po bsdus
[\[196b.4\]]pa'i 'grel pa las/_rgyu med pa la nan gyis rgyu yod pa nyid du 'jug pa'i phyir sgro 'dogs pa zhes bya'o/_/yod pa dang med pa'i rgyu la nan gyis med pa nyid du skur pa'i phyir skur pa zhes bya'o zhes bya ba nas kun brtags pa la ni sgro 'dogs pa kho na yin gyi/_skur pa 'debs pa ni med de ci yang med
[\[196b.5\]]pa'i phyir ro/_/'di ltar yod pa la gdong skur pa 'byung bas so/_/gzhan gyi dbang la ni sgro 'dogs pa dang skur par mi byed de/_bdag nyid kyis yod pa'i phyir ro/_/nga [#]'di ltar yod pa ma yin pa la gdod sgro 'dogs pa yod pas so/_/skur par yang mi byed de yang dag pa ma yin pa tsam du yod pa'i
[\[196b.6\]]phyir ro/_/yongs su grub pa la ni sgro 'dogs par mi byed de yang dag par yod pa'i phyir ro/_/skur pa kho na yod do zhes bya ba'i bar du bstan pa yin te/_rgya cher de nyid las bstan pa bzhin no/_/gzhan yang bstan bcos rnal 'byor spyod pa'i sa las/_gzhan gyi dbang dang yongs su grub pa la med
[\[196b.7\]]do zhes skur pa gang yin pa de ni stong pa nyid log par zin pa zhes bya'o zhes bshad de/_sngar gong du bstan pa bzhin du rab tu dbye bar bya'o/_/gzhan yang 'phags pa shes rab kyi pha rol tu phyin pa'i 'grel pa las/_yod par lta ba la mang du mngon par zhen pa dang /_med par lta ba la mang du mngon
[\[197a\]]
[\[197a.1\]]par zhen pa'i sems can de dag ni yod par lta ba dang med par lta ba la mngon par zhen pa ste/_lta ba rnam pa gnyis po de dag ni yang dag pa ma yin pa yin gyi yang dag pa ni ma yin pas dbu ma'i lam 'jig par byed pa'o/_/dper na la la zhig lam dog par zhugs te/_'gro ba
[\[197a.2\]]ngos gcig tu ni chu shin tu zab pa yod la ngos gcig tu me chen po yod na phyogs gang du song yang 'chi bar 'gyur ba bzhin du/_yod pa la mngon par zhen pa dang /_med pa la mngon par zhen pa yang dngos po gnyi ga stong par 'gyur ro zhes 'byung ste/_zhib tu de nyid las bstan pa bzhin no zhe'o/_/stong
[\[197a.3\]]pa nyid bsdus pa 'di dang /_stong pa nyid bcu bdun po dag la bye brag ci yod ce na/_smras pa/_'di la bshad pa rnam pa gnyis yod de/_kha cig na re ngo bo nyid la bye brag med kyang spyi dang bye brag ni tha dad do zhe'o/_/kha cig na re stong pa nyid bsdus pa 'dis ni kun du brtags pa'i ngo bo nyid rnam par
[\[197a.4\]]sel bar byed la snga ma'i stong pa nyid bcu bdun po dag gis ni gzugs brnyan rnam par sel bar byed pa'i phyir bye brag yod do zhe'o/_/byang chub sems dpa' byams pas yang bcom ldan 'das la 'di skad ces gsol to/_/bcom ldan 'das zhi gnas dang lhag mthong 'di dag gis ting
[\[197a.5\]]nge 'dzin khyad par du 'phags pa du zhig sdud par bgyid lags ces pa 'di man chad ni bcu gsum pa zhi gnas dang lhag mthong gis ting nge 'dzin gzhan rnams bsdu ba zhes bya ba'i sgo zhes bya bar ston to/_/'di yang rnam pa gnyis te/_zhu ba gsol pa dang /_lan du gsungs pa ste/_'di ni zhu
[\[197a.6\]]ba gsol ba'o/_/bcom ldan 'das kyis byang chub sems dpa' byams pa la bka' stsal pa/_rigs kyi bu ngas ji skad du nyan thos dang byang chub sems dpa' dang /_de bzhin gshegs pa'i ting nge 'dzin khyad par du 'phags pa dpag tu med pa ji snyed bstan pa gang yin pa de dag thams cad
[\[197a.7\]]'dis bsdus pa yin par rig par bya'o zhes bya ba ni gnyis pa de bzhin gshegs pas yang dag par lan du gsungs pa ste/_theg pa gsum po thams cad kyi ting nge 'dzin dpag tu med pa dag [#]ni zhi gnas dang lhag mthong 'di'i nang du bsdus par rig par bya ste/_ting nge 'dzin gzhan gang yang
[\[197b\]]
[\[197b.1\]]'dis ma bsdus pa med pa'i phyir ro/_/bcom ldan 'das zhi gnas dang lhag mthong 'di dag gi rgyu gang gis bgyi lags zhes bya ba 'di man chad ni [#]bcu bzhi pa zhi gnas dang lhag mthong gi rgyu dang 'bras bu dang las byed pa'i sgo zhes bya ba ston to/_/'di yang rnam pa gsum du dbye ste/_rgyu bstan pa dang /_'bras bu
[\[197b.2\]]bstan pa dang /_las bstan pa ste/_'di ni dang po rgyu bstan pa'o/_/dang po yang rnam pa gnyis su dbye ste/_zhu ba gsol pa dang /_lan du gsungs pa ste/_'di ni zhu ba gsol pa'o/_/rigs kyi bu tshul khrims rnam par dag pa dang /_thos pa dang bsams pa las byung ba'i yang dag pa'i lta ba rnam par dag pas de dag
[\[197b.3\]]gi rgyu byed do zhes bya ba ni gnyis pa lan du gsungs pa'o/_/'di ltar zhi gnas dang lhag mthong de dag gi ting nge 'dzin gyis thob pa'i phyir rnam par grol ba'i tshul khrims thob pa gang yin pa dang /_rnam par g.yeng ba'i gnas skabs su yang thos pa dang bsams pa'i shes rab gnyis kyis de dag gi rgyu byed pas so/_/[#]
[\[197b.4\]]bcom ldan 'das zhi gnas dang lhag mthong de dag gi 'bras bu gang lags zhes bya ba la sogs pas ni gnyis pa zhi gnas dang lhag mthong gi 'bras bu ston to/_/'di yang zhu ba gsol pa dang /_lan du gsungs pa ste/_'di ni zhu ba gsol pa'o/_/rigs kyi bu sems shin tu rnam par dag pa dang /_shes rab
[\[197b.5\]]shin tu rnam par dag pas de dag gi 'bras bu byed do zhes bya ba la sogs pas ni gnyis pa lan du yang dag par gsungs pa ston to/_/'di yang rnam grangs gnyis kyis bstan te 'di ni dang po'o/_/de la sems shin tu rnam par dag pa zhes bya ba ni zhi gnas kyi 'bras bu'o/_/shes rab shin tu rnam par dag pa zhes
[\[197b.6\]]bya ba ni lhag mthong gi 'bras bu'o/_/'di dag ni rgyu mthun pa'i 'bras bu'i dbang du mdzad nas gsungs pa'o/_/dbang gi 'bras bu dang sbyar na ni 'bras bu gnyis gnyis thob par 'gyur ba yin no/_/yang na sems shin tu rnam par dag pa dang /_shes rab shin tu rnam par dag pa zhes bya ba ni zag pa med
[\[197b.7\]]pa'i phyir shin tu zhes bya'o/_/dpe gzhan kha cig las tshul khrims shin tu rnam par dag pa dang /_sems shin tu rnam par dag pa dang /_shes rab shin tu rnam par dag pa zhes 'byung ba ni nor to/_/dgongs pa zab mo rnam par dgrol ba'i mdo dang /_dpe gzhan dag dang gtugs pa las kyang
[\[198a\]]
[\[198a.1\]]tshul khrims zhes mi 'byung bas so/_/gzhan yang rigs kyi bu nyan thos thams cad dang /_de bzhin gshegs pa la sogs pa'i 'jig rten pa dang /_'jig rten las 'das pa'i dge ba'i chos thams cad kyang zhi gnas dang lhag mthong de dag gis thob pa'i 'bras bu yin par rig
[\[198a.2\]]par bya'o zhes bya bas ni rnam grangs gnyis pas de dag gi 'bras bu bstan pa'o/_/mdo'i tshig 'di yang so so nas bshad pa mi mthun pas/_kha cig na re tshig 'dis ni nyan thos dang byang chub sems dpa' dang /_de bzhin gshegs pa'i bstan pa yin no zhes zer te/_bshad pa 'di dang sbyar na
[\[198a.3\]]sogs pa zhes bya ba'i tshig gis ni byang chub sems dpa' yang bzung ba yin te/_de'i phyir dgongs pa zab mo rnam par dgrol ba'i mdo las/_nyan thos dang byang chub sems dpa' dang /_rang sangs rgyas rnams kyis zhes 'byung ba yin no/_/kha cig na re 'dir nyan thos zhes gsungs pa nyid kyis [#]
[\[198a.4\]]rang sangs rgyas kyang bsdus pa yin no zhes zer te/_gzhan ni sngar bshad pa bzhin no/_/kha cig na re stsogs pa zhes bya ba ni rang sangs rgyas dang /_byang chub sems dpa' [#]bsdus pa yin no zhes zer te/_gzhan ni sngar bstan pa bzhin no/_/de ni 'di skad du theg pa gsum po dag gis 'jig rten
[\[198a.5\]]pa dang /_'jig rten las 'das pa'i dge ba'i chos ji snyed pa de dag thams cad ni zhi gnas dang lhag mthong gis thob par bya ba'i 'bras bu yin pa'i phyir ro zhes bstan par 'gyur ro/_/de bzhin gshegs pas brnyes pa'i 'bras bu thams cad ni zag pa med pa yin na/_ci'i phyir de dag la 'jig rten
[\[198a.6\]]pa zhes bstan zhe na smras pa/_'jig rten pa ni rnam pa gnyis te/_dang po ni ngo bo nyid kyis zag pa dang bcas pa'i phyir 'jig rten pa zhes bya'o/_/gnyis pa ni ngo bo nyid kyis zag pa med pa yin yang 'jig rten pa la dmigs pa'i phyir 'jig rten pa zhes bya'o/_/'di lta ste/_rjes las thob pa'i ye shes dang
[\[198a.7\]]mtshungs par ldan pa'i sems la sogs pa'o/_/de'i phyir bcom ldan 'das la yang [#]'jig rten pa'i chos mnga'o/_/bcom ldan 'das zhi gnas dang lhag mthong gis las gang dag bgyid lags zhes bya ba la sogs pas ni gsum pa zhi gnas dang /_lhag mthong gi las ston to/_/'di yang zhu ba
[\[198b\]]
[\[198b.1\]]gsol pa dang /_lan du gsungs pas bstan te/_'di ni zhu ba gsol pa nyid do/_/rigs kyi bu de dag gis 'ching ba rnam pa gnyis po dag las rnam par thar par byed do[#]/_'di lta ste/_mtshan ma'i 'ching ba dang /_gnas ngan len gyi 'ching ba dag las so zhes bya bas ni gnyis pa de bzhin gshegs
[\[198b.2\]]pas yang dag par lan du gsungs pa'o/_/'ching ba rnam pa gnyis las rnam par thar pa'i las byed de/_'di lta ste/_mtshan ma'i 'ching ba dang /_gnas ngan len gyi 'ching ba dag las so/_/de mtshan ma'i 'ching ba zhes bya ba ni kha cig na re rgyu mtshan gyi rnam pa nyid de/_'di ltar zag pa dang bcas
[\[198b.3\]]pa'i rgyu mtshan gyis lta ba'i rnam pa de rang dbang med par byed pas mtshan ma'i 'ching ba zhes bya ste/_mtshan ma nyid 'ching ba yin pas mtshan ma'i 'ching ba zhes bya'o zhe'o/_/kha cig na re nyon mongs pa can gyi yid ni mtshan ma'i 'ching ba'i ngo bo nyid byed de/_'di ltar nyon mongs pa can gyi yid kyi dbang gis
[\[198b.4\]]gzhan mig la sogs pa'i rnam par shes pa rnams dmigs par bya ba'i mtshan ma dag la rang dbang med par byed pas so zhes zer te/_bshad pa 'di dang sbyar na mtshan ma'i 'ching ba yin pa'i phyir mtshan ma'i 'ching ba zhes bya'o/_/de la gnas ngan len gyi 'ching ba yang rnam pa gnyis yod de/_dang
[\[198b.5\]]po ni zag pa dang bcas pa'i chos la las su mi [#]rung ba'i ngo bo nyid yod pa gang yin pa de ni gnas ngan len gyi 'ching ba zhes bya ste/_zag pa dang bcas pa'i chos dang /_gcig pa yang ma yin tha dad pa yang ma yin pa'o/_/bdag nyid gud na med pa'i phyir tha dad pa ma yin pa zhes bya'o/_/spangs
[\[198b.6\]]pa dang ma spangs pa tha dad pa'i phyir gcig pa ma yin pa zhes bya'o/_/gnyis pa ni sgrib pa gnyis kyi sa bon gang yin pa de ni spyir gnas ngan len zhes bya ste/_de yang dgongs pa rnam pa gnyis kyis sa bon la gnas ngan len zhes bya'o/_/rgya cher rnam par 'byed pa ni don dam pa'i bden pa [#]mtshan
[\[198b.7\]]nyid kyi le'u las bstan pa bzhin du rig par bya'o//_//bam po bzhi bcu bdun pa/_bcom ldan 'das bcom ldan 'das kyis ji skad du gags rnam pa lnga gsungs pa gang lags pa de dag las du ni zhi gnas kyi gags dag lags/_du ni lhag mthong gi gags dag lags/_
[\[199a\]]
[\[199a.1\]]du ni gnyi ga'i gags dag lags zhes bya ba 'di man chad ni bco lnga pa zhi gnas kyi gags dang /_gnyen por gyur pa rab tu dbye ba'i sgo zhes bya ba ston to/_/'di yang rnam pa bzhir dbye ste/_gags rnam pa lnga po dag zhi gnas dang /_lhag mthong gi gags su gyur pa bstan pa'i
[\[199a.2\]]sgo dang /_sgrib pa lnga po dag zhi gnas dang lhag mthong gi sgrib par bstan pa'i sgo dang /_rnam par g.yeng ba rnam pa [#]lnga ru dbye ba'i sgo dang /_zhi gnas dang lhag mthong gi sgrib pa bcu gcig gi gnyen por gyur pa bstan pa'i sgo ste 'di ni dang po'o/_/dang po la yang rnam pa gnyis te/_zhu ba gsol pa
[\[199a.3\]]dang /_lan du gsungs pa'o/_/'di ni dang po zhu ba gsol pa ste/_gnas rnam pa lnga po de dag las/_du ni zhi gnas kyi gags lags/_du ni lhag mthong gi gags lags/_du ni gnyi ga'i gags lags [#]zhes bya ba'i tha tshig go/_/de la gags rnam pa lnga zhes bya ba ni bstan bcos de kho na nyid
[\[199a.4\]]grub pa las sems kyi 'ching ba lnga zhes 'byung ste/_nyon mongs pa'i sdig pa'i chos kyis sems 'ching zhing spong bar mi byed pa'i phyir sems kyi 'ching ba zhes bya ste/_rang gi lus la chags pa dang /_phyi rol gyi 'dod pa lnga po dag la chags pa dang /_khyim pa dag dang 'dres par mos pa dang /_'phags pa'i gtam
[\[199a.5\]]la sems kyis mos pa med pa dang /_dge ba'i chos cung zad tsam gyis chog par 'dzin pa'o zhes bshad do/_/bstan bcos chos mngon po sna tshogs kun las btus pa las/_gags ni rnam pa gsum mo zhes bshad de/_de'i phyir de nyid las gags ni gsum ste/_'dod chags kyi gags dang /_zhe sdang
[\[199a.6\]]dang gti mug gi gags so/_/gsum po de [#]dag la gnas pa'i phyir lus dang longs spyod la lta ba dang /_blo ma byang ba dang 'dre bar gnas pa dang /_dge ba cung zad tsam gyis chog par 'dzin pas de'i dbang gis dge ba'i chos rnams mi sgrub pa'i phyir gags zhes bya'o zhes 'byung ste/_bstan bcos
[\[199a.7\]]chos mngon pa sna tshogs kun las btus pa las/_blo ma byang ba zhes 'byung ba ni mdo 'di nyid las 'phags pa'i bstan pa rnams la 'dod pa bzhin du ma thob pa zhes gsungs pa nyid do/_/gzhan yang chos mngon pa sna tshogs kun las btus pa las/_gags rnam pa lnga las brtsams nas
[\[199b\]]
[\[199b.1\]]gags kyi don ston to[#]/_/de'i phyir bstan bcos de nyid las/_gzhan yang lus la lta ba la sogs pa dang bcas pa ni sems kyi gags rnam pa lnga'i dbang du byas te bstan pa'o/_/lnga gang zhe na 'di lta ste/_lus la lta ba dang /_'dod pa rnams la lta ba dang /_'dre bar gnas par mos pa dang /_rjes su mthun
[\[199b.2\]]pa'i rjes su bstan pa dang /_gdams ngag med pa dang /_dge ba'i chos [#]rnams la cung zad tsam gyis chog par 'dzin pas sems kyi gags su gyur pa'i phyir sems kyi gags zhes bya'o zhes bshad de/_bstan bcos chos mngon pa sna tshogs kun las btus pa dang /_chos mngon pa kun las btus pa tha
[\[199b.3\]]dad par gyur pa yang der las gsum par bstan pa 'dir [#]zhi bar byas pa'i phyir ro/_/bstan bcos rnal 'byor spyod pa'i sa las ni ming bkod par zad kyi/_rnam par bshad pa ni med de/_de'i phyir 'dir lnga po dag las brtsams nas zhu ba gsol ba yin no/_/rigs kyi bu lus dang longs spyod la lta ba ni zhi
[\[199b.4\]]gnas kyi gags yin no/_/'phags pa'i bstan pa rnams la 'dod pa bzhin du ma thob pa ni lhag mthong gi gags yin no zhes bya ba la sogs pas ni gnyis pa de bzhin gshegs pas yang dag par lan du gsungs pa ston to/_/'di ltar lus la lta ba dang /_longs spyod la lta ba rnam pa gnyis po dag ni zhi
[\[199b.5\]]gnas la sgrib par byed pa 'phags pa'i bstan pa rnams las 'dod pa bzhin du ma thob pas des ni bstan pa'i dgongs pa rnams rab tu dbye bar mi nus pas de'i phyir lhag mthong la sgrib par byed do/_/'dre bar gnas par mos pa dang /_cung zad tsam gyis chog par 'dzin pa ni gnyi ga'i gags yin par
[\[199b.6\]]rig par bya ste/_dang po'i phyir ni sgom par mi byed do/_/gnyis pa'i phyir ni sbyor ba mthar thug par mi 'gyur ro zhes bya ba ni gnyi ga'i gags bstan pa ste/_'di ltar gnyi ga'i gags ni rnam pa gnyis te/_'dre bar gnas par mos pa de'i dbang gis ni zhi gnas dang lhag mthong sgom par mi byed la/_
[\[199b.7\]]cung zad tsam gyis chog par 'dzin pa'i stobs kyis ni zhi gnas dang /_lhag mthong sgom pa mthar thug par mi 'gyur bas so/_/bcom ldan 'das sgrib pa lnga po gang lags pa de dag las/_du ni zhi gnas kyi sgrib pa lags/_du ni lhag mthong gi sgrib pa lags/_du ni gnyi ga'i sgrib pa dag lags
[\[200a\]]
[\[200a.1\]]zhes bya ba 'di man chad ni gnyis pa sgrib pa lnga po dag zhi gnas dang lhag mthong gi sgrib par bstan pa'i sgo zhes bya bar ston to/_/'di yang rnam pa gnyis te/_sgrib pa lnga po dag zhi gnas dang /_lhag mthong la sgrib par bstan pa dang /_bcom ldan 'das zhes bya ba man chad kyis zhi
[\[200a.2\]]gnas dang lhag mthong gi lam gnyis yongs su rdzogs par 'gyur ba nyid bstan pa'o/_/dang po yang zhu ba gsol ba dang /_lan du gsungs pas bstan te/_'di ni dang po zhu ba gsol ba nyid do/_/rigs kyi bu rgod pa dang 'gyod pa ni zhi gnas kyi sgrib pa yin no/_/rmugs pa dang gnyid dang the tshom ni
[\[200a.3\]]lhag mthong gi sgrib pa yin no/_/'dod pa la 'dun pa dang gnod sems ni gnyi ga'i sgrib pa yin par rig par bya'o zhes bya ba ni gnyis pa de bzhin gshegs pas yang dag par lan du gsungs pa'o/_/'di ltar sgrib pa lnga po dag las rgod pa dang 'gyod pa ni zhi gnas kyi sgrib pa yin te/_rnam par g.yeng bar
[\[200a.4\]]byed pa'i phyir ro/_/rmugs pa dang gnyid dang the tshom ni lhag mthong gi sgrib pa yin te/_'di ltar mi gsal zhing nges pa med pa'i phyir ro/_/'dod pa la 'dun pa dang gnod sems ni gnyi ga'i sgrib pa yin te/_rtsa ba'i nyon mongs pa yin pas sgrib pa'i nus pa mchog tu gyur pa'i phyir ro/_/sgrib pa lnga po 'di
[\[200a.5\]]dag gi ngo bo nyid dang /_mtshan nyid dang nges tshig bstan pa ni bstan bcos bye brag tu bshad pa chen po las ji skad du bstan pa bzhin du rig par bya'o/_/de'i phyir 'di nyid las sgrib pa ni [#]lnga yod de/_'di lta ste/_'dod pa la 'dun pa'i sgrib pa dang /_gnod sems kyi sgrib pa dang /_rmugs pa dang gnyid kyi
[\[200a.6\]]sgrib pa dang /_rgod pa dang 'gyod pa'i sgrib pa dang /_the tshom gyi sgrib pa'o/_/sgrib pa lnga po 'di dag gi ngo bo nyid ji lta bu zhe na/_smras pa/_'dod pa'i khams kyi dngos po sum cu'i ngo bo nyid de/_'di lta ste/_'dod pa la 'dun pa dang gnod sems 'dod pa'i khams kyi sde lnga dang so sor sbyar ba'i dngos po
[\[200a.7\]]bcu dang /_rmugs pa dang rgod pa khams gsum gyi sde lnga po dag dang /_so sor sbyar na mi dge ba dang lung du mi ston par yang gtogs pa las/_mi dge ba kho na sgrib par gzhag pa'i dngos po bcu dang gnyid ni 'dod pa'i khams kyi sde lnga dang sbyar na dge ba dang mi dge ba dang lung du mi ston par yang
[\[200b\]]
[\[200b.1\]]gtogs pa las/_mi dge ba kho na sgrib par gzhag pa'i dngos po lnga dang 'gyod pa ni 'dod pa'i khams kho na'i bsgom pas spang bar bya ba yin te/_dge ba dang mi dge bar yang gtogs pa las/_mi dge ba kho na'i sgrib par gzhag pa'i dngos po gcig dang /_the tshom ni khams gsum gyi sde bzhir gtogs
[\[200b.2\]]te/_mi dge ba dang lung du mi ston par yang gtogs pa las/_mi dge ba kho na sgrib par gzhag pa'i dngos po bzhi ste/_des na sgrib pa lnga po de dag ni 'dod pa'i khams kyi dngos po sum cu'i ngo bo nyid yin no/_/sgrib pa la mtshan nyid ji lta bu zhig yod ce na/_btsun pa bshes gnyen gyis 'di skad du/_ngo bo nyid
[\[200b.3\]]gang yin pa de nyid mtshan nyid yin la mtshan nyid gang yin pa de nyid ni ngo bo nyid yin te/_'di ltar chos thams cad kyi ngo bo nyid dang mtshan nyid ni phan tshun mi 'bral ba'i phyir ro zhe'o/_/gzhan yang 'dod pa rnams gnyer zhing tshol ba gang yin pa de ni 'dod pa la 'dun pa'i mtshan nyid do/_/sems can la mnar sems
[\[200b.4\]]dang bcas pa gang yin pa de ni gnod sems kyi mtshan nyid do/_/lus dang sems bying ba gang yin pa de ni rmugs pa'i mtshan nyid do/_/lus dang sems 'phyar zhing g.yo ba gang yin pa de ni rgod pa'i mtshan nyid do/_/sems mi gsal zhing sdud pa gang yin pa de ni gnyid kyi mtshan nyid do/_/yid la
[\[200b.5\]]gcags pa gang yin pa de ni 'gyod pa'i mtshan nyid do/_/sems yid gnyis za ba gang yin pa de ni the tshom gyi mtshan nyid de sgrib pa'i ngo bo nyid dang mtshan nyid bshad zin to/_/nges pa'i tshig 'dir bshad par bya ste/_ci'i phyir sgrib pa lnga yin/_sgrib pa zhes bya ba'i don ci yin zhe na/_smras pa/_bar du gcod pa'i don
[\[200b.6\]]gang yin pa de ni 'di lta ste/_'phags pa'i lam gyi bar du gcod pa dang /_'phags pa'i lam gyi sbyor ba'i dge ba'i rtsa ba'i bar du gcod pa'i phyir sgrib pa zhes bya'o zhes 'byung ste/_rgya cher de nyid las bstan pa bzhin no/_/bstan bcos chos mngon pa sna tshogs kun las btus pa las ni dge ba'i phyogs
[\[200b.7\]]gsal bar mi byed pa gang yin pa de ni sgrib pa'i don to zhes bshad de/_gong du smos pa'i bstan bcos dag las ni sems la sgrib cing dge ba'i phyogs rnams la 'jug par mi byed pa'i phyir ro zhes bstan to/_/bstan bcos rnal 'byor spyod pa'i sa las ni nyon mongs pa la spyir sgrib pa zhes bshad de/_
[\[201a\]]
[\[201a.1\]]de'i phyir de nyid las de kho na'i don la sgrib g.yogs byed pas na sgrib pa rnams so zhes bstan pa yin no/_/gzhan yang de nyid las shes bya'i dngos po la shes pa'i sgrib par gyur pa'i phyir sgrib pa rnams so zhes bshad do/_/gzhan yang de nyid las sgrib pa lnga ni gnas skabs lnga dang mi
[\[201a.2\]]mthun pa las rnam par gzhag par rig par bya ste/_khyim na gnas pa'i yul gyis phrogs pa'i phyir 'phags pa'i bstan pa dang mi mthun pa'i sgo nas ni 'dod pa'i 'dun pa sgrib par [#]rnam par gzhag go/_/chos mthun pa rnams kyis gleng ba dang /_sma dbab [#]pa dang /_rjes su bstan pa la sogs pas gdul
[\[201a.3\]]ba mi bzod pas yang dag par dga' bar bya ba'i chos dang mi mthun pa'i sgo nas gnod sems kyi sgrib pa rnam par gzhag go/_/zhi gnas dang mi mthun pa'i sgo nas ni rmugs pa dang gnyid kyi sgrib pa rnam par bzhag go/_/lhag mthong dang mi mthun pa'i sgo nas ni rgod pa dang 'gyod pa'i sgrib pa rnam par
[\[201a.4\]]gzhag go/_/chos kyi 'bel ba'i gtam phyin ci log med par rab tu 'byed pa dang /_chos spyod pa dang ston pa'i bstan pa dang /_mya ngan las 'das pa la mos pa dang mi mthun pa'i sgo nas ni the tshom gyi sgrib pa rnam par gzhag go zhes 'byung ste/_sgrib pa lnga rgya cher rnam par bshad pa ni bstan bcos
[\[201a.5\]]bye brag tu bshad pa chen po dang /_de kho na nyid sgrib [#]pa dang chos mngon pa sna tshogs kun las btus pa dang /_rnal 'byor spyod pa'i sa dang mtshan nyid bstan pa dag las 'byung ba bzhin du rig par bya'o/_/bcom ldan 'das ci tsam gyis na zhi gnas kyi lam yongs su rdzogs par rnam par dag pa thob
[\[201a.6\]]pa zhes bgyi lags zhes bya ba 'di man chad ni gnyis pa zhi gnas dang lhag mthong gi lam [#]gnyis yongs su rdzogs par 'gyur ba nyid ston to/_/'di yang rnam pa gnyis te/_zhi gnas kyi lam bstan pa dang /_lhag mthong gi lam bstan pa'o/_/re re la yang zhu ba gsol pa dang /_lan du gsungs
[\[201a.7\]]pas bstan te/_'di ni dang po zhi gnas kyi lam du zhugs pa'o/_/rigs kyi bu ji tsam du rmugs pa dang gnyid yod pa dag yang dag par legs par rab tu bsal bar gyur pa de tsam gyis na zhi gnas kyi lam yongs su rdzogs pa rnam par dag pa thob pa zhes bya'o zhes bya ba ni gnyis pa de
[\[201b\]]
[\[201b.1\]]bzhin gshegs pas lan du yang dag par gsungs pa'o/_/'di lta ste/_rigs kyi bu dang po'i thob pa lta bu la bya ba ma yin gyi/_ci tsam du rgod pa dang 'gyod pa rab tu bsal te yongs su rdzogs par gyur pa na/_rmugs pa dang gnyid rab tu sel bar byed pas gdod yongs su rdzogs par thob pa
[\[201b.2\]]zhes [#]bya'o zhes bya ba'i tha tshig go/_/bcom ldan 'das ji tsam gyis na lhag mthong gi lam yongs su rdzogs par rnam par dag pa thob pa zhes bgyi lags zhes bya ba ni lhag mthong gi lam yongs su rdzogs par 'gyur ba zhus pa'o/_/rigs kyi bu ji tsam du rgod pa dang 'gyod pa yod pa dag yang dag par
[\[201b.3\]]legs par rab tu bsal bar gyur pa de tsam gyis na lhag mthong gi lam yongs su rdzogs par rnam par dag pa thob pa zhes bya'o zhes bya ba ni gnyis pa de bzhin gshegs pas yang dag par lan du gsungs pa'o/_/'di lta ste/_rigs kyi bu dang po'i thob pa lta bu la bya ba ma yin gyi ji tsam du rmugs
[\[201b.4\]]pa rab tu bsal ba nas 'gyod pa'i bar du bsal bar gyur pa de tsam gyis na gdod yongs su rdzogs par thob pa zhes bya bas so zhes bya ba'i tha tshig go/_/ci'i phyir sgrib pa lnga po dag zhi gnas dang lhag mthong la sgrib par bstan pa las/_rgod pa dang 'gyod pa ni zhi gnas la sgrib par byed la/_
[\[201b.5\]]lhag mthong la ma yin rmugs pa dang gnyid ni lhag mthong la sgrib par byed la zhi gnas yongs su rdzogs pa la ma yin/_gong du bstan pa dag dang 'gal bar 'gyur ro zhe na/_smras pa/_zhi gnas dang lhag mthong ni re re la yang sgrib pa gnyis gnyis yod de/_dang po ni ngo bo nyid dang mtshan nyid dang
[\[201b.6\]]phan tshun rjes su mthun pa'i sgrib pa yin pas rmugs pa ni zhi gnas la sgrib par byed la/_rgod pa ni lhag mthong la sgrib par byed/_de'i phyir bstan bcos rnal 'byor spyod pa'i sa las/_rmugs pa ni zhi gnas la sgrib par byed do/_/rgod pa ni lhag mthong la sgrib par byed do zhes bshad do/_/
[\[201b.7\]]bying ba dang yang zhing rno ba'i ngo bo nyid kyi rjes su mthun pa'i phyir ro/_/gnyis pa ni ngo bo nyid dang mtshan nyid dang phan tshun bzlog pa'i sgrib pa yin pas rmugs pa ni lhag mthong la sgrib par byed la/_rgod pa de ni [#]zhi gnas la sgrib par byed de/_bstan bcos chos mngon pa sna tshogs kun
[\[202a\]]
[\[202a.1\]]las btus pa dang /_rnam par bshad pa dang /_rnam par rig pa tsam du grub pa la sogs pa las/_ji skad du rmugs pa ni lhag mthong gi gnas skabs dang rgod pa ni zhi gnas kyi gnas skabs dang phan tshun mi mthun pa yin no zhes bshad pa lta bu ste/_de'i phyir sgrib pa'i
[\[202a.2\]]skabs su ni phan tshun mi mthun pa'i sgrib pa bstan pa la 'dir yongs su rdzogs pa'i gnas skabs su ni/_so so nas cig car rjes su mthun pa dang /_phan tshun mi mthun pa'i sgrib pa gnyis po dag bsal na yongs su rdzogs pa thob pa'i phyir ro/_/bcom ldan 'das gal te byang chub sems
[\[202a.3\]]dpa' rnams zhi gnas dang lhag mthong mngon sum du gyur pa na sems rnam par g.yeng bar 'gyur ba'i chos du zhig khong du chud par bgyi 'tshal lags zhes bya ba 'di man chad ni gsum pa rnam par g.yeng ba rnam pa lnga rab tu dbye ba'i sgo zhes bya ba ston to/_/'di yang rnam pa gnyis te/_zhu ba
[\[202a.4\]]gsol ba dang lan du gsungs pa'o/_/'di ni dang po zhi gnas dang lhag mthong skyes par gyur pa'i tshe sems rnam par g.yeng ba'i rgyur 'gyur ba'i chos du zhig shes par bya dgos pa zhus pa yin no/_/rigs kyi bu rnam pa lnga shes par bya dgos te zhes bya ba la sogs pas ni gnyis pa yang
[\[202a.5\]]dag par lan du gsungs pa ston to/_/'di yang rnam pa gsum gyis bstan te/_grangs smos nas lan mdor gsungs pa dang /_grangs bzhin du ming bkod pa dang /_go rims bzhin du rnam par phye ste bshad pa'o/_/'di ni dang po ste rnam par g.yeng ba ni mdor bsdu na rnam pa lnga yod par shes
[\[202a.6\]]par bya dgos so zhes bya ba'i tha tshig go/_/rnam par g.yeng ba de dag kyang bstan pa rnams las so so nas bshad pa mi mthun te/_mdo 'di las ni rnam pa lngar gsungs te/_mdo las gsungs pa bzhin du rig par bya'o/_/dgongs pa zab mo rnam par dgrol ba'i mdo las kyang /_rnam
[\[202a.7\]]pa lngar gsungs te/_ming la tha dad pa yod kyang don ni [#]mthun te/_de'i phyir dgongs pa zab mo rnam par dgrol ba'i mdo las/_sems rnam par g.yeng ba dang nyon mongs pas rnam par g.yeng ba zhes gsungs te/_gzhan gsum ni mdo 'di las gsungs pa dang mthun no/_/lang gi tshe bsgyur
[\[202b\]]
[\[202b.1\]]ba'i bstan bcos theg pa chen po bsdus pa'i 'grel pa las kyang rnam pa lngar bstan te/_mdo 'di [#]las gsungs pa dang mi mthun no/_/de'i phyir de nyid las rnam par g.yeng ba rnam par sel bar byed pa'i phyir rnam par smod pa zhes bya ste/_'dis ni bsam gtan gyi pha rol tu phyin pa ston to/_/
[\[202b.2\]]'di [#]nyid kyi 'grel pa las rnam par g.yeng ba ni rnam pa lnga yod de/_ngo bo nyid kyis rnam par g.yeng ba ni 'di lta ste/_rnam par shes pa'i tshogs lnga'o/_/phyi rol du g.yeng ba ni 'di lta ste/_yid kyi rnam par shes pa pha rol gyi yul la 'phro ba gang yin pa'o/_/nang gi rnam par g.yeng ba ni 'di lta ste/_
[\[202b.3\]]sems mtho dman du gyur nas ro myong ba la sogs pa gang yin pa'o/_/gnas ngan len gyi g.yeng ba ni 'di lta ste/_bdag dang bdag gir 'dzin pa la sogs pa gang yin pa'o/_/yid la byed pa'i rnam par g.yeng ba ni 'di lta ste/_sems dman pas theg pa chen po spangs nas theg pa chung ngu
[\[202b.4\]]pa'i yid la byed pa gang yin pa'o zhes 'byung ba yin te/_rnam pa lnga las mtshan ma'i rnam par g.yeng ba bton nas ngo bo nyid kyi rnam [#]par g.yeng ba bsnan pas so/_/slob dpon dbyig gnyen dang /_ngo bo nyid med kyis mdzad pa'i 'grel pa las ni rnam par phye ba med do/_/bstan bcos chos mngon pa
[\[202b.5\]]kun las btus pa dang /_chos mngon pa sna tshogs kun las btus pa las kyang rnam par g.yeng ba rnam pa drug go zhes bstan bcos dbus dang mtha' rnam par 'byed pa las bstan pa dang mthun par bshad de/_de'i phyir dbus dang mtha' rnam par 'byed pa las rnam par g.yeng ba ni rnam pa
[\[202b.6\]]drug yod de/_ngo bo nyid kyi rnam par g.yeng ba dang /_phyi rol du rnam par g.yeng ba dang /_nang du rnam par g.yeng ba dang /_mtshan ma'i rnam par g.yeng ba dang /_gnas ngan len gyi rnam par g.yeng ba dang /_yid la byed pa'i rnam par g.yeng ba'o zhes 'byung ste/_zhib tu de nyid las bstan pa bzhin
[\[202b.7\]]no/_/bstan bcos rnam par bshad pa las kyang /_dbus dang mtha' rnam par 'byed pa las 'byung ba dang mthun par rnam pa drug go zhes bshad de/_de la bye brag yod pa yang yid la byed pa ni dang por bstan la/_ngo bo nyid ni drug par 'byung ngo /_/mdo las ni rnam pa lnga'o zhes gsungs na ci'i
[\[203a\]]
[\[203a.1\]]phyir bstan bcos rnams las yang ngo bo nyid kyis zhes bya bas bsnan nas gcig tu bsdus te rnam pa drug go zhes bstan zhe na/_smras pa/_bstan bcos rnams kyang mdo la [(]brtan [,]brten [)]nas rnam pa lnga zhes bstan pa'i rigs pa las logs shig tu bstan par gyur pa yang /_sangs rgyas kyi sa'i
[\[203a.2\]]gnas skabs ma gtogs pa gnas skabs gzhan dag na rnam par shes pa'i tshogs lnga po dag ni rnam par g.yeng ba kho na yin te/_mnyam par gzhag pa ma yin pas de'i phyir logs shig tu ngo bo nyid kyis rnam par g.yeng ba zhes bstan to/_/mdo las ngo bo nyid kyis rnam par g.yeng ba zhes ma gsungs
[\[203a.3\]]pa ni ting nge 'dzin la sgrib par byed pa'i ring du gyur pa'i phyir dang /_sgrib pa mchog ma yin pa'i phyir mdor bsdus nas ma gsungs so/_/bstan bcos theg pa chen po bsdus pa'i 'grel pa lang [#]gi tshe bsgyur ba las rnam par g.yeng ba lnga yod par bstan pa de yang skyon rnam pa gnyis yod de/_mdo
[\[203a.4\]]dag dang mi mthun pa dang slob dpon dbyig gnyen dang /_ngo bo nyid med kyis mdzad pa'i 'grel pa las kyang de lta bu'i bshad pa med pa'i phyir tshad mar gzung du mi rung ngo /_/de las gzhan pa'i tshig gi don rnams ni mdo'i tshig thad kar bab pa na ston pas de'i phyir 'dir ma bstan to/_/yid la byed pa'i rnam
[\[203a.5\]]par g.yeng ba dang /_phyi rol du sems rnam par g.yeng ba dang /_nang du sems rnam par g.yeng ba dang /_mtshan ma'i rnam par g.yeng ba dang /_gnas ngan len gyi rnam par g.yeng ba'o zhes bya ba ni gnyis pa grangs bzhin du ming bkod pa'o/_/rigs kyi bu gal te byang chub sems dpa' rnams theg pa
[\[203a.6\]]chen po dang ldan pa'i yid la byed pa btang ste/_nyan thos dang rang sangs rgyas dang ldan pa'i yid la byed par ltung bar gyur na de ni yid la byed pa'i rnam par g.yeng ba yin par rig par bya'o zhes bya ba la sogs pas ni gsum pa go rims bzhin du rnam par phye ste ston to/_/rnam par g.yeng ba de dag kyang
[\[203a.7\]]mdor bsdu na sgo rnam pa gnyis su rab tu phye nas/_de'i 'og tu 'dod pa [#]mdo'i tshig gi don bshad par bya'o/_/'di lta ste/_nges tshig bstan pa dang /_ngo bo nyid bstan pa'o/_/de la dang po nges tshig bstan pa yang spyi dang bye brag gis bstan te/_de la spyi ni rnam par g.yeng ba lnga zhes bstan pa'o/_/de la
[\[203b\]]
[\[203b.1\]]lnga zhes bya ba ni grangs smos pa'o/_/yid la byed pa zhes bya ba la sogs pa de dag gis ni sems rnam par 'phro bar byed pa'i phyir rnam par g.yeng ba zhes bya ste/_rnam par bshad pa rnam pa drug las grangs dang bcas pa'i rnam par bshad pa'o/_/de la bye brag gi ming yang rnam pa lnga ste/_yid la byed
[\[203b.2\]]pa dang phyi rol gyi sems dang /_nang gi sems dang mtshan ma dang /_gnas ngan len zhes bya ba dag go/_/de la yid la byed pa zhes bya ba ni mdo las theg pa chen po dang ldan pa'i yid la byed pa btang ste/_nyan thos dang rang sangs rgyas dang ldan pa'i yid la byed par ltung bar gyur na de ni yid la byed pa'i
[\[203b.3\]]rnam par g.yeng ba zhes [#]gsungs pa ste/_mdo'i tshig 'di la bshad pa rnam pa gnyis yod de/_kha cig na re yid la byed pa nyid [#]rnam par g.yeng ba'i ngo bo nyid ces bya'o zhes zer te/_bshad pa 'di dang sbyar na rnam par bshad pa rnam pa drug la[#]/_'di ni las yongs su 'dzin pa'i rnam par bshad pa yin te/_'di
[\[203b.4\]]ltar ming [#]la byed pa de nyid rnam par g.yeng ba yin pa'i phyir ro/_/kha cig na re mdo 'di las ni yid la byed pa rnam pa gnyis kyis rnam par g.yeng ba 'dren par byed pa'i phyir yid la byed pa'i rnam par g.yeng ba [#]zhes bya'o zhes bstan kyang yang dag pa'i don du [#]rnam par g.yeng ba nyid kyis [#]ngo bo nyid byed do
[\[203b.5\]]zhes zer te/_bshad pa 'di dang sbyar na 'di ni bdag po'i dbang du byas pa'i rnam par bshad pa'o/_/'di la don rnam pa gnyis yod de/_dgongs pa zab mo rnam par dgrol ba'i mdo las ni/_byang chub sems dpa'i yid la byed pa'i rnam par g.yeng ba yin par bshad do[#]/_/de'i phyir dgongs pa zab
[\[203b.6\]]mo rnam par dgrol ba'i mdo las/_yang dag pa yid la byed pa'i rnam par g.yeng ba zhes 'byung ba yin no zhe'o/_/kha cig na re nyan thos kyi yid la byed pa'i rnam par g.yeng ba yin pa'i phyir/_bstan bcos dbus dang mtha' rnam par 'byed pa las dman pa'i sems kyis [#]yid la byed pa zhes bstan pa
[\[203b.7\]]yin no zhes zer te/_'di ltar rnam pa gnyis su bshad pa yod kyang bshad pa ni phyi ma yang dag pa yin te/_de'i phyir bstan bcos chos mngon pa kun las btus pa las/_rnam par g.yeng ba'i chos de yang rnam pa drug yod par bstan pa yin no/_/de la phyi rol du sems rnam par g.yeng ba
[\[204a\]]
[\[204a.1\]]zhes bya ba ni mdo las/_gal te phyi rol gyi 'dod pa'i yon tan lnga po dag dang 'dres pa'i mtshan ma rnams la yod pa'i rnam par rtog [#]pa'i nye ba'i nyon mongs pa dang phyi rol gyi dmigs pa'i yul la sems rnam par 'phro bar gtong na zhes gang gsungs pa'o/_/mdo'i tshig 'di ni don gyis phyi
[\[204a.2\]]rol ni rnam pa gsum yod par bstan te/_dang po ni phyi rol gyi 'dod pa'i yon tan lnga po dag go/_/gnyis pa ni 'dres pa'i mtshan ma rnams te/_de nyid ni 'du 'dzi'i mtshan ma yin te/_de'i phyir bstan bcos rnam par bshad pa las/_'dod pa'i yon tan lnga po dag dang /_'du 'dzi'i mtshan ma
[\[204a.3\]]zhes 'byung ba yin no/_/gsum pa ni snga ma gnyis ma gtogs pa de las gzhan pa'i phyi rol gyi yul rnams te/_yul rnam pa gsum po dag la rnam par g.yeng ba tha dad kyi ngo bo nyid do/_/bshad pa 'di dang sbyar na 'di ni bdag po'i dbang du byas pa'i rnam par bshad pa'o/_/de la nang gi rnam par [#]
[\[204a.4\]]g.yeng ba zhes bya ba ni mdo las gal te rmugs pa dang gnyid kyis bying ba'am/_snyoms par 'jug pa'i ro myang ba'am/_snyoms par 'jug pa'i nye ba'i nyon mongs pa gang yang rung bas nyon mongs par gyur na de'i nang du sems rnam par g.yeng ba yin par rig par bya'o zhes gang gsungs pa ste/_de la
[\[204a.5\]]nang du sems zhes bya ba ni ting nge 'dzin dang mtshungs par ldan pa'i nang gi ting nge 'dzin gyi sems so/_/de ni 'di skad du nang gi ting nge 'dzin la sgrib par gyur pa ni rnam pa bzhi yod de/_rmugs pa dang gnyid dang bying ba la sogs pa'i las kyi nus pa dang /_snyoms par 'jug pa'i nye ba'i nyon mongs pa
[\[204a.6\]]gang yang rung bas nang gi ting nge 'dzin gyi sems la sgrib par byed pa'i phyir nang gi snyoms par 'jug pa zhes bya'o zhes bstan par 'gyur ro/_/'di la yang bshad pa rnam pa gnyis yod de/_kha cig na re rmugs pa la sogs pa bzhi po dag nyid la rnam par g.yeng ba'i ngo bo nyid ces bya'o zhe'o/_/kha cig na
[\[204a.7\]]re rmugs pa la sogs pa'i stobs kyis bskyed pa'i nyon mongs pa can gyi sems kyis drangs pa'i rnam par g.yeng ba'i ngo bo nyid ces zer te/_bshad pa rnam pa gnyis kyi [#]don yang snga ma bzhin du rig par bya'o/_/de la mtshan ma'i rnam par g.yeng ba zhes bya ba ni mdo las gal te phyi rol gyi mtshan ma la
[\[204b\]]
[\[204b.1\]]brten nas nang gi ting nge 'dzin gyi spyod yul gyi mtshan ma rnams yid la byed na de ni mtshan ma'i rnam par g.yeng ba zhes bya'o zhes gang gsungs pa ste/_ting nge 'dzin la brten nas phyi rol gyi mtshan ma yid la byed kyi/_ting nge 'dzin la zhugs pa'i tshe na tshig gi brjod pa dang bral bas rgyu dang rkyen des na zhi
[\[204b.2\]]gnas dang lhag mthong la sgrib par byed pas mtshan ma'i rnam par g.yeng ba zhes bya'o/_/bshad pa rnam pa gnyis kyi ngo bo nyid bstan pa ni gong ma bzhin du rig par bya'o/_/dgongs pa zab mo rnam par dgrol ba'i mdo las ni phyi rol gyi mtshan ma la brten nas nang gi lus kyi spyod yul gyi mtshan ma yid
[\[204b.3\]]la byed pa ni mtshan ma'i rnam par g.yeng ba zhes bya'o zhes 'byung ngo /_/gzhan yang bstan bcos rnam par bshad pa las ni phyi rol gyi [#]mtshan ma yid la byed pa la brten nas nang gi spyod yul gyi mtshan ma yid la byed pa zhes 'byung ste/_de ltar na mdo sde dang bstan bcos rnams las kyang mdo 'di las
[\[204b.4\]]gsungs pa dang don mthun pa yin te/_bstan pa gzhan dag las mthun pa dang mi mthun pa'i bye brag yod pa ni mdo'i tshig thad kar bab pa'i tshe bshad par bya'o/_/de la gnas ngan len gyi rnam par g.yeng ba zhes bya ba ni mdo las gal te nang gi yid la byed pas rkyen byas pa las byung [#]ba'i tshor ba
[\[204b.5\]]la gnas ngan len gyi lus kyis [#]nga'o snyam pa'i rlom sems skyed par byed na de ni gnas ngan len gyi rnam par g.yeng ba zhes bya'o zhes gang gsungs pa ste/_ting nge 'dzin la gnas pa'i bde ba la bdag gir 'dzin cing gnas ngan len gyi lus la nga'o snyam du rlom sems skyed pa'o/_/yang na gal te
[\[204b.6\]]nang gi yid la byed pas rkyen byas pa las byung ba'i tshor ba bde ba la sogs pas dmigs pa'i yul du gyur pa la gnas ngan len gyi sa bon gyi rgyu dang rkyen gyis bskyed pa'i bdag tu lta ba'i nga rgyal gyis snga ma'i tshor ba rnams la bdag tu lta ba skyed pa dang /_bdag go snyam du nga rgyal bskyed [#]pa ste
[\[204b.7\]]bdag tu lta ba'i nga rgyal dang mtshungs par ldan pa'i rnam par g.yeng ba de nyid la gnas ngan len zhes bya'o/_/don rnam pa gnyis las [#]bshad pa snga ma dang sbyar na ni gnas ngan len gyi lus [#]la brten nas bdag tu lta ba la sogs pa skyes pas rgyu dang rkyen des bskyed pa'i rnam par g.yeng ba la
[\[205a\]]
[\[205a.1\]]gnas ngan len zhes bya'o zhes bstan to/_/bshad pa phyi ma dang sbyar na ni bdag tu lta ba la sogs pa dang mtshungs par ldan pa'i phyir gnas ngan len zhes bya'o zhes bstan to/_/'di la yang bshad pa rnam pa gnyis yod de/_kha cig na re bdag tu lta ba dang nga rgyal la sogs pa ni gnas
[\[205a.2\]]ngan len gyi rnam par g.yeng ba zhes bya'o zhe'o/_/kha cig na re de las byung ba'i rnam par g.yeng ba'i ngo bo nyid yin no zhes zer ro/_/de la gnyis po'i ngo bo nyid bstan pa yang so so nas bshad pa mi mthun te/_slob dpon yang dag bden pas theg pa chen po bsdus pa'i 'grel pa'i brjed byang byas pa las
[\[205a.3\]]kyang rnam par g.yeng ba rnam pa lnga'i ngo bo nyid ston to[#]/_gzhan nas bstan pa dag dang bye brag tu gyur pa med do/_/rgya cher rnam par 'byed pa ni sde pa rnams kyi brjed byang dang bstan bcos dbus dang mtha' rnam par 'byed pa las 'byung ste/_mangs kyis [#]dogs nas 'dir ma brjod do/_/de la yid la
[\[205a.4\]]byed pa'i rnam par g.yeng ba yang bshad pa rnam pa gnyis yod de/_kha cig na re lnga kun du 'gro ba las 'di ni yid la byed pa'i ngo bo nyid de/_yid la byed pa de yang shes rab rnam pa gsum dang ldan no/_/yang na dge ba la sogs pa'i ngo bo nyid rnam pa gsum du yang dgongs te/_bstan bcos
[\[205a.5\]]chos mngon pa sna tshogs kun las btus pa las rnam par g.yeng ba zhes bya ba ni rnam par g.yeng ba'i rkyen smos nas yid la byed pa zhes bstan pa yin no zhes bshad do zhe'o/_/kha cig na re nye ba'i nyon mongs pa rnams kyi nang nas rnam par g.yeng ba'i ngo bo nyid de yid la byed pa'i rkyen smos nas rnam
[\[205a.6\]]par g.yeng ba de bstan pa yin no zhe'o/_/bstan bcos chos mngon pa sna tshogs kun las btus pa las/_nye ba'i nyon mongs pa'i ngo bo nyid rnam par g.yeng ba la brten nas phyi rol du sems rnam par g.yeng ba zhes bshad de/_'dod pa'i yon tan lnga dang 'du 'dzi dang yul gzhan gsum
[\[205a.7\]]po dag la sems rnam par 'phro bar byed pas nye ba'i nyon mongs pa las g.yeng ba'i ngo bo nyid do/_/de la nang du sems rnam par g.yeng ba la yang bshad pa rnam pa [#]gnyis yod de/_kha cig na re bstan bcos dbus dang mtha' rnam par 'byed pa dang /_chos mngon pa sna tshogs kun las
[\[205b\]]
[\[205b.1\]]btus pa dang /_theg pa chen po bsdus pa'i 'grel pa las bstan pa bzhin du chos rnam pa gsum gyi ngo bo nyid de 'di ltar bying ba dang rgod pa dang ro [#]myang ba'o/_/yang na bstan bcos rnam par bshad pa dang /_mdo 'di nyid las gsungs pa bzhin du chos bzhi'i ngo bo nyid de/_'di lta ste/_rmugs pa
[\[205b.2\]]dang gnyid dang dman pa'i ro la sred pa dang /_nye ba'i nyon mongs pa rnams so/_/de la dman pa ni rmugs pa dang gnyid kyi rtsal lo/_/yang na chos lnga'i ste dman pa nyid ni le lo yin pas so zhe'o/_/kha cig na re bying ba dang rgod pa la sogs pa'i stobs kyis nyon mongs pa can du gyur pa'i phyir rnam
[\[205b.3\]]par g.yeng ba skyed pas bying ba la sogs pas smos nas rnam par g.yeng ba bsten pa yin no zhe'o/_/de la mtshan ma'i rnam par g.yeng ba zhes bya ba ni ting nge 'dzin gyi mdun rol du thob pa'i mtshan ma rnams nang gi ting nge 'dzin gyi spyod yul gyi mtshan ma yid la byed par gyur pa'am/_yang na phyi
[\[205b.4\]]rol gyi gzugs kyi mtshan ma la brten nas/_nang gi ting nge 'dzin gyi gzugs kyi mtshan ma yid la byed pa'o/_/yang na [#]mtshan ma zhes bya ba ni rgyu ston pa'i mtshan ma ste/_yid la byed pa ngo bo nyid du gyur pa'o/_/kha cig na re 'di ni yid la byed pa'i rkyen smos nas rnam par g.yeng ba bstan pa yin
[\[205b.5\]]pas snga ma bzhin du rig par bya'o zhes zer te/_de la gnas ngan len gyi rnam par g.yeng ba zhes bya ba la lta ba dang nga rgyal gyi sa bon ni gnas ngan len zhes bya ste/_de dag gis rkyen byas pas bdag nyid kyi bde ba la sogs pa'i tshor ba la bdag dang bdag gir 'dzin cing nga'o snyam du rlom par byed
[\[205b.6\]]pas mngon du spyod pa'i bdag tu lta ba dang nga'o snyam du rlom pa nyid kyis [#]ngo bo nyid byed do/_/yang na bdag tu lta ba dang nga'o snyam du rlom pa las rnam par g.yeng ba 'byung bas rnam par g.yeng ba nyid kyi [#]ngo bo nyid do zhe'o/_/gong du bstan pa'i bshad pa rnam pa gnyis la gal te bshad pa dang po dang
[\[205b.7\]]sbyar bar gyur na/_bstan bcos chos mngon pa kun las btus pa dang /_chos mngon pa sna tshogs kun las btus pa las bstan pa de dag ji ltar khong du chud cing rnam par bshad par bya ste/_'di ltar bstan bcos mngon pa kun las btus pa las ni 'di lta ste/_rnam par g.yeng ba'i ngo bo nyid
[\[206a\]]
[\[206a.1\]]de yang rnam pa drug go zhes bstan la/_chos mngon pa sna tshogs kun las btus pa las ni nye ba'i nyon mongs pa'i ngo bo nyid la rnam par g.yeng ba zhes bshad pas so zhe na/_smras pa/_de la ngo bo nyid rnam par g.yeng ba la brten nas rnam par g.yeng ba'i ngo bo nyid bstan pas phan
[\[206a.2\]]tshun 'gal ba med do/_/gal te bshad pa phyi ma dang sbyar bar gyur na/_bstan bcos dbus dang mtha' rnam par 'byed pa la sogs pa las bstan pa de dag ji ltar khong du chud cing rnam par bshad par bya ste/_'di ltar bstan bcos de nyid las ngo bo nyid kyis rnam par g.yeng ba ni rnam par shes pa'i
[\[206a.3\]]tshogs lnga'o zhes bshad pas so zhe na/_smras pa/_rnam par g.yeng ba ni rnam pa gnyis yod de/_dang po ni nye ba'i nyon mongs pa'i rnam par g.yeng ba ste/_de ni nyon mongs pa'i ngo bo nyid kho na'o/_/gnyis pa ni sangs rgyas ma gtogs pa de las gzhan pa rnams kyi rnam par shes pa lnga po dag ni mnyam
[\[206a.4\]]pa nyid las byung ba ma yin pa'i phyir spyir rnam par g.yeng ba zhes bya'o/_/de yang ngo bo nyid rnam par rtog [#]pa yang yin te/_de'i phyir bstan bcos rnam par rig pa tsam du grub pa las/_gzhan yang rnam par shes pa lnga po dag las rnam par g.yeng ba zhes bstan pa ni gzhan dag las byung ba
[\[206a.5\]]bstan pa yin gyi/_sangs rgyas las byung ba'i bstan pa ni ma yin pa'i phyir ro zhes 'byung bas/_des na rnam par shes pa lnga po dag la rnam par g.yeng ba zhes bya bas na de'i phyir phan tshun 'gal ba med do/_/don bshad zin to/_/da ni tshig gi don bshad par bya ste/_'di yang rnam par g.yeng ba
[\[206a.6\]]rnam pa lnga rnam par phye ste bshad pa nyid las rnam pa lngar dbye ste 'di ni dang po'o/_/de la theg pa chen po dang ldan pa'i yid la byed pa zhes bya ba ni bstan bcos rnal 'byor spyod pa'i sa las theg pa chen po dang ldan pa'i yid la byed pa sgom pa gang zhe na/_'di ltar na byang chub sems dpa' dang byang chub
[\[206a.7\]]sems dpa'i chos nyid la gnas pa yang dag pa nyid du skyon med pa la ma zhugs pa 'am/_yang dag pa nyid du skyon med pa la zhugs pa bdag gi don dang gzhan gyi don la lta ba zhes 'byung ste/_zhib tu de nyid las bstan pa bzhin du rig par bya'o/_/gzhan yang de nyid las de la nyan
[\[206b\]]
[\[206b.1\]]thos kyi theg pa dang ldan pa'i yid la byed pa sgom pa gang [#]zhe na/_smras pa/_'di ltar de ni nyan thos kyi chos nyid la gnas pa yang dag pa nyid du skyon med par [#]ma zhugs pa'am/_yang dag pa nyid du skyon med pa la zhugs pa sems can gyi don la mi lta ba bdag gi don la lta ba zhes 'byung ste/_rgya cher
[\[206b.2\]]de nyid las bstan pa bzhin du rig par bya'o/_/bstan bcos rnam par bshad pa las kyang rnal 'byor spyod pa'i sa las bstan pa dang mthun par 'byung ste/_de ni 'di skad du yang dag pa nyid du skyon med pa la ma zhugs pa'i byang chub sems dpa' theg pa chen po dang ldan pa'i yid la byed pa spangs nas
[\[206b.3\]]theg pa 'og ma gnyis dang ldan pa'i yid la byed na zhes bstan par 'gyur ro/_/yid la byed pa de yang bstan pa rnams las so so nas bshad pa mi mthun te/_dgongs pa zab mo rnam par dgrol ba'i mdo las ni/_theg pa chen po dang ldan pa'i mtshan ma yang dag pa'i dran pa btang ste theg pa
[\[206b.4\]]gnyis kyi dran pa zhes 'byung ngo /_/lang [#]gi tshe bsgyur ba theg pa chen po bsdus pa'i 'grel pa las ni/_yid la byed pa'i rnam par g.yeng ba ni 'di lta ste/_dman pa'i sems kyis byang chub sems dpa'i theg pa chen po'i yid la byed pa btang nas theg pa dman pa'i yid la byed pa zhes
[\[206b.5\]]'byung ngo /_/bstan bcos mngon pa kun las btus pa las ni 'di lta ste/_snyoms par 'jug pa bzhag nas theg pa gzhan la 'jug pa dang gnas pa'i rnam par 'phro ba gang yin pa'o zhes 'byung ste/_'di nyid kyi 'grel pa las snyoms par 'jug pa gzhan las snyoms par 'jug pa
[\[206b.6\]]dang /_theg pa gzhan la brten pa snga ma la ltos pa'i rnam par g.yeng ba yin par rig par bya'o zhes 'byung ste/_'di ni nye ba'i nyon mongs pa'i ngo bo nyid kyi rnam par g.yeng ba'i dbang du byas te bshad pa'o/_/bstan bcos dbus dang mtha' rnam par 'byed pa dang /_rnam par bshad
[\[206b.7\]]pa la sogs pa las ni yid la byed pa zhes 'byung ngo /_/dbus dang mtha' rnam par 'byed pa rnying 'gyur las ni sems pa zhes 'byung ste/_sems pa dang dran pa zhes bya ba yang yid la byed pa'i rnam grangs yin te/_lo tsA ba dag gi bsam pa tha dad pa'i phyir ming gdags pa mi mthun
[\[207a\]]
[\[207a.1\]]par gyur pa yin no//_//bam po bzhi bcu brgyad pa/_gal te phyi rol gyi 'dod pa'i yon tan lnga po dag dang 'dres pa'i mtshan ma rnams la yod pa'i rnam par rtog [#]pa'i nye ba'i nyon mongs pa dang /_phyi rol gyi dmigs pa'i yul la sems rnam par 'phro bar gtong na/_de
[\[207a.2\]]ni phyi rol du sems rnam par g.yeng ba yin par rig par bya'o zhes bya ba ni gnyis pa phyi rol du sems rnam par g.yeng ba ston to/_/mdo'i tshig 'di yang rnam pa gnyis su dbye ste/_rnam par bshad pa dang mjug bsdu ba'o/_/rnam par g.yeng ba 'di yang bstan pa rnams las so so nas bshad
[\[207a.3\]]pa mi mthun te/_/bstan bcos chos mngon pa kun las btus pa las ni dge ba la zhugs pa'i tshe/_/'dod pa'i yon tan lnga po dag la sems rnam par 'phro ba'o zhes 'byung ste/_/chos mngon pa sna tshogs kun las btus pa'i nang nas 'di nyid kyis [#]'grel pa las/_'di ltar thob [#]pa la
[\[207a.4\]]sogs pa'i dge ba la sbyor ba bsgom pa na de la dmigs pa btang nas/_phyi rol du 'dod pa'i yon tan lnga po dag la sems rnam par 'phro bar rig par bya'o zhes 'byung ngo /_/bstan bcos dbus dang mtha' rnam par 'byed pa las ni phyi rol gyi yul zhes 'byung ngo /_/bstan bcos dbus dang mtha'
[\[207a.5\]]rnam par 'byed pa gsar 'gyur dang /_rnam par rig pa tsam du grub pa las ni dmigs pa la sems rnam par 'phro ba zhes 'byung ngo /_/bstan bcos rnam par bshad pa las rnam pa gnyis la dmigs na nyams par 'gyur te/_/'di lta ste 'dod pa'i yon tan lnga dang /_/'du 'dzi'i mtshan ma'o zhes
[\[207a.6\]]bshad do/_/dgongs pa zab mo rnam par dgrol ba'i mdo las ni nyams par 'gyur ba rnam pa gsum dang ldan par bshad de/_'di lta ste/_'dod pa'i yon tan lnga dang 'du 'dzi'i gnas dang mtshan ma la mngon par zhen pa'o/_/mdo 'di nyid las ni yul rnam pa gsum las brtsams nas
[\[207a.7\]]phyi rol gyi rnam par g.yeng ba ston par mdzad do/_/de la sems rnam par 'phro bar gtong na zhes bya ba ni rnam par g.yeng ba rnam pa gsum gyi bdag nyid yang dag par bstan te/_'dod pa'i yon tan lnga po dag la sems rnam par 'phro ba dang /_'dres pa'i mtshan ma rnams la rnam par 'phro ba dang /_
[\[207b\]]
[\[207b.1\]]yul snga ma gnyis las gzhan pa'i dmigs pa'i yul la sems rnam par 'phro ba'o/_/de la gal te phyi rol gyi 'dod pa'i yon tan lnga po dag ces bya bas ni yul dang po smos pa yin te/_sems kyi rjes su mthun pa'i yul lnga po dag ni 'dod pa'i yon tan lnga zhes bya'o/_/'dres pa'i mtshan
[\[207b.2\]]ma rnams zhes bya ba ni 'du 'dzi'i mtshan nyid yin te/_yul gnyis pa [#]smos pa'o/_/de'i phyir bstan bcos rnam par bshad pa las 'dod pa'i yon tan lnga dang 'du 'dzi'i mtshan ma zhes ston to/_/yod pa'i rnam par rtog pa'i nye ba'i nyon mongs pa zhes bya ba'i yul snga ma gnyis
[\[207b.3\]]kyi nye ba'i nyon mongs pa ji snyed yod pa dag las spyir rnam par rtog pa zhes bstan te/_thams cad la yang dmigs pa la gtod pa'i nus pa yod pa'i phyir ro/_/phyi rol gyi dmigs pa'i yul zhes bya bas ni yul gsum pa smos pa ste/_snga ma'i yul
[\[207b.4\]]gnyis po dag las gzhan pa dbang po la sogs pa'i rnam pa rnams ni phyi rol zhes bya'o/_/'dir yang yod pa'i rnam par rtog pa'i nye ba'i nyon mongs pa la zhes smos pa'i rigs pa las/_snga ma'i zlas khong du chud par 'gyur ba'i phyir mdor bsdus nas gsungs te/_de'i phyir dgongs
[\[207b.5\]]pa zab mo rnam par dgrol ba'i mdo las yul rnam pa gsum bstan pa'i rjes la nye ba'i nyon mongs pa zhes gsungs pa yin no/_/la zhes bya ba ni bstan bcos rigs pa'i sgo bstan pa las dgar ba'i don yin no zhes bstan to/_/de ni 'di skad du yul rnam pa gsum po dag la yod pa'i
[\[207b.6\]]rnam par rtog pa'i nye ba'i nyon mongs pa rnams las khro ba la sogs pa'i nye ba'i nyon mongs pa gzhan dgar zhing sems rnam par 'phro ba'i nye ba'i nyon mongs pa gcig kho na phyi rol gyi rnam par g.yeng ba yin no zhes bstan pa'i phyir la zhes bya ba gsungs so zhes bstan par 'gyur ro/_/gal te
[\[207b.7\]]rmugs pa dang gnyid kyis bying ba'am/_snyoms par 'jug pa'i ro myang ba'am snyoms par 'jug pa'i nye ba'i nyon mongs pa gang yang rung bas nyon mongs par gyur na de'i nang du sems rnam par g.yeng ba yin par rig par bya'o zhes bya ba ni gsum pa nang gi rnam par g.yeng ba ston to/_/mdo'i
[\[208a\]]
[\[208a.1\]]tshig 'di yang rnam pa gnyis su dbye ste/_rnam par bshad pa dang mjug bsdu ba'o/_/rnam par g.yeng ba 'di yang bstan pa rnams las so so nas bshad pa mi mthun pas de'i phyir bstan pa rnams las 'byung ba sngar bstan nas/_de'i 'og tu mdo'i tshig gi don bstan par bya'o/_/bstan
[\[208a.2\]]bcos chos mngon pa kun las btus pa las 'di lta ste/_dge ba la zhugs pa na bying ba dang [#]ro myong bar byed pa'o zhes 'byung ste/_chos mngon pa sna tshogs kun las btus pa'i nang nas 'di nyid kyi 'grel pa las ni bying ba dang rgod pa dang ro myang ba [#]'byung bar byed pa'i phyir ting nge 'dzin las nyams
[\[208a.3\]]par byed pa'o zhes bshad do/_/bstan bcos dbus dang mtha' rnam par 'byed pa las ni ting nge 'dzin gyi [#]ro myang ba dang [#]/_rgod pa ni nang gi g.yeng ba'o zhes 'byung ngo /_/bstan bcos theg pa chen po bsdus pa'i 'grel ba lang [#]gi tshe bsgyur ba las/_nang gi sems rnam par g.yeng ba ni 'di lta ste/_
[\[208a.4\]]rnam par g.yeng ba'i sems mtho dman du gyur pa dang /_ro myang ba'o zhes bshad do/_/bstan bcos rnam par bshad pa las ni 'di lta ste/_rmugs pa dang gnyid kyis dma' bar gyur pa'am/_ting nge 'dzin rnams kyi ro myang ba'am/_ting nge 'dzin sna tshogs kyi nye ba'i nyon mongs pa'i
[\[208a.5\]]phyir sems rnam par g.yeng bar gyur pa gang yin pa'o zhes 'byung ngo /_/dgongs pa zab mo rnam par dgrol ba'i mdo las ni gal te byang chub sems dpa' gnyid kyis non pa dang /_sems kyis ting nge 'dzin la mngon par zhen pa dang /_ting nge 'dzin dang snyoms par 'jug pa gzhan gyi [#]
[\[208a.6\]]nyon mongs par gyur pa gang yin pa de ni nang du sems rnam par g.yeng ba zhes bya'o zhes gsungs te/_bstan bcos rnam par bshad pa las kyang de dang mthun par 'byung bas/_de'i phyir bstan bcos rnam par bshad pa la brten nas mdo'i tshig 'di bshad par bya'o/_/'di ltar na nang gi rnam
[\[208a.7\]]par g.yeng ba ni rnam pa lnga ste/_dang po ni rmugs pa'o/_/gnyis pa ni gnyid do/_/gsum pa ni 'ching ba'o/_/bstan bcos rnam par bshad pa las ni zhan pa'i sems zhes 'byung ste/_sems kyi ngo bo nyid zhan cing ting nge 'dzin gnyer ba'i sems med pas de'i phyir zhan pa'i sems
[\[208b\]]
[\[208b.1\]]zhes bya ste/_le lo'i ngo bo nyid do/_/bzhi pa ni snyoms par 'jug pa'i ro myang ba ste/_'dis 'dod pa'i [#]khams kyi 'dod chags bstan to/_/gong ma'i ting nge 'dzin la mngon par zhen pa'i phyir snyoms par 'jug pa'i ro myang ba zhes bya'i thams cad yod par smra ba dag ltar khams gong ma'i 'dod
[\[208b.2\]]chags la ro myang ba'i ting nge 'dzin ces bstan pa ni ma yin te/_'di ltar 'dod chags kyi nyon mongs pas gong mar mi 'gro ba'i phyir ro/_/bstan bcos rnam par bshad pa las ni nga rgyal mchog tu gyur pa'i bsam gtan dang /_theg pa mchog tu gyur pa'i bsam gtan dang /_lta ba mchog
[\[208b.3\]]tu gyur pa'i bsam gtan zhes 'byung ngo /_/lnga pa ni snyoms par 'jug pa'i nye ba'i nyon mongs pa gang yang rung bas nyon mongs par gyur pa ste/_zil gyis gnon pa'i skye mched brgyad dang /_zad par gyi skye mched bcu dang /_gzugs med pa'i snyoms par 'jug pa bzhi la
[\[208b.4\]]sogs pa la sgrib par byed pa'i nye ba'i nyon mongs pa rnams te/_bag med pa dang le lo la sogs pa'o/_/de ltar nye ba'i nyon mongs pa rnam pa lnga po dag gis nyon mongs par gyur pa'o/_/de la nyon mongs par gyur pa zhes bya ba ni ting nge 'dzin las nyams par byed pa'i phyir nyon mongs
[\[208b.5\]]par gyur pa zhes bya'o/_/bstan bcos chos mngon pa sna tshogs kun las btus pa las ni bying ba dang rgod pa dang [#]ro myang bas bsam gtan las nyams par byed pa'o zhes bshad do/_/gzhan yang bstan bcos dbus dang mtha' rnam par 'byed pa'i 'grel bshad las/_ngo bo nyid kyi
[\[208b.6\]]dang phyi rol du g.yeng bas ni ma thob pa gang yin pa thob par mi 'gyur ro/_/nang gi dang mtshan ma'i gnyis kyis ni thob zin pa yang nyams par byed do/_/gnas ngan len gyi g.yeng bas ni rnam par grol ba thob par mi byed do/_/drug pa yid la byed pa'i g.yeng bas ni bla na med pa'i byang chub thob
[\[208b.7\]]par mi byed pas/_de'i phyir rmugs pa la sogs pas ni thob zin pa las kyang nyams par byed do zhes bshad do/_/yang na bstan bcos dbus dang mtha' rnam par 'byed pa'i 'grel bshad las ni mtshan nyid re re so sor phye ba yin pas/_yang dag pa'i don du na rmugs pa la sogs pa [#]ni kun kyang ma
[\[209a\]]
[\[209a.1\]]thob pa las nyams par byed pas sgrib pa nyid du mngon par 'grub par 'gyur ro/_/gal te phyi rol gyi mtshan ma la brten nas/_nang gi ting nge 'dzin gyi spyod yul gyi mtshan ma rnams yid la byed na de ni mtshan ma'i rnam par g.yeng ba zhes bya'o zhes bya ba ni bzhi pa mtshan ma'i
[\[209a.2\]]rnam par g.yeng ba bstan pa'o/_/rnam par g.yeng ba 'di yang so so nas bshad pa mi mthun te/_bstan bcos chos mngon pa kun las btus pa las 'di lta ste/_gzhan yid ches par bya ba sngon du btang ste/_rgyus dge ba la sbyor bar ston pa'o zhes 'byung ste/_'di nyid kyi 'grel pa las gzhan
[\[209a.3\]]gyis bdag la yon tan dang ldan par yid ches par bya ba'i phyir de'i mtshan ma ston pa ste/_rgyu dang rkyen des dge ba la zhugs pa khad kyis nyams par rig par bya'o zhes bshad do/_/bstan bcos dbus dang mtha' rnam par 'byed pa las ni/_rgyus mtshan ma bstan nas ting nge 'dzin la sbyor ba'i
[\[209a.4\]]phyir ro zhes 'byung ste/_de nyid kyi 'grel pa las sa 'og ma'i yid da dung ma nges shing nye bar ma zhi bas mtshan ma'i g.yeng ba zhes bya'o zhes bshad de/_ting nge 'dzin thob pa yang [#]gang yin pa de ting nge 'dzin thob mod kyi sa 'og ma pa'i yid da dung nges par ma gyur cig [#]nye bar ma zhi bas rgyus mtshan ma de
[\[209a.5\]]ston pa'o/_/bstan bcos rnam par bshad pa las ni/_mtshan ma'i sems rnam par g.yeng ba ni 'di lta ste/_phyi rol gyi mtshan ma la brten nas nang gi yul gyi mtshan ma yid la byed pa gang yin pa'o zhes 'byung ngo /_/dgongs pa zab mo rnam par dgrol ba'i mdo las ni/_gal te byang chub sems
[\[209a.6\]]dpa' phyi rol gyi mtshan ma la brten nas nang gi lus kyi nang gi ting nge 'dzin gyi spyod yul gyi mtshan ma yid la byed pa gang yin pa de ni mtshan ma'i rnam par g.yeng ba zhes bya'o zhes gsungs te/_bstan bcos rnam par bshad pa dang /_dgongs pa zab mo rnam par dgrol ba'i mdo las bstan pa ni
[\[209a.7\]]mdo 'di nyid las gsungs pa dang don mthun no/_/de la nang gi ting nge 'dzin gyi spyod yul gyi mtshan ma zhes bya ba ni 'di lta ste/_nang gi ting nge 'dzin la yang dag par gnas pa na mngon sum gyi mtshan mas brjod du med pa'i mtshan ma sna tshogs thob pa gang yin pa'o/_/de ni 'di skad du ting nge 'dzin
[\[209b\]]
[\[209b.1\]]ma thob pa'i mdun rol du phyi rol gyi yul la brten nas 'di snyam du nang gi ting nge 'dzin gyi spyod yul gyi mtshan ma thob bo snyam pa ste/_'di ni nang gi gang yin pa de phyi rol gyi mtshan ma dang mtshungs par [#]bstan pa yin no zhes bstan par 'gyur ro/_/bshad pa'i rnam grangs gzhan du na yang
[\[209b.2\]]dag par ting nge 'dzin gyi rang gi mtshan ma ma thob kyang /_mtshan ma cung zad cig mngon sum du gyur pa la yang dag par rang gi ting nge 'dzin gyi mtshan ma thob bo snyam du 'dzin pa gang yin pa de ni rnam par g.yeng ba zhes bya'o/_/gal te nang gi yid la byed pas rkyen byas pa las byung ba'i tshor ba la
[\[209b.3\]]gnas ngan len gyi lus kyis nga'o snyam du rlom sems skyed par byed na de ni gnas ngan len gyi rnam par g.yeng ba yin par rig par bya'o zhes bya ba ni lnga pa gnas ngan len gyi rnam par g.yeng ba bstan pa'o/_/ting nge 'dzin gyi bde ba la bdag gi'o snyam du 'dzin cing gnas ngan len gyi lus
[\[209b.4\]]la bdag go snyam du nga rgyal bskyed pa gang yin pa de ni gnas ngan len gyi rnam par g.yeng ba zhes bya'o/_/yang na gal te nang gi yid la byed pas rkyen byas pa las byung ba bde ba la sogs pa'i tshor ba dmigs pa'i yul du gyur pa la/_gnas ngan len gyi sa bon gyis rgyu dang rkyen byas nas
[\[209b.5\]]bskyed pa'i bdag tu lta ba dang nga'o snyam du nga rgyal skyed par byed pas lta ba dang nga rgyal dang mtshungs par ldan pa'i rnam par g.yeng ba nyid la gnas ngan len ces bya ste/_de'i phyir bstan bcos chos mngon par [#]sna tshogs kun las btus pa las/_gnas ngan len gyi rnam par g.yeng ba ni
[\[209b.6\]]ngar 'dzin pa dang /_nga yir 'dzin pa dang nga'o snyam pa'i phyogs kyi gnas ngan len gyi stobs la brten nas/_dge ba'i chos sgom [#]pa'i tshe tshor ba byung ba rnams la nga'am [#]nga yi zhe 'am/_nga'o snyam du 'dzin pa dang 'dres pa dang mtshan mar 'dzin pa'o zhes 'byung ste/_'di nyid kyi 'grel pa las/_'di lta ste/_
[\[209b.7\]]bdag tu 'dzin pa la sogs pa'i gnas ngan len gyi stobs kyis [#]bde ba la sogs pa'i tshor ba byung ba rnams la bdag go zhe'am/_bdag gi'o zhe 'am nga'o snyam du 'dzin pa'i phyir dge ba'i phyogs yongs su ma dag par [#]bya'o zhes bshad do/_/bcom ldan 'das zhi gnas dang lhag mthong de
[\[210a\]]
[\[210a.1\]]dag byang chub sems dpa'i sa dang po nas bzung [#]ste/_de bzhin gshegs pa'i sa'i bar du sgrib pa gang dag gi gnyen por gyur pa lags zhes bya ba 'di man chad ni bzhi pa zhi gnas dang lhag mthong sgrib pa bcu gcig gi gnyen por gyur pas bstan pa'i sgo zhes bya ba ston te/_'di yang
[\[210a.2\]]rnam pa gnyis te/_zhu ba gsol pa dang /_lan du gsungs pa ste/_'di ni zhu ba gsol ba nyid do/_/rigs kyi bu zhi gnas dang lhag mthong de dag sa dang po la ni ngan song pa'i nyon mongs pa dang las dang skye ba'i kun nas nyon mongs pa lnga'i [#]sgrib pa'i gnyen por gyur pa yin no zhes bya ba la sogs
[\[210a.3\]]par [#]ni gnyis pa de bzhin gshegs pas yang dag par lan du gsungs pa ston to/_/'di yang sgrib pa rnam pa bcu gcig gi gnyen por gyur pa nyid kyis rnam pa bcu gcig tu dbye ste/_'di ni [#]sa dang po'i sgrib pa bstan pa'o/_/'phags pa sa bcu pa'i 'grel pa las ni so so'i skye bo'i bdag
[\[210a.4\]]nyid kyi mtshan nyid kyi sgrib pa zhes 'byung ngo /_/slob dpon dbyig gnyen gyis mdzad pa'i 'grel pa las ni so so'i skye bo [#]nyid kyi sgrib pa'o zhes bshad do/_/dgongs pa zab mo rnam par dgrol ba'i mdo dang /_mdo 'di nyid las ni ming bkod par zad kyi rnam par bshad pa ni med do/_/bstan
[\[210a.5\]]bcos theg pa chen po bsdus pa'i 'grel pa lang [#]gi tshe bsgyur ba las ni so so'i skye bo nyid kyi ma rig pa'o zhes 'byung ste/_ngo bo nyid kyi mtshan nyid kyang mdo tsam du ston to/_/bstan bcos rnam par rig pa tsam du grub pa las ni so so'i skye bo nyid kyi sgrib pa zhes bshad de/_de la mtshan nyid kyi rgya
[\[210a.6\]]cher ston pas de'i phyir 'dir re [#]zhig rnam par rig pa tsam du grub pa'i bstan bcos dang sbyar nas sgrib pa de dag gi mtshan nyid bstan par bya'o/_/de la sgrib pa'i ngo bo nyid bstan pa yang don rnam pa gnyis yod do[#]/_dang po ni ming gi rjes su ngo bo nyid bstan pa ste/_de ni sgrib pa gnyis su rnam
[\[210a.7\]]par rtog pa'i ngo bo nyid de/_de'i phyir bstan bcos rnam par rig pa tsam du grub pa las/_so so'i skye bo nyid kyi sgrib pa ni 'di lta ste/_sgrib pa [#]gnyis las rnam par rtog pa las byung ba gang yin pa'o/_/de'i sa bon la brten nas so so'i skye bo nyid du rnam par gzhag pa'i phyir ro zhes
[\[210b\]]
[\[210b.1\]]bshad do/_/gzhan yang de nyid las bdag dang chos su mngon par zhen pa'i kun du rmongs pa gang yin pa de ni 'dir bstan pa'i so so'i skye bo'i ngo bo nyid do zhes 'byung ngo /_/gnyis pa ni yang dag pa nyid las brtsams nas ngo bo nyid bstan pa ste/_'di ni kun du rmongs pa nyi shu rtsa gnyis dang de'i gnas ngan [#]pa'i
[\[210b.2\]]ngo bo nyid de/_de'i phyir bstan bcos rnam par rig pa tsam du grub pa las/_mthong ba'i lam skyes pa'i tshe ngan song ba'i [#]las rnams dang /_'bras bu la sogs pa spong mod kyi/_'di [#]ni re zhig nyon mongs pa 'byung bar byed pa nyid rtsa ba yin pa'i phyir de nas [#]sa dang po pas kun du rmongs pa gnyis dang de'i
[\[210b.3\]]gnas ngan len spong bar bshad do/_/dang po ni bdag dang chos su mngon par zhen pa'i kun du rmongs pa ste/_de ni 'dir bstan pa'i so so'i skye bo nyid kyi sgrib pa'o/_/gnyis pa ni ngan song ba'i kun du rmongs pa ste/_de ngan song ba'i las dang 'bras bu la sogs pa yin par rig par bya ste kun du rmongs pa'i
[\[210b.4\]]phyogs thams cad kyang kun du rmongs pa zhes bshad do/_/yang na de dag gis sgrib pa rnon po dang rtul [#]pa gang yin pa gnyi ga las kun du rmongs pa gnyis 'byung ba kho nar bstan to/_/de'i gnas ngan len ces bya ba'i tshig gis ni rnam pa gnyis po de dag gam/_yang na gnyis po dag las 'byung ba'i
[\[210b.5\]]las su mi rung ba nyid rab tu bstan to zhes 'byung ste/_zhib tu de nyid las bstan pa bzhin no/_/gzhan yang mdo nyid las ngan song ba'i nyon mongs pa dang /_las dang skye ba'i kun nas nyon mongs pa'i sgrib pa'i gnyen por gyur pa zhes gsungs pa'i phyir yang dag pa las brtsams nas sa dang po la
[\[210b.6\]]sgrib pa gnyis kyi [#]gnyen por gyur pa la sogs pas ngo bo nyid byed par rig par bya'o/_/bstan pa rnams brda sprod pa yang 'phags pa sa bcu pa'i 'grel pa las so so'i skye bo dag gi mtshan nyid kyi sgrib pa zhes bstan pa dang /_slob dpon dbyig gnyen gyis mdzad pa'i 'grel pa las/_so so'i skye bo
[\[210b.7\]]nyid kyi sgrib pa zhes bstan pa dang /_theg pa chen po bsdus pa'i 'grel pa lang [#]gi tshe bsgyur ba las/_so so'i skye bo nyid kyi ma rig pa zhes 'byung ba ni bdag dang chos su mngon par zhen pa'i kun du rmongs pa zhes bstan pa nyid do/_/de la bye brag yod pa yang lang [#]gi tshe bsgyur ba'i 'grel pa las/_
[\[211a\]]
[\[211a.1\]]bstan pa'i ming ni spangs pa ma yin te ma rig pa zhes ston to/_/'grel pa gzhan las bstan pa'i ming ni spangs pa yin te/_sgrib pa zhes bya ba'i tshig gis ston pa'i phyir ro/_/dgongs pa zab mo rnam par dgrol ba'i mdo las/_ngan song ba'i las dang skye ba dang nyon mongs pa'i kun
[\[211a.2\]]nas nyon mongs pa [#]zhes gsungs pa dang /_mdo 'di nyid las gsungs pa gang yin pa de ni ngan song ba'i nyon mongs pa'i kun du rmongs pa [#]zhes bstan pa nyid do/_/mdo 'di gnyis dang 'grel pa gsum pa las ni so so nas kun du rmongs pa re re smos la/_rnam par rig pa tsam du grub pa las ni kun
[\[211a.3\]]du rmongs pa gnyis la sogs pa bstan pa'i phyir yang dag pa las brtsams te/_brjod pa kun du rmongs pa gnyis la sogs pa'i ngo bo nyid yin par rig par bya'o/_/yang na mdo gnyis kyang bstan bcos rnam par rig pa tsam du grub pa las bstan pa dang mthun te/_nyon mongs pa zhes bya ba'i
[\[211a.4\]]tshig gis shes bya'i sgrib pa bsdus pa yin te/_ngo bo nyid mtshungs pa'i phyir nyon mongs pa'i ming gis bstan no[#]/_/de la nges pa'i tshig bstan pa yang so so'i skye bo nyid kyi sgrib pa zhes bya ba ni bdag po'i dbang du byas pa'i rnam par bshad pa yin te/_sgrib pa gnyis la brten nas so so'i skye bo'i ngo bo nyid
[\[211a.5\]]rnam par gzhag pa'i phyir ro/_/ngan song ba'i nyon mongs pa dang las dang skye ba'i kun nas nyon mongs pa zhes gsungs pa ni las yongs su 'dzin pa'i rnam par bshad pa yin te/_kun nas nyon mongs pa rnam pa gsum po dag sgrib pa yin pa'i phyir ro/_/sa gnyis pa la ni ltung ba phra mo'i 'khrul pa kun
[\[211a.6\]]du 'byung ba'i sgrib pa'i gnyen por gyur pa yin no zhes bya ba ni sa gnyis pa'i sgrib pa bstan pa'o/_/'di ltar shes bya'i sgrib pa las lhan cig skyes pa'i phyogs gcig dang /_des bskyed [#]pa'i 'khrul pa'i ltung ba las gsum po dag gi ngo bo nyid do/_/kun du 'byung ba dang sa bon dang kun du brtags
[\[211a.7\]]pa las ni kun du 'byung ba dang sa bon dang bag chags kyang gtogs so/_/de las [#]bag chags ni las su mi [#]rung ba nyid de/_de'i phyir bstan bcos rnam par rig pa tsam du grub pa las/_gnyis pa log par sgrub pa gnyis las lhan cig skyes pa'i phyogs gcig dang /_des bskyed pa'i 'khrul pa'i
[\[211b\]]
[\[211b.1\]]ltung ba las gsum po dag go zhes 'byung ba yin te/_de ni mdo las ltung ba phra mo'i 'khrul pa kun du rmongs pa dang /_las kyi rnam pa sna tshogs la kun du rmongs pa zhes gsungs pa nyid de zhib tu de nyid las bstan pa bzhin no/_/'phags pa sa bcu pa'i 'grel pa las ni sems can gyi lus la sogs pa'i las
[\[211b.2\]]la spyod pa'i sgrib pa zhes 'byung ngo /_/slob dpon dbyig gnyen gyis mdzad pa'i 'grel pa las ni sems can gyi dngos po rnams la log par sgrub pa zhes 'byung ngo /_/dgongs pa zab mo rnam par dgrol ba'i mdo las kyang ltung ba phra mo'i 'khrul pa zhes 'byung ngo /_/kun du 'byung ba yang don rnam pa
[\[211b.3\]]gsum dang ldan te/_las yongs su 'dzin pa'i rnam par [#]bshad pa dang sbyar na ni las rnam pa gsum po dag gis ngo bo nyid byed do/_/bdag po'i dbang du byas pa'i rnam par [#]bshad pa dang sbyar na ni ma [#]rig pas ngo bo nyid byed do/_/don gyi mthar gtugs te brjod [#]na ni las rnam pa gsum dang ma rig pas
[\[211b.4\]]ngo bo nyid byed do/_/bstan bcos theg pa chen po bsdus pa'i 'grel pa lang [#]gi tshe bsgyur ba las lus kyi las kyis [#]sems can rnams la log par sgrub pa'i ma rig pa zhes bstan pa yang don rnam pa gnyis te/_gal te ming gi rjes su brjod [#]na ni ma rig pas ngo bo nyid byed do/_/yang dag pa'i don
[\[211b.5\]]gyi dbang du byas te brjod na ni ma rig pa dang las kyis ngo bo nyid byed do/_/de la nges pa'i tshig bstan pa yang bstan bcos theg pa chen po bsdus pa'i 'grel pa las/_log par sgrib pa skyed pa'i ma rig pa zhes 'byung ba ni las yongs su 'dzin pa'i rnam par bshad pa'o/_/mdo 'di nyid la sogs
[\[211b.6\]]pa las ltung ba phra mo'i 'khrul pa kun du 'byung ba zhes bya ba la sogs par gsungs pa yang snga ma bzhin du bdag po'i dbang du byas pa dang las yongs su 'dzin pa'i rnam par bshad pa yin par rab tu dbye bar bya ste/_'khrul pa kun du 'byung ba'i sgrib pa yin pa'i phyir ram/_yang na 'khrul
[\[211b.7\]]pa kun du 'byung ba nyid sgrib pa yin pa'i phyir ro/_/sa gsum pa la [#]ni 'dod pa'i 'dod chags kyi sgrib pa [#]gnyen por gyur pa yin no zhes bya ba ni sa gsum pa'i sgrib pa bstan pa yin no/_/bstan bcos rnam par rig pa tsam du grub pa las ni 'di lta ste/_shes bya'i sgrib pa las lhan cig skyes pa'i
[\[212a\]]
[\[212a.1\]]phyogs gcig gis ni 'di ltar sa gsum pa'i ting nge 'dzin khyad par can bsgom pa'i shes rab la sgrib par byed la 'dod chags kyi nyon mongs pas ni [#]gzungs dang /_thos pa dang bsams [#]pa dang bsgoms pa'i shes rab la sgrib par byed pas/_brjed ngas pa dang /_shes
[\[212a.2\]]bzhin ma yin pas ngo bo nyid byed do zhes bshad do/_/de'i phyir bstan bcos rnam par rig pa tsam du grub pa las/_rmongs pa'i sgrib pa ni 'di lta ste/_shes bya'i sgrib pa las lhan cig skyes pa'i phyogs gcig gis thos pa dang /_bsams pa dang bsgoms pa'i chos brjed par byed pa gang yin
[\[212a.3\]]pa ste/_des gsum pa'i ting nge 'dzin dang /_gzungs khyad par du 'phags pa dang /_gzungs kyis bskyed pa'i shes rab khyad par du 'phags pa rnam pa gsum la sgrib par byed la kun du rmongs pa nyi shu rtsa gnyis las 'dod pa'i 'dod chags kyi kun du rmongs pa dang /_thos pa'i gzungs yongs su
[\[212a.4\]]rdzogs pa la kun du rmongs pa yang sdud par byed do zhes bstan pa yin no/_/[(]bsags [,]'phags [)]pa sa bcu pa'i 'grel pa las ni thos pa dang bsams pa dang bsgoms pa la sogs pa la kun du rmongs shing chos rnams brjed par gyur pa'i [#]sgrib pa zhes 'byung ngo /_/slob dpon dbyig gnyen gyis mdzad pa'i 'grel pa las
[\[212a.5\]]ni thos pa dang /_bsams pa dang bsgoms pa dag la rmongs rtul zhing brjed ngas pa dang bcas pa'o zhes 'byung ngo /_/bstan bcos theg pa chen po bsdus pa'i 'grel pa lang [#]gi tshe bsgyur ba las ni sems rtse gcig pa myur du mi shes pa'i ma rig pa dang /_thos pa dang bsams pa dang bsgoms pa brjed [#]
[\[212a.6\]]par byed pa'i ma rig pa zhes 'byung ste/_don gyis bstan bcos rnam par rig pa tsam du grub pa las kun du rmongs pa rnam pa gnyis bstan pa dang mthun no/_/dgongs pa zab mo rnam par dgrol ba'i mdo las/_dge ba'i chos thob par 'dod pa'i nyes pa zhes 'byung ba dang mdo 'di nyid las 'dod pa'i
[\[212a.7\]]'dod chags kyi [#]kun du rmongs pa zhes gsungs pa ni kun du rmongs pa dang po bsdus pa yin yang /_yang dag pa'i don du na kun du rmongs pa gnyi ga la ngo bo nyid du sdud de/_bstan bcos rnam par rig pa tsam du grub pa las bstan pa bzhin no/_/de la nges pa'i tshig bstan pa yang gzhan dag
[\[212b\]]
[\[212b.1\]]las rmongs pa'i sgrib pa zhes bstan pa ni 'di ltar 'dod chags nyid rmongs pa'i sgrib pa yin pa'i phyir rmongs pa'i sgrib pa zhes bya ste/_'di ni las yongs su 'dzin pa'i rnam par bshad pa'o/_/yang na rmongs pa ni nyon mongs pa'i ming yin te/_'di ltar shes bya'i sgrib pa la [#]rmongs pa zhes bstan pa ni ngo bo nyid
[\[212b.2\]]gcig pa'i phyir ro/_/bshad pa 'di dang sbyar na ni bdag po'i dbang du byas pa'i rnam par bshad pa yin te/_rmongs pa'i sgrib pa yin pa'i phyir ro/_/de la 'dod pa'i 'dod chags kyi sgrib pa zhes bya ba ni bdag po'i dbang du byas pa'i rnam par bshad pa'o/_/yang na chos la sred pa ni [#]'dod chags yin pa'i phyir las
[\[212b.3\]]yongs su 'dzin pa'i rnam par bshad pa'o/_/sa bzhi pa la ni snyoms par 'jug pa la sred pa dang chos la srid [#]pa'i sgrib pa'i gnyen por gyur pa yin no zhes bya ba ni sa bzhi pa'i sgrib pa bstan pa'o/_/bstan bcos rnam par rig pa tsam du grub pa las ni yid kyi rnam par shes pa dang lhan cig skyes pa'i
[\[212b.4\]]bdag tu lta ba dang /_snyoms par 'jug pa la sred pa dang chos la sred pa'i ngo bo nyid do zhes bshad do[#]/_/de'i phyir bstan bcos de nyid las bzhi pa ni nyon mongs pa phra mo [#]kun du 'byung ba'i sgrib pa ni 'di lta ste/_shes bya'i sgrib pa las lhan cig skyes pa'i phyogs gcig dang yid kyi rnam par shes pa dang
[\[212b.5\]]lhan cig pa'i 'jig tshogs la lta ba la sogs pas bsdus pa gang yin pa'o/_/de las bzhi pa'i byang chub kyi phyogs kyi chos la sred par byed de/_sa bzhi pa la zhugs pa la yongs su spong bar byed do zhes 'byung ste/_zhib tu de nyid las bstan pa bzhin no/_/de la 'jig tshogs la lta ba la sogs pa
[\[212b.6\]]zhes bya ba'i tshig gis ni thog ma med pa'i shes bya'i sgrib pa dang /_snyoms par 'jug pa'i sred pa dang /_chos la sred pa yang bsdu ba ste/_snyoms par 'jug pa la sred pa dang /_chos la sred pa de dag ni sa gsum pa dag gis kyang 'phel bar byed pas sa bzhi pa la zhugs pa'i tshe/_gdod yongs
[\[212b.7\]]su spong bar byed de/_byang chub kyi phyogs kyi chos ni de dag dang shin tu mi mthun pa'i phyir ro/_/gzhan yang mdo 'di nyid las 'og nas kun du rmongs pa rnam pa gnyis so zhes ston par mdzad de/_snyoms par 'jug pa la sred pa'i kun du rmongs pa dang /_chos la sred pa'i kun du rmongs pa dang /_
[\[213a\]]
[\[213a.1\]]de'i gnas ngan len ces ston pas so/_/bstan bcos theg pa chen po bsdus pa'i 'grel pa lang [#]gi tshe bsgyur ba las ni nyon mongs pa phra mo kun du 'byung ba 'jig tshogs la lta ba la sogs pa'i ma rig pa zhes 'byung ngo /_/slob dpon dbyig gnyen gyis mdzad pa'i 'grel pa las kyang
[\[213a.2\]]bzhi pa ni nyon mongs pa phra mo kun du 'byung ba lhan cig skyes pa'i 'jig tshogs la lta ba la sogs pas bsdus pa zhes 'byung ste/_bstan bcos gong ma gnyis po 'di gnyis kyang don gyis bstan bcos rnam par rig pa tsam du grub pa las bstan pa dang mthun par bshad de/_sogs pa zhes bya ba'i
[\[213a.3\]]tshig yod pa'i phyir ro/_/gal te de lta na ci'i phyir 'phags pa sa bcu pa'i 'grel pa las/_chos kyi nga rgyal gyi [#]sgrib pa zhes bstan ce na/_smras pa/_sa gsum pa la chos kyi bstan pa so sor yang dag par rig par gyur pa'i tshe/_chos yang dag par rig pa'i nga rgyal skyed pa nyid kyi chos la sred pa
[\[213a.4\]]yang skye ba'i phyir sa bcu pa'i 'grel pa la sogs pa yang so so nas don re re smos pas phan tshun 'gal ba med do/_/dgongs pa zab mo rnam par dgrol [#]ba'i mdo las snyoms par 'jug pa la sred pa'i sems kyi kun du rmongs pa zhes 'byung ba ni ting nge 'dzin gyi sred pa yin te/_lo tsA ba'i bsam pa tha dad
[\[213a.5\]]pa'i phyir ro/_/mdo 'di nyid las snyoms par 'jug pa dang /_chos la sred pa zhes gsungs pa ni kun du rmongs pa gnyis cig car bsdu ba'o/_/'jig tshogs la lta ba zhes ma gsungs pa ni/_yang dag par kun du rmongs pa rnam pa gnyis kho nar ma zad pa'i phyir ro/_/de la nges pa'i tshig
[\[213a.6\]]bstan pa yang bstan bcos rnam par rig pa tsam du grub pa las/_nyon mongs pa phra mo kun du 'byung ba'i sgrib pa ni 'di lta ste/_lhan cig skyes pa'i 'jig tshogs la lta ba gang yin pa'o zhes bstan pa'o/_/bstan bcos de las phra mo zhes 'byung ba ni don rnam pa gsum dang ldan te/_phyogs ma
[\[213a.7\]]yin pa'i phyir dang /_yid kyi dmigs pa mi byed pa'i phyir dang /_yun ring por kun du 'byung ba'i rjes su 'brang ba'i phyir ro/_/nyon mongs pa zhes 'byung ba ni de dang nyon mongs pa bdag nyid gcig tu 'byung ba'i phyir nyon mongs pa zhes bstan pa yin te/_de nyid nyon mongs pa phra mo kun du 'byung
[\[213b\]]
[\[213b.1\]]ba'i sgrib pa yin pa'i phyir/_'di ni bdag po'i dbang du byas pa'i rnam par bshad pa'o/_/mdo 'di las snyoms par 'jug pa la sred pa dang /_chos la sred pa'i sgrib pa zhes gsungs pa yang bdag po'i dbang du mdzad nas gsungs pa yin no/_/yang na las yongs su 'dzin pa'i rnam par bshad
[\[213b.2\]]pa yin te/_'di ltar shes bya'i sgrib pa yang sred pa'i ming thob pa yang yin pas/_de'i phyir chos la sred pa la sogs pa sred pa zhes bya bas las yongs su 'dzin pa'i rnam par bshad pa yin no/_/gzhan yang sred pa zhes bya ba ni nyon mongs pa kho na'i ming yin pas las yongs su 'dzin pa'i rnam
[\[213b.3\]]par bshad pa nyid du mngon par grub pa yin te/_'di ltar sngar ni spyi'i ming gis [#]shes bya'i sgrib pa'i bdag nyid bstan pa yin la/_de'i 'og tu ni sgrib pa zhes bstan pa'i phyir ro/_/bstan bcos gzhan dag las nges pa'i tshig bstan pa ni mangs pas 'dir ma brjod do/_/sa lnga pa la ni 'khor
[\[213b.4\]]ba dang mya ngan las 'das pa dag la gcig tu phyogs pa dang /_mngon du phyogs pa'i sgrib pa'i gnyen por gyur pa yin no zhes bya ba ni sa lnga pa'i sgrib pa bstan pa'o/_/bstan bcos rnam par rig pa tsam du grub pa las ni shes bya'i sgrib pa las lhan cig skyes pa'i phyogs gcig dang /_kun du
[\[213b.5\]]rmongs pa nyi shu rtsa gnyis las ni 'khor ba la gcig tu mi phyogs pa nyid yid la byed pa dang /_mya ngan las 'das pa la mngon du phyogs pa'i kun du rmongs pas ngo bo nyid byed do zhes bshad de/_de'i phyir bstan bcos rnam par rig pa tsam du grub pa las lnga pa theg pa dman pa'i mya ngan las 'das
[\[213b.6\]]pa'i sgrib pa ni 'di lta ste/_shes bya'i sgrib pa las lhan cig skyes pa'i phyogs gcig gis [#]'khor ba la shin tu skyo ba dang /_mya ngan las 'das pa la gzhol bar mos pas theg pa 'og ma gnyis dang mtshungs par sdug bsngal la skyo zhing 'gog pa la spro bas des sa lnga pa'i khyad par med pa'i lam la
[\[213b.7\]]sgrib pa gang yin pa'o zhes 'byung ba yin no/_/kun du rmongs pa rnam pa gnyis rnam par bshad pa yang mdo 'di nyid las 'og nas ji skad du/_'khor ba la gcig [#]tu mi phyogs pa nyid yid la byed pa dang /_mya ngan las 'das pa la gcig tu mngon du phyogs pa nyid yid la byed pa zhes
[\[214a\]]
[\[214a.1\]]gsungs pa lta bu'o/_/'phags pa sa bcu pa'i 'grel pa las ni lus yongs su gtsang ngo snyam pa'i nga rgyal gyi sgrib pa zhes 'byung ngo /_/bstan bcos theg pa chen po bsdus pa'i 'grel pa lang [#]gi tshe bsgyur ba las ni theg pa dman pa'i mya ngan las 'das pa'i ma rig pa zhes
[\[214a.2\]]bstan pa dang /_slob dpon dbyig gnyen gyis mdzad pa'i 'grel pa las theg pa 'og ma'i mya ngan las 'das pa'i [#]sgrib pa zhes 'byung ba yang kun du rmongs pa gcig bsdus pa yin yang don gyis ni kun du rmongs pa gnyi ga bstan to/_/dgongs pa zab mo rnam par dgrol ba'i mdo
[\[214a.3\]]las kyang don gyis mdo 'di dang mthun par ston to/_/'khor ba dang mya ngan las 'das pa dag la gcig tu phyogs pa dang /_mngon du phyogs pa zhes bya bas ni kun du rmongs pa gnyis yang dag par bsdu ba yin te/_ming nyid kyis brda phrad par zad do/_/de la nges pa'i tshig bstan pa yang bstan bcos rnam par rig pa tsam du
[\[214a.4\]]grub pa las/_theg pa dman pa'i mya ngan las 'das pa'i sgrib pa zhes bstan pa ni bdag po'i dbang du byas pa'i rnam par bshad pa yin te/_theg pa dman pa'i mya ngan las 'das pa'i sgrib pa yin pa'i phyir ro/_/mdo 'di nyid las gsungs pa ni las yongs su 'dzin pa'i dbang du mdzad pa'i rnam
[\[214a.5\]]par bshad pa yin te/_yongs su skyo zhing rgyab kyis phyogs pa nyid shes bya'i sgrib pa yin pa'i phyir ro zhes pa [#]sa drug pa la ni mtshan ma mang po kun du 'byung ba'i sgrib pa'i gnyen por gyur pa yin no zhes bya ba ni sa drug pa'i sgrib pa bstan pa'o/_/bstan bcos rnam par rig pa tsam du grub pa las ni shes
[\[214a.6\]]bya'i sgrib pa las lhan cig skyes pa'i phyogs gcig pa [#]des sa gsum pa [#]dag tu bden pa bzhi sgom [#]par byed de/_bden pa bzhi po dag la kun nas nyon mongs pa dang rnam par byang ba'i mtshan nyid du 'dzin par byed de/_'di lta ste/_sdug bsngal ba dang /_kun 'byung ba 'khor bar 'jug pa gang yin pa
[\[214a.7\]]de ni kun nas nyon mongs pa'i phyogs kyi mtshan nyid do/_/'gog pa dang lam lugs las ldog pa gang yin pa de ni rnam par byang ba'i phyogs kyi mtshan nyid do snyam du sems so zhes bshad de/_de'i phyir bstan bcos de nyid las drug pa mtshan ma rags pa kun du 'byung ba'i sgrib pa ni 'di lta ste/_
[\[214b\]]
[\[214b.1\]]shes bya'i sgrib pa lhan cig skyes pa'i phyogs gcig gis kun nas nyon mongs pa'i phyogs kyi mtshan ma rags pa kun du 'byung ba yod pa nyid du 'dzin pas des sa drug pa'i kun nas nyon mongs pa dang /_rnam par byang ba med pa'i lam la sgrib par byed de/_sa drug par zhugs pa'i tshe yongs su spong bar byed
[\[214b.2\]]pa des na/_sa drug pas ni kun du rmongs pa rnam pa gnyis dang /_de'i gnas ngan len spong bar byed de/_dang po ni 'khor bar 'jug pa so sor rtog pa [#]kun du 'byung ba rmongs pa ste/_de ni 'dir kun nas nyon mongs pa la 'khor bar 'jug pa'i spyod pa rnams yod pa nyid du 'dzin pas kun nas nyon mongs pa'i phyogs
[\[214b.3\]]kyis bsdus pa'i phyir ro/_/gnyis pa ni mtshan ma mang po kun du 'byung ba'i rmongs pa ste/_de ni 'dir rnam par byang ba yod pa nyid du 'dzin cing /_rnam par byang ba'i mtshan ma len pa'i phyir mtshan ma mang po kun 'byung bas yun ring du mtshan ma med pa'i rnal 'byor gnas par mi [#]nus pa'o zhes
[\[214b.4\]]'byung ba yin no/_/'phags pa sa bcu pa'i 'grel pa las ni bag chags phra mo'i sgrib pa zhes bshad do/_/bstan bcos theg pa chen po bsdus pa'i 'grel pa lang [#]gi tshe bsgyur ba las ni mtshan ma phra mo kun du 'byung ba'i ma rig pa zhes 'byung ngo /_/slob dpon dbyig gnyen gyis mdzad pa'i 'grel
[\[214b.5\]]pa las ni rnam par rig pa tsam gyi mtshan ma rags pa kun du 'byung ba dag ni mtshan ma'i rnam pa'o/_/ming rnam par gzhag cing ngo bo nyid brjod pa yang spyir [#]rmongs pa gnyis bsdus par bshad na yang don du 'gal ba med pa'o zhes 'byung ngo /_/dgongs pa zab mo rnam par dgrol ba'i mdo las
[\[214b.6\]]mtshan ma rnams kun du 'byung ba zhes gsungs pa dang /_mdo 'di nyid las mtshan ma mang po kun du 'byung ba zhes gsungs pa dang [#]/_don gyis bstan bcos rnams las 'byung ba dang mthun te/_don 'gal ba med pa'i phyir ro/_/de la nges pa'i tshig bstan pa ni thams cad kyang bdag po'i dbang
[\[214b.7\]]du byas par bshad pa dag yin te/_mtshan ma mang po kun du 'byung ba'i mtshan ma yin pa'i phyir te/_brtags na brda phrad par 'gyur ro/_/sa bdun pa las ni mtshan ma phra mo kun du 'byung ba'i sgrib pa'i gnyen por gyur pa yin no zhes bya ba ni sa bdun pa'i sgrib pa bstan te/_'di ltar shes bya'i sgrib pa las
[\[215a\]]
[\[215a.1\]]lhan cig skyes pa'i phyogs gcig gis snga ma'i sa drug pa la/_rten cing 'brel par 'byung ba yan lag bcu gnyis nyid du sgom zhing 'khor bar 'jug pa'i mtshan ma phra mo dang /_lugs las ldog pa'i mtshan ma yod pa nyid du 'dzin pas mtshan ma de gnyis yongs su bzung ba'i
[\[215a.2\]]phyir sa bdun pa'i gya nom pa mtshan ma med pa'i lam la sgrib par byed de/_de'i phyir bstan bcos rnam par rig pa tsam du grub pa las/_bdun pa mtshan ma phra mo kun du 'byung ba'i sgrib pa ni 'di lta ste/_shes bya'i sgrib pa las lhan cig skyes pa'i phyogs gcig gis skye ba dang /_'jig pa'i
[\[215a.3\]]mtshan ma phra mo kun du 'byung ba yod pa nyid du 'dzin pas des sa bdun pa'i gya nom pa mtshan ma med pa'i lam la sgrib par byed de/_sa bdun par zhugs pa'i tshe yongs su spong bar byed pas des na sa bdun pas ni kun du rmongs pa rnam pa gnyis dang /_de'i gnas ngan len spong bar bshad de/_dang
[\[215a.4\]]po ni mtshan ma phra mo kun du 'byung ba'i rmongs pa ste/_de 'dir skye ba yod pa nyid du 'dzin cing 'khor bar 'jug pa'i skye ba phra mo'i mtshan ma len pa'i phyir ro/_/gnyis pa ni gcig tu mtshan ma med pa'i yid la byed pas gnyer ba'i kun du rmongs pa ste/_de ni 'di 'gog pa yod pa nyid du 'dzin
[\[215a.5\]]cing lugs las ldog pa'i mtshan ma len pa'i phyir gcig tu mtshan ma med pa nyid yid la byed pas nan tan gyis yongs su tshol bar byed kyang stong pa nyid la spyod pa khyad par du 'phags pa bskyed pas mi nus pa'o zhes 'byung ba yin no/_/'phags pa sa bcu pa'i 'grel pa las ni mtshan ma
[\[215a.6\]]phra mo'i bag chags kyi sgrib pa zhes bshad do/_/bstan bcos theg pa chen po bsdus pa'i 'grel pa lang [#]gi tshe bsgyur ba las ni mtshan ma phra mo kun du 'byung ba'i ma rig pa zhes 'byung ngo /_/slob dpon dbyig gnyen gyis mdzad pa'i 'grel pa las ni mtshan ma phra mo kun du 'byung ba zhes bshad
[\[215a.7\]]do/_/bstan bcos rnam par rig pa tsam du grub pa las kyang mtshan ma phra mo kun du 'byung ba'i sgrib pa zhes bstan to/_/dgongs pa zab mo rnam par dgrol ba'i mdo las mtshan ma phra mo kun du 'byung ba'i nyes pa zhes gsungs pa dang /_mdo 'di nyid las mtshan ma phra mo kun du 'byung ba'i sgrib
[\[215b\]]
[\[215b.1\]]pa zhes gsungs pa ni mtshan ma'i rnam pa las ming du gzhag pa dang /_kun du rmongs pa rnam pa gnyis bsdu ba yin pas/_phan tshun 'gal ba med pa yang gong ma bzhin du rig par bya'o/_/de la nges pa'i tshig bstan pa yang de dag thams cad bdag po'i dbang du byas pa'i rnam par bshad pa yin te/_snga ma bzhin
[\[215b.2\]]du rig par bya'o/_/sa brgyad pa la [#]ni mtshan ma med pa la rtsol ba dang mtshan ma dang bcas pa la dbang du ma gyur pa'i sgrib pa'i gnyen por gyur pa yin no zhes bya ba ni sa brgyad pa'i sgrib pa bstan pa'o/_/'di ltar shes bya'i sgrib pa las lhan cig skyes pa'i phyogs gcig gis mtshan ma med pa sgom pa rang gi
[\[215b.3\]]ngang gis mi 'byung ba dang /_kun du rmongs pa rnam pa gnyis kyang bsdus pa yin te/_mtshan ma med pa la rtsol ba'i kun du rmongs pa dang /_mtshan ma dang bcas pa la dbang du ma gyur pa'i kun du rmongs pa'o/_/de'i phyir bstan bcos rnam par rig pa tsam du grub pa las/_brgyad pa mtshan ma med pa
[\[215b.4\]]las rtsol ba dang bcas pa'i sgrib pa ni 'di lta ste/_shes bya'i sgrib pa las lhan cig skyes pa'i phyogs gcig gis mtshan ma med par bsgom [#]pa rang gi ngang gis mi skye ba gang yin pa'o/_/sa snga ma lnga po dag tu mtshan ma dang bcas pa'i rnal 'byor ni mang la/_mtshan ma med pa'i rnal 'byor
[\[215b.5\]]ni nyung ngo /_/sa drug pa la ni mtshan ma dang bcas pa'i rnal 'byor ni nyung la/_mtshan ma med pa'i rnal 'byor ni mang ngo /_/sa bdun pa la [#]ni gcig tu mtshan ma med pa'i rnal 'byor rgyun du mngon sum du 'gyur yang rtsol ba dang bcas pa yin te/_'di ltar mtshan ma med pa la rtsol ba dang bcas
[\[215b.6\]]pa'i phyir rang gi ngang gis mtshan ma dang zhing ston par mi nus so zhes bya ba nas rgya cher bshad pa'i bar du bstan pa yin no/_/'phags pa sa bcu pa'i 'grel pa las mtshan ma med pa la rtsol ba dang bcas pa'i sgrib pa zhes 'byung ba dang /_bstan bcos theg pa chen po bsdus pa'i 'grel pa lang [#]gi tshe
[\[215b.7\]]bsgyur ba las mtshan ma med pa'i mngon par 'du byed pa zhes bshad pa dang /_bstan bcos rnam par rig pa tsam du grub pa las/_mtshan ma med pa la rtsol ba'i sgrib pa zhes 'byung ba kun du rmongs pa gcig tu bsdus pa yin pas 'di lta ste/_mtshan ma med pa la rtsol ba'i kun du rmongs pa'o/_/bstan
[\[216a\]]
[\[216a.1\]]bcos rnam par rig pa tsam du grub pa las ming gcig smos pa yang spyir kun du rmongs pa gnyis bsdus pa yin te/_'di lta ste/_mtshan ma med pa la rtsol ba'i kun du rmongs pa dang /_mtshan ma la dbang du ma gyur pa'i kun du rmongs pa'o/_/dgongs pa zab mo rnam par
[\[216a.2\]]dgol ba'i mdo las ni/_mtshan ma med pa la rang gi ngang gis rtsol ba med par 'jug pa'i gnyen por gyur pa yin no zhes 'byung ste/_'di la yang bshad pa rnam pa gnyis yod de/_kha cig na re sa brgyad pa la mtshan ma med pa'i shes pa'i spyod pa rtsol ba med pa rang gi ngang gis 'jug pas
[\[216a.3\]]'dis de la sgrib pa'i phyir mtshan ma med pa la rang gi ngang gis rtsol ba med par 'jug pa zhes bya ba gsungs te/_'di ni rnam pa gnyis las mtshan ma med pa la rtsol ba'i kun du rmongs pa nyid do zhe'o/_/kha cig na re mdo de yang dgongs pa zab mo nges par dgrol ba'i [#]mdo dang mthun par
[\[216a.4\]]kun du rmongs pa gnyis cig car smos pa yin te/_de la dang po mtshan ma med pa'i spyod pa zhes bya ba ni mtshan ma med pa la rtsol ba'i kun du rmongs pa zhes bya ba nyid de/_/gnyis pa rang gi ngang gis 'jug pa'i nyes pa zhes bya ba ni mtshan ma dang bcas pa la dbang du 'gyur ba'i kun du rmongs pa zhes bya
[\[216a.5\]]ba nyid do/_/sgrib pa 'di gcig gis ni kun du rmongs pa gnyis tshang bar bsdus pa yin te/_mdo las gsungs pa bzhin du rig par bya'o zhe'o/_/nges pa'i tshig bstan pa yang bstan bcos theg pa chen po bsdus pa'i 'grel pa lang [#]gi tshe bsgyur ba dang /_slob dpon dbyig gnyen gyis mdzad
[\[216a.6\]]pa'i 'grel pa dang /_rnam par rig pa tsam du grub pa las mtshan ma med pa la rtsol ba'i sgrib pa zhes bstan pa ni bdag po'i dbang du byas pa'i rnam par bshad pa yin te/_'di ltar mtshan ma med pa'i dbang gis rtsol ba'i shes pa 'byung bas rtsol ba'i shes pa'i ngo bo nyid ni sgrib pa yin te/_
[\[216a.7\]]'di ni rtsol ba'i shes pa'i sgrib pa yin pa'i phyir bdag po'i dbang du byas pa'i rnam par bshad pa yin no/_/mdo 'di nyid las mtshan ma med pa la rtsol ba dang mtshan ma dang bcas pa la dbang du ma gyur pa'i sgrib pa zhes gsungs pa yang bdag po'i dbang du byas pa'i rnam par bshad pa'o/_
[\[216b\]]
[\[216b.1\]]sa dgu pa las ni rnam pa thams cad du tshig mkhas pa la dbang du ma gyur pa'i sgrib pa'i gnyen por gyur pa yin no zhes bya ba ni sa dgu pa'i sgrib pa bstan pa'o/_/'di ltar shes bya'i sgrib pa las lhan cig skyes pa'i phyogs gcig gis so so yang dag par rig pa bzhi'i chos la sgrib par byed
[\[216b.2\]]pa'i ngo bo nyid de/_de'i phyir bstan bcos rnam par rig pa tsam du grub pa las/_dgu pa gzhan la phan 'dogs pa sgrub par mi 'dod pa'i sgrib pa ni 'di lta ste/_shes bya'i sgrib pa las lhan cig skyes pa'i phyogs gcig gis sems can la phan 'dogs pa'i dngos po la rtson [#]par
[\[216b.3\]]mi 'dod cing rang gi don la mos pa gang yin pa ste/_des sa dgu pa'i so so yang dag par rig pa bzhi la sgrib par byed de/_sa dgu pa la zhugs pa'i tshe yongs su spong bar byed pas des na sa dgu pas kun du rmongs pa gnyis dang de'i gnas ngan len spong ngo zhes bstan te/_dang po ni chos
[\[216b.4\]]bstan pa'i ming dang tshig dang yi ge dpag tu med pa dang /_gong nas gong du shes rab dang spobs pa dang /_gzungs kyi dbang la kun du rmongs pa'o/_/de la chos bstan pa dpag tu med pa'i gzungs la dbang ba zhes bya ba ni 'di lta ste/_don so so yang dag par rig pas brjod par bya ba'i
[\[216b.5\]]gzungs la dbang thob pas don gcig gi nang du don thams cad ston pa'i phyir ro/_/ming dang tshig dang yi ge dpag tu med pa'i gzungs la dbang ba zhes bya ba ni 'di lta ste/_chos so so yang dag par rig pas rjod par byed pa'i gzungs la dbang thob pas ming dang tshig dang yi ge gcig gi nang du ming
[\[216b.6\]]dang tshig dang yi ge thams cad ston pa'i phyir ro/_/gong nas gong du shes rab dang spobs pa dang gzungs la dbang ba zhes bya ba ni 'di lta ste/_tshig so so yang dag par rig pas sgra skad gcig gis gcig rnam par bshad pa'i gzungs la dbang thob pas sgra skad gcig gi nang du thams cad
[\[216b.7\]]ston pa'i phyir ro/_/gnyis pa ni spobs pa la dbang ba'i kun du rmongs pa'o/_/de la spobs pa la dbang ba ni 'di lta ste/_spobs pa so so yang dag par rig pas dbang po la mkhas shing chos ston pa la mkhas pa'i phyir ro/_/kun du rmongs pas dbang rnam pa bzhi po dag la sgrib par byed pa
[\[217a\]]
[\[217a.1\]]gang yin pa de dag ni 'dir sgrib pa dgu pas bsdus pa yin no zhes 'byung ba yin no/_/'phags pa sa bcu pa'i 'grel pa las ni sems can la legs par phan mi 'dogs pa'i sgrib pa zhes bshad do/_/bstan bcos theg pa chen po bsdus pa'i 'grel pa lang [#]gi tshe bsgyur
[\[217a.2\]]ba las sems can la phan 'dogs pa'i bya ba rtsol ba la mi ltos pa'i ma rig pa zhes 'byung ba dang /_slob dpon dbyig gnyen gyis mdzad pa'i 'grel pa las/_sems can la phan 'dogs pa'i bya ba mi byed pa zhes 'byung ba ni/_gnyi ga yang kun du rmongs pa gnyis bsdus pa yin
[\[217a.3\]]pas don du 'gal ba med de/_tha dad pa med pa'i phyir ro/_/dgongs pa zab mo rnam par dgrol ba'i mdo las rnam pa thams cad du chos bstan pa la dbang du ma gyur pa zhes gsungs pa dang /_mdo 'di nyid las rnam pa thams cad du tshig la mkhas pa la dbang du ma gyur pa'i sgrib pa zhes
[\[217a.4\]]gsungs pa la yang bshad pa rnam pa gnyis yod de/_kha cig na re 'di ni spobs pa la dbang ba'i kun du rmongs pa nyid do zhe'o/_/kha gcig na re spyir [#]kun du rmongs pa gnyis bsdus pa yin no zhes zer ro/_/de la rnam pa thams cad du tshig la mkhas pa zhes bya ba ni so so yang dag par rig
[\[217a.5\]]pa bzhi la spyir rnam pa thams cad [#]tshig la mkhas pa zhes bya'o/_/de la nges pa'i tshig bstan pa ni gong du bstan pa'i bstan bcos dang /_'grel pa rnam pa bzhi dang mdo gnyis po dag las bstan pa thams cad kyang bdag po'i dbang du mdzad pa'i rnam par bshad pa yin te/_brtags na khong du chud par
[\[217a.6\]]'gyur ro//_//bam po bzhi bcu dgu pa/_sa bcu pa la [#]ni chos kyi sku yongs su rdzogs pa mngon du bya ba ma thob pa'i sgrib pa'i gnyen por gyur pa yin no zhes bya ba ni sa bcu pa'i sgrib pa bstan pa'o/_/'di yang shes bya'i sgrib pa las lhan cig skyes pa'i phyogs gcig yin no/_/bstan
[\[217a.7\]]bcos rnam par rig pa tsam du grub pa dang /_mdo 'di nyid las 'og nas bstan pa dang sbyar na kun du rmongs pa rnam pa gnyis kyang bsdus pa yin te/_de'i phyir bstan bcos rnam par rig pa tsam du grub pa las/_bcu pa chos rnams la dbang ma thob pa'i sgrib pa ni 'di lta ste/_shes bya'i sgrib pa las
[\[217b\]]
[\[217b.1\]]lhan cig skyes pa'i phyogs gcig gis chos rnams la dbang thob par mi byed pas des sa bcu pa'i chos chen po'i sprin gyi shes pa dang /_yongs su sbas pa dang des bskyed pa'i bya ba dag la sgrib par byed de/_sa bcu par zhugs pa'i tshe yongs su spong bar byed pa des na sa bcu pas kun du
[\[217b.2\]]rmongs pa rnam pa gnyis dang /_de'i gnas ngan len spong bar byed do zhes bshad do/_/sa dang po ni mngon par shes pa chen po la kun du rmongs pa ste/_de ni 'di ltar des bskyed pa'i bya ba dag la sgrib par byed pa zhes bstan pa nyid do/_/gnyis pa ni gsang ba'i rjes su 'jug cing khong du chud pa la
[\[217b.3\]]kun du rmongs pa ste/_de ni 'dir chos chen po'i sprin gyi shes pa dang yongs su sbas pa la sgrib par byed pa nyid do zhes bstan pa nyid do zhes 'byung ba yin no/_/'phags pa sa bcu'i [#]'grel pa dang /_bstan bcos theg pa chen po bsdus pa'i 'grel pa lang [#]gi tshe bsgyur ba dang /_rnam par rig
[\[217b.4\]]pa tsam du grub pa las chos rnams la dbang ma thob pa'i sgrib pa zhes 'byung ba ni kun du rmongs pa rnam pa gnyis las gsang ba'i rjes su 'jug cing khong du chud pa la kun du rmongs pa zhes bstan pa nyid do/_/yang na spyir kun du rmongs pa gnyis bsdus par bstan to/_/dgongs pa zab mo rnam
[\[217b.5\]]par dgrol ba'i mdo las sa bcu pa las ni chos kyi sku yongs su rdzogs pa mngon du bya ba'i gnyen po'o zhes gsungs pa dang /_mdo 'di nyid las sa bcu pa la ni chos kyi sku yongs su rdzogs pa mngon du bya ba ma thob pa'i sgrib pa'i gnyen por gyur pa yin no zhes gsungs pas kun du rmongs pa
[\[217b.6\]]gnyis bsdus par bshad na yang don du 'gal ba med de[#]/_logs shig tu ma sbyar ba'i phyir ro/_/mdo 'di nyid las chos kyi sku yongs su rdzogs pa ma thob pa zhes gsungs pa ni de bzhin nyid kyi sku'i dbang du mdzad nas bstan pa yin te/_de'i phyir bstan bcos chos mngon pa sna tshogs
[\[217b.7\]]kun las btus pa las/_de la chos kyi sku ni 'di lta ste/_shes bya'i sgrib pa gtan du spangs shing gnas gyur pas bsdus pa gang yin pa'o/_/de yang sa bcu pa las ni yongs su rdzogs pa zhes bya'o/_/de la de bzhin gshegs pa'i sa la ni mngon par grub pa zhes bya'o zhes bstan to/_/de la nges pa'i
[\[218a\]]
[\[218a.1\]]tshig bstan pa ni bstan bcos rnam pa bzhi dang /_mdo 'di nyid las bstan cing gsungs pa'i ming la tha dad pa yod kyang thob pa'i ming du mtshungs pas bdag po'i dbang [#]du byas pa'i rnam par bshad pa yin no/_/rigs kyi bu zhi gnas dang lhag mthong de dag de bzhin gshegs pa'i sa
[\[218a.2\]]la ni nyon mongs pa dang shes bya'i sgrib pa shin tu phra ba mchog tu ches shin tu phra ba'i gnyen por gyur pa yin te zhes bya ba la sogs par ni sgrib pa bcu gcig pa bstan to/_/'di yang rnam pa gnyis su dbye ste/_yongs su spang bar bya ba'i sgrib pa bstan pa dang /_sgrib pa spangs pa'i phan yon bstan pa ste/_
[\[218a.3\]]'di ni dang po'o/_/'di lta ste/_sgrib pa gnyis las lhan cig skyes pa'i phyogs gcig go/_/de la shin tu phra ba zhes bya ba ni nyon mongs pa'i sgrib pa'o/_/mchog tu ches shin tu phra ba zhes bya ba ni shes bya'i sgrib pa'o/_/yang na shin tu phra ba dang /_mchog tu ches shin tu phra ba zhes bya ba ni sgrib pa gnyis ka
[\[218a.4\]]dang yang sbyar te/_gnas skabs mthar thug pa sa yongs su spang bar bya ba yin pa'i phyir ni shin tu phra ba zhes bya'o/_/gnas skabs mchog gis yongs su spang bar bya ba yin pa'i phyir ni mchog tu ches shin tu phra ba zhes bya'o/_/gzhan yang kun du rmongs pa shin tu phra ba med pas shin tu phra ba zhes
[\[218a.5\]]bya'o/_/shin tu phra ba mchog tu gyur pa med pas mchog tu ches shin tu phra ba zhes bya'o/_/'phags pa sangs rgyas kyi sa'i 'grel pa las sgrib pa gnyis las mthong bas spang bar bya ba gang yin pa de ni sa dang po pas spangs so/_/bsgom pas spang bar bya ba las shes bya'i sgrib pa gang yin pa de ni mdo
[\[218a.6\]]sde dang bstan bcos rnams las bstan pa dag dang mthun par bshad do/_/nyon mongs pa rnams las lhan cig skyes pa gang yin pa de dag ni snga ma'i sa bcu po rnams su ched du bzhag nas mi spong gi_/sangs rgyas kyi sar gdod spong ste/_de'i phyir bstan bcos rnam par rig pa tsam du grub pa
[\[218a.7\]]las/_sa 'dir chos la dbang thob mod kyi sgrib pa lhag ma dang bcas pas shin tu mthar thug pa zhes mi bya ste/_'di ltar lhan cig skyes pa'i shes bya'i sgrib pa phra mo dang /_rang gi ngang gis 'byung ba'i nyon mongs pa'i sgrib pa'i sa bon yod pa gang yin pa rdo rje lta bu'i ting nge 'dzin mngon sum du gyur
[\[218b\]]
[\[218b.1\]]pa na de dag cig car spangs nas de bzhin gshegs pa'i sar 'jug pas des na sangs rgyas kyi sar kun du rmongs pa gnyis dang /_de'i gnas ngan len spong ngo zhes bshad do[#]/_dang po ni shes bya thams cad la chags pa phra mo'i kun du rmongs pa ste/_de ni [#]'dis shes bya'i sgrib pa shin tu phra mo zhes bstan pa'o/_/
[\[218b.2\]]gnyis pa ni thogs pa shin tu phra mo'i kun du rmongs pa ste/_de ni 'dir rang gi ngang gis 'byung ba'i nyon mongs pa'i sgrib pa'i sa bon zhes bstan pa nyid de/_de'i phyir bstan bcos chos mngon pa kun las btus pa las/_de byang chub thob pa na nyon mongs pa'i sgrib pa dang shes bya'i sgrib pa cig
[\[218b.3\]]car spong ba'o/_/cig car dgra bcom pa dang /_de bzhin gshegs par 'gyur te/_mya ngan las 'das pa chen po dang /_byang chub chen po thob par 'gyur ro zhes bstan pa yin no zhes 'byung ngo /_/mdo 'di nyid las gsungs pa 'di ni kun du rmongs pa gnyis bstan pa nyid do/_/dgongs pa zab
[\[218b.4\]]mo rnam par dgrol ba'i mdo las/_sa bcu gcig pa la ni shes bya'i sgrib pa shin tu phra ba dang mchog tu ches shin tu phra ba'i gnyen por gyur pa yin no zhes gsungs pa ni phyogs gcig tu shes bya'i sgrib pa bstan pa yin no/_/sangs rgyas kyi sa'i sgrib pa 'di [#]ni bstan bcos gzhan dag las mi ltos [#]
[\[218b.5\]]pas de'i phyir 'dir ma sbyar ro/_/de la nges pa'i tshig bstan pa ni rnam par bshad pa [#]drug las yongs su 'dzin pa'i rnam par bshad pa'o/_/de ltar sgrib pa de dag yongs su bcom pa'i phyir mthar thams cad la chags pa med pa dang /_thogs pa med pa'i shes pa dang /_mthong ba thob cing dgongs
[\[218b.6\]]pa yongs su grub pa'i dmigs pa la brten nas chos kyi sku shin tu rnam par dag pa rnam par gzhag pa yin no zhes bya ba ni gnyis pa sgrib pa spangs pa'i phan yon ston to/_/mdo'i tshig 'di yang rnam pa gnyis su dbye ste/_dang po ni sgrib pa spangs nas shes pa dang /_mthong ba thob par bstan pa ste[#]/_
[\[218b.7\]]'di ltar sgrib pa rnam pa gnyis gtan du spangs pa'i phyir ro/_/go rims bzhin du mthar chos stong pa nyid kyis chags pa med pa'i shes pa dang /_mthong ba thams cad 'thob pa dang /_gang zag stong pa nyid kyi thogs pa med pa'i shes pa dang /_mthong ba thams cad 'thob par 'gyur te/_de'i phyir
[\[219a\]]
[\[219a.1\]]bstan bcos rnam par rig pa tsam du grub pa las/_de la chags pa zhes bya ba ni zhes bya'i sgrib pa yin no/_/thogs pa zhes bya ba ni nyon mongs pa'i sgrib pa yin no zhes 'byung bas chos stong pa nyid du bsgoms pa'i shes rab ni chags pa med pa zhes bya'o/_/gang zag stong pa nyid du
[\[219a.2\]]sgom pa'i shes pa ni thogs pa med pa zhes bya bar rig par [#]bya'o/_/gnyis pa ni dmigs par bya ba las chos kyi sku rnam par gzhag pa ste/_'di ltar bzhi po dgongs pa yongs su grub pa'i dmigs pa la brten nas sgrib pa gnyis yongs su spangs pa rnam par dag pa'i de bzhin nyid kyi chos kyi sku rnam par
[\[219a.3\]]gzhag pa'am/_yang na chos kyi sku rnam pa gnyis rnam par gzhag pa'o/_/byang chub sems dpa' byams pas yang bcom ldan 'das la 'di skad ces gsol to/_/bcom ldan 'das ji ltar byang chub sems dpa'i zhi gnas dang lhag mthong la brten nas nan tan du bsgrub pa'i slad du bla na med pa yang
[\[219a.4\]]dag par rdzogs pa'i byang chub mngon par rdzogs par 'tshang rgya bar 'gyur lags zhes bya ba 'di man chad ni bcu drug pa zhi gnas dang lhag mthong gis byang chub thob par bstan pa'i sgo zhes bya ba ston to/_/'di yang zhu ba gsol ba dang /_lan du gsungs pas bstan te/_'di ni zhu ba gsol ba
[\[219a.5\]]nyid do/_/ji ltar na byang chub sems dpa' zhi gnas dang lhag mthong thob pa de dag gis zhi gnas dang lhag mthong la brten nas nan tan du bsgrubs pa'i slad du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur zhes bya ba'i tha tshig go/_/bcom ldan
[\[219a.6\]]'das kyis byang chub sems dpa' byams pa la bka' stsal pa/_rigs kyi bu byang chub sems dpa' byams pa zhi gnas dang lhag mthong thob pa dang [#]de bzhin nyid rnam pa bdun las brtsams te/_ci ltar thos pa dang bsams pa'i chos dag la mnyam par gzhag pa'i sems khyad par can gyis
[\[219a.7\]]legs par gtan la 'bebs pa dang /_legs par bsams pa dang /_legs par gzhag pa'i de bzhin nyid de nyid nang du yang dag par yid la byed de zhes bya ba la sogs pas ni [#]gnyis pa de bzhin gshegs pas yang dag par lan du gsungs pa ston to/_'di yang rnam pa gnyis su dbye ste/_
[\[219b\]]
[\[219b.1\]]rnam par bshad pa dang /_mjug bsdu ba'o/_/dang po yang rnam pa gnyis kyis bstan te/_rgyu'i gnas skabs su spyod pa rnams brtson 'grus kyis sgrub par bstan pa dang /_'bras bu'i gnas skabs byang chub thob par bstan pa'o/_/dang po yang rnam pa gsum du dbye ste/_don nyid bstan pa
[\[219b.2\]]dang /_dpes bstan pa dang /_dpe dang don du sbyar ba'o/_/don nyid bstan pa la yang bshad pa rnam pa gnyis yod de/_kha cig na re 'di ni lam rnam pa bzhi las brtsams nas bstan pa yin pas rnam pa bzhir dbye ste/_tshogs kyi gnas skabs bstan pa dang /_des zhes bya ba man chad kyis [#]sbyor ba'i
[\[219b.3\]]gnas skabs bstan pa dang /_de phan chad ces bya ba man chad kyis mthong ba'i gnas skabs bstan pa dang /_gong ma gong ma zhes bya ba man chad kyis bsgom pa'i gnas skabs bstan pa'o/_/'di ni dang po'i tshogs kyi lam gyi gnas skabs bstan pa ste/_mdo'i tshig 'di yang rnam pa gnyis su
[\[219b.4\]]dbye ste/_dang po ni tshogs kyi lam la gnas pa'i gang zag zhi gnas dang lhag mthong thob pa'i rnal 'byor pa bstan pa'o/_/gnyis pa ni de bzhin nyid rnam pa bdun las brtsams te zhes bya ba man chad kyis ni yul la brten nas lhag mthong skye bar bstan pa ste/_'di yang rnam pa gsum du dbye'o/_/de la
[\[219b.5\]]dang po de bzhin nyid rnam pa bdun las brtsams te zhes bya ba ni brtag par bya ba'i yul smos pa ste/_'di ltar tshogs kyi gnas skabs su zhi gnas dang lhag mthong de dag [#]la brten nas/_de bzhin nyid bdun po dag la rtog par byed pas so/_/gnyis pa ji ltar thos pa zhes bya ba la sogs pas shes rab rnam pa
[\[219b.6\]]gsum gyi gnas bstan te/_de la ji ltar thos pa zhes bya ba'i thos pa'i shes rab kyi gnas bstan pa ste/_thos pa zhes bya [#]ni nyan par byed pa'o/_/de ni rna ba'i dbang pos rna ba'i rnam par shes pa bskyed na bstan pa thos pa'i phyir ro/_/bsams pa'i chos dag la zhes bya ba ni bsams pa'i shes rab kyi gnas
[\[219b.7\]]bstan pa ste/_'di ltar bsams pa'i shes rab ni bstan pa dag la sems par byed pas shes rab bskyed nas/_chos rnams la sems shing rab tu rnam par 'byed pa'i phyir ro/_/mnyam par gzhag pa'i sems khyad par can zhes bya ba ni bsgom pa'i gnas bstan pa ste/_bsgom pa ni goms par byed
[\[220a\]]
[\[220a.1\]]pa ste/_de ni ting nge 'dzin khyad par can gyi shes rab bskyed nas gnyen po [#]sgom par byed pa'i phyir ro/_/legs par gtan la 'bebs pa zhes bya ba la sogs pas ni de dag gis bskyed pa'i shes rab bstan pa ste/_de la thos pa'i shes rab kyis ni de bzhin nyid bdun la brten nas
[\[220a.2\]]lags par gtan la 'bebs so/_/legs par bsams pas zhes bya ni bsams pa las byung ba'i shes rab kyis so/_/legs par gzhag pa zhes bya ba la sogs pas [#]ni bsgoms pa las byung ba'i shes rab kyis de bzhin nyid rnam pa bdun la brten nas nang du yid la byed pa'i phyir ro zhe'o/_/
[\[220a.3\]]kha cig na re 'di ni rnam pa gsum du dbye ste/_sbyor ba'i gnas skabs bstan pa dang /_mthong ba'i gnas skabs bstan pa dang /_bsgom pa'i lam bstan pa'o/_/sbyor ba'i lam bstan pa yang rnam pa gnyis su dbye ste/_de kho na nyid yid la byed pa'i sgom pa bstan pa dang /_des zhes bya ba man chad
[\[220a.4\]]kyis mtshan ma rnam par sel ba bstan pa ste 'di ni dang po'o/_/mdo'i tshig 'di yang rnam pa gnyis su phye nas bstan te/_de bzhin nyid rnam pa bdun la brten nas yid la byed pa sgom pa bstan pa dang /_legs par gtan la 'bebs la [#]zhes bya ba man chad de kho na nyid du sgom pa bstan pa'o/_/'di ltar
[\[220a.5\]]byang chub sems dpa' rnams de bzhin nyid rnam pa bdun las brtsams nas ci ltar thos pa dang bsams pa dang mnyam par gzhag pa khyad par can gyi stobs kyis dro bar gyur pa dang /_rtse mo'i gnas skabs su kun [#]du tshol ba bzhi po dag gis legs par gtan la 'bebs shing /_nang gi mtshan ma'am phyi rol
[\[220a.6\]]gyi mtshan ma'am/_nang dang phyi rol gyi mtshan ma zhes bya ba ni gnyis pa nang la sogs pa'i mtshan ma rnam pa gsum pa'o/_/phyi nang la sogs pa de yang mdor bsdu na bshad pa rnam pa gsum yod de/_kha cig na re rang gi lus gang yin pa de ni nang zhes bya'o/_/gzhan gyi lus gang yin pa de ni phyi rol zhes bya'o/_/
[\[220a.7\]]gnyi ga bsdus pa gang yin pa de ni phyi nang zhes bya'o zhe'o/_/kha cig na re dbang po drug po dag ni nang zhes bya'o/_/yul drug po dag ni phyi rol zhes bya'o/_/gnyi ga bsdus pa ni phyi nang zhes bya'o zhe'o/_/kha cig na re sems can gang yin pa de ni nang zhes bya'o/_/sems can ma yin pa gang yin pa de ni phyi
[\[220b\]]
[\[220b.1\]]rol zhes bya'o/_/gnyi ga bsdus pa gang yin pa de ni phyi nang zhes bya'o zhe'o/_/bstan bcos bye brag tu bshad pa chen po las phyi nang gi chos kyi bye brag rnam pa gsum yod de/_dang po 'brel pa'i phyi nang ni 'di lta ste/_bdag nyid kyi lus la yod pa gang yin pa de ni nang zhes bya'o/_/gzhan gyi [#]lus la yod pa
[\[220b.2\]]dang sems can [#]ma yin pa gang yin pa de ni phyi rol zhes bya'o/_/gnyis pa gnas kyi phyi nang ni 'di lta ste/_sems dang sems las byung ba'i rten gang yin pa de ni nang zhes bya'o/_/dmigs par bya ba gang yin pa de ni phyi rol zhes bya'o/_/gsum pa sems can dang sems can ma yin pa'i phyi nang ni
[\[220b.3\]]'di lta ste/_sems can gyi grangs su gtogs pa'i chos gang yin pa de ni nang zhes bya'o/_/sems can ma yin pa'i grangs su gtogs pa'i chos gang yin pa de ni phyi rol zhes bya'o zhes bshad do/_/'phags pa shes rab kyi pha rol tu phyin pa la sogs pa'i mdo las ni gong ma'i bshad pa
[\[220b.4\]]gnyis dang mthun par bshad de/_de'i phyir de nyid las nang stong pa nyid ni 'di lta ste/_nang gi skye mched drug po dag go/_/phyi stong pa nyid ni 'di lta ste/_phyi rol gyi skye mched drug po dag go/_/phyi nang stong pa nyid ni 'di lta ste/_phyi nang gi skye mched drug po dag go zhes gsungs so/_/bdag gis sems
[\[220b.5\]]can gyi don la sbyar bar bya'o snyam pa'i mtshan ma zhes bya ba ni gsum pa gzhan la phan 'dogs pa'i mtshan ma bstan pa'o/_/'di ni bstan bcos rnam par bshad pa las/_sems can la phan 'dogs pa'i spyod pa zhes bstan pa nyid de/_'di ltar bsdu ba'i dngos po bzhi po dag gis sems can la phan
[\[220b.6\]]'dogs pa'i phyir ro/_/gzhan yang de nyid las gzhan la phan 'dogs pa'i nang na gzhan la phan 'dogs pa'i spyod pa'o zhes 'byung ste/_rgya cher ni bstan bcos rnal 'byor spyod pa'i sa las bstan pa bzhin du rig par bya'o/_/yang dag pa'i shes pa'i mtshan ma'am de bzhin nyid kyi mtshan ma zhes
[\[220b.7\]]bya ba ni yang dag pa'i ye shes dang de bzhin nyid kyi mtshan ma bstan pa'o/_/yang na 'dir mtshan ma rnam pa lnga rab tu dbye ba yin te/_mtshan ma ni ming dang rgyu mtshan rnam par rtog pa dang yang dag pa'i ye shes dang /_de bzhin nyid de/_gtso bo'i dbang du mdzad pa'i phyir 'di re zhig mtshan ma gnyis pa
[\[221a\]]
[\[221a.1\]]bstan te[#]/_ming la sogs pa'i mtshan ma rnam pa lnga rgya cher 'byed pa ni bstan bcos rnal 'byor spyod pa'i sa las bstan pa bzhin du rig par bya'o/_/legs par sems par byed pas rnam par shes pa ni 'jog la mtshan ma ni rnam par sel bar byed do/_/bzod pa dang 'jig rten pa'i chos kyi mchog gi
[\[221a.2\]]gnas skabs su ni yang dag pa ji lta ba bzhin du bsgom pa bzhi po [#]dag gis de bzhin nyid la legs par bzhag nas/_nang gi yang dag par yid la byed pas 'dzin par byed pa'i rnam par shes pa yang rnam par sel bar byed do zhe'o/_/de dag gi mtshan nyid rgya cher bshad pa ni sngar gong du bstan pa bzhin no/_/de
[\[221a.3\]]ltar rnam pa gnyis su bshad pa yod kyang 'dir re zhig bshad pa phyi ma dang sbyar nas bstan to/_/des de bzhin nyid yang dag par yid la byas [#]pa'i phyir sems kyi [#]mtshan ma phra mo kun du 'byung ba thams cad la yang btang snyoms su 'jog na mtshan ma rags pa dag la lta smos kyang ci dgos zhes bya ba la sogs pas
[\[221a.4\]]ni gnyis pa mtshan ma rnams rnam par sel ba'o/_/'di yang rnam pa gnyis su dbye ste/_rnam par sel ba nyid bstan pa dang /_des de ltar spyod pa de dag la mang du gnas pa'i phyir zhes bya ba man chad kyis sems legs par sbyor ba bstan pa'o/_/dang po yang rnam pa gsum ste mtshan ma rnam par sel ba
[\[221a.5\]]mdor bstan pa dang /_rigs kyi bu zhes bya ba man chad yongs su bsal bar bya ba'i mtshan ma bstan pa dang /_kun du 'byung ba de dag ces bya ba man chad kyis [#]rnam par sel ba nyid yang dag par bstan pa ste[#]/_'di ni dang po'o/_/'di ltar sbyor ba la gnas pa'i byang chub sems dpa' des de bzhin nyid
[\[221a.6\]]rnam pa bdun la brten nas yang dag par yid la byas pa'i phyir so sor rtog par byed pa'i sems des sems kyi [#]len pa la sogs pa mtshan ma phra mo kun du 'byung ba yang yongs su spong bar byed na/_mtshan ma rags pa lta smos kyang ci dgos zhes bya ba'i tha tshig go/_/de la mtshan ma rags pa zhes bya ba ni
[\[221a.7\]]rnam par g.yeng ba'i gnas skabs ston pas yongs su bzung ba'i mtshan ma rnams so/_/yang na kun nas nyon mongs pa'i kun du 'byung ba'i mtshan ma thams cad do/_/yang na 'dod pa'i khams sa 'og ma'i mtshan ma rnams te/_de'i phyir bstan bcos rnal 'byor spyod pa'i sa las rags pa'i mtshan
[\[221b\]]
[\[221b.1\]]ma gang zhe na/_sa 'og ma la rags par lta ba'i mtshan ma rags pa thams cad do zhes bstan pa yin no/_/rigs kyi bu de la mtshan ma phra mo ni 'di lta ste/_sems kyis len pa'i mtshan ma'am/_myong ba'i mtshan ma'am/_rnam par rig pa'i mtshan ma 'am/_kun nas nyon mongs pa dang rnam par byang ba'i
[\[221b.2\]]mtshan ma zhes bya ba la sogs pas ni gnyis pa yongs su bsal bar bya ba'i mtshan ma bstan pa'o/_/yongs su bsal bar bya ba'i mtshan ma de yang rnam pa nyi shu rtsa gcig yod de/_de yang rnam pa bcu gcig tu bsdus nas bstan par bya'o/_/'di ni dang po len pa la sogs pa'i mtshan ma rnam pa bzhi
[\[221b.3\]]bstan pa yin te/_go rims bzhin du lus dang tshor ba dang sems dang chos dran pa nye bar gzhag pa'i yul dang sbyar ro/_/de ni 'di skad du len pa la brten nas/_gzugs brnyan du gyur pa gang yin pa de ni mtshan ma phra mo zhes bstan par 'gyur te/_'og ma rnams kyang de bzhin du rig par bya'o/_/
[\[221b.4\]]sdug bsngal dang kun 'byung ba dang /_'gog pa dang /_lam gyi mtshan ma zhes bya ba ni lnga pa bden pa bzhi'i mtshan ma bstan pa'o/_/bstan bcos bye brag tu bshad pa chen po las sdug bsngal dang /_kun 'byung ba dang /_'gog pa dang lam so so nas mtshan nyid ci dang ldan zhe na/_btsun pa rtsibs na re rab tu nyam
[\[221b.5\]]nga ba gang yin pa de ni sdug bsngal gyi mtshan nyid do/_/skye zhing 'phel bar byed pa gang yin pa de ni kun 'byung ba'i mtshan nyid do/_/rab tu zhi ba gang yin pa de ni 'gog pa'i mtshan nyid do/_/nges par 'byin pa gang yin pa de ni lam gyi mtshan nyid do zhes 'byung ste/_rgya cher de nyid las rnam grangs rnam pa
[\[221b.6\]]bzhis bstan pa las 'byung ba bzhin du rig par bya'o/_/'dus byas kyi mtshan ma'am 'dus ma byas kyi mtshan ma zhes bya ba ni drug pa 'dus ma byas kyi mtshan ma bstan pa'o/_/skye ba la sogs pa'i mtshan nyid rnam pa bzhi dang ldan pa gang yin pa de ni 'dus byas kyi mtshan ma zhes bya'o/_/de las bzlog pa
[\[221b.7\]]gang yin pa de ni 'dus ma byas kyi mtshan ma zhes bya ste/_rgya cher ni bstan bcos chos mngon pa sna tshogs kun las btus pa dang /_bye brag tu bshad pa chen po las bstan pa bzhin du rig par bya'o/_/rtag pa'i mtshan ma'am/_mi rtag pa'i mtshan ma zhes bya ba ni bdun pa rtag pa dang /_mi rtag pa'i mtshan ma
[\[222a\]]
[\[222a.1\]]bstan pa'o/_/sngar bstan pa'i 'dus byas dang 'dus ma byas dang /_ngo bo nyid bye brag med kyang don tha dad pa'i phyir bstan pa yin no/_/sdug bsngal rnam par 'gyur ba dang bcas pa nyid kyi mtshan ma'am/_sdug bsngal rnam par 'gyur ba med pa nyid kyi mtshan ma zhes bya ba ni brgyad
[\[222a.2\]]pa sdug bsngal rnam par 'gyur ba dang bcas pa la sogs pa'i mtshan ma bstan pa'o/_/'di lta ste/_sdug bsngal dang bde ba'i tshor ba gnyis ni sdug bsngal rnam par 'gyur ba dang bcas pa nyid kyi mtshan ma zhes bya'o/_/btang snyoms kyi tshor ba gang yin pa de ni sdug bsngal rnam par 'gyur ba med pa
[\[222a.3\]]nyid kyi mtshan ma zhes bya'o/_/gzhan yang brtags pa'i ngo bo nyid dang /_gzhan gyi dbang gi ngo bo nyid gang yin pa de ni sdug bsngal rnam par 'gyur ba dang bcas pa nyid kyi mtshan ma zhes bya'o/_/yongs su grub pa'i ngo bo nyid gang yin pa de ni sdug bsngal rnam par 'gyur ba med pa nyid kyi mtshan ma zhes
[\[222a.4\]]bya'o/_/bstan bcos dbus dang mtha' rnam par 'byed pa dang /_rnam par rig pa tsam du grub pa las ni bden pa bzhi po dag ngo bo nyid rnam pa gsum du gtogs par rgya cher ston to/_/dgongs pa zab mo rnam par dgrol ba'i mdo las sdug bsngal dang /_kun 'byung ba rnam par mi 'gyur ba'i ngo bo nyid kyi
[\[222a.5\]]las can zhes 'byung ba de ni lo tsA ba dag gi bsam pa tha dad pas so/_/'dus byas kyi mtshan nyid tha dad pa'i mtshan ma'am/_'dus ma byas kyi mtshan nyid 'dra ba'i mtshan ma zhes bya ba ni dgu pa 'dus byas gcig pa dang /_tha dad pa'i mtshan ma bstan pa'o/_/'phags pa shes rab kyi pha rol tu
[\[222a.6\]]phyin pa'i mdo las/_rang gi mtshan nyid ni 'di lta ste/_chos thams cad rang gi mtshan nyid de/_ci ltar rnam par 'gyur zhing thogs pa dang bcas pa ni gzugs kyi rang gi mtshan nyid do/_/myong ba ni tshor ba'i rang gi mtshan nyid do/_/mtshan mar 'dzin pa ni 'du shes kyi rang gi mtshan nyid do/_/mngon
[\[222a.7\]]par 'du byed pa [#]ni 'du byed kyi rang gi mtshan nyid do/_/rnam par rig pa ni rnam par shes pa'i rang gi mtshan nyid do zhes bya ba la sogs pa rang gi mtshan nyid dpag tu med pa rnams so/_/spyi'i mtshan nyid ni 'di lta ste/_chos thams cad kyi spyi'i mtshan nyid do/_/ji ltar sdug bsngal ba ni zag pa
[\[222b\]]
[\[222b.1\]]dang bcas pa'i chos rnams kyi spyi'i mtshan nyid do/_/mi rtag pa ni zag pa dang bcas pa'i chos rnams kyi spyi'i mtshan nyid do/_/stong pa dang bdag med pa ni chos thams cad kyi spyi'i mtshan nyid do zhes bya ba la sogs pa spyi'i mtshan nyid dpag tu med pa rnams so zhes gsungs pa lta bu'o/_/thams
[\[222b.2\]]cad la thams cad yin pa nyid du rig nas thams cad yod pa'i mtshan ma zhes bya ba ni bcu pa thams cad shes pa'i mtshan ma bstan pa'o/_/thams cad la thams cad yin pa nyid du rig nas zhes bya ba ni de yan chad du mtshan ma rnams rnam par phye ste bshad nas 'dir ni mtshan ma rnams spyir ston
[\[222b.3\]]pas yongs su shes par byed pa'i shes pa smos nas yongs su shes par bya ba'i mtshan ma rab tu bstan pa yin te/_'dis ni chos rnams kyi [#]rang gi mtshan nyid bstan pa'o/_/thams cad yod pa'i mtshan ma zhes bya bas ni bye brag gi mtshan nyid bstan te/_re re la yang bstan du yod pa dang bstan du
[\[222b.4\]]med pa la sogs pa'i thams cad ces bya ba yod pa'i phyir ro/_/yang na snga ma ni ji snyed yod pa nyid do/_/phyi ma [#]ni thams cad ces bya ba ni ji lta ba bzhin du yod pa nyid do/_/gang zag bdag med pa'i mtshan ma'am/_chos bdag med pa'i mtshan ma gang yin pa dag ste zhes bya ba ni bcu gcig pa
[\[222b.5\]]bdag med pa'i mtshan ma bstan pa'o/_/de la bud ka la ni bsgyur na yang sbyor ba zhes bya ste/_yang nas yang du 'gro ba rnams len pas so/_/bdag med pa 'di gnyis kyang bstan bcos rnal 'byor spyod pa'i sa las bstan pa bzhin du rig par bya'o/_/de'i phyir bstan bcos de nyid las gang zag
[\[222b.6\]]bdag med pa ni rten cing 'brel par 'byung ba'i 'du byed rnams las don tha dad pa'i bdag med pa'i phyir ro/_/chos bdag med pa ni rten cing 'brel par 'byung ba'i 'du byed gang yin pa de dag bdag med de/_mi rtag pa'i phyir ro zhes bstan pa yin no/_/kun du 'byung ba de dag las sems btang
[\[222b.7\]]snyoms su 'jog go zhes bya ba ni gsum pa rnam par sel ba nyid yang dag par bstan pa'o/_/gong du bstan pa'i kun du 'byung ba'i mtshan ma rnams de bzhin nyid du bsgom pa'i sems kyis yang dag par sel bar 'gyur ba'o/_/mtshan ma de dag ni gzhan gyi dbang yin na/_ci'i phyir de dag la rnam
[\[223a\]]
[\[223a.1\]]par sel bar bya ba zhes bstan ce na/_smras pa/_gong du bstan pa bzhin du mngon du mi snang ba'i phyir rnam par sel ba zhes bya'i/_gzhan gyi dbang la rten cing 'brel par [#]'byung ba'i rigs pa yang yongs su bsal ba las rnam par sel ba zhes bya bas ni ma yin no/_/gzhan
[\[223a.2\]]yang kun nas nyon mongs pa'i phyir gzhan gyi dbang spangs pa'i phyir rnam par sel ba zhes bya ste/_de'i phyir bstan bcos rnal 'byor spyod pa'i sa las/_spong bar nus shing dbral bar nus pa'i phyir rnam par sel ba zhes bya'o zhes bshad do/_/des de ltar spyod pa de dag la mang du gnas pa'i phyir dus
[\[223a.3\]]dus su gags dang /_sgrib pa dang [#]/_rnam par g.yeng ba thams cad las legs par sems rnam par sbyong bar byed do zhes bya ba ni gnyis pa sems legs par sbyong ba ston to/_/'di ltar de bzhin nyid la so sor rtog pa'i phyir gong du bstan pa'i gags rnam pa lnga dang /_sgrib pa lnga dang /_rnam par
[\[223a.4\]]g.yeng ba lnga po dag las sems rnam par sbyong bar byed pas so/_/de phan chad de bzhin nyid bdun po dag la so sor nang gi [#]rang gis rig pa bdun yod pas rtogs pas shes pa skye bar 'gyur ba gang yin pa de ni mthong ba'i lam zhes bya'o zhes bya ba 'di man chad ni gnyis pa mthong ba'i lam gyi
[\[223a.5\]]gnas skabs ston to/_/'di yang rnam pa gnyis te/_mthong ba'i lam nyid yang dag par bstan pa dang /_de thob pa'i phyir zhes bya ba man chad kyis mthong ba'i lam gyi phan yon bstan pa'o/_/'di ni dang po mthong ba'i lam nyid yang dag par bstan pa ste/_thog ma kho nar don mthong ba yin pa'i
[\[223a.6\]]phyir lam mthong ba zhes bya ste/_de'i phyir slob dpon ngo bo nyid med kyis byas pa'i bstan bcos theg pa chen po bsdus pa'i 'grel pa las/_sngon ma mthong ba'i chos kyi dbyings khyad par du 'phags pa mthong ba'i phyir mthong ba'i lam zhes bya'o zhes bstan pa yin no/_/gzhan yang bstan bcos
[\[223a.7\]]rnam par rig pa tsam du grub pa las/_sbyor ba bar chad med pa'i shes pa 'di skyes pa'i tshe de bzhin nyid khong du chud par 'gyur bas rab tu rtog [#]pa'i gnas skabs zhes bya'o/_/dang po kho nar don mthong ba yin pa'i phyir mthong ba'i lam zhes bya'o zhes 'byung ngo /_/mthong ba'i lam de yang
[\[223b\]]
[\[223b.1\]]rnam pa gnyis te/_dang po de [#]kho na nyid kyi mthong ba'i lam ni 'di lta ste/_'jig rten pa'i chos kyi mchog bar chad med pa skyes pas cig car gang zag dang /_chos stong pa nyid kyi de bzhin nyid mngon du gyur nas mthong bas spang bar bya ba'i nyon mongs pa thams cad cig car spong ba gang yin pa de ni de kho na
[\[223b.2\]]nyid kyi [#]mthong ba'i lam zhes bya'o/_/'dir so sor nang gi rang gis [#]rig pa'i de bzhin nyid bdun gsungs pa ni brjod par bya ba las brtsams nas bstan pa yin te/_'khor ba'i chos rnams kyi de kho na nyid kyi don mngon sum du gyur pa'i mtha' la ltos na/_so so nas de bzhin nyid gcig skye
[\[223b.3\]]ba nas/_de bzhin du so so nas bden pa bzhi'i de kho na nyid kyi don mngon du 'gyur ba'i mtha' la ltos na/_so so nas bden pa bzhi'i de kho na nyid skye ba'i bar du 'gyur ba la bya'i/_mtshan ma med pa'i mthong ba'i lam 'di'i gnas skabs snga phyi dus bdun po dag so so nas nang gi rang gis rig pa la
[\[223b.4\]]bya ba ni ma yin no/_/gnyis pa mtshan ma dang bcas pa'i mthong ba'i lam ni sems rnam pa gsum po 'di lta ste/_sems can du btags pa tsam la dmigs pa'i shes pa dang /_chos su btags pa tsam la dmigs pa'i shes pa dang /_sems can dang chos btags pa tsam yongs su sel
[\[223b.5\]]ba la dmigs pa'i shes pa dang /_sems bcu drug po 'di lta ste/_sdug bsngal la chos shes pa'i bzod pa la sogs pa'o/_/mthong ba'i lam gnyis po de yang bstan bcos rnam par rig pa tsam du grub pa dang /_rnal 'byor spyod pa'i sa dang /_mtshan nyid bstan pa dag las 'byung
[\[223b.6\]]ba bzhin du rig par bya'o/_/de la thob pa'i phyir byang chub sems dpa'i yang dag pa nyid skyon med pa la zhugs pa dang /_de bzhin gshegs pa'i rigs su skyes pa zhes bya ste/_sa dang po thob pa yin no/_/gzhan yang sa de ni phan yon yang yongs su myong ba yin no zhes bya ba la sogs pa
[\[223b.7\]]ni gnyis pa mthong ba'i lam gyi phan yon ston to/_/'di yang rnam pa gnyis su dbye ste/_phan yon rnam pa bzhi bstan pa dang /_des zhes bya ba man chad kyis dngos po'i mtha'i dmigs pa'i phan yon bstan te/_'di ni dang po'o/_/phan yon de yang bstan bcos rnam par rig pa tsam du
[\[224a\]]
[\[224a.1\]]grub pa las bstan pa dang sbyar na mthong ba'i lam gyi phan yon ni rnam pa brgyad do zhes bshad de/_de'i phyir bstan bcos de nyid las byang chub sems dpa' mthong ba'i lam thob par 'gyur ba'i tshe de bzhin gshegs pa'i tshe rigs su skye bar 'gyur/_sa rab tu dga' ba la gnas par
[\[224a.2\]]'gyur/_chos kyi dbyings legs par rtogs par 'gyur/_chos rnams kyi mnyam pa nyid thob par 'gyur/_rtag [#]par sangs rgyas kyi 'khor 'dus pa chen po rnams su skye bar 'gyur/_chos kyi sgo brgya pa mang po la dbang thob par 'gyur ro/_/bdag nyid ring po mi thogs par byang chub chen
[\[224a.3\]]po thob par shes so/_/phyi ma'i mtha' ji srid par thams cad la phan 'dogs par byed do zhes bstan pa yin no/_/bstan bcos theg pa chen po bsdus pa dang sbyar na ni/_phan yon rnam pa drug yod par ston te/_de'i phyir bstan bcos de nyid las/_sa rab tu dga' ba la zhugs pa yin/_
[\[224a.4\]]chos kyi dbyings legs par rtogs pa yin/_de bzhin gshegs pa'i rigs su skyes pa [#]yin/_sems can thams cad la sems mnyam pa nyid thob pa yin/_byang chub sems dpa' thams cad la sems mnyam pa nyid thob pa yin/_sangs rgyas thams cad la sems mnyam pa nyid
[\[224a.5\]]thob pa yin no zhes bstan to/_/phan yon rnam pa drug po 'di rgya cher rnam par 'byed pa ni/_slob dpon ngo bo nyid med dang dbyig gnyen gyis mdzad pa'i 'grel pa las bstan pa bzhin no/_/phan yon rnam pa brgyad dang /_rnam pa bcu ni theg pa chen po bsdus pa'i 'grel pa lang [#]gi tshe bsgyur
[\[224a.6\]]ba las bstan pa bzhin no/_/'dir mdo 'di nyid las ni phan yon rnam pa bzhi ston te/_byang chub sems dpa'i yang dag pa nyid skyon med pa la zhugs pa dang /_de bzhin gshegs pa'i rigs su skyes pa dang /_sa dang po thob pa dang /_sa de'i phan yon yang nyams su myong ba'o/_/de la yang
[\[224a.7\]]dag pa nyid skyon med pa zhes bya ba la/_yang dag pa nyid ni 'phags pa'i lam mo/_/skyon med pa zhes bya ba ni lam mthong bas spang bar bya ba kun du brtags pa'i nyon mongs pas 'gro ba drug dang /_skye ba rnam pa bzhi po rnams su skye bar byed pa dag ni dper na zas ma tshos pas nad rnams
[\[224b\]]
[\[224b.1\]]slong ba dang 'dra bar dpe las ming du btags pa'i phyir skyon zhes bya'o/_/mthong ba'i lam skyes pa'i tshe gang [#]du bstan pa lta bu'i kun du brtags pa'i nyon mongs pa dag dang bral bar 'gyur ba'i phyir skyon med pa zhes bya'o/_/mdzod kyi bstan bcos dang sbyar na sdug bsngal la chos shes pa dang /_
[\[224b.2\]]bzod pa la yang ming rnam pa gnyis yod de/_de'i phyir de nyid las 'di nyid ni yang dag pa nyid skyon med par zhugs pa zhes kyang bya'o/_/yang dag pa nyid du nges pa zhes bya ste/_de'i dbang gis thog ma kho nar yang dag pa nyid skyon med par zhugs pa yang yin la/_thog ma kho nar yang dag pa nyid du nges
[\[224b.3\]]par zhugs pa yang yin pa'i phyir ro/_/mdo dag las yang dag pa nyid ni 'di lta ste/_mya ngan las 'das pa'o zhes gsungs so/_/yang na yang dag pa nyid ces bya ba'i tha tshig ni 'phags pa'i lam gyi rgyu las byung ba'o/_/skyon ni nyon mongs pa'am yang na dbang po [#]yongs su smin pa'o/_/
[\[224b.4\]]'phags pa'i lam gyis yongs su bzla bar nus pa'i phyir skyon med pa zhes bya'o/_/nges pa kho nar mya ngan las 'das pa len pa'am/_bden pa'i mtshan nyid nges pa nyid du byed pa'i phyir 'phags pa'i lam yang nges pa'i ming thob pa yin no/_/gnas skabs 'dir phyin pa la ni zhugs pa
[\[224b.5\]]zhes bstan to zhes 'byung ba yin te/_mdzod kyi bstan bcos las yang dag pa nyid ni rnam pa gnyis te mya ngan las 'das pa dang 'phags pa'i lam mo/_/skyon yang don rnam pa gnyis dang ldan pas dang po ni nyon mongs pa'i skyon te/_dper na zas ma tshos pa lta bu'o/_/gnyis
[\[224b.6\]]pa ni 'phags pa'i lam yongs su ma smin pas ni [#]skyon zhes bya'o zhes bstan to/_/bstan bcos yang dag pa'i rigs pa dang /_rjes su mthun pa dang gzhung rab tu bstan pa las kyang mdzod kyi bstan bcos las 'byung ba dang mthun par bstan to/_/bstan bcos bye brag tu bshad
[\[224b.7\]]pa chen po las kyang don rnam pa gnyis kyis ston [#]pas dang po mthong bas spang bar bya ba'i nyon mongs pa ni zas ma tshos pa lta bu'o zhes bshad de/_de'i phyir bstan bcos de nyid las/_gzhan yang mthong bas spang bar bya ba'i nyon mongs pas ni sems can rnams ngan 'gro rnams su
[\[225a\]]
[\[225a.1\]]ltung zhing sdug bsngal drag po myong bar byed de/_dper na zas ma tshos pa yun ring por khong du lus na sdug bsngal gyi dngos po rnam pa sna tshogs skyed pa dang 'dra bas/_de'i phyir nyon mongs pa 'di la skyon zhes bshad de/_mthong ba'i lam gyis 'gog par byed pa'i
[\[225a.2\]]phyir skyon med pa zhes bya'o/_/gzhan yang 'jig tshogs la lta ba la sogs pa yod pa dag shin tu gdul bar dka' zhing /_gcan gzan ltar bka' [#]blo mi bde ba'i phyir skyon zhes bshad de/_mthong ba'i lam gyis 'gog par byed pa'i phyir skyon med pa zhes bya'o zhes 'byung ngo /_/yang
[\[225a.3\]]na dge ba'i rtsa ba yongs su ma smin pas skyon zhes bya ste/_de'i phyir bstan bcos bye brag tu bshad pa chen po las/_gzhan yang nyon mongs pa thams cad dang 'dod chags dang /_sred pa rnams kyis ni [#]dge ba'i rtsa ba yongs su smin par mi 'gyur zhing sred pa rnams brlan nas nyes
[\[225a.4\]]pa 'byung bar byed pa'i phyir skyon zhes bya'o/_/mthong ba'i lam skyes nas de'i stobs nyams smad cing yang nyes pa 'byung ba'i dbang du mi 'gyur bas de nas mthong ba'i lam gcig pu la skyon med pa zhes bya'o zhes 'byung ste/_rgya cher de nyid las bstan pa bzhin no/_/de la de bzhin
[\[225a.5\]]gshegs pa'i rigs su skyes pa zhes bya ba ni slob dpon ngo bo nyid med kyis [#]'grel pa las/_'di lta ste/_sangs rgyas kyi chos kyi dbyings ni de bzhin gshegs pa'i rigs zhes bya ste/_der mngon sum du 'gyur zhing khong du chud par 'gyur ba'i phyir skyes pa zhes bshad do/_/slob dpon dbyig
[\[225a.6\]]gnyen gyis mdzad pa'i 'grel pa las[#]/_de bzhin gshegs pa'i rigs su skyes pa zhes bya ba ni de'i dbang gis sangs rgyas rnams kyi gdung rgyun 'chad par mi 'gyur ba'i phyir ro zhes bshad do/_/gnas pa bcu'i bshad pa las sangs rgyas rnams kyi rigs gang yin pa de ni de bzhin
[\[225a.7\]]gshegs pa'i rigs zhes bya ste/_byang chub sems dpa' de dag de bzhin gshegs pa'i lam du 'jug pa rgyun mi 'chad pa'i phyir/_de bzhin gshegs pa'i rigs zhes bya'o zhes bshad de/_rgya cher de nyid las rnam grangs mang pos bstan pa las 'byung ba bzhin du rig par bya'o/_/
[\[225b\]]
[\[225b.1\]]de las dang po thob pa yin no zhes bya ba ni 'og nas ston to/_/gzhan yang sa de'i phan yon yang yongs su myong ba yin no zhes bya ba 'dis ni bstan bcos rnam par rig pa tsam du grub pa las phan yon gzhan drug bstan pa dag bsdus par ston to/_/des sngar zhi gnas dang lhag mthong thob pa'i
[\[225b.2\]]phyir dmigs pa rnam pa gnyis kyang thob par 'gyur te/_'di lta ste/_rnam par rtog pa dang bcas pa'i gzugs brnyan gyi [#]dmigs pa dang /_rnam par mi rtog pa'i gzugs brnyan gyi dmigs pa'o/_/des da ltar mthong ba'i lam thob pa'i phyir yang dngos po'i mtha'i dmigs pa
[\[225b.3\]]yang thob par 'gyur ro zhes bya ba 'dis ni gnyis pa dngos po'i mtha'i dmigs pa'i phan yon ston to/_/'di ltar sngar sa'i mdun rol du dmigs pa rnam pa gnyis thob pa'i phyir/_mthong ba'i lam 'dir yang gsum pa dngos po'i mtha'i dmigs pa'i bye brag gi [#]mtshan ma thob par 'gyur te/_
[\[225b.4\]]sngar gong du bstan pa bzhin no/_/yang gong ma gong ma'i sa thams cad du bsgom pa'i lam la zhugs pas dmigs pa rnam pa gsum po de dag nyid yid la byed de zhes bya ba ni gsum pa bsgom pa'i lam gyi gnas skabs ston to/_/mdo'i tshig 'di yang rnam pa gnyis su dbye ste/_dang po ni
[\[225b.5\]]bsgom pa la brtson par bstan pa ste/_de la bsgom pa ni 'phel zhing gsal bar 'gyur ba'i don te/_'di ltar mthong ba'i lam gyi [#]gong du phyi ma'i sa dgu po rnams su bsgom pa'i shes pa khad kyis 'phel bar gyur pa'o/_/yang na gong ma gong ma zhes bya bas ni sa bcu po dag tshang bar
[\[225b.6\]]bstan pa yin te/_mthong ba'i lam gyi gong du sa bcu yod de/_gcig kho na ma yin pas tshig zlos bur gong ma gong ma zhes gsungs so/_/gnyis pa ni dmigs pa rnam pa gsum po zhes bya ba la sogs pas ni dmigs pa rnam pa gsum dang ldan par bstan te/_'di ltar rnam
[\[225b.7\]]par mi rtog pa'i ye shes kyis nang gi dngos po'i mtha'i de bzhin nyid yang dag pa'i yul yang dag par yid la byed kyi gzugs brnyan sprul par ni mi byed de/_rjes las thob pa'i ye shes ni rnam par rtog pa dang bcas pa'i gzugs brnyan dang /_rnam par mi rtog pa'i gzugs brnyan gyi spyod
[\[226a\]]
[\[226a.1\]]yul rnam pa gnyis yid la byed pa ma yin pas so/_/gtan tshigs des na sa bcu po kun la yang yul rnam pa gsum po dag tshang bar yod par mngon no//_//bam po lnga bcu pa/_dper na la la zhig khyi gu ches phra mos khyi gu ches sbom po 'byin pa zhes bya ba
[\[226a.2\]]ni gnyis pa dpes bstan pa'o/_/dper na 'jig rten pa rnams shing gsheg pa na/_sngar ni khyi gu sbom po spyod la/_de'i 'og tu ni khyi gu phra mo spyod pa dag 'di ltar khyi gu phra mos khyi gu sbom po 'byin pa bzhin no zhes bya ba'i tha tshig go/_/de bzhin du byang chub sems dpa' yang khyi gus khyi gu
[\[226a.3\]]dbyung ba lta bu'i thabs 'di la brten nas nang gi mtshan ma rnam par sel ba'i phyir/_kun nas nyon mongs pa'i cha dang rjes su mthun pa'i [#]mtshan ma thams cad rnam par sel bar byed do/_/mtshan ma yongs su bsal ba'i phyir gnas ngan len rnams kyang rnam par sel bar byed do zhes bya
[\[226a.4\]]ba la sogs pas ni gsum pa dpe dang don du sbyar ba ston to/_/'di yang rnam pa gnyis su dbye ste/_sa dang por 'ching ba gnyis las grol bar bstan pa dang /_sa gzhan rnams su sems rnam par sbyong ba bstan pa'o/_/'di ni dang po ste/_'di ltar sa dang po'i byang chub sems
[\[226a.5\]]dpa' yang khyi gus khyi gu dbyung ba lta bu'i thabs 'phags pa'i lam de la brten nas/_ting nge 'dzin gyi nang gi mtshan ma rnam par sel bar byed do/_/mtshan ma yongs su bsal ba'i phyir mtshan ma'i 'ching ba thams cad rnam par sel to/_/mtshan ma'i 'ching ba yongs su bsal ba'i phyir
[\[226a.6\]]gnas ngan len gyi 'ching ba yang de'i zla la spong bar 'gyur te/_de'i phyir bstan bcos rnal 'byor spyod pa'i sa las rnam par ma bzhag pa'i bden pa la spyod pa ni mtshan ma la spyod pa yin te/_mtshan ma la mi spyod pa'i phyir mtshan ma'i 'ching ba las yongs su grol la/_mtshan ma'i
[\[226a.7\]]'ching ba las [#]yongs su grol ba'i phyir gnas ngan len gyi 'ching ba las kyang yongs su grol bar 'gyur ro zhes bstan te/_'ching ba gnyis kyi [#]bye brag gi mtshan nyid ni sngar bstan pa bzhin du rig par bya'o/_/sa dang po yan chad kyi [#]'ching ba gnyis las yongs su grol ba ji ltar
[\[226b\]]
[\[226b.1\]]shes she na/_smras pa/_bstan bcos rnam par rig pa tsam du grub pa las ji skad du sbyor ba'i gnas skabs la gnas pa des mtshan ma'i 'ching ba yongs su ma bsal bas/_gnas ngan len gyi 'ching ba yang spong bar byed do zhes bstan pa dang /_gzhan yang theg pa chen po bsdus pa'i
[\[226b.2\]]'grel pa lang [#]gi tshe bsgyur ba las [#]gal te rnam par mi rtog pa'i ye shes thob par gyur na/_mtshan ma'i 'ching ba las yongs su grol bar 'gyur ro/_/mtshan ma'i 'ching ba mi 'byung ba nyid kyis gnas ngan len gyi 'ching ba yang de'i rjes su nye bar zhi bar 'gyur ro zhes 'byung bas/_de'i phyir
[\[226b.3\]]sa'i [#]mdun rol pas 'ching ba gnyis mi spong bar rig par bya'o/_/khyi gus khyi gu dbyung ba 'di yang bstan pa rnams las bshad pa mi mthun te/_bstan bcos rnal 'byor spyod pa'i sa las gzugs brnyan ni khyi gu phra mo lta bu'o/_/gzugs ni khyi gu sbom po lta bu'o/_/lus shin tu
[\[226b.4\]]sbyangs pa gang yin pa de ni khyi gu phra mo lta bu'o/_/lus kyi gnas ngan len gang yin pa de ni khyi gu sbom po lta bu ste/_'di ltar khyi gu phra mos khyi gu sbom po 'byin par byed pas so zhes bshad de/_de'i phyir bstan bcos de nyid las spang ba bsgom pa [#]gang zhe na/_smras pa/_'di ltar 'di na
[\[226b.5\]]la la ting nge 'dzin gyi spyod yul gyi mtshan ma yid la byed pas rang bzhin gyi [#]mtshan ma khyi gus khyi gu dbyung ba'i tshul gyis mngon par 'byin par byed mngon par sel bar byed de/_'di lta ste/_dper na la la zhig gis khyi gu ches phra bas khyi gu ches sbom pa 'byin par byed pa de bzhin du/_
[\[226b.6\]]rnal 'byor pa yang shin tu sbyangs pa'i tshogs kyis lus kyi [#]gnas ngan len gyi tshogs mngon par 'byin par byed mngon par sel bar byed/_mngon par spong bar [#]byed pa gang yin pa de ni spang ba bsgom pa zhes bya'o zhes 'byung ngo /_/gzhan yang bstan bcos rnam par bshad pa las
[\[226b.7\]]spang ba bsgom pa ni 'di lta ste/_'di ltar 'di na la la ting nge 'dzin gyi spyod yul gyi gzugs brnyan gyi mtshan ma yid la byas [#]pa'i phyir chos rnams kyi rtsa ba'i ngo bo nyid kyi mtshan ma yongs su bsal nas yang mngon du mi 'gyur ba gang yin pa'o zhes bshad de/_gzhan ni bstan bcos rnal 'byor
[\[227a\]]
[\[227a.1\]]spyod pa'i sa las bstan pa dang mthun no/_/bstan bcos theg pa chen po bsdus pa'i 'grel ba lang gi tshe bsgyur ba las/_khyi gu sbom po khyi gu phra mos 'byin pa ni sa bcu po dag tu shes pa khyad par du 'phags pa dag gis shes pa dman pa dag rnam par sel ba'i
[\[227a.2\]]dper bstan pa'o zhes bshad de/_de'i phyir de nyid las dper na 'jig rten na shing gsheg par 'dod pa dag sngar ni khyi gu phra mo spyod la de'i 'og tu ni sbom po spyod pa ltar/_rnal 'byor pas nyon mongs pa 'jig par byed pa yang de bzhin te/_dang por ni lam dman pa spyod pa'o/_/bar
[\[227a.3\]]du lam 'bring spyod do tha mar ni lam mchog spyod do zhes 'byung ngo /_/bstan bcos theg pa chen po bsdus pa las/_'phags pa'i lam ni khyi gu phra mo lta bu'o/_/kun nas nyon mongs pa'i sa bon ni khyi gu sbom po lta bu'o zhes bshad de/_de'i phyir slob dpon dbyig gnyen gyis mdzad
[\[227a.4\]]pa'i 'grel pa las/_gnyen pos rab tu dbye ba ni 'di lta ste/_chos thams cad 'dres pa la dmigs pa'i ye shes kyi khyi gus khyi gu dbyung ba'i tshul du kun gzhi'i rnam par shes pa la sgrib pa'i sa bon yod pa thams cad 'byin pa'i phyir ro zhes 'byung ste/_'di nyid kyi 'grel pa las
[\[227a.5\]]chos 'dres pa la dmigs pa'i ye shes ni sgrib pa thams cad kyi gnyen por gyur pas/_dper na khyi gu phra mos khyi gu sbom po 'byin pa lta bu'o/_/rtsa ba'i rnam par shes pa la kun nas nyon mongs pa'i chos rnams kyis yongs su bsgos pa'i sa bon yod pa gang yin pa de ni sbom
[\[227a.6\]]po zhes bya'o/_/gnyen por gyur pa'i lam rnams ni de dag spong bar nus pa'i phyir phra mo'i don yin no zhes bshad do/_/gzhan yang slob dpon ngo bo nyid med kyis theg pa chen po bsdus pa'i 'grel pa byas pa las/_'phags pa'i lam ni shin tu gya nom pa'i phyir khyi gu phra mo lta
[\[227a.7\]]bu'o/_/des spang bar bya ba'i sa bon de'i rang bzhin ni rags pa'i phyir khyi gu sbom po lta bu'o zhes bshad de/_gzhan ni slob dpon dbyig gnyen gyis [#]mdzad pa'i 'grel pa dang mthun no/_/bstan pa 'di dag la sogs pa la brten nas mdo'i tshig 'di bshad pa yang so so nas bshad pa mi mthun pas/_
[\[227b\]]
[\[227b.1\]]kha cig na re mdo'i tshig 'di ni bstan bcos theg pa chen po bsdus pa'i 'grel pa lang [#]gi tshe bsgyur ba las bstan pa dang mthun par shes pa khyad par du 'phags pa'i khyi gus shes pa dman pa'i khyi gu 'byin par bstan pa yin no zhe'o/_/kha cig na re mdo'i tshig 'di'i dgongs pa ni slob dpon
[\[227b.2\]]dbyig gnyen gyis mdzad pa'i 'grel pa la sogs pa dang mthun te/_'di ltar 'phags pa'i ye shes kyi khyi gus nyon mongs pa'i khyi gu 'byin pa ston to zhe'o/_/kha cig na re mdo'i tshig 'di ni mtshan nyid kyi dbang du mdzad de rab tu bstan na slob dpon dbyig gnyen gyis mdzad pa'i
[\[227b.3\]]'grel pa la sogs pa dang mthun te/_spyir mtshan nyid kyi dbang du mdzad nas bstan pa yin pas kun kyang phan tshun 'gal ba med de/_'di ltar byang chub sems dpa' rnams sa'i mdun rol du ni rtsa ba'i ting nge 'dzin thob pas lus shin tu sbyangs pas lus kyi gnas ngan len
[\[227b.4\]]rnam par sel bar byed la/_de'i 'og tu ting nge 'dzin gyi nang gi gzugs brnyan phra mo ni phyi rol gyi mtshan ma rags pa rnam par sel ba'am/_yang na gzugs brnyan gyi mtshan ma phra mos rtsa ba'i mtshan ma rags pa rnam par sel bas sa la gnas pa'i byang chub sems dpa' rnams de
[\[227b.5\]]bzhin nyid du bsgom pa'i rnal 'byor gyis/_gzugs brnyan gyi mtshan ma yongs su sel bar byed de/_de bzhin du ye shes kyis nyon mongs pa rnams sel bar byed pa'i bar gang yin pa de ni brtags na khong du chud par 'gyur ro/_/yang na dpe dang don du sbyar ba ni bsgom pa'i lam gyis [#]gnas
[\[227b.6\]]skabs kho na dang sbyar te bstan pa'o/_/mtshan ma dang gnas ngan len thams cad gtan du bcom pa'i phyir/_rim gyis sa gong ma gong ma de dag tu gser sbyang ba lta bur sems rnam par sbyangs pas zhes bya ba ni gnyis pa sems rnam par sbyong ba ston to/_/'di ltar sa dang po la
[\[227b.7\]]'ching ba gnyis gtan du bcom pa'i stobs kyis sa gong ma rnams su gser ma byang ba sbyang ba lta bur sems rnam par sbyong bas so/_/gser sbyang ba'i dpe 'di yang bstan bcos rnal 'byor spyod pa'i sa las/_gser sbyang ba dang 'dra bar sems sbyang bar gsungs pa [#]de ji ltar lta [#]
[\[228a\]]
[\[228a.1\]]zhe na/_gser rnam par dag pa la rnam pa gsum yod de skyon rnam par dag pa dang /_gar bu rnam par dag pa dang /_las su rung ba rnam par dag pa'o/_/de la skyon rnam par dag pa ni 'byung khungs na 'dug pa'i gser gyi skyon rags pa dang 'bring dang /_cha phra ba
[\[228a.2\]]bsal bas ci tsam du gser phye dag par 'gyur ba [#]kho na lus par gyur pa'o/_/de la gar bu rnam par dag pa ni de nyid [#]bzhu nas gar bur gyur pa gang yin pa'o/_/de la las su rung ba rnam par dag pa ni gar bu de khro ba la sogs pa'i skyon rnam par sbyangs pa'i phyir ro zhes bshad do/_/gzhan
[\[228a.3\]]yang de nyid las 'di lta ste/_dper na mgar ba'am/_mgar ba'i slob ma zhig gis gang gi tshe gser ram dngul zhig dri ma dang /_snyigs ma thams cad sbyang ba'i phyir dus dus su mer bsregs [#]shing chur bkrus nas rgyan de dang de dag tu bya ba la mnyen zhing las su rung ba'i tshul
[\[228a.4\]]gyis mngon sum du bya bar 'gyur te/_de la mgar ba'am mgar ba'i slob ma mkhas pa de dang mthun pa'i bzo shes pa des mgar spyad kyis rgyan gyi rnam pa [#]ci 'dod pa der sgyur [#]bar byed pa de bzhin du/_rnal 'byor pas kyang gang gi tshe sems de brnab sems la sogs pa'i dri ma dang /_snyigs
[\[228a.5\]]ma la mi phyogs pa nyid kyis skyo bar byas la/_nyon mongs pa can yid mi bde ba la mi phyogs pa nyid dang /_dge ba'i phyogs la mngon par dga' ba la mngon du phyogs pa nyid kyis mngon par dga' bar byas nas rnal 'byor [#]des sems de zhi gnas kyi phyogs sam/_lhag mthong gi phyogs
[\[228a.6\]]gang dang gang dag las nges par sbyong bar byed pa de dang de dag la shin tu nye bar sbyar ba [#]dang /_shin tu rnal du 'bab pa dang mi g.yo ba dang /_mi 'gul bar 'gyur zhing /_ji ltar bsams pa'i don yang dag par 'grub pa'i phyir 'gro bar yang dag par 'gyur ro zhes 'byung ngo /_/
[\[228a.7\]]bla na med pa yang dag par rdzogs pa'i byang chub kyi bar du yang 'thob par 'gyur la/_dgos [#]pa yongs su grub pa'i dmigs pa yang thob par 'gyur te zhes bya ba ni gnyis pa 'bras bu'i gnas skabs zhes bya ba ston te/_gnas skabs rnam pa lngas 'di ni lnga pa mthar phyin pa'i
[\[228b\]]
[\[228b.1\]]gnas skabs so/_/'di ltar sa rnams su sems sbyang ba [#]kho na ma yin gyi mthar phyin pa'i gnas bla na med pa yang dag par rdzogs pa'i byang chub kyi bar du yang yongs su sbyang dgos [#]pa'o/_/gzhan yang gnas 'di la brten nas dmigs pa rnam pa bzhi las bzhi pa dgos [#]pa
[\[228b.2\]]yongs su grub pa'i dmigs pa yang thob par 'gyur ba'o/_/sangs rgyas [#]kyi sa'i gnas skabs su ni dmigs pa rnam pa bzhi po dag tshang bar mnga'o/_/bshad pa rnam pa gzhan du na/_sa'i mdun rol pa dag ni dmigs pa rnam pa gnyis 'thob bo/_/sa bcu pa la gnas
[\[228b.3\]]pa dag ni dngos po'i mtha' zhes bya'o/_/sangs rgyas kyi sa'i gnas skabs kyi ni yongs su rdzogs pa zhes bya ste/_de ltar rnam pa gnyis su bshad pa yod kyang bshad pa ni snga ma bzang ngo /_/rigs kyi bu de ltar byang chub sems dpas nang gi zhi gnas dang lhag mthong la yang
[\[228b.4\]]dag par bsgrubs pa'i phyir bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro zhes bya ba ni gnyis pa spyi'i mjug bsdu ba ste/_'di ltar sa la gnas pa'i byang chub sems dpa' dag gis zhi gnas dang lhag mthong gi lam la brten
[\[228b.5\]]nas nan tan du bsgrub pa'i phyir bla na med pa'i byang chub thob par 'gyur ro/_/byang chub sems dpa' byams pas yang bcom ldan 'das la 'di skad ces gsol to/_/bcom ldan 'das ji ltar sgrub [#]par bgyid na byang chub sems dpa'i mthu dang /_yon tan yangs shing rgya cher
[\[228b.6\]]rab tu 'dren par 'gyur lags zhes bya ba 'di man chad ni bcu bdun pa mthu dang yon tan yangs shing rgya che ba'i bar du 'dren pa'i sgo zhes bya ba ston to/_/'di yang rnam pa gnyis te/_zhu ba gsol ba dang /_lan du gsungs pa ste/_'di ni zhu ba gsol ba nyid do/_/rigs kyi bu
[\[228b.7\]]gal te byang chub sems dpa' rnams gnas drug la mkhas par gyur na/_byang chub sems dpa'i mthu dang /_yon tan yangs shing rgya che ba [#]ji snyed yod pa dag rab tu 'dren par 'gyur te zhes bya ba 'di man chad ni gnyis pa de bzhin gshegs pas lan du yang dag par gsungs pa
[\[229a\]]
[\[229a.1\]]ston to/_/'di yang rnam pa gnyis su dbye ste/_zhus pa bzhin du yang dag par rnam par bshad pa dang /_rigs kyi bu zhes bya ba man chad spyi'i mjug bsdu ba'o/_/dang po yang rnam pa gsum du dbye ste/_grangs smos nas lan mdor gsungs pa dang /_grangs bzhin du ming
[\[229a.2\]]bkod pa dang /_go rims bzhin du rnam par phye ste bshad pa'o/_/'di ni dang po grangs smos nas lan mdor gsungs pa ste/_'di ltar byang chub sems dpa' rnams gnas drug la mkhas par gyur na/_mthu dang yon tan rgya che ba rab tu 'dren par 'gyur bas so/_/sems kyi skye
[\[229a.3\]]ba la mkhas pa dang /_sems kyi gnas la mkhas pa dang /_sems kyi bslab pa dang /_sems kyi 'phel ba la mkhas pa dang /_sems kyi 'grib pa la mkhas pa dang /_sems kyi thabs la mkhas pa'o zhes bya ba ni gnyis pa grangs bzhin du ming bkod pa'o/_/ji ltar
[\[229a.4\]]na sems kyi skye ba la mkhas pa yin zhe na zhes bya ba la sogs pas ni gsum pa go rims bzhin du rnam par phye ste bshad pa ston to/_/'di yang gnas drug rnam par phye ste bshad pa nyid las rnam pa drug tu dbye ste/_'di ni dang po sems kyi skye ba la mkhas pa rnam par bshad pa'o/_/'di
[\[229a.5\]]yang rnam pa gnyis te/_brtag pa dang lan du gsungs pa ste/_'di ni brtag pa'o/_/de la mkhas pa zhes bya ba ni yongs su shes par byed pa'i sems so/_/skye ba zhes bya ba ni yongs su shes par bya ba'i sems te/_'og ma rnams kyang 'di bzhin du sbyar ro/_/'di lta ste/_yang dag
[\[229a.6\]]pa ji lta ba bzhin du sems kyi rnam pa bcu drug gi skye ba rab tu dbye ba shes pa gang yin pa de ni sems kyi skye ba la mkhas pa zhes bya'o zhes pa [#]la sogs pas ni gnyis pa yang dag par lan du gsungs pa ston to/_/'di yang rnam pa gnyis te/[ (]len [,]lan [)]mdor gsungs pa dang /_rnam par phye
[\[229a.7\]]nas bshad pa ste/_'di ni dang po lan mdor gsungs pa'o/_/de la sems kyi skye ba rnam pa bcu drug rab tu dbye ba yang zhes bya ba la sogs pas ni gnyis pa sems rnam pa bcu drug rnam par phye nas bshad pa'o/_/'di yang rnam pa gnyis te/_mdor bstan pa dang /_rnam par bshad
[\[229b\]]
[\[229b.1\]]pa ste/_'di ni mdor bstan pa'o/_/snod brtan par gnas pa'i rnam par rig pa'i skye ba rnam par mi rig pa ni 'di lta ste/_len pa'i rnam par shes pa'o zhes bya ba 'di man chad ni gnyis pa go rims bzhin du rnam par bshad pa ston to/_/'di yang sems rnam pa bcu drug tu bstan pa nyid
[\[229b.2\]]kyis rnam pa bcu drug tu [#]dbye ste/_'di ni sems dang po rnam par bshad pa'o/_/mdo'i tshig 'di yang rnam pa gnyis su dbye ste/_sems kyi ming bstan pa dang /_ngo bo nyid bstan pa'o/_/mdo'i tshig 'di la yang bshad pa rnam pa gnyis yod de/_kha cig na re mi rig pa zhes bya ba
[\[229b.3\]]ni kun gzhi rnam par shes pa ste/_des dmigs pa'i rnam pa mi rig pas so/_/rtag par rgyun mi 'chad pa'i phyir brtan par gnas pa zhes bya'o/_/snod kyi 'jig rten 'dzin pa'i phyir snod ces bya'o/_/len pa'i rnam par shes pa zhes bya ba ni ngo bo nyid bstan pa'o/_/'di yang rnam pa
[\[229b.4\]]gsum dang ldan te/_dbang po'i rten yongs su 'dzin pa dang /_sa bon yongs su 'dzin pa dang /_skye ba'i rgyun yongs su 'dzin pa'o zhe'o/_/kha cig na re mi rig pa zhes bya ba ni 'di lta ste/_thun mong gi 'bras bu'i mtshan nyid phyi rol gyi snod kyi 'jig rten rang nyid kyis sprul pa rab tu [#]dbye ba'i
[\[229b.5\]]mtshan nyid rnam par mi rig pa'o zhes zer ro/_/rnam pa sna tshogs kyi dmigs pa'i rnam par rig pa'i skye ba zhes bya ba la sogs pas ni sems gnyis rnam par bshad pa ston to/_/'di yang ming smos pa dang /_ngo bo nyid bstan pas ston te/_'di ni ming smos pa'o/_/dmigs pa'i rnam
[\[229b.6\]]pa yang yul gyi rjes su gcig kho na ma yin pa'i phyir rnam pa sna tshogs zhes bya ba gsungs so/_/dmigs pa'i rnam par rig pa skye ba zhes bya ba ni yul la ming du btags [#]pa ste/_yul la dmigs pa'i rnam par shes pa yin pa'i phyir ro/_/dmigs pa'i rnam par rig pa skye ba
[\[229b.7\]]zhes bya'o cig car gzugs la sogs pa'i yul thams cad 'dzin pa'i rnam par rtog pa'i yid kyi rnam par shes pa cig car nang dang phyi rol gyi yul 'dzin cing tshor ba rig pa zhes bya ba la sogs pas ni gnyis pa ngo bo nyid ston to/_/'di yang rnam pa gnyis te/_zag pa dang bcas pa'i
[\[230a\]]
[\[230a.1\]]yid kyi rnam par shes pa bstan pa dang /_zag pa med pa'i yid kyi rnam par shes pa bstan pa'o/_/'di ni dang po ste 'di ltar dus gcig tu cig car gzugs la sogs pa'i yul thams cad 'dzin pa rnam par rtog pa'i yid kyi rnam par shes pa de ni rnam par
[\[230a.2\]]shes pa lnga po dag dang dus gcig tu rnam par rtog pa'i yid kyi rnam par shes pa'am/_yang na rnam par shes pa lnga po dag gi [#]mjug thogs su rnam par rtog pa'i yid kyi rnam par shes pa'o/_/yang na dus gcig tu cig car nang dang phyi rol gyi skye mched bcu gnyis po dag gi
[\[230a.3\]]yul 'dzin pas tshor ba myong zhing rig pa'i rnam par rtog pa'i yid kyi rnam par shes pa'o/_/skad cig dang thang cig dang /_yud tsam cig car ting nge 'dzin mang po la snyoms par 'jug pa ston pa sangs rgyas kyi zhing mang po mthong ba/_de bzhin gshegs pa mang po mthong ba
[\[230a.4\]]rnam par rtog pa'i yid kyi rnam par shes pa'o zhes bya ba ni gnyis pa zag pa med pa'i yid kyi rnam par shes pa bstan pa'o/_/de la skad cig ces bya ba ni shin tu yun thung ba ste/_de'i phyir bstan bcos sems sna tshogs bstan pa las/_skyes bu shin tu stobs dang ldan pa'i se gol
[\[230a.5\]]gtogs [#]pa gcig la skad cig ma drug cu yod do zhes 'byung bas skad cig ces bya'o/_/de la thang cig dang yud tsam zhes bya ba ni/_mdzod kyi bstan bcos las skad cig brgya nyi shu la de'i skad cig gcig go/_/de'i skad cig drug cu la ni [#]thang cig go thang cig sum cu la ni yud tsam
[\[230a.6\]]gcig go zhes bshad do/_/de ni 'di skad du phyis zag pa med pa la dbang thob pa'i mthu'i dbang gis dus gcig tu skad cig ma gcig la ting nge 'dzin mang po la snyoms par 'jug pa dang /_sangs rgyas kyi zhing mang po mthong ba dang /_sangs rgyas mang po mthong ba'i rnam par rtog
[\[230a.7\]]pa'i yid kyi rnam par shes pa'o zhes bstan par 'gyur ro/_/phyis thob pa [#]'di yang zag pa dang bcas pa'i sems la ltos na ni rnam par mi rtog pa zhes bya'o/_/ngo bo nyid kyi ye shes la ltos na ni rnam par rtog pa zhes bya'o/_/skad cig ma gcig la de bzhin gshegs pa mang po
[\[230b\]]
[\[230b.1\]]mthong ngo zhes bstan pa de'i don ni de ltar mi rung bas/_ji ltar skad cig ma gcig la ting nge 'dzin mang po la snyoms par 'jug ce na/_smras pa/_sangs rgyas dang byang chub sems dpa' rnams kyi mthu bsam gyis mi khyab pas skad cig ma gcig la ting nge 'dzin rnam pa sna tshogs
[\[230b.2\]]la snyoms par 'jug ste/_de'i phyir bstan bcos chos mngon pa sna tshogs kun las btus pa las sangs rgyas bcom ldan 'das dang /_byang chub sems dpa' mthu chen po thob pa ni ji ltar bzhed cing 'dod pa bzhin du skad cig skad cig la ting nge 'dzin tshad med pa dag la snyoms
[\[230b.3\]]par 'jug pas rab tu dbye ba'i phyir ro zhes bstan pa yin no/_/rnam pa gzhan du na ji ltar 'os pa bzhin du ting nge 'dzin rnams la snyoms par 'jug pa yin gyi yang dag par skad cig ma gcig la ting nge 'dzin thams cad la snyoms par 'jug pa ni ma yin no/_/gal te de lta
[\[230b.4\]]ma yin na ni ji ltar skad cig gcig la sangs rgyas kyi zhing mang po la 'jug ste/_sems can gang la yang lus mang po med pa'i phyir sprul pa'i lus kyis sangs rgyas kyi zhing mang por 'jug par ston to/_/mtshan ma chung ngu la dmigs pa'i rnam par rig pa skye ba ni 'di lta ste/_
[\[230b.5\]]'dod pa'i khams dang ldan pa'i rnam par rig pa'o zhes bya bas ni sems gsum pa ston to/_/'og nas 'byung ba'i mtshan ma lnga po dag ni kun gzhi rnam par shes pa las brtsams nas bstan pa yin te/_de'i phyir bstan bcos rnal 'byor spyod pa'i sa las/_kun
[\[230b.6\]]gzhi rnam par shes pa de yang 'dod pa'i khams su ni rgyu chung ngu'i dmigs pa rnam par rig pas dmigs pa chung ngu'i dmigs pa'i phyir ro zhes bstan pa yin no/_/bstan bcos chos mngon pa sna tshogs kun las btus pa las/_chung ngu'i 'du shes ni 'di lta ste/_'dod pa'i
[\[230b.7\]]khams kyi ste shin tu dman pa'i phyir ro zhes bshad do/_/mtshan ma chen por gyur pa la dmigs pa'i rnam par rig pa skye ba ni 'di lta ste/_gzugs kyi khams dang ldan pa'i rnam par rig pa'o zhes bya bas ni sems bzhi pa ston te/_bstan bcos rnal 'byor spyod pa'i sa las
[\[231a\]]
[\[231a.1\]]kun gzhi'i rnam par shes pa ni rgya chen por 'gyur ba'i dmigs pa rnam par rig pas dmigs pa rgya chen po la dmigs pa'i phyir ro zhes bshad do/_/bstan bcos chos mngon pa sna tshogs kun las btus pa las kyang rgya [#]chen por gyur pa ni 'di lta ste/_
[\[231a.2\]]gzugs kyi khams mchog tu gyur pa'i phyir ro zhes bshad do/_/mtshan ma med pa la dmigs pa'i rnam par rig pa skye ba 'di lta ste/_nam mkha' dang /_rnam shes mtha' yas skye mched dang ldan pa'i rnam par rig pa'o zhes bya bas ni sems lnga pa ston to/_/bstan bcos rnal 'byor
[\[231a.3\]]spyod pa'i sa las kun gzhi'i rnam par shes pa ni gzugs med pa'i khams nam mkha' mtha' yas skye mched dang /_rnam shes mtha' yas skye mched na ni rgyu mtshan med pa'i dmigs pa rnam par rig pas tshad med pa zhes bya ba'i phyir ro zhes bshad do/_/bstan bcos chos mngon
[\[231a.4\]]pa sna tshogs kun las btus pa las kyang tshad med pa ni 'di lta ste/_nam mkha' mtha' yas skye mched dang /_rnam shes mtha' yas skye mched de mtha' med pa'i phyir ro zhes bshad do/_/mtshan ma phra mo [#]la dmigs pa'i rnam par skye ba ni 'di lta ste/_ci yang med pa'i
[\[231a.5\]]skye mched dang ldan pa'i rnam par rig pa'o zhes bya bas ni sems drug pa bstan pa'o/_/bstan bcos rnal 'byor spyod pa'i sa las/_kun gzhi rnam par shes pa ni ci yang med pa'i skye mched na ni rgyu phra ba'i dmigs pa rnam par rig pas phra ba'i dmigs pa la dmigs pa'i phyir
[\[231a.6\]]ro zhes bshad do/_/mtshan ma mthar thug pa la dmigs pa'i rnam par rig pa skye ba ni 'di lta ste/_'du shes med 'du shes med min skye mched dang ldan pa'i [#]rnam par rig pa'o zhes bya bas ni sems bdun pa ston te/_khams gsum pa'i nang na mchog tu mthar thug pa yin pa'i
[\[231a.7\]]phyir mthar thug pa zhes bya'o/_/bstan bcos rnal 'byor spyod pa'i sa las kun gzhi'i rnam par shes pa ni 'du shes med [#]'du shes med min skye mched na ni shin tu phra ba'i dmigs pa'i rnam par rig pas shin tu phra bas dmigs pa'i phyir ro zhes bshad do/_/bstan bcos rnam par bshad pa
[\[231b\]]
[\[231b.1\]]las kyang gong du bstan pa'i mtshan ma lnga po dag bstan bcos rnal 'byor spyod pa'i sa las bstan pa dang mthun par bshad do/_/yang na mtshan ma lnga po de dag ci rigs par rnam par shes pa drug po dag dang sbyar ro/_/mtshan ma med pa'i rnam par rig pa skye ba ni 'di lta ste/_'jig rten
[\[231b.2\]]las 'das pa'i rnam par rig pa dang /_'gog pa la dmigs pa'i rnam par rig pa'o zhes bya bas ni sems brgyad pa ston te/_de la 'jig rten las 'das pa'i rnam par rig pa zhes bya ba ni zag pa med pa'i lam gyi bden pa dang /_mtshungs par ldan pa'i rnam par shes pa zag pa dang
[\[231b.3\]]bcas pa'i spros pa'i mtshan ma rnams yongs su spangs pa'i phyir mtshan ma med pa zhes bya'o/_/'dir zag pa med pa rnam par dag pa'i rnam par shes pa brgyad po dag kyang gtogs so/_/sdug bsngal dang ldan pa'i rnam par rig pa skye ba ni 'di lta ste/_sems can dmyal ba'i
[\[231b.4\]]rnam par rig pa'o zhes bya ba ni sems dgu pa ston to/_/'di lta ste/_sems can dmyal ba ril dang /_yi dgas dang dud 'gro las kha cig ni gcig tu sdug bsngal myong ba gang yin pa'o/_/dgongs pa zab mo rnam par dgrol ba'i mdo las/_sdug bsngal dang mtshungs par ldan pa'i rnam
[\[231b.5\]]par rig pa ni ngan 'gro'i rnam par rig pa lta bu'o zhes 'byung ngo /_/tshor ba 'dren ma dang ldan pa'i rnam par rig pa skye ba ni 'di lta ste/_'dod pa na spyod pa'i rnam par rig pa'o zhes bya ba ni sems bcu pa bstan te/_'di ltar mi dang 'dod pa'i khams kyi lha ril dang /_yi dgas dang dud 'gro
[\[231b.6\]]las kha cig ni 'jug pa'i rnam par shes pa dang mtshan [#]mtshungs par ldan pa sdug bsngal gyi tshor ba dang /_bde ba'i tshor ba dang /_sdug bsngal yang ma yin bde ba yang ma yin pa'i tshor ba dang 'dren mar 'jug pas so/_/dgongs pa zab mo rnam par dgrol ba'i mdo las/_tshor ba 'dren
[\[231b.7\]]ma dang /_mtshungs par ldan pa'i rnam par rig pa ni 'dod pa'i khams kyi rnam par shes pa lta bu'o zhes 'byung ngo /_/dga' ba dang ldan pa'i rnam par rig pa skye ba ni 'di lta ste/_bsam gtan dang po dang gnyis pa'i rnam par rig pa'o zhes bya bas ni sems bcu gcig pa bstan to/_/
[\[232a\]]
[\[232a.1\]]'di ltar bsam gtan dang po dang gnyis pas ni tshor ba bde ba dang ldan pa theg pa che chung gi bstan pa kun las bshad de/_de la theg pa chen po'i gzhung gis bstan pa yang ngo bo nyid ni mthun la don ni tha dad de/_bde ba'i tshor ba yang yod par [#]ston pas so/_/mdo 'di las
[\[232a.2\]]ni tshor ba rnam pa lnga tha dad par byed pa'i phyir/_re zhig dga' ba'i tshor ba bstan pa yin no/_/dgongs pa zab mo rnam par dgrol ba'i mdo las kyang dga' ba dang /_mtshungs par ldan pa'i rnam par rig pa ni bsam gtan dang po dang gnyis pa'i rnam par shes pa lta bu'o zhes 'byung ngo /_/
[\[232a.3\]]bde ba dang ldan pa'i rnam par rig pa skye ba ni 'di lta ste/_bsam gtan gsum pa'i rnam par rig pa'o zhes bya bas ni sems bcu gnyis pa bstan to/_/bstan bcos rnal 'byor spyod pa'i sa las bsam gtan 'og ma gsum ni gcig tu bde ba'i tshor ba dang lhan cig 'jug go zhes
[\[232a.4\]]bshad do/_/dgongs pa zab mo rnam par dgrol ba'i mdo las/_bde ba dang mtshungs par ldan pa'i rnam par rig pa ni bsam gtan gsum pa lta bu'o zhes 'byung ngo /_/sdug bsngal yang ma yin bde ba yang ma yin pa'i rnam par rig pa skye ba ni 'di lta ste/_bsam gtan bzhi pa dang /_
[\[232a.5\]]'du shes med 'du shes med min skye mched pa'i rnam par rig pa'o zhes bya bas ni sems bcu gsum pa ston to/_/'di ltar bsam gtan bzhi pa yan chad kyis pa rnams gcig tu tshor ba btang snyoms dang mtshungs par ldan pas so/_/'dir ni zag pa dang bcas pa'i yid kyi [#]rnam par
[\[232a.6\]]shes pa dang /_kun gzhi'i rnam par shes pa yang gtogs so/_/dgongs pa zab mo rnam par dgrol ba'i mdo las/_tshor ba btang snyoms dang mtshungs par ldan pa'i rnam par rig pa ni bsam gtan bzhi pa dang /_'du shes med 'du shes med min skye mched pa'i bar gyi rnam par
[\[232a.7\]]shes pa lta bu'o zhes 'byung ngo /_/nyon mongs pa dang ldan pa'i rnam par rig pa skye ba ni [#]'di lta ste/_nyon mongs pa dang nye ba'i nyon mongs pa dang ldan pa'i rnam par rig pa'o zhes bya bas ni sems bcu bzhi pa ston te/_ci rigs par rtsa ba'i nyon mongs pa drug dang nye ba'i nyon mongs pa
[\[232b\]]
[\[232b.1\]]nyi shu rtsa bzhi po dag dang mtshungs par ldan pa [#]zag pa dang bcas pa'i rnam par rig pa gang yin pa'o zhes bya ba'i tha tshig go/_/dge ba dang ldan pa'i rnam par rig pa skye ba ni 'di lta ste/_dad pa la sogs pa dang ldan pa'i rnam par rig pa'o zhes bya bas ni sems bco lnga pa bstan te/_'di lta
[\[232b.2\]]ste/_dad pa la sogs pa dge ba bcu gcig dang mtshungs par ldan pa zag pa dang bcas pa'i rnam par shes pa drug dang /_zag pa med pa'i rnam par shes pa brgyad do zhes bya ba'i tha tshig go/_/lung ma bstan pa dang ldan pa'i rnam par rig pa skye ba ni 'di lta ste/_de gnyi ga dang mi
[\[232b.3\]]ldan pa'i rnam par rig pa'o zhes bya bas ni sems bcu drug pa ston to[#]/_/'di lta ste/_dge ba dang /_nyon mongs pa de dag dang mi ldan pa zag pa dang bcas pa'i rnam par shes pa drug dang /_kun gzhi'i rnam par shes pa'o zhes bya ba'i tha tshig go/_/ji ltar na sems kyi gnas la mkhas pa yin
[\[232b.4\]]zhe na zhes bya ba la sogs pas ni gnyis pa sems kyi gnas la mkhas pa rnam par bshad pa ston to/_/'di yang brtag pa dang lan du gsungs pas bstan te/_'di ni brtag pa'o/_/de la mkhas pa zhes bya ba ni yongs su shes par byed pa'i sems te/_'og ma rnams kyang 'di dang
[\[232b.5\]]'dra bar bshad par bya'o/_/'di lta ste/_yang dag pa ji lta ba bzhin du rnam par rig pa'i de bzhin nyid rab tu shes pa'o zhes bya bas [#]ni gnyis pa lan du gsungs pa [#]bstan te/_'di ltar yang dag pa ji lta ba bzhin du rnam par mi rtog pa'i ye shes dang mthun pa'i sems rnam par rig pa'i de bzhin
[\[232b.6\]]nyid rab tu shes par gyur nas/_de bzhin nyid la brten te gnas pa'o/_/yang na rnam par rig pa'i de bzhin nyid ces bya ba ni de bzhin nyid rnam pa bdun las rnam par rig pa'i de bzhin nyid de/_de ni so sor [#]brtag par nus pa'i shes pa la rnam par rig pa'i de bzhin nyid ces bya ste/_de kho na ma yin pa'i phyir
[\[232b.7\]]ro/_/bstan bcos mdo sde'i rgyan las/_rnam par rig pa'i de bzhin nyid ni 'di lta ste/_rnam par mi rtog pa'i ye shes so zhes bshad do/_/de ni 'di skad du 'di ltar yang dag pa [#]ji lta ba bzhin du rnam par rig pa tsam du bsgom pa'i shes pa dang mthun pa'i sems gang yin pa rab tu shes
[\[233a\]]
[\[233a.1\]]par 'gyur [#]te/_yul la brten nas gnas pa [#]gang yin pa de ni sems kyi gnas la mkhas pa zhes bya'o [#]zhes bstan par 'gyur ro/_/ji ltar na sems kyi bslang ba la mkhas pa yin zhe na zhes bya ba la sogs pas ni gsum pa sems kyi bslang ba la mkhas pa rnam par
[\[233a.2\]]bshad pa ston to/_/'di yang brtag pa dang lan du gsungs pas bstan te/_'di ni brtag pa'o/_/yang dag pa ji lta ba bzhin du 'ching ba rnam pa gnyis po las bslang bar bya'o zhes rab tu shes pa 'di lta ste/_mtshan ma'i 'ching ba dang gnas ngan len gyi 'ching ba de dag las sems 'di
[\[233a.3\]]bslang bar bya'o zhes bya ba la mkhas pa'o zhes bya ba ni gnyis pa lan du gsungs pa ste/_'di ltar yang dag pa ji lta ba bzhin du rnam par mi rtog pa'i ye shes dang mthun par 'gyur ba'i sems rab tu shes par gyur nas 'ching ba rnam pa gnyis po dag las nges par 'byung bar gyur pa'o[#]/_/
[\[233a.4\]]yongs su shes pa'i sems de la mkhas par gyur na/_rnam par mi rtog pa'i ye shes dang mthun par gyur pa'i sems kyi [#]'ching ba gnyis po [#]dag las 'byung bar 'gyur bas so/_/ji ltar na sems kyi 'phel ba la mkhas pa yin zhe na zhes bya ba la sogs pa ni bzhi pa sems kyi 'phel ba
[\[233a.5\]]la mkhas pa rnam par bshad pa ston to/_/'di yang brtag pa dang lan du gsungs pas bstan te/_'di ni brtag pa'o/_/'di lta ste/_yang dag pa [#]ji lta ba bzhin du mtshan ma'i 'ching ba dang gnas ngan len [#]gyi 'ching ba'i gnyen po'i sems gang yin pa de 'phel ba dang de bsags [#]par gyur pa'i tshe
[\[233a.6\]]'phel bar gyur to/_/bsags par gyur to zhes rab tu shes pa [#]gang yin pa de ni 'phel ba la mkhas pa zhes bya'o zhes bya ba ni gnyis pa lan du gsungs pa ste/_yang dag pa ji lta ba bzhin du 'ching ba gnyis kyi gnyen por gyur pa'i sems de 'phel bar gyur pa dang /_de [#]bsags
[\[233a.7\]]par gyur pa'i tshe 'ching ba'i gnyen por gyur pa'i sems dang mthun par gyur pa'i shes rab la sogs pas rab tu shes pa gang yin pa de ni 'phel ba la mkhas pa zhes bya'o/_/de la 'phel ba dang bsags pa la bye brag yod pa yang mngon du spyod pa 'phel bar gyur pa gang yin
[\[233b\]]
[\[233b.1\]]pa de ni 'phel ba zhes bya'o/_/yongs su bsgos [#]nas sa bon du gyur pa gang yin pa de ni bsags pa zhes bya'o/_/yang na 'phel bar gyur pa'i dus gang yin pa de ni 'phel ba zhes bya'o/_/yang nas yang du bsgos pa las byung ba [#]gang yin pa de ni bsags pa zhes bya'o/_/ji ltar
[\[233b.2\]]na sems kyi 'grib pa la mkhas pa yin zhe na zhes bya ba la sogs pas ni [#]sems kyi 'grib pa la mkhas pa rnam par bshad pa ston to/_/'di yang brtag pa dang lan du gsungs pas bstan to/_/[#]'di ni brtag pa'o/_/'di lta ste/_yang dag pa ji lta ba bzhin du de dang mi mthun pa'i
[\[233b.3\]]phyogs su gyur pa/_mtshan ma dang gnas ngan len gyis kun nas nyon mongs pa can du gyur pa'i sems de 'grib pa dang 'bri bar gyur pa ni [#]de 'gribs so [#]bri bar gyur to zhes rab tu shes pa gang yin pa de ni sems kyi 'grib pa la mkhas pa zhes bya'o zhes bya ba ni gnyis pa lan du
[\[233b.4\]]gsungs pa ste/_'di ltar yang dag pa ji lta ba bzhin du de dang mi mthun par gyur pa'i 'ching ba gnyis kyis kun nas nyon mongs pa can du gyur pa'i sems 'grib pa dang 'bri bar 'gyur ba'i tshe/_kun nas nyon mongs pa can du gyur pa'i sems dang mtshungs par ldan pa'i lta
[\[233b.5\]]ba la sogs pa yang 'grib cing /_'bri bar 'du shes pa gang yin pa de ni 'grib pa la mkhas pa zhes bya'o zhes bya ba'i [#]tha tshig go/_/'grib pa dang /_'bri ba la bye brag yod pa yang gong du bstan pa'i 'phel ba dang bsags pa las bzlog par rig par bya'o/_/ji ltar na thabs la mkhas pa
[\[233b.6\]]yin zhe na zhes bya ba la sogs pas ni drug pa thabs mkhas pa'i rnam par bshad pa ston to/_/'di yang brtag pa dang lan du gsungs pas ston to[#]/_/'di ni brtag pa'o/_/'di lta ste/_yang dag pa ji lta ba bzhin du rnam par thar pa dang /_zil gyis gnon pa'i skye mched dang /_zad par
[\[233b.7\]]gyi skye mched dag sgom pa'am/_/yongs su bsal ba rab tu shes pa zhes bya ba ni gnyis pa lan du gsungs pa ste/_'di ltar yang dag pa ji lta ba bzhin du/_rnam par thar pa brgyad dang /_zil gyis gnon pa'i skye mched brgyad dang /_zad par gyi skye mched bcu ste/_rnam pa gnyis [#]
[\[234a\]]
[\[234a.1\]]po 'di dag bsgoms pa'i phan yon dang /_rnam pa gsum po de dag gis [#]sgrib pa yongs su bsal ba rab tu shes pa ni thabs kyis mngon par shes pa dang /_nyon mongs pa med pa la sogs pa yon tan rnam pa sna tshogs rab tu 'dren par byed pa'i phyir thabs zhes bya'o/_/
[\[234a.2\]]yon tan rnams rab tu 'dren par byed pa yang bstan pa rnams las so so nas bshad pa mi mthun pas bstan bcos rnam par bshad pa las ni rnam par thar pa brgyad las/_rnam par thar pa lnga pas yon tan rnams 'dren par byed do zhes bshad do[#]/_/de'i phyir bstan bcos de nyid las 'phags pa
[\[234a.3\]]rnams kyis mngon par zhen pa shes pa dang /_nyon mongs pa med pa dang /_smon nas shes pa dang /_so so yang dag par rig pa la sogs pa'i yon tan rnams mngon par bsgrub pa'i phyir yang rnam shes mtha' yas skye mched kyi rnam par thar pa mngon du byed do zhes bshad do/_/bstan
[\[234a.4\]]bcos rnal 'byor spyod pa'i sa las ni bshad pa mi mthun pa rnam pa gsum 'byung ste/_bshad pa rnam pa gcig las/_rnam par thar pa dang pos ni zil gyis gnon pa'i skye mched dang /_zad par gyi skye mched dang /_'phags pa rnams kyi rdzu 'phrul dang nyon mongs pa med pa dang /_smon
[\[234a.5\]]nas shes pa dang /_so so yang dag par rig pa la sogs pa mngon par sgrub par byed do zhes bshad do/_/gzhan yang de nyid las gzugs kyi zad par gyi skye mched brgyad yongs su dag pa rnams kyis ni 'phags pa'i mos pa dang dngos po yongs su bsgyur ba'i rdzu 'phrul mngon
[\[234a.6\]]par sgrub par byed do/_/zad par rnam par shes pa'i skye mched yongs su dag pas ni nyon mongs pa med pa dang /_smon nas shes pa dang /_so so yang dag par rig pa la sogs pa rnams mngon par sgrub par byed do/_/zad par nam mkha'i skye mched yongs su dag pas ni gang 'dod pa de
[\[234a.7\]]nam mkhar sgyur [#]bar byed do zhes bshad do/_/gzhan yang de nyid las rnam par thar pa dang /_zil gyis gnon pa'i skye mched dang /_zad par gyi skye mched la sogs pa ni rdzu 'phrul gyis mngon par sgrub par byed do zhes bstan to[#]/_/rnal 'byor spyod pa'i sa [#]gtan la dbab pa las kyang gsum
[\[234b\]]
[\[234b.1\]]po dag mngon par sgrub par byed pa yin par bstan to/_/rnal 'byor spyod pa'i sa las dang po dag ni gdon mi za bar rnam par thar pa dang po kho nar dgongs [#]pas de'i phyir rnal 'byor spyod pa'i sa las re zhig rnam par thar pa la brten nas/_de'i 'og tu rim gyis zad par gyi skye mched
[\[234b.2\]]sgom pa mngon par sgrub par byed pa bstan pa yin te/_yang dag pa'i don du na gsum po [#]kun gyis kyang /_yon tan rnams mngon par sgrub par byed pas/_de'i phyir bstan bcos rnal 'byor spyod pa'i sa las bstan pa'i bshad pa rnam pa gcig dang /_mdo 'di nyid las gsum
[\[234b.3\]]po kun kyang rdzu 'phrul la sogs pa mngon par sgrub pa [#]bstan to/_/rnam pa gsum po de dag bye brag yod pa yang bstan bcos chos bye brag tu bshad pa chen po las/_rnam par thar pa dang /_zil gyis gnon pa dang /_zad par gyi skye mched la bye brag ci yod ce na smras pa/_ming dang
[\[234b.4\]]bye brag yod de 'di ni rnam par thar pa'o/_/'di ni zil gyis gnon pa'i skye mched do/_/'di ni zad par gyi skye mched do zhes zer bas so/_/gzhan yang dge ba'i rtsa ba chung ngu ni zil gyis gnon pa'i skye mched ces bya'o/_/dge ba'i rtsa ba chen po ni zad par gyi skye mched ces bya'o/_/gzhan
[\[234b.5\]]yang dge ba'i rtsa ba chung ngu gang yin pa de ni rnam par thar pa zhes bya'o/_/dge ba'i rtsa ba chen po gang yin pa de ni zil gyis gnon pa'i skye mched ces bya'o/_/dge ba'i rtsa ba tshad med pa gang yin pa de ni zad par gyi skye mched ces bya'o[#]/_/gzhan yang rgyu gang yin pa de ni rnam par thar pa zhes bya'o/_/
[\[234b.6\]]'bras bu gang yin pa de ni zad par gyi skye mched ces bya'o/_/rgyu dang 'bras bur gtogs pa gang yin pa de ni zil gyis gnon pa'i skye mched ces bya'o//_//[#]bam po lnga bcu gcig pa/_byang chub sems dpa' byams pas yang bcom ldan 'das la 'di skad ces gsol
[\[234b.7\]]to/_/bcom ldan 'das bcom ldan 'das kyis ji skad du phung po lhag ma med pa'i mya ngan las 'das pa'i dbyings su tshor ba thams cad ma lus par 'gag par 'gyur ro zhes gang gsungs pa la/_tshor ba gang dag der gtan du 'gag par 'gyur lags zhes bya ba 'di man chad
[\[235a\]]
[\[235a.1\]]ni bco brgyad pa lhag ma med pa'i dbyings su tshor ba 'gag par 'gyur ba bstan pa'i sgo zhes bya ba ston to/_/'di yang rnam pa gnyis su dbye ste/_zhu ba gsol pa dang /_lan du gsungs pas bstan te/_'di ni zhu ba gsol ba'o/_/mdo'i tshig 'di yang rnam
[\[235a.2\]]pa gnyis te/_zhu ba gsol ba'i bstan pa smos pa dang /_zhu ba de nyid yang dag par gsol ba nyid do/_/rigs kyi bu mdor bsdu na tshor ba rnam pa gnyis ma lus par 'gag par 'gyur te zhes bya ba 'di man chad ni gnyis pa de bzhin gshegs pas yang dag par lan du gsungs pa ston
[\[235a.3\]]to/_/'di yang rnam pa gnyis te/_zhus pa bzhin du yang dag par rnam par bshad pa dang /_de'i phyir zhes bya ba man chad kyis spyi'i mjug bsdu ba bstan pa'o/_/rnam par bshad pa la yang rnam pa gnyis su dbye ste/_grangs smos nas lan mdor bstan pa dang /_brtag pa dang /_lan dag
[\[235a.4\]]gis rgya cher rnam par bshad pa ste/_'di ni dang po lan mdor gsungs pa'o/_/gnyis gang zhe na zhes bya ba la sogs pas ni gnyis pa brtag pa dang lan dag gis [#]rgya cher bshad pa ston to/_/'di yang brtag pa dang lan du gsungs pa ste/_'di ni brtag pa'o/_/gnas ngan len rig
[\[235a.5\]]pa dang /_de'i 'bras bu yul rig pa'o zhes bya ba la sogs pas ni rgya cher rnam par bshad pa ston to/_/'di yang rnam pa gnyis su dbye ste/_tshor ba [#]rnams yang dag par bstan pa dang /_lhag ma dang bcas pa zhes bya ba man chad kyis [#]gtan du 'gag par 'gyur ba
[\[235a.6\]]bstan pa'o/_/dang po yang rnam pa gnyis te/_tshor ba rnam pa gnyis kyis lan mdor gsungs pa dang /_go rims bzhin du rnam par phye nas bshad pa ste 'di ni dang po'o/_/tshor ba gnyis kyi bye brag gi mtshan nyid kyis so so nas bshad pa mi mthun pas/_kha gcig [#]na re gnas kyi
[\[235a.7\]]gnas [#]ngan len rig pa zhes bya ba ni 'di lta ste/_zag pa dang bcas pa'i ro myang ba dbang po drug po dag [#]la brten nas byung ba gang yin pa'o/_/dbang po las ming thob pas na gnas zhes [#]ming brjod pa yin no/_/sgrib pa gnyis kyi sa bon gyi gnas ngan len gyi rjes su 'brang ba'i phyir
[\[235b\]]
[\[235b.1\]]gnas kyi gnas ngan len rig pa zhes bya'o/_/de'i 'bras bu yul rig pa zhes bya ba ni 'di lta ste/_phyi rol gyi yul drug po dag ni nang gi dbang po drug gi mthu las skyes pa'i phyir yul drug po dag la de'i 'bras bu zhes bya'o/_/yul rig pa de yang de dag la dmigs nas skyes pa'i [#]phyir de'i
[\[235b.2\]]'bras bu yul rig pa zhes bya ste/_yang dag pa'i don du na tshor ba gnyi ga yang bdag nyid bye brag tu gyur pa med kyang dbang po dang yul gyi rjes su don gyi [#]tshor ba gnyis su bstan pa yin no zhe'o/_/kha cig na re gnas kyi gnas ngan len [#]rig pa zhes bya ba ni 'di lta ste/_sa bon gyi myong ba'o/_/de'i
[\[235b.3\]]'bras bu yul rig pa zhes bya ba ni 'di lta ste/_mngon du spyod pa myong ba'o/_/'di ltar zag pa dang bcas pa'i sa bon ni da ltar gyi 'bras bu'i rten byas pas so/_/yang na sgrib pa gnyis kyi [#]sa bon gnas ngan len rjes su 'brang ba'i phyir gnas kyi gnas ngan len rig pa zhes gsungs
[\[235b.4\]]so/_/mngon du spyod pa myong ba gang yin pa de ni sa bon gyi myong ba las byung ba'i phyir de'i 'bras bu yul rig pa zhes bya ba gsungs so zhe'o/_/kha cig na re de la gnas kyi gnas ngan len rig pa zhes bya ba ni nang gi dbang po drug la brten nas nang gi rgyud kyi dbang po drug dang yul la
[\[235b.5\]]dmigs pa zag pa dang bcas pa gang yin pa de ni rten dbang po dang rjes su 'brang ba'i chos las ming du btags [#]pa yin te/_'di ltar dbang po drug la brten pas sam/_yang na sgrib pa gnyis kyi sa bon gyi gnas ngan len rjes su 'brang ba'i phyir ro/_/de'i 'bras bu yul rig pa zhes
[\[235b.6\]]bya ba ni 'di lta ste/_phyi rol gyi yul drug po dag dbang po drug po dag gi dbang gis 'bras bur gyur pa gang yin pa ste/_de'i phyir bstan bcos chos mngon pa sna tshogs kun las btus pa las kyang mig la sogs pa'i dbang pa dag yongs su longs spyod pa'i mthu'i phyir dbang po drug [#]
[\[235b.7\]]skyes par gyur te [#]zhes bshad pas tshor ba gnyis po 'di ni nang gi dbang po drug la brten nas phyi rol gyi yul drug po dag la dmigs par byed pas yul las ming thob pa yin pa'i phyir de'i 'bras bu yul rig pa zhes gsungs te/_/dmigs pa rnam pa [#]gnyis las ni rang gi ngo bo
[\[236a\]]
[\[236a.1\]]nyid kyi myong ba dang yul gyi myong ba yin no zhes zer te/_/de ltar rnam pa gsum du bshad pa yod kyang 'dir ni re zhig gsum pa dang sbyar ro/_/de la gnas kyi gnas ngan len rig pa ni rnam pa bzhi yod par rig par bya ste zhes bya ba 'di man chad ni gnyis pa go rims
[\[236a.2\]]bzhin du rnam par phye ste bshad pa ston to/_/'di yang rnam pa gnyis su dbye ste/_gnas kyi gnas ngan len rig pa rnam par bshad pa dang /_de'i 'bras bu yul rig pa rnam par bshad pa'o/_/dang po yang rnam pa gsum ste/_grangs smos pa dang /_grangs bzhin du ming bkod pa
[\[236a.3\]]dang /_gang go dka' ba bzlas te bshad pa ste/_'di ni dang po'o/_/gzugs can gyi gnas rig pa dang /_gzugs med pa'i gnas rig pa dang /_'bras bu grub pa'i gnas ngan len rig pa dang /_'bras bu ma grub pa'i gnas ngan len rig pa'o zhes bya ba ni gnyis pa
[\[236a.4\]]grangs bzhin du ming bkod pa'o/_/tshor ba bzhi po 'di yang so so nas bshad pa mi mthun pas 'di la yang bshad pa rnam pa gsum yod de/_de la slob dpon dang po'i bshad pa ni slob dpon gsum pa'i bshad pa dang mthun pas de'i phyir logs shig tu ma smos so/_/slob dpon
[\[236a.5\]]gnyis pas ni 'di skad du gzugs can gyi gnas rig pa ni 'di lta ste/_'dod pa'i khams kyi tshor ba'i sa bon gang yin pa'o/_/gzugs med pa'i gnas rig pa zhes bya ba ni 'di lta ste/_gzugs med pa'i khams kyi tshor ba'i sa bon gang yin pa'o/_/'bras bu grub pa'i gnas ngan len
[\[236a.6\]]rig pa zhes bya ba ni 'di lta ste/_da ltar 'bras bu 'byin pa'i sa bon gang yin pa'o/_/'bras bu ma grub pa'i gnas ngan len rig pa zhes bya ba ni 'di lta ste/_da dung 'bras bu ma byin pa'i sa bon gang yin pa'o zhes zer ro/_/kha cig na re gzugs can gyi gnas rig pa zhes bya ba ni 'di lta ste/_
[\[236a.7\]]rnam par shes pa'i tshogs lnga dang mtshungs par ldan pa'i tshor ba gang yin pa'o/_/gzugs med pa'i gnas rig pa zhes bya ba ni 'di lta ste/_yid kyi rnam par shes pa dang mtshungs par ldan pa'i tshor ba gang yin pa'o/_/'di dag ni lus dang sems kyi tshor ba'o/_/'bras bu grub pa'i gnas
[\[236b\]]
[\[236b.1\]]ngan len rig pa ni 'di lta ste/_'das pa'i ma rig pa dang /_'du byed la sogs pas bskyed pa [#]da ltar gyi 'bras bu myong ba gang yin pa'o/_/'bras bu ma grub pa'i gnas ngan len rig pa ni 'di lta ste/_las dang po pa nyon mongs pa dang [#]mtshungs par ldan pa ma 'ongs pa'i rgyu 'gog par byed
[\[236b.2\]]pa'i tshor ba gang yin pa'o zhes zer te/_de ltar rnam pa gsum du bshad pa yod kyang gsum pa ni yang dag pa yin te/_tshig dang don gyi rjes su mthun pa'i phyir ro/_/de la 'bras bu grub pa'i rig pa ni 'di lta ste/_da ltar gyi myong ba gang yin pa'o/_/'bras bu ma grub pa'i
[\[236b.3\]]rig pa ni 'di lta ste/_ma 'ongs pa'i rgyur gyur pa'i myong ba gang yin pa'o zhes bya ba ni gsum pa gang go dka' ba bzlas te bshad pa'o/_/'di ltar dang po gang yin pa de ni sngon gyi las kyis thob pa da ltar gyi 'bras bu myong ba'o/_/phyi ma ni ma 'ongs pa'i rnam par smin pa mngon par grub pa
[\[236b.4\]]las dang [#]nyon mongs pa dang mtshungs par ldan pa'i myong ba ste/_ma 'ongs pa'i 'bras bu'i rgyu dang /_ma 'ongs pa'i rgyu'i tshor ba'o/_/de'i 'bras bu yul rig pa yang rnam pa bzhi yod do [#]zhes bya ba la sogs pas ni gnyis pa de'i 'bras bu yul rig pa rnam par bshad pa'o/_/'di yang
[\[236b.5\]]rnam pa gnyis te/_grangs smos pa dang /_grangs bzhin du ming bkod pa ste 'di ni dang po'o/_/gnas rig pa dang /_yo byad rig pa dang /_longs spyod rig pa dang /_ltos pa rig pa'o zhes bya ba ni gnyis pa grangs bzhin du ming bkod pa'o/_/tshor ba bzhi po de dag kyang so so nas
[\[236b.6\]]bshad pa mi [#]mthun pas/_kha cig na re tshor ba bzhi po 'di dag ni mngon du spyod pa dag yin te/_/de dag bye brag [#]yod pa yang rnam pa bzhi ste/_dang po gnas rig pa ni 'di lta ste/_snod kyi 'jig rten la dmigs pa'i tshor ba'o/_/gnyis pa yo byad rig pa ni 'di lta ste/_'tsho ba'i
[\[236b.7\]]yo byad la dmigs pa'i tshor ba'o/_/gsum pa longs spyod pa'i rig pa ni 'di lta ste/_/gos dang zas la sogs pa mngon sum du longs spyod pa'i tshor ba'o/_/gsum po [#]'di dag ni da ltar gyi yul la dmigs pa'i tshor ba'o/_/bzhi pa ltos pa'i rig pa ni 'di lta ste/_'das pa'i yul
[\[237a\]]
[\[237a.1\]]snga ma gsum po dag la dmigs pa las byung ba'i tshor ba'o zhes zer ro/_/kha cig na re gnas rig pa ni snod kyi 'jig rten la dmigs pa'i tshor ba'o/_/yo byad rig pa ni 'di lta ste/_gos dang sman la sogs pa'i dmigs pa'i tshor ba'o/_/longs spyod rig pa ni
[\[237a.2\]]gnas dang yo byad gnyis kyi tshor ba bsdus te bstan pa'o/_/ltos pa rig pa ni tshor ba dang rdzas la lta ba'i tshor ba'o zhe'o/_/kha cig na re go rims bzhin du snod kyi 'jig rten la dmigs pa dang /_gos dang sman la sogs pa'i dmigs pa dang /_da ltar gyi la dmigs pa dang /_
[\[237a.3\]]'das pa la dmigs pa'o zhes zer ro/_/phung po lhag ma dang bcas pa'i mya ngan las 'das pa'i dbyings su ni 'bras bu ma grub pa'i rig pa thams cad 'gags pas de'i mi mthun pa'i phyogs rig pa'i 'dus te reg pa las byung ba'i tshor ba yang myong ba thun mong du yod pa yang
[\[237a.4\]]myong ngo /_/yang na de'i 'bras bu grub pa'i tshor ba'o/_/gzhan yang tshor ba rnam pa gnyis thams cad kyi thams cad du 'gags pas rig pa'i 'dus te reg pa las byung ba'i tshor ba 'ba' zhig mngon du myong ngo zhes bya ba 'di man chad ni gnyis pa gtan du 'gag par 'gyur ba ston to/_/'di
[\[237a.5\]]yang rnam pa gnyis te/_phung po lhag ma dang bcas par gtan du 'gag par 'gyur ba [#]bstan pa dang /_phung po lhag ma med par gtan du 'gag par 'gyur bar bstan pa ste 'di ni dang po'o/_/mdo'i tshig 'di yang bshad pa'i rnam grangs gnyis yod pas so so nas bshad pa mi
[\[237a.6\]]mthun te/_kha cig na re 'bras bu ma grub pa'i rig pa thams cad 'gags pas zhes bya ba ni rdo rje lta bu'i sems kyi tshe ma 'ongs pa'i 'bras bu dang /_las dang nyon mongs pa dang mtshungs par ldan pa'i tshor ba rnams spong [#]zhing 'gag par 'gyur ba'o/_/de'i mi mthun pa'i phyogs
[\[237a.7\]]rig pa'i 'dus te reg pa las byung ba'i tshor ba yang myong ba zhes bya ba ni las dang nyon mongs pa de'i mi mthun pa'i phyogs zad pa dang mi skye ba'i ye shes dang mtshungs par ldan pa [#]zag pa med pa'i tshor ba myong ba'o/_/thun mong du yod pa yang myong ngo zhes bya ba ni thun mong du yod pa snod
[\[237b\]]
[\[237b.1\]]kyi 'jig rten rig pa yang myong ba ste/_mdo las gnas rig pa zhes gsungs pa nyid do/_/mdor bsdus pas ni [#]yo byad rig pa dang longs spyod rig pa'i tshor ba gnyis ni ma gsungs so/_/ltos pa'i rig pa [#]ni ma gtogs te 'dod chags dang mtshungs par ldan pa'i phyir ro/_/yang
[\[237b.2\]]na de'i 'bras bu grub pa'i tshor ba'o zhes bya ba ni 'di ltar 'bras bu grub pa'i tshor ba ni gnas ngan len dang bcas pa dang /_gnas ngan len med par yang gtogs [#]la mi slob pa'i rgyu la ni gnas ngan len med pa'i tshor ba kho na yod pas de'i phyir yang na zhes bya ba gsungs so/_/mdor
[\[237b.3\]]bsdus pas gzhan gzugs can gyi gnas rig pa dang /_gzugs med pa'i gnas rig pa ni mi slob pa la yang 'byung ngo zhes ni ma gsungs so/_/gzhan yang tshor ba rnam pa gnyis thams cad kyi thams cad du 'gags pas zhes bya ba ni 'di ltar gnas kyi gnas ngan
[\[237b.4\]]len rig pa dang /_de'i 'bras bu yul rig pa yang spangs pas so/_/rig pa'i 'dus te reg pa las byung ba'i tshor ba 'ba' zhig mngon du myong ngo zhes bya ba 'di ni zag pa zad pa la yod pa'i tshor ba rnams ni rig pa'i 'dus te reg pa las byung ba'i tshor ba yin no zhes bstan pa
[\[237b.5\]]yin no zhe'o/_/kha cig na re 'bras bu ma grub pa'i rig pa thams cad 'gags pas zhes bya ba ni 'di lta ste/_lhag ma dang bcas pa'i mya ngan las 'das pa thob pa ni ma 'ongs pa'i tshor ba mngon par 'grub pa'i sa bon thams cad 'gag par 'gyur ba'o/_/de'i mi mthun pa'i
[\[237b.6\]]phyogs rig pa'i 'dus te reg pa las byung ba'i tshor ba yang myong ngo zhes bya ba ni gnyen por gyur pa'i lam zag pa med pa'i tshor ba'o/_/thun mong du yod pa yang myong zhes bya ba ni 'di lta ste/_de'i 'bras bu yul rig pa'o/_/yang na de'i 'bras bu grub pa'i tshor ba zhes bya ba ni 'di
[\[237b.7\]]lta ste/_mngon du spyod pas da ltar 'bras bu sbyin pa'i tshor ba'o/_/gong du bstan pa de dag ni lhag ma med par ma zhugs pa dag tshor ba gsum po de dag dang ldan par bstan pa'o/_/gzhan yang tshor ba rnam pa gnyis thams cad kyi thams cad du 'gags pas rig pa'i 'dus
[\[238a\]]
[\[238a.1\]]te reg pa las byung ba'i tshor ba 'ba' zhig mngon par [#]myong ngo zhes bya ba ni lhag ma med par zhugs pa'i tshe zag pa med pa'i sems 'ba' zhig lhag ma med pa la dmigs pa'i phyir phyis thun mong du yod pa myong ba dang /_de'i 'bras bu grub pa tshor ba yang 'gags
[\[238a.2\]]nas zag pa med pa'i tshor ba 'ba' zhig yod pa'i phyir/_gzhan yang tshor ba rnam pa gnyis thams cad kyi thams cad du 'gags pas zhes bya ba gsungs so/_/rig pa'i 'dus te reg pa las byung ba'i tshor ba 'ba' zhig myong zhes bya ba 'di ni rig pa'i 'dus te reg pa zag pa med pa
[\[238a.3\]]'ba' zhig gi dbang du mdzad nas de skad du bstan pa yin no zhes zer ro/_/gzhan yang mdo'i tshig 'di la slob dpon de gnyis kyis snga ma'i gzhung las gzhan du bshad de/_dang po ni 'di skad du lhag ma dang bcas pa'i dbyings su ma 'ongs pa'i rgyu'i tshor ba ni 'gag par 'gyur la/_tshor
[\[238a.4\]]ba gzhan gsum ni yod do zhes bya ba 'di ni [#]zag pa med pa'i tshor ba la rig pa'i 'dus te reg pa las byung ba'i tshor ba kho na nyid du rnam par gzhag pa'i phyir tshor ba gsum yod do zhes bstan to zhe'o/_/gnyis pa ni 'di skad du mi slob pa'i gang zag gi rgyud la yod pa'i tshor ba ni
[\[238a.5\]]zag pa dang bcas pa dang /_zag pa med par yang gtogs pas spyir rig pa'i 'dus te reg pa las byung ba'i tshor ba zhes bya ste/_don de'i phyir lhag ma dang bcas pa'i dbyings su gzhan yang tshor ba rnam pa gnyis thams cad kyi thams cad du 'gags zhes gsungs pa yin te/_
[\[238a.6\]]'di ltar snga ma'i gnas kyi gnas ngan len rig pa dang /_de'i 'bras bu yul rig pa'i tshor ba gnyis po de dag thams cad 'gags nas mi slob pa'i gang zag gi rig pa'i 'dus te reg pa las byung ba'i tshor ba 'ba' zhig yod pa'o zhes zer te/_snga ma'i bshad pa 'di dag ni
[\[238a.7\]]bsam dgos so/_/kha cig na re mdo'i tshig 'di la rnam grangs gnyis kyi don yod pas tshor ba rnam pa brgyad las lhag ma dang bcas pa'i dbyings su mya ngan las 'das pa [#]na 'bras bu ma grub pa'i tshor ba 'ba' zhig 'gag par 'gyur te/_nyon mongs pa dang ldan pa'i phyir de'i mi
[\[238b\]]
[\[238b.1\]]mthun pa'i phyogs rig pa'i 'dus te reg pa las byung ba'i tshor ba myong zhing yang zag pa med pa'i tshor ba 'thob pa'i phyir ro/_/thun mong du yod pa yang myong ngo zhes bya ba ni 'di lta ste/_tshor ba rnam pa brgyad las 'bras bu ma grub pa dang /_'bras bu grub pa ma gtogs par gzhan drug
[\[238b.2\]]po dag ni so so'i skye bo dang 'phags pa rnams thun mong du yod pa'i phyir thun mong du yod pa zhes gsungs so/_/ji ltar mi slob pa la yang ltos pa'i rig pa yod ce na/_smras pa/_ltos pa ni rnam pa gnyis yod de/_'dod chags kyis gcig la gcig sems pa ni dgra bcom pas spangs so/_/
[\[238b.3\]]nyon mongs pa med pas bsngags pa brjod cing gcig la gcig sems pa ni dgra bcom pa lnga [#]yang yod pa'i phyir thun mong du yod pa zhes bya ba gsungs so/_/yang na thun mong du yod pa zhes bya ba ni tshor ba lnga po kho na dang ldan pas ltos pa ni ma gtogs te/_'dod chags kyis gcig la gcig
[\[238b.4\]]chags pa'i phyir dang go sla ba'i phyir mdor bsdus nas ma bstan to/_/yang na de'i 'bras bu grub pa'i tshor ba'o zhes bya ba 'dis ni dgra bcom pa'i rgyud la yang da ltar gyi 'bras bu myong ba yod pa'i phyir ro/_/ci'i phyir tshor ba 'di thun mong du yod pa zhes mi bya zhe na/_smras pa/_yang dag pa'i don du na thun mong
[\[238b.5\]]du yod pa ma yin mod kyi/_snga ma'i 'bras bu ma grub pa'i tshor ba la ltos nas yod pa dang med pa'i [#]mtshungs pas de'i phyir logs shig tu bstan to/_/gzhan yang tshor ba rnam pa gnyis thams cad kyi thams cad du 'gags pas rig pa'i 'dus te reg pa las byung ba'i tshor ba 'ba' zhig mngon du
[\[238b.6\]]myong ngo zhes bya ba ni 'grel pa dag las bshad pa rnam pa gnyis yod do zhes zer te/_/kha cig na re dgra bcom pa'i rgyud la yod pa'i tshor ba rnams ni bag la nyal dang bral ba'i phyir zag pa med pa zhes bya ste/_sngar gong du tshor ba brgyad po dag ni gcig tu zag pa dang bcas pa zhes bstan pa'i phyir
[\[238b.7\]]thams cad med ces bstan to/_/de la rnam pa gnyis zhes bya ba ni sngar bstan pa'i rtsa ba'i tshor ba gnyis te/_tshor ba brgyad po dag bsdus pa'o zhe'o/_/kha cig na re sems med pa'i ting nge 'dzin la snyoms par zhugs pa'i tshe/_tshor ba gzhan brgyad po dag 'gag par 'gyur te/_zag pa
[\[239a\]]
[\[239a.1\]]med pa'i tshor ba yod do zhes gsungs pa ni sems med [#]pa'i snyoms par 'jug pa'i nye ba'i sbyor ba yin pa'i phyir/_btags pa tsam du 'gag par mi 'gyur zhes gsungs kyi yang dag pa'i don du 'gag par mi 'gyur ba ma yin no zhe'o/_/phung po lhag ma med pa'i mya ngan
[\[239a.2\]]las 'das pa'i dbyings su mya ngan las 'das pa'i tshe ni de yang gtan du 'gag par 'gyur te zhes bya ba ni gnyis pa lhag ma med pa'i dbyings su gtan du 'gag par 'gyur ba ston to/_/'di ltar lhag ma med pa'i dbyings su rig pa'i 'dus te reg pa las byung ba'i tshor ba de yang 'gag par [#]'gyur ba'am/_
[\[239a.3\]]yang na gong du bstan pa'i thun mong du yod pa'i tshor ba la sogs pa yang 'gag par 'gyur ba'o/_/de'i phyir phung po lhag ma med pa'i mya ngan las 'das pa'i dbyings su tshor ba thams cad ma lus par gtan du 'gag par 'gyur ro zhes bshad pa yin no zhes bya ba ni gnyis pa spyi'i mjug bsdu
[\[239a.4\]]ba yin par rig par bya'o/_/de nas bcom ldan 'das kyis de skad ces bka' stsal nas yang [#]byang chub sems dpa' byams pa la 'di skad ces bka' stsal to/_/legs so legs so rigs kyi bu khyod kyis de 'dir yongs su rdzogs pa dang /_shin tu yongs su dag pa dang /_shin tu gya
[\[239a.5\]]nom pa'i rnal 'byor gyi lam las brtsams nas de bzhin gshegs pa la dri ba dris pas khyod rnal 'byor la shin tu rnam par nges shing shin tu mkhas par 'gyur ro zhes bya ba la sogs pas ni gong du tshigs [#]rkyang pas rgya cher bshad pa la rnam pa gnyis su phye ste/_zhi gnas dang lhag mthong gi
[\[239a.6\]]mtshan nyid rgya cher rnam par bshad pa dang /_mjug bsdu zhing bsgrub par bskul ba'o zhes bstan pa las/_de yan chad du zhi gnas dang lhag mthong gi mtshan nyid bstan nas/_'di man [#]chad ni gnyis pa mjug bsdu zhing bsgrub par bskul ba zhes bya ba ston to/_/'di yang rnam pa gsum
[\[239a.7\]]du dbye ste/_zhu ba gsol ba la phan yon yod par bsngags pa dang /_ngas kyang zhes bya ba man chad sangs rgyas rnams kyis mtshungs par gsungs pa nyid du bstan pa dang /_rigs kyi [#]bu zhes bya ba man chad kyis bsgrub par bskul ba bstan pa'o/_/'di ni dang po mdo nyid kyis brda
[\[239b\]]
[\[239b.1\]]phrad par zad do/_/ngas kyang khyod la [#]yongs su rdzogs pa dang /_shin du yongs su dag pa dang /_gya nom pa'i rnal 'byor gyi lam bstan pa ste/_'das pa dang ma 'ongs pa'i yang dag par rdzogs pa'i sangs rgyas ji snyed pa thams cad kyis kyang de ltar bstan pa dang /_ston par 'gyur ro
[\[239b.2\]]zhes bya ba ni gnyis pa sangs rgyas rnams kyis mtshungs par gsungs pa nyid du ston to/_/'di lta ste/_ngas zhi gnas dang lhag mthong gi las gya nom pa [#]gsungs pa de yang 'ba' zhig gis de skad du bstan pa ni ma yin gyi/_dus gsum gyi sangs rgyas rnams kyis kyang don de de skad du mtshungs
[\[239b.3\]]par gsungs so zhes bya ba'i tha tshig go/_/rigs kyi bu dang rigs kyi [#]bu mo rnams kyis kyang 'di la brten nas/_shin tu brtson pas yang dag par bsgrub pa'i rigs so zhes bya ba ni gsum pa bsgrub par bskul ba ste/_mdo nyid kyis brda phrad par zad do/_/de nas bcom ldan 'das
[\[239b.4\]]kyis don de nyid yang dag par bstan pa'i phyir/_tshigs su bcad pa 'di dag gsungs so zhes bya ba la sogs pas ni le'u 'di la gong du zhi gnas dang lhag mthong yang dag par bshad pa dang /_bka' bzhin du bsgrub par rab tu bstan pa zhes bya ba rnam pa gnyis su phye ste bstan pa la/_
[\[239b.5\]]yang dag par bshad pa yang rnam pa gnyis te/_tshig rkyang pas rgya cher bshad pa dang /_tshigs su bcad pas mdor bstan pa'o zhes bstan pa las 'di ni tshigs su bcad pas mdor bstan pa'o/_/yang na le'u 'di gcig la mdor bsdu ba na rnam pa gsum du dbye ste/_tshig rkyang pas rgya
[\[239b.6\]]cher bshad pa dang /_tshigs su bcad pas bzlas te bshad pa dang /_bka' bzhin du sgrub par byed pas bstan par sbyar ba las/_'di ni gnyis pa tshigs su bcad pa bzlas te bshad pa'o/_/'di yang rnam pa gnyis su dbye ste/_tshigs su bcad pa'i gleng bslang ba dang /_tshigs su
[\[239b.7\]]bcad pa nyid kyis bzlas te bshad pa ste 'di ni dang po'o/_/chos gdags rnam gzhag rnal 'byor dag la ni/_/gang zhig bag med spyod pa don chen nyams/_/chos dang rnal 'byor 'di la brten nas ni/_/yang dag sgrub na byang chub chen po 'thob/_/ces bya ba 'di man chad ni gnyis pa
[\[240a\]]
[\[240a.1\]]tshigs su bcad pa smos nas yang dag par bshad pa ston to[#]/_/'di yang tshigs su bcad pa lnga pa yod pa nyid las rnam pa lngar dbye ste/_de yang tshigs su bcad pa dang po gcig gis ni chos dang /_rnal 'byor gyi rjes su mthun pa dang 'gal ba'i yon tan dang nyes dmigs
[\[240a.2\]]bstan to/_/de'i 'og ma tshigs su bcad pa gnyis pas ni dmigs pa dang bcas pa'i nyes dmigs bstan to/_/tshigs su bcad pa gsum pas ni sems can la phan 'dogs pa dang zang zing spangs pa'i yon tan bstan te[#]/_/tshigs su bcad pa bzhi pas ni 'dod pas chos ston pa'i nyes dmigs
[\[240a.3\]]bstan to/_/tshigs su bcad pa lnga pas ni mngon par zhen pa spangs pa dang sems can la phan 'dogs pa'i phan yon bstan to/_/'di ni dang po chos dang rnal 'byor la brten nas rjes su mthun pa dang 'gal ba'i phan yon dang nyes dmigs bstan pa ste/_'di ltar gsung rab yan lag bcu
[\[240a.4\]]gnyis po chos gdags pa rnam par gzhag pa las bstan pa'i rnal 'byor zhi gnas dang lhag mthong gi lam dag la gang zhig bag med par gyur na/_don chen po mya ngan las 'das pa'i 'bras bu las rab tu nyams par 'gyur la/_gal te bstan pa 'di dang zhi gnas dang lhag mthong
[\[240a.5\]]la brten nas yang dag par sgrub par byed na byang chub chen po thob par 'gyur ro zhes bstan pa'o/_/dmigs bcas lta bas bgegs las thar tshol zhing /_lta ba de yis chos thob gang zer ba/_/byams pa de dag rnal 'byor las ni ring /_/dper na gnam sa ring ba ji bzhin no/_/zhes bya
[\[240a.6\]]ba ni gnyis pa dmigs pa dang bcas pa'i nyes dmigs ston to/_/'di ltar zhi gnas dang lhag mthong la brten nas yongs su tshol [#]na dmigs pa dang bcas pa'i lta ba nyid du 'gyur te/_gal te de lta ba de nyid la mngon par zhen nas chos thob pa yin no snyam du sems shing 'khor ba'i bgegs
[\[240a.7\]]las thar pa yin no zhes zer na/_rnal 'byor gyi lam thag ring bar gyur pa yin te/_dper na gnam sa ji lta ba bzhin no/_/de'i phyir 'phags pa khyad par sems kyis zhus pa'i mdo las/_ji tsam du sems kyis chos rnams rnam par rtog pa gang yin pa de ni log pa'o/_/sems
[\[240b\]]
[\[240b.1\]]kyis chos rnams la rnam par mi rtog pa gang yin pa de ni yang dag pa'o zhes gsungs so/_/bstan bcos bye brag tu bshad pa chen po las kyang /_gnam sa rab tu thag ring ste/_/rgya mtsho'i pha mtha' dag kyang ring /_/nyi ma 'char nub gnas thag ring /_/yang dag log chos ring las ring /_/zhes
[\[240b.2\]]'byung ste/_mdo 'di [#]las ni dpe dang po kho na gsungs pa yin no/_/sems can don la brtan pas lam [#]rig nas/_/brtson pas sems can phan 'dogs byed pa yin[#]/_/blo ldan bskal pa mthar thug tshad byed na/_/zang zing med pa'i dga' ba dam pa 'thob/_/zhes bya ba ni gsum pa sems
[\[240b.3\]]can la phan 'dogs pa dang /_zang zing med pa'i yon tan ston to/_/'di ltar byang chub sems dpa' rnams sems can la phan 'dogs pa ni snying rje chen po brtan par gyur pas 'di snyam du sems te bdag ni phan 'dogs pa'o/_/de ni phan gdags par bya ba med do snyam du don de lta bur rig par gyur
[\[240b.4\]]nas des sems can la phan 'dogs pa'i bya ba dag la bskal pa'i mtha' ji srid par brtson pas na/_zang zing med pa'i dga' ba thob [#]par 'gyur te/_de'i phyir bstan bcos sa yongs su 'dzin pa las/_byang chub sems dpa' rnal 'byor pa ni dngos po rjes su 'dzin cing de bzhin nyid rjes
[\[240b.5\]]su 'dzin par byed kyang 'di snyam du 'di ni dngos po'o/_/'di ni de bzhin nyid do snyam du mi sems te zhes bya ba la sogs pa zhib tu 'byung ste/_'dir zhib tu ma brjod do/_/gang dag 'dod phyir chos kyi lung 'bogs pa/_/de ni 'dod pas 'dod phyir len zhes bya/_/rmongs pas rin thang med
[\[240b.6\]]pa'i rin po che/_/thob nas phyir yang sprang por 'gyur bar byed/_/ces bya ba ni bzhi pa 'dod pas chos ston pa'i nyes dmigs ston to/_/gal te la la zhig grags pa dang rnyed pa yongs su tshol ba [#]gzhan dag la chos ston par byed na/_'dod pa spangs nas phyir 'dod pa len pa'i chos ston pa
[\[240b.7\]]zhes bya bas/_de ni tshig gi sgo nas 'dod pa spangs kyang sems rnyed pa la chags pas ni phyir 'dod pa len pa zhes bya ste/_bstan bcos shin tu rgyas pa brgya pa las/_/bag med pa dang tshul khrims yongs su ma dag pa la smad pa'i tshigs su bcad pa las ji skad du/_ji ltar rang bzhin
[\[241a\]]
[\[241a.1\]]phan tshun reg pa dang /_/mdun du khrid na phyir yang 'then pa ltar/_/khyod kyis [#]'dod phyir tshul khrims bsrung ba yi/_/dngos po de dag kyang ni de bzhin te/_/lus kyis [#]tshul khrims srung [#]bar byed kyang ni/_/sems ni 'dod pa dag gis rab tu khrid/_/las 'di yongs su
[\[241a.2\]]dag pa ma yin na/_/tshul khrims bsrungs pa de yis ci zhig bya/_/zhes bstan pa lta bu ste de bzhin du rmongs pa gcig [#]gis/_'di ltar chos kyi [#]rin po che rin thang med pa thob na yang bla na med pa yang dag par rdzogs pa'i byang chub mi gnyer bas phyir 'jig rten pa'i grags pa dang rnyed pa
[\[241a.3\]]tshol ba dag ni/_dper na 'jig rten pa'i gang zag blun pos rin thang med pa'i rin po che thob kyang slar sprang po byed pa bzhin no zhes bya ba'i tha tshig go/_/bshad pa'i rnam grangs gzhan du na gang la la zhig stong pa nyid blang ba'i phyir chos ston pa dag ni yod pa spangs nas stong pa la mngon par
[\[241a.4\]]zhen pa zhes bya ste/_gang zag blun po de ni chos kyi rin po che rin thang med pa thob kyang /_gsung rab kyi dgongs te gsungs pa khong du ma chud pas stong pa nyid du mngon par zhen pa skyed par byed do zhes bstan to/_/rtsod dang 'du 'dzi spros la mngon zhen pa/_/rnam par spong la brtson 'grus
[\[241a.5\]]mchog bskyed de/_/lhar bcas pa yi 'jig rten bsgral ba'i phyir/_/rnal 'byor 'di la khyod kyis bslab par gyis/_/zhes bya ba lnga pa mngon par zhen pa spangs pa dang /_sems can la phan 'dogs pa'i yon tan bstan to/_/rtsod pa dang 'du 'dzi dang /_spros pa'i mngon par zhen pa rnam par
[\[241a.6\]]spang pa'i ched du brtson 'grus mchog bskyed de/_'jig rten pa rnams yongs su bzla ba'i phyir nan tan gyis zhi gnas dang lhag mthong bsgom [#]par bya'o zhes bya ba'i tha tshig go/_/de nas byang chub sems dpa' byams pas yang bcom ldan 'das la 'di skad ces gsol to/_/bcom
[\[241a.7\]]ldan 'das dgongs pa zab mo rnam par nges pa'i 'grel pa'i chos kyi rnam grangs 'dir bstan pa 'di'i ming ci lags/_bdag gis ji ltar gzung [#]bar bgyi zhes bya ba 'di man chad ni gsum pa bka' bzhin du sgrub pa'i phyogs zhes bya ba ston to/_/'di yang rnam pa gnyis te/_zhu ba
[\[241b\]]
[\[241b.1\]]gsol ba dang /_lan du gsungs pa'o/_/'di ni 'phags pa byang chub sems dpa' byams pas de bzhin gshegs pa la zhu ba gsol pa'o/_/zhu ba gsol ba la yang dgongs pa rnam pa gnyis yod de/_bstan pa'i ming zhus pa dang /_ji ltar gzung ba zhus pa'o/_/bcom ldan
[\[241b.2\]]'das kyis byang chub sems dpa' byams pa la bka' stsal pa/_rigs kyi bu 'di ni rnal 'byor nges pa'i don bstan pa zhes bya ste/_rnal 'byor nges pa'i don bstan pa 'di la khyod kyis bslab par bya'o zhes bya ba ni gnyis pa zhus pa'i lan du yang dag par gsungs pa'o/_/'di yang
[\[241b.3\]]rnam pa gnyis su dbye ste/_zhus pa rnam pa gnyis kyi lan yang dag par bstan pa dang /_rnal 'byor nges pa'i don bstan pa 'di bshad pa na zhes bya ba man chad bstan pa gsungs pa'i phan yon khyad par du 'phags pa bstan pa ste/_'di ni dang po'o/_/rnal 'byor nges pa'i don bstan pa
[\[241b.4\]]'di bshad pa na 'khor 'dus pa chen po de las srog chags drug 'bum ni bla na med pa yang dag par rdzogs pa'i byang chub tu sems skyes so/_/nyan thos sum 'bum ni rdul spangs nas dri ma dang bral te/_chos rnams la chos kyi mig rnam par dag pa thob par gyur to/_/nyan thos
[\[241b.5\]]'bum lnga khri ni zag pa rnams yongs su zad nas sems rnam par grol ba thob par gyur to/_/byang chub sems dpa' bdun khri lnga stong gis ni rnal 'byor yangs shing rgya che ba'i yid la byed pa thob par gyur to zhes bya ba ni gnyis pa bstan pa gsungs pa'i phan yon khyad par du 'phags pa ston to/_/
[\[241b.6\]]phan yon yang rnam pa bzhi yod de/_byang chub tu sems bskyed pa dang /_rdul spangs nas dri ma dang bral te chos kyi [#]mig rnam par dag pa thob pa dang /_zag pa rnams gtan du zad nas sems rnam par grol bar gyur pa'i phan yon te/_phan yon 'di gsum ni gong du bstan pa bzhin no/_/
[\[241b.7\]]bzhi pa rnal 'byor yangs shing rgya che ba'i yid la byed pa thob pa zhes bya ba ni gang zag dang chos stong pa nyid rnam pa gnyis po gang yin pa de ni yangs shing rgya che ba zhes bya ste/_bstan bcos theg pa chen po bsdus pa las ji skad du zhi gnas dang lhag mthong gi lam gnyis ni rnal 'byor zhes
[\[242a\]]
[\[242a.1\]]bya'o zhes bstan pa lta bu'o/_/gnas drug bstan pa'i mdo las ni 'di lta ste/_byang chub sems dpa' des stong pa nyid rnam pa gnyis la dmigs pa'i zhi gnas dang /_lhag mthong thob pa'i phyir rnal 'byor yangs shing rgya che ba'i yid la byed pa zhes bya'o zhes gsungs so/_/
[\[242a.2\]]bstan bcos rnal 'byor spyod pa'i sa las ni/_lnga po 'di dag ni sangs rgyas dang byang chub sems dpa' rnams kyis sems can rnams [#]la chos bstan pa'i 'bras bu'i phan yon rgya che ba yin par rig par bya ste/_lnga gang zhe na/_de dag las sems can kha cig ni dam pa'i chos bstan pa de nyid
[\[242a.3\]]kyi tshe chos rnams la chos kyi mig rdul med cing dri ma dang bral ba skyes par 'gyur ro/_/de nas sems can kha cig ni dam pa'i chos bstan pa'i mod la zag pa zad pa thob par 'gyur ro/_/de dag las sems can kha cig ni bla na med pa yang dag par rdzogs pa'i byang chub tu sems skyed
[\[242a.4\]]par byed do/_/de dag las sems can kha cig ni dam pa'i chos thos pa de nyid kyi mod la byang chub sems dpa'i bzod pa'i mchog 'thob par 'gyur ro/_/de dag las sems can kha cig ni sangs rgyas dang byang chub sems dpa' rnams kyis dam pa'i chos bstan pas lung 'bogs pa dang /_
[\[242a.5\]]kha ton byed pa dang /_yang dag par sgrub [#]cing gcig nas gcig tu brgyud pa'i tshul gyis dam pa'i chos kyi tshul yun ring du gnas par byed par 'gyur ro zhes 'byung ngo /_/bstan bcos mdo sde'i rgyan las ni/_byang chub sems dpa' chos 'chad pas 'bras bu rnam pa lnga 'thob par 'gyur te/_
[\[242a.6\]]chos nyan pa dag byang chub tu sems bskyed par 'gyur ba dang /_mi skye ba'i chos la bzod pa dang /_chos rnams la rdul spangs nas dri ma dang bral te chos kyi mig rnam par dag pa 'thob pa dang /_zag pa zad pa rnams 'thob pa dang /_dam pa'i chos yun ring du gnas pa dang /_don ma
[\[242a.7\]]bslabs pa rnams don 'thob pa dang /_the tshom ma bcad pa rnams the tshom chad par 'gyur ba dang /_the tshom chad pa rnams yang dag pa'i chos sgrib pa med pa'i dga' ba chen po'i ro la yongs su longs spyod par 'gyur ba'o zhes bshad do/_/mdo 'di las ni phan yon rnam pa bzhi
[\[242b\]]
[\[242b.1\]]yod par gsungs te/_rnal 'byor yid la byed pa zhes bya ba ni byang chub sems dpa' mi skye ba'i bzod pa nyid la bya'o//_//bam po lnga bcu gnyis pa/_dgongs pa zab mo rnam par dgrol ba'i mdo las sa dang pha rol du phyin pa'i le'u ste bdun pa'o zhes bya ba la 'di yang sgo rnam
[\[242b.2\]]pa gsum du phye nas bstan te/_le'u 'di nyid kyi ming bstan pa dang /_go rims bzhin du dgongs pa bstan pa dang /_tshig gi don yang dag par bshad pa'o/_/de la le'u 'di nyid kyi ming bstan pa ni/_rgya gar skad du/_b+hU [#]mi zhes bya ba bsgyur nas zhes zer te/_'di lta ste/_sa rab tu
[\[242b.3\]]dga' ba la sogs pa sa bcu gcig po dag skye ba la sogs pa'i don dang ldan pa'i phyir sa zhes bya'o/_/sa zhes bya ba'i don de yang bstan pa rnams las so so nas bshad pa mi mthun te/_kha cig las ni don rnam pa gcig gis sa zhes bya ba [#]ston te/_mi'i rgyal pos zhus pa'i mdo las
[\[242b.4\]]ji skad du/_rigs la 'jug pa'i shes rab gang yin pa de ni gnas pa zhes bya'o/_/gnas pa las ni yon tan rnams skye bas sa zhes brjod do zhes gsungs pa lta bu'o/_/gnas bcu pa'i bshad pa las dge ba'i rtsa ba rim par gnas pa'i gnas gang yin pa de ni sa zhes bya'o zhes
[\[242b.5\]]bshad do/_/slob dpon ngo bo nyid med kyis byas pa'i theg pa chen po bsdus pa'i 'grel pa las/_chos bdag med pa'i shes pa'i gnas skabs gang yin pa de ni sa zhes bya'o zhes bshad pa'o/_/bstan bcos rnal 'byor spyod pa'i sa las/_mya ngan las 'das pa sdud cing 'dzin pa'i phyir sa zhes
[\[242b.6\]]bya'o zhes bshad pa'o/_kha cig las ni don rnam pa gnyis ni sa [#]zhes bya'o zhes bshad de/_sngon gyi las bstan pa'i mdo las ji skad du/_sangs rgyas kyi sa ni yon tan brgya [#]stong grangs med pa [#]'dzin par byed pas skye ba zhes bya'o/_/rgyu dang 'bras bu thams cad mngon par 'grub par byed
[\[242b.7\]]pa'i phyir sa zhes bya'o zhes gsungs pa lta bu'o/_/bstan bcos rnam par rig pa tsam du grub pa las ni rnal 'byor pa'i gnas dang yongs su 'dzin pa mchog tu gyur cing skye zhing 'phel bar byed pa'i phyir sa zhes bya'o zhes 'byung ste/_de yang gnas su gyur pa'i phyir ni skye ba zhes bya'o/_/yongs su
[\[243a\]]
[\[243a.1\]]'dzin pa'i phyir ni 'phel ba zhes bya'o/_/kha cig las ni don rnam pa gsum gyis na sa zhes bya'o zhes bshad de/_'phags pa sangs rgyas kyi sa'i 'grel pa las ji skad du/_sa ni 'di lta ste/_gnas dang spyod par byed pa dang bsdu ba gang yin pa'o/_/de ni de bzhin nyid dang ye
[\[243a.2\]]shes bzhi po dag ni longs spyod dang /_dgongs pa ro gcig pa la sogs pa'i dngos po ni sangs rgyas kyi gnas dang /_spyod yul dang bsdu ba yin pa'i phyir sangs rgyas kyi sa zhes bya'o zhes 'byung ste/_de la gnas zhes bya ba ni de bzhin nyid do/_/spyod par byed pa zhes bya ba ni ye
[\[243a.3\]]shes bzhi po dag ste spyod pa dang ldan pa'i phyir ro/_/bsdu ba zhes bya ba ni ye shes bzhi dang mtshungs par ldan pa'i sems dang sems las byung ba la sogs pa'o/_/kha cig las ni don rnam pa bzhis sa zhes bya'o zhes bshad de/_bstan bcos rnal 'byor spyod pa'i sa'i 'grel pa las
[\[243a.4\]]ji skad du/_sa zhes bya ba ni 'di lta ste/_spyod yul dang gnas dang spyod pa dang bsdu bar bya ba'i don yin te/_rnal 'byor pa'i spyod yul yin pa'i phyir sa zhes bya ste/_dper na rta'i dkyus pa [#]lta bur de kho na las gzhan phyi rol du mi 'gro ba'i phyir ro/_/yang na rnal 'byor pas gnas
[\[243a.5\]]'di la brten nas rang gi chos brtas [#]shing 'phel bar 'gyur ba'i phyir sa zhes bya ste/_dper na lo tog spyod [#]pa'i sa dang 'dra bar de ni de dag gi sa yin no/_/yang na rnal 'byor spyod pa'i sar bsdus pa'i ye shes kyi spyod pa 'di la brten nas mngon du byed pa dang /_'di la brten nas 'phel bar
[\[243a.6\]]'gyur ba'i phyir sa zhes bya ste/_dper na rin po che'i 'byung khungs kyi sa lta bu'o/_/yang na rnal 'byor pa dag 'di la spyod par byed cing rang gi chos kyi longs spyod nyams su myong bar byed pa'i phyir sa zhes bya ste/_dper na ba lang gi sa dang 'dra bas de ni de dag gi sa [#]yin no zhes 'byung ba lta bu ste/_
[\[243a.7\]]zhib tu de nyid las bstan pa bzhin no/_/rgya cher rnam par 'byed pa ni bstan bcos mdo sde'i rgyan dang /_theg pa chen po bsdus pa'i 'grel pa lang [#]gi tshe bsgyur ba dang /_'phags pa sangs rgyas kyi sa'i 'grel pa la sogs pa las bstan pa bzhin du rig par bya'o/_/bstan pa rnam pa de
[\[243b\]]
[\[243b.1\]]ltar tha dad par gyur pa yang 'jig rten pa'i sa bzhin du gong du bstan pa'i don rnams dang [#]ldan pas dpe las ming du btags pa'i phyir sa zhes brjod do/_/rgya gar skad du pa [#]ra mi ta zhes bya ba bsgyur na pha rol du phyin pa zhes zer te/_sbyin pa la sogs pa'i stobs kyis 'khor ba'i tshu rol nas
[\[243b.2\]]mya ngan las 'das pa'i phyi [#]rol du phyin par byed pa'i phyir pha rol du phyin pa zhes bya'o/_/le'u 'di las sa dang pha rol du phyin pa rnams rgya cher ston pa'i phyir sa dang pha rol tu phyin pa'i le'u zhes gsungs so/_/de la go rims kyi dgongs pa bstan pa yang mtshungs pa med par [#]spyod pa la gong
[\[243b.3\]]du don rnam pa gnyis su bstan te/_zhi gnas dang lhag mthong bstan pa dang /_sa dang pha rol du phyin pa [#]bstan pa'o zhes bstan pa las/_de yan chad du zhi gnas dang lhag mthong bstan nas/_'di man chad du ni gnyis pa sa dang pha rol tu phyin pa'i sgo zhes ston te/_'di ltar rnal 'byor
[\[243b.4\]]bsgom pa'i sgo ni rnam pa gnyis te/_dang po ni zhi gnas dang pha rol tu phyin pa la gnas nas lhag mthong skyed pa gang yin pa de ni spyi'i mtshan nyid kyi sgo yin pas de'i phyir sngar bstan to/_/gnyis pa ni sa la brten nas pha rol du phyin pa skyed pa gang yin pa de ni bye brag gi mtshan nyid kyi sgo
[\[243b.5\]]yin pas de'i phyir [#]phyis bstan to/_/yang na zhi gnas dang lhag mthong ni bsdus pa yin pa'i phyir sngar bstan la sa la brten nas pha rol tu phyin pa skyed [#]pa ni rgyas pa yin pa'i phyir phyis bstan to/_/go rims kyi dgongs pa bshad zin te[#]/_da ni tshig gi don bshad par bya'o/_/de nas byang
[\[243b.6\]]chub sems dpa' spyan ras gzigs dbang phyug gis bcom ldan 'das la 'di skad ces gsol to/_/bcom ldan 'das bcom ldan 'das kyis ji skad du/_byang chub sems dpa'i sa bcu ni 'di lta ste/_rab tu dga' ba'i sa dang /_dri ma med pa'i sa dang /_'od byed pa'i sa dang /_
[\[243b.7\]]'od 'phro ba can gyi sa dang /_shin tu sbyang bar dka' ba'i sa dang /_mngon du gyur pa'i sa dang /_ring du song ba'i sa dang /_mi g.yo ba'i sa dang /_legs pa'i blo gros kyi sa dang /_chos kyi sprin gyi sa'o zhes gsungs pa dang /_gzhan yang sangs rgyas kyi sa ni bcu gcig pa'o zhes
[\[244a\]]
[\[244a.1\]]gang gsungs pa'i sa de dag rnam par dag pa du dag dang /_yan lag du dag gis bsdus lags zhes bya ba 'di man chad ni gsum pa tshig gi don yang dag par ston to/_/le'u 'di yang mdor bsdu na rnam pa gnyis su dbye ste/_zhus pa dang lan dag gis yang dag par
[\[244a.2\]]bstan pa'i phyogs dang /_de nas byang chub sems dpa' spyan ras gzigs dbang phyug ces bya ba man chad bka' bzhin du sgrub [#]pa'i phyogs bstan pa'o/_/dang po yang rnam pa gnyis su dbye ste/_tshig rkyang pas rgya cher rnam par bshad pa dang /_tshigs su bcad pas mdor bsdus te bstan
[\[244a.3\]]pa'o/_/yang na le'u 'di la rnam pa gsum du dbye ste/_tshig rkyang pas rgya cher rnam par bshad pa dang /_tshigs su bcad pas mdor bsdus te bstan pa dang /_bka' bzhin du yang dag par sgrub pa'o/_/de ltar rnam pa gnyis su bshad pa yod kyang /_'dir ni re zhig bshad pa snga ma dang
[\[244a.4\]]sbyar nas bstan par bya'o/_/de la tshig rkyang pas rgya cher rnam par bshad pa yang [#]rnam pa bzhir dbye ste/_sa rnams rgya cher bstan pa dang /_byang chub sems dpa' spyan ras gzigs dbang phyug gis kyang bcom ldan 'das la [#]'di skad ces gsol to/_/bcom ldan 'das byang chub sems dpa'
[\[244a.5\]]rnams kyi bslab pa'i gzhi rnam pa du zhig mchis zhes bya ba man chad kyis [#]pha rol tu phyin pa rnams rgya cher [#]bstan pa dang /_byang chub sems dpa' spyan ras gzigs dbang phyug gis kyang bcom ldan 'das la 'di skad ces gsol to/_/bcom ldan 'das sa de dag la nyon mongs pa'i bag la
[\[244a.6\]]nyal du mchis [#]lags zhes bya ba man chad kyis sa la brten nas pha rol tu phyin pa skye ba dang /_mi mthun pa'i phyogs kyi sgrib pa bstan pa dang /_byang chub sems dpa' spyan ras gzigs dbang phyug gis kyang bcom ldan 'das la 'di skad ces gsol to/_/bcom ldan 'das kyis ji
[\[244a.7\]]skad du nyan thos kyi theg pa gang yin pa'o zhes bya ba man chad kyis de bzhin gshegs pas theg pa gcig tu gsungs pa'i dgongs pa bstan pa'o/_/de ltar rnam pa bzhir bstan pa la yang sa rnams la brten nas ni pha rol tu phyin pa [#]'byung bar 'gyur ba dang /_pha rol tu phyin pa la brten nas ni
[\[244b\]]
[\[244b.1\]]sgrib pa rnams sel ba dang /_sgrib pa yongs su bsal ba'i phyir ni theg pa gcig gis 'bras bu thob par 'gyur ba'i phyir rnam pa bzhir bstan to/_/de las rnams rgya cher rnam par bshad pa yang rnam pa drug tu dbye ste/_rnam par dag pa rnam pa bzhi ste/_yan lag bcu gcig las brtsams [#]
[\[244b.2\]]nas sa rnams rnam par dbye ba dang /_sa'i ming gi don bstan pa dang /_kun du rmongs pa nyi shu rtsa gnyis las brtsams nas sa rnams rnam par dbye ba dang /_khyad par du 'phags pa rnam pa brgyad kyis sa rnams rnam par dbye ba dang /_skye ba khyad par du 'phags pa las brtsams nas sa rnams rnam par dbye
[\[244b.3\]]ba dang /_smon lam rnam pa gsum las brtsams nas sa rnams rnam par dbye ba'o/_/dang po yang zhu ba gsol ba dang /_lan du gsungs pas bstan te/_'di ni dang po byang chub sems dpas zhu ba gsol ba'o/_/mdo'i tshig 'di yang rnam pa gsum du bstan te/_zhu ba gsol ba dang /_lan
[\[244b.4\]]du gsungs pa smos pa dang /_bcom ldan 'das kyis ji skad du zhes bya ba man chad zhu ba gsol ba nyid kyi [#]bstan pa smos pa dang /_gang gsungs pa'i sa de dag ces bya ba man chad zhu ba gsol ba nyid kyi tshig bstan pa'o/_/de la byang chub sems dpa' spyan ras gzigs dbang phyug ces bya ba
[\[244b.5\]]'di ni zhu ba gsol ba'i byang chub sems dpa'i ming ste/_'di ltar byang chub sems dpa' 'di nang shes rab dang snying rje dang ldan zhing phyi rol tu lus la sogs pa'i las gsum po dag rtsol ba med par rang gi ngang gis rang dbang du gyur pas spyan ras gzigs dbang phyug ces bya'o/_/
[\[244b.6\]]yang na shes pa dang yul las spyan ras gzigs dbang phyug ces ming du btags pa yin te/_de'i phyir 'phags pa sangs rgyas phal po che'i mdo las/_byang chub sems dpa' spyan ras gzigs dbang phyug ni snying rje chen po'i chos kyi sgo mo la gnas pa'o zhes gsungs so/_/gzhan yang
[\[244b.7\]]dam pa'i chos pad+ma dkar po'i mdo las/_spyan ras gzigs dbang ye shes gya nom stobs kyis ni/_/'jig rten sdug bsngal rnams las yongs su skyob par byed/_/ces gsungs so/_/de bzhin gshegs pa'i ting nge 'dzin gzigs pa'i mdo las/_byang chub sems dpa' spyan ras gzigs
[\[245a\]]
[\[245a.1\]]dbang phyug ni sngar mngon par rdzogs par byang chub pa'i sangs rgyas pa [#]yin te/_mtshan yang dag pa'i chos kyi snang ba zhes bya'o zhes gsungs so/_/'phags pa de bzhin gshegs pas spyan ras gzigs dbang phyug lung bstan pa'i mdo las/_byang chub sems
[\[245a.2\]]dpa' spyan ras gzigs dbang phyug ni/_sangs rgyas byams pa'i rgyal tshab du gyur pa yin te/_mtshan ni sangs rgyas kun du ston pa'i [#]ri'i rgyal po zhes bya'o zhes gsungs so/_/de la bcom ldan 'das kyis ji skad du zhes bya ba la sogs pas ni zhu ba gsol ba'i gsung rab nyid
[\[245a.3\]]smos pa ste/_'di ltar 'phags pa sa bcu'i mdo la sogs pa las/_sa bcu'i dang de bzhin gshegs pa'i sa yongs su rdzogs par gsungs pas so/_/de la gang gsungs pa de dag ces bya ba la sogs pas ni zhu ba gsol ba nyid kyi tshig yang dag par bstan to/_/'di la dgongs
[\[245a.4\]]pa rnam pa gnyis yod de/_dang po ni sa bcu po dag rnam par dag pa bzhi las/_du dag gis bsdus par 'gyur zhes zhus pa'o[#]/_/gnyis pa ni yan lag bcu gcig las ni du dag gis bsdus par 'gyur zhes zhu ba'o/_/de nas bcom ldan 'das kyis byang chub sems dpa' spyan
[\[245a.5\]]ras gzigs dbang phyug la 'di skad ces bka' stsal to/_/rigs kyi bu sa de dag ni rnam par dag pa bzhi dang yan lag bcu gcig gis bsdus par rig par bya'o zhes bya ba 'di man chad ni gnyis pa de bzhin gshegs pas yang dag par lan du gsungs pa ston to/_/'di yang rnam pa
[\[245a.6\]]gnyis te/_lan mdor bsdus te gsungs pa dang /_zhus pa dang lan dag gis rgya cher bshad pa ste/_'di ni dang po'o/_/ji ltar rnam par dag pa bzhi po dag gis sa rnams bsdus par 'gyur zhe na zhes bya ba la sogs pas ni zhus pa dang lan dag gis rgya cher rnam par bshad pa ston to/_/'di
[\[245a.7\]]yang rnam pa gnyis te/_rnam par dag pa bzhis [#]sa rnams bsdus par bstan pa dang /_yan lag bcu gcig gis sa rnams bsdus par bstan pa'o/_/dang po yang brtag pa dang lan du gsungs pas bstan te/_'di ni dang po brtag pa'o/_/'di lta ste/_sa dang po ni lhag pa'i bsam pa rnam par
[\[245b\]]
[\[245b.1\]]dag pas bsdus so/_/sa gnyis pa ni lhag pa'i tshul khrims rnam par dag pas bsdus so/_/sa gsum pa ni lhag pa'i sems rnam par dag pas bsdus so/_/lhag pa'i shes rab rnam par dag pa ni sa phyi ma dag tu ches gya nom par 'gyur ba'i phyir sa bzhi po [#]nas bzung ste/_sangs rgyas kyi
[\[245b.2\]]sa'i bar du bsdus par rig par bya'o zhes bya ba la sogs pas ni gnyis pa yang dag par lan du gsungs pa'o/_/'di yang rnam pa gnyis te/_rnam par bshad pa dang /_mjug bsdu ba ste/_'di ni dang po rnam par bshad pa'o/_/'di ltar rnam par dag pa ni bzhi ste/_mdo 'di nyid las ji skad
[\[245b.3\]]du gsungs pa lta bu'o/_/bstan bcos rnal 'byor spyod pa'i sa las ni gnas pa bzhi zhes bshad de/_de'i mdo 'di nyid las gsungs pa'i rnam par dag pa bzhi po dag nyid do/_/de las dang po ni lhag pa'i bsam pa rnam par dag pas bsdus so zhes bya ba la lhag pa'i bsam pa de'i bdag
[\[245b.4\]]nyid kyang bstan pa rnams las so so nas bshad pa mi mthun te/_bstan bcos theg pa chen po bsdus pa'i 'grel pa lang [#]gi tshe bsgyur ba las ni/_rnam par mi rtog pa'i ye shes kyi ngo bo nyid do zhes bshad de/_de'i phyir 'grel pa de nyid las lhag pa'i bsam pa ni rnam par mi rtog pa'i ye shes
[\[245b.5\]]so zhes bstan to/_/gzhan yang de nyid las rnam par mi rtog pa'i ye shes ni bsam pa rnam par dag pa nyid do zhes bshad do/_/bstan bcos rnal 'byor spyod pa'i sa las ni mos pa'i ngo bo nyid do zhes bshad do/_/de'i phyir lhag pa'i bsam pa'i le'u las dad pa sngon du 'gro ba dang /_
[\[245b.6\]]chos rnam par 'byed pa sngon du 'gro ba dang /_sangs rgyas kyi chos rnams la mos pa dang so sor rtog pa dang /_nges par 'byed pa gang yin pa de ni byang chub sems dpa'i lhag pa'i [#]bsam pa [#]zhes bshad do/_/theg pa chen po bsdus pa'i 'grel pa slob dpon ngo bo nyid med kyis byas pa las ni/_dad
[\[245b.7\]]pa dang 'dun pa'i ngo bo nyid do zhes bshad de/_de'i phyir 'grel pa de nyid las lhag pa'i bsam pa ni 'di lta ste/_dad pa dang 'dun pa'i ngo bo nyid do zhes bshad do/_/slob dpon dbyig gnyen gyis mdzad pa'i 'grel pa las kyang de skad du bstan te/_de'i phyir 'grel pa de nyid las
[\[246a\]]
[\[246a.1\]]lhag pa'i bsam pa'i ngo bo nyid ni 'di lta ste/_'dun pa dang mos pa'o/_/de la re zhig 'dun pa ni re zhing tshol ba'o/_/dad pa ni mos pa zhes bya'o zhes bshad do/_/bstan bcos theg pa chen po bsdus pa las kyang de skad du bstan to/_/theg pa chen po bsdus pa'i
[\[246a.2\]]'grel pa lang [#]gi tshe bsgyur ba las/_yang dag pa'i bstan pa rnams la sems nges shing som nyi med pa'i phyir dad pa zhes bya'o/_/ji ltar mngon par yid ches pa'i chos nyid la bsgom par 'dun pa gang yin pa de ni lhag pa'i [#]bsam pa zhes bya'o zhes bshad do/_/lhag pa'i bsam pa
[\[246a.3\]]de'i rnam pa dang /_grangs tha dad par gyur pa ni bstan bcos rnal 'byor spyod pa'i sa las lhag pa'i bsam pa rnam pa bcu ji snyed bstan pa bzhin te/_de'i phyir bstan bcos de nyid las 'di la byang chub sems dpa' thog ma nyid du rab tu dga' ba'i sa la gnas pa la bsam pa rnam
[\[246a.4\]]pa bcus [#]bsam pa dag pa thob pa yin no/_/slob dpon dang bla ma dang sbyin gnas thams cad la mi slu [#]ba'i lhag pa'i bsam pa dang chos mthun pa'i byang chub sems dpa' la nges pa dang /_'grogs na bde ba'i bsam pa dang nyon mongs pa dang nye ba'i nyon mongs pa dang /_bdud kyi
[\[246a.5\]]las thams cad zil gyis gnon cing rang gi sems la dbang bya ba'i bsam pa dang /_'du byed thams cad la nyes pa'i bsam pa dang /_mya ngan las 'das pa la phan yon gyi bsam pa dang /_byang chub kyi phyogs dang mthun pa'i chos dge ba rnams sgom pa la rtag tu bya ba'i bsam pa dang /_
[\[246a.6\]]bsgom pa de nyid kyi rjes su mthun pa'i rab tu dben pa'i bsam pa dang /_'jig rten gyi zang zing dang /_thos pa dang rnyed pa dang bkur sti [#]thams cad la mi lta ba'i bsam pa dang /_theg pa dman pa spangs te/_theg pa chen po rtogs [#]par bya ba'i bsam pa dang /_sems can thams
[\[246a.7\]]cad kyi don bya ba'i bsam pa ste/_phyin ci log med pa'i bsam pa [#]bcu po [#]'di dag ni sems de la 'jug pa yin te/_de'i phyir lhag pa'i bsam pa dag pa zhes bya'o zhes 'byung ngo /_/rgya cher rnam par dbye na lhag pa'i bsam pa bco lnga yod de/_bstan bcos rnal 'byor
[\[246b\]]
[\[246b.1\]]spyod pa'i sa las bstan pa bzhin du rig par bya'o/_/bstan bcos theg pa chen po bsdus pa'i 'grel pa slob dpon ngo bo nyid med kyis byas pa las/_lhag pa'i bsam pa'i mtshan nyid ni rnam pa brgyad yod de/_tshogs kyi phyir zhes bya ba ni/_'di lta ste/_mos pas spyod pa'i
[\[246b.2\]]sa dag gi bsod nams dang ye shes kyi tshogs rnam pa gnyis dang rab tu bstan pa gang yin pa'o/_/bzod pa'i 'os su gyur pa'i phyir zhes bya ba ni 'di lta ste/_chos la so sor rtog pa'i bzod pa mchog thob pa gang yin pa ste/_de ni bzod pa dang 'jig rten pa'i chos kyi mchog
[\[246b.3\]]dag yin no/_/dmigs pa'i phyir zhes bya ba ni 'di lta ste/_theg pa chen po zab cing rgya che ba 'phags pa'i bstan pa dag la dmigs pa gang yin pa'o/_/yid la byed pa'i phyir zhes bya ba ni 'di lta ste/_chos thams cad rnam par rtog pa tsam du rig pa'i yid la byed pa gang
[\[246b.4\]]yin pa'o/_/gnyen por gyur pa'i phyir zhes bya ba ni 'di lta ste/_rnam par mi rtog pa'i ye shes gang yin pa'o/_/rang gi ngo bo nyid kyi phyir zhes bya ba ni 'di lta ste/_lhag pa'i bsam pa de dad pa dang 'dun pas rang gi bdag nyid byed pa'i phyir ro/_/rtags kyi phyir zhes bya ba ni
[\[246b.5\]]'di lta ste/_sa'i mdun rol pa dang sa la gnas pa dag ting nge 'dzin la zhugs pa na sangs rgyas rnams mthong ba'i rtags gang yin pa'o/_/phan yon gyi phyir zhes bya ba ni 'di lta ste/_byang chub dang nye zhing dka' ba med par khong du chud pa'i phyir ro zhes 'byung ste/_rgya cher rnam
[\[246b.6\]]par dbye ba ni tshigs su bcad pa gsum pa [#]dang 'grel pa nyid las bstan te/_zhib tu de nyid las bstan pa bzhin no/_/slob dpon dbyig gnyen gyis mdzad pa'i 'grel pa las ni mtshan nyid rnam pa bdun gyis ston te gnyen por gyur pa bkod pa'i phyir ro/_/de las gnyis pa
[\[246b.7\]]ni lhag pa'i tshul khrims rnam par dag pas bsdus so zhes bya ba ni 'di lta ste/_sa gnyis pas 'chal ba'i tshul khrims kyi nyes pa phra mo yongs su spangs nas sa 'di la gnas shing rang bzhin gyi [#]tshul khrims dang ldan te las kyi nyes pa chung ngu yang kun du mi spyod na/_
[\[247a\]]
[\[247a.1\]]'bring dang chen po lta ci smos te/_tshul khrims yongs su dag pa des na sa gnyis pa bsdus pa yin te/_rgya cher rnam par 'byed pa ni bstan bcos rnal 'byor spyod pa'i sa las bstan pa bzhin no/_/gzhan yang rnal 'byor spyod pa'i sa las sa 'di la 'jig rten pa'i
[\[247a.2\]]bsam gtan bzhi dang /_gzugs med pa'i [#]snyoms par 'jug pa bzhi dang /_tshad med pa bzhi dang /_mngon par shes pa lnga bsgrubs [#]te gnas so/_/de de dag gis lan mang du gnas te/_bsam gtan dang rnam par thar pa dang /_ting nge 'dzin dang /_snyoms par 'jug
[\[247a.3\]]pa de dag las bzlog nas smon lam gyi dbang gis 'dod pa'i khams su gang du sems can gyi don byang chub kyi phyogs dang mthun pa yongs su rdzogs par gyur pa [#]mthong ba der skye bar 'gyur ba zhes bya ba nas/_nang gi sems rnam par dag pa la brten [#]nas de'i 'od dang ldan pa yin
[\[247a.4\]]te/_de lta bas na gnas de lhag pa'i sems zhes bya'o zhes bya ba'i bar du 'gyur bas don des na sa gsum pa ni lhag pa'i sems rnam par dag pas [#]bsdus so zhes gsungs te/_rgya cher ni bstan bcos [#]rnal 'byor spyod pa'i sa las bstan pa bzhin no/_/de la lhag pa'i
[\[247a.5\]]shes rab rnam par dag pa ni sa bzhi pa nas bzung ste/_sangs rgyas kyi sa'i bar du zhes bya ba ni 'di ltar lhag pa'i shes rab kyi [#]sa phyi ma brgyad po dag sdud pas sa bzhi pa nas gong ma gong ma'i sa rnams su shes rab kyi sgo rnam pa sna tshogs ches [#]khyad par du 'phags shing gya nom par 'gyur
[\[247a.6\]]ba'i phyir ro/_/'di ltar sa bzhi pa ni byang chub kyi phyogs dang mthun pa dang ldan pa'i lhag pa'i shes rab la gnas pa'o/_/lnga pa ni bden pa dang ldan pa'i lhag pa'i [#]shes rab la gnas pa'o/_/drug pa ni rten cing 'brel par 'byung ba dang ldan pa'i lhag pa'i shes rab la gnas
[\[247a.7\]]pa'o/_/bdun pa ni rtsol ba dang bcas pa'i mtshan ma med pa la gnas pa'o/_/brgyad pa ni rtsol ba med pa'i mtshan ma med pa la gnas pa'o/_/dgu pa ni so so yang dag par rig pa bzhi la gnas pa'o/_/bcu pa ni byang chub sems dpa' rnams kyi mchog dang yongs su rdzogs pa la gnas
[\[247b\]]
[\[247b.1\]]pa'o/_/bcu gcig pa ni de bzhin gshegs pa'i gnas pa ste/_rgya cher ni bstan bcos rnal 'byor spyod pa'i sa las bstan pa bzhin no/_/sa bzhi pa yan chad shes rab 'ba' zhig dang ldan par cis mngon zhe na/_smras pa bstan bcos rnal 'byor spyod pa'i sa la [#]gnas pa ni [#]
[\[247b.2\]]rnam pa bzhi las gnas pa bzhi pa ni lhag pa'i shes rab kyi gnas pa'o zhes 'byung ba'i phyir/_de yan chad shes rab las brtsams nas bstan pa yin par shes so/_/rigs kyi bu rnam par dag pa rnam pa bzhi po de dag gis sa rnams yongs su bsdus par rig par bya'o
[\[247b.3\]]zhes bya ba ni gnyis pa spyi'i mjug bsdu ba'o/_/'di ltar dag pa bzhi po dag ni yon tan rdzas su yod pa yin la sa ni btags [#]pa yin pas/_'di ni rdzas su yod pa dag gis brtags [#]pa bsdus pa yin no/_/ji ltar yan lag rnam pa bcu gcig gis sa rnams bsdus par
[\[247b.4\]]'gyur zhe na zhes bya ba 'di man chad ni gnyis pa yan lag bcu gcig sdud par ston to[#]/_/'di yang rnam pa gnyis kyis bstan te zhu ba gsol ba dang /_lan du gsungs pa'o/_/'di ni dang po bstan pa la brten nas zhu ba gsol ba ste/_yan lag bcu gcig dang /_sa bcu
[\[247b.5\]]gcig po dag gnas skabs tha dad pa med kyang don ni tha dad de[#]/_de'i phyir bstan bcos rnal 'byor spyod pa'i sa las mya ngan las 'das pa'i don sdud cing yongs su 'dzin par byed pa'i phyir sa zhes bya'o/_/longs spyod pa'i gnas kyi don gyi phyir gnas zhes bya'o zhes bshad do/_/bstan
[\[247b.6\]]bcos mdo sde'i rgyan [#]las ni gnas par mos pas gnas zhes bya'o zhes bshad do/_/de la yan lag ces bya ba ni gnas kyi don te/_'di [#]ltar gnas bcu gcig po dag phyogs so so tha dad pa'i yan lag ces bshad de/_gnas pa bcu'i bshad pa'i nang nas dpe'i le'u las
[\[247b.7\]]de la sa dang po'i yan lag ni chos rnams ji snyed yod pa 'dus pa las sa dang po mngon par 'grub pa gang yin pa de ni sa dang po'i yan lag ces bya'o/_/'di ni gnas pa bcu gsum las dang po gnyis ma gtogs pa gang yin pa de ni gnas pa bcu gcig ces bya ste/_gnas pa
[\[248a\]]
[\[248a.1\]]bcu gcig ni bstan bcos rnal 'byor spyod pa'i sa las ji skad du rigs la gnas pa dang /_mos pas spyod pa la gnas pa dang /_rab tu dga' ba la gnas pa dang /_lhag pa'i tshul khrims la gnas pa dang /_lhag pa'i sems la gnas pa dang /_byang chub kyi
[\[248a.2\]]phyogs dang ldan pa'i lhag pa'i shes rab la gnas pa dang /_bden pa dang ldan pa'i lhag pa'i shes rab la gnas pa dang /_rten cing 'brel par 'byung ba dang ldan pa'i lhag pa'i shes rab la gnas pa dang /_mngon par 'du byed pa dang bcas shing rtsol ba dang bcas pa'i mtshan
[\[248a.3\]]ma med pa la gnas pa dang /_rtsol ba med cing lhun gyis grub pa'i mtshan ma med pa la gnas pa dang /_so so yang dag par rig pa la gnas pa dang /_byang chub sems dpa'i gnas pa mchog dang /_de bzhin gshegs pa'i gnas pa'o zhes bshad pa lta bu'o/_/rgya cher de nyid las bstan
[\[248a.4\]]pa bzhin no/_/mdo 'di las ni gnas pa dang po gnyis ma gtogs pa gnas pa bcu gcig las brtsams nas yan lag gi ming gis ston par mdzad pas/_de'i phyir 'dir yan lag gis sa rnams sdud par bstan to/_/'di lta ste/_byang chub sems dpa' rnams sngar mos pas spyod
[\[248a.5\]]pa'i sa la chos spyod pa rnam pa bcu la brten nas mos pa'i bzod pa shin tu bsgoms pa'i phyir zhes bya ba 'di man chad ni gnyis pa de bzhin gshegs pas yang dag par lan du gsungs pa ston to/_/'di yang rnam pa gnyis te/_zhus pa bzhin du lan yang dag par gsungs pa dang /_
[\[248a.6\]]rigs kyi bu zhes bya ba man chad spyi'i mjug bsdu ba'o/_/lan du yang dag par gsungs pa la yang yan lag bcu gcig pa bstan pa nyid kyis bcu gcig tu dbye ste/_'di ni yan lag dang pos sa rab tu dga' ba bsdus par bstan pa'o/_/'di yang rnam pa gnyis su dbye ste/_sa'i
[\[248a.7\]]mdun rol pas dang por ma zhugs pa bstan pa dang sa de las yang dag par 'das nas zhes bya ba man chad sa'i mdun rol las yang dag par 'das nas sa dang por 'jug pa bstan pa ste/_'di ni dang po'o/_/yan lag bcu gcig po 'di bstan pa la yang bshad pa rnam pa gnyis
[\[248b\]]
[\[248b.1\]]yod de/_kha cig ni bstan bcos theg pa chen po bsdus pa'i 'grel pa las kyang lang gi tshe bsgyur ba la brten nas sa re re la yang sgrib pa gsum gsum spangs nas yon tan khyad par du 'phags pa thob par 'gyur ba las brtsams nas sa bcu gcig po dag ston te/_de la bye brag yod pa
[\[248b.2\]]yang /_de las dang po gcig gis ni sgrib pa rnam pa gsum spangs nas yon tan bcu thob par 'gyur ro/_/sa bar ma dgu po dag gis ni so so nas sgrib pa gsum gsum spangs nas yon tan brgyad 'thob par 'gyur ro/_/sa phyi ma gcig gis ni sgrib pa gsum spangs nas yon tan
[\[248b.3\]]bdun 'thob par 'gyur te/_rgyu dang rkyen des na sa yongs su rdzogs par 'gyur ba yin no zhes zer te/_phyis 'og nas ji skad du bstan pa bzhin du rig par bya'o/_/kha cig na re sa re re la yang spyod pa rnams bsgrubs pas rgyu dang rkyen byed de ji ltar sa rab tu dga' ba la chos spyod rnam
[\[248b.4\]]pa bcu dang /_mos pa'i bzod pa bsgoms pas rgyu dang rkyen byed pa bzhin no/_/de la yan lag ces bya ba ni 'di yin te/_sa bcu'i phyogs kyi cha so so tha dad pa gang yin pa de ni yan lag ces bya'o zhe'o/_/de la sa dang po bstan pa yang rnam pa gnyis su dbye ste/_sa'i mdun rol
[\[248b.5\]]pas phyi ma'i rgyu spyod pa bsgrub pa bstan pa dang /_rang gi yan lag yongs su rdzogs par bya ba'i phyir bsgrub par bstan pa ste/_'di ni dang po'o/_/'di lta ste/_byang chub sems dpa' rnams zhes bya ba ni rnal 'byor spyod pa'i gang zag smos pa ste/_rigs dang ldan pa dang /_brten
[\[248b.6\]]pa'i rigs can gyi gang zag rnam pa gnyis po dag go/_/sngar mos pas spyod pa'i sa las zhes bya ba ni spyod pa gnas pa'i gnas skabs te/_sngar bstan pa'i tshogs dang sbyor ba dang /_mthong ba dang /_bsgom pa dang /_mthar phyin pa'i gnas skabs lnga las gnas skabs dang po
[\[248b.7\]]gnyis la brten nas/_mos pa shin tu zab pa skyed pas mos pa spyod pas spyod pa'i sa zhes bya ste/_de'i phyir bstan bcos theg pa chen po bsdus pa'i 'grel pa las 'di lta ste/_sa rnams la mos pa shin tu zab pa gang yin pa de ni sa'i grangs kyi chos la de kho na bzhin du nges
[\[249a\]]
[\[249a.1\]]par 'dzin par byed do zhes bshad do/_/de la chos spyod pa rnam pa bcu la brten nas zhes bya ba la sogs pa [#]ni gnas skabs la brten nas spyod pa slong ba ste/_mos pas spyod pa'i sa la brten nas yang dag pa'i spyod pa rnam pa bcu 'byung bas so/_/yang
[\[249a.2\]]dag pa'i spyod pa rnam pa bcu ni bstan bcos rnal 'byor spyod pa'i sa las ji skad du/_gzhan yang theg pa chen po la byang chub sems dpa' rnams kyi chos spyod pa bcu po 'di dag ni sems can yongs su smin par byed par 'gyur ba yin te/_bcu gang zhe na/_'di lta ste/_theg pa chen
[\[249a.3\]]po dang ldan pa'i mdo sde la sogs pa'i chos byang chub sems dpa'i sde snod kyis bsdus pa dag yi ger 'drir bcug pa dang /_'dzin pa dang /_de bzhin nyid du mchod pa dang /_gzhan dag la sbyin pa dang /_ston pa na gus par byas te nyan pa dang /_bdag nyid klog pa dang /_de
[\[249a.4\]]bzhin du kun chub par lung nod pa dang /_lung phog pa rnams rgya cher dbyangs kyis kha don byed pa dang /_gzhan dag la rgya cher yang dag par ston pa dang /_gcig pu dben par song ste/_sems pa dang 'jal ba dang /_nye bar rtog par byed pa dang /_sgom pa'i rnam par rjes
[\[249a.5\]]su 'jug par byed pa'o/_/chos spyod pa bcu po de dag las du zhig bsod nams rgya chen po skye ba'i lam yin zhe na/_smras pa/_thams cad do/_/du zhig sbyor ba'i lam yin zhe na/_smras pa gcig ste/_dgu sogs du zhig sgrib pa rnam par dag pa'i lam yin zhe na/_smras pa
[\[249a.6\]]gcig ste/_bcu pa'o zhes bstan pa lta bu'o/_/chos spyod pa rnam pa bcu po 'di dag ni sngar gong du bstan pa bzhin du rig par bya'o/_de la mos pa'i bzod pa shin du bsgoms pa'i phyir zhes bya ba ni theg pa chen po bsdus pa'i 'grel pa lang [#]gi tshe bsgyur ba las/_byang chub
[\[249a.7\]]sems dpa' sngar mos pas [#]spyod pa'i sa la chos spyod pa rnam pa [#]bcu la brten nas smon lam dang /_bzod pa bsgoms pa mngon par 'grub par 'gyur la/_smon lam dang bzod pa mngon par grub pas mos pas spyod pa'i sa las yang dag par 'das nas yang dag pa
[\[249b\]]
[\[249b.1\]]nyid kyi gnas skabs la 'jug par 'gyur ro/_/de la smon lam ni smon lam rgya chen po bcu'o/_/bzod pa ni rnam par mi rtog pa'i ye shes so zhes 'byung ngo /_/slob dpon yang dag bden pa'i brjed byang las/_sa dang po la mi skye ba'i smon lam dang bzod pa dang /_smon lam
[\[249b.2\]]chen po bcu mngon par 'grub par 'gyur ro zhes bshad de[#]/_bshad pa 'di dang sbyar na bstan bcos theg pa chen po bsdus pa'i 'grel pa lang [#]gi tshe bsgyur ba las/_spyod pa mchog ces bya ba bstan pa 'di sa dang po'i rnam par mi rtog pa'i ye shes so/_/'dir mdo
[\[249b.3\]]'di'i dgongs pa brtags na dge ba'i rtsa ba bzhi po dag la spyir bzod pa zhes ston par mdzad do/_/yang na lhag pa'i bzod pa dang /_'jig rten pa'i chos kyi mchog la mos pa'i bzod pa zhes bya'o zhes bstan to/_/dgongs pa zab mo rnam par dgrol ba'i mdo
[\[249b.4\]]las ni/_mos pas [#]spyod pa'i sa la byang chub sems dpa'i chos spyod pa rnam pa bcu yod pas/_byang chub sems dpa'i rnam par thar pa'i bzod pa shin du sgom par byed do zhes gsungs so/_/sa de las yang dag par 'das nas byang chub sems dpa'i yang dag pa nyid skyon
[\[249b.5\]]med par 'jug go/_/byang chub sems dpa' [#]de dag rgyu dang rkyen des yan lag de yongs su rdzogs pa yin zhes bya ba ni gnyis pa rang gi yan lag yongs su rdzogs pa ston to/_/'di ltar sa dang po [#]dag snga ma'i sbyor ba'i sa'i chos spyod pa rnam pa [#]bcu la sogs pa'i rgyu dang
[\[249b.6\]]rkyen gyi stobs kyis sbyor ba las yang dag par 'das nas sa dang po'i yang dag pa nyid skyon med pa la 'jug ste/_rgyu dang rkyen des na yan lag de yongs su rdzogs par 'gyur ba'o/_/de la yang dag pa nyid ces bya ba ni zag pa med pa'i 'phags pa'i lam ste/_log pa las
[\[249b.7\]]bzlog pa'i phyir yang dag pa nyid ces bya'o/_/mthong bas spang bar bya ba'i nyon mongs pas sems can la gnod pa ni zas ma tshos pa dang 'dra bas na skyon zhes bya'o/_/zag pa med pa'i 'phags pa'i lam gyis mthong bas spang bar bya ba'i nyon mongs pa spong ba'i phyir yang dag pa
[\[250a\]]
[\[250a.1\]]nyid skyon med pa zhes bya ste/_rgya cher rnam par 'byed pa ni gong du rnal 'byor rnam par 'byed pa'i le'u las bshad pa'i skabs su bstan pa bzhin du rig par bya'o/_/dgongs pa zab mo rnam par dgrol ba'i mdo las ni mos pas [#]spyod pa'i sa de las yang dag
[\[250a.2\]]par 'das nas ting nge 'dzin gyi phung po rgyud la yod pa'i 'jug go zhes gsungs so/_/tshig tha dad kyang don mi mthun pa med do/_/'phags pa shes rab kyi pha rol tu phyin pa'i mdo la brten nas yang dag pa nyid skyon med pa zhes bya ba la bshad pa rnam pa gnyis yod de/_kha cig na
[\[250a.3\]]re dmigs su yod pa gang yin pa de ni skyon zhes bya'o/_/dmigs su med pa'i shes rab gang yin pa de ni yang dag pa nyid skyon med pa zhes bya ste/_de'i phyir mdo de nyid las/_bcom ldan 'das la tshe dang ldan pa rab 'byor gyis 'di skad ces gsol to/_/bcom ldan 'das
[\[250a.4\]]byang chub sems dpa' yang dag pa nyid skyon ma mchis pa la zhugs pa thob pa'i skyon ni gang lags/_/skyon dang bral ba ni gang lags/_bcom ldan 'das kyis rab 'byor la bka' stsal pa/_byang chub sems dpa' rnams kyi ji tsam du dmigs pa dang bcas pa gang yin
[\[250a.5\]]pa de thams cad ni skyon zhes bya'o/_/thams cad du dmigs su med pa gang yin pa de ni yon tan zhes bya'o zhes gsungs te/_zhib tu de nyid las bstan pa bzhin du zhe'o/_/kha cig na re chos la sred pa'i rjes su 'brang ba ni skyon zhes bya ste/_dper na zas g.yos su ma byas
[\[250a.6\]]pas nad slong ba lta bu'o/_/stong pa nyid khong du chud pa'i shes pas skyon de nye bar zhi bar byed pas de'i phyir yang dag pa nyid skyon med pa zhes bya ste/_de'i phyir 'phags pa shes rab kyi pha rol tu phyin pa'i mdo las/_byang chub sems dpa' thabs mkhas pa dang mi ldan pas pha
[\[250a.7\]]rol tu phyin pa drug bsgom pa ni theg pa gnyis kyi sar ltung bar 'gyur bas byang chub sems dpa'i yang dag pa nyid skyon med pa la 'jug par 'gyur ro/_/de nas tshe dang ldan pa shA ri'i bus/_tshe dang ldan pa rab 'byor la smras pa/_chos gang ni skyon zhes bya zhe na/_rab 'byor gyis
[\[250b\]]
[\[250b.1\]]smras pa/_de la skyon ni 'di lta ste/_byang chub sems dpa' chos la sred pa'i rjes su 'brang ba gang yin pa'o/_/chos la sred pa de nyid ni skyon zhes bya ste/_dper na zas ma tshos pas nad rnams slong ba dang 'dra'o/_/de yongs su bsal ba'i phyir skyon med pa zhes bya'o zhes gsungs
[\[250b.2\]]te/_zhib tu de nyid las bstan pa bzhin no zhe'o/_/'phags pa shes rab kyi pha rol tu [#]phyin pa'i mdo [#]bam po sum cu drug pa dang /_bzhi brgya brgyad pa dang /_le'u chen po'i mdo las bshad pa phyi ma dang mthun par ston to/_/rgya cher rnam par 'byed pa ni 'phags pa shes rab kyi pha
[\[250b.3\]]rol tu phyin pa'i 'grel pa las bstan pa bzhin no/_/bstan bcos theg pa chen po bsdus pa'i 'grel pa las kyang lang [#]gi tshe bsgyur ba las bstan pa dang sbyar te/_mdo'i tshig 'di bshad pa na/_de las sgrib pa gsum spangs nas yan lag bcu'i yon tan thob pa'i rgyu dang rkyen de'i stobs
[\[250b.4\]]kyis sa dang po yongs su rdzogs par 'gyur ro zhes bshad de/_de'i phyir 'grel pa de nyid las/_sa rnams so so nas sgrib pa [#]gsum spangs nas/_so so nas yon tan khyad par du 'phags pa 'thob par 'gyur ro/_/de la sa dang po pas spong bar byed pa'i sgrib pa gsum ni chos
[\[250b.5\]]dang bdag tu rnam par rtog pa'i ma rig pa dang ngan song ba'i las kyi ma rig pa'o/_/ma rig pa ni 'di gnyis kyi sbyor ba las mngon par grub pa'i 'khor ba gang yin pa de ni gnas ngan lan rnam par smin pa zhes pa'o[#]/_/sgrib pa gsum po dag spang pa'i phyir brtson 'grus rtsom par byed do/_/
[\[250b.6\]]sgrib pa gsum po spangs nas yan lag bcu gcig yongs su rdzogs pa 'thob par 'gyur te/_byang chub sems dpa'i yang dag pa'i ting nge 'dzin gyi gnas skabs la 'jug par 'gyur ba yin te/_de bzhin gshegs pa'i rigs su skyes pa yin[#]/_cho rigs smad pa
[\[250b.7\]]med pa yin/_'jig rten pa'i chos spyod pa thams cad las bzlog pa yin te/_nges par srog gcod pa la sogs pa log par spyod pa mi byed pa'i phyir ro/_/'jig rten las 'das pa'i spyod pa las yang dag par 'das pa yin te/_gzhan gyi sems shes pa thob [#]pa la
[\[251a\]]
[\[251a.1\]]zla med pa'i phyir ro/_/byang chub sems dpa'i chos kyi de bzhin nyid thob pa yin te/_bdag dang gzhan la mnyam pa nyid thob pa'i phyir ro/_/byang chub sems dpa'i gnas la legs par gnas pa yin te/_byang chub sems dpa'i de kho na nyid kyi chos thob pa'i
[\[251a.2\]]phyir ro/_/dus gsum las 'das shing mnyam pa nyid du gyur pa yin te/_chos bdag med pa'i de bzhin nyid thams cad rtogs par khong du chud pa'i phyir ro/_/nges par de bzhin gshegs pa'i rigs la gnas pa yin te/_ma 'ongs pa na gdon mi za bar mngon par 'tshang rgya
[\[251a.3\]]bar 'gyur ba'i phyir ro/_/sgo nga'i dngos po spangs pa dang 'jig pa yin te/_sangs rgyas lam gyi bstan pa [#]ma rig pa'i sgo nga'i sbubs bcom nas/_de las phyi rol du yongs su mya ngan las 'das pa'i phyir ro/_/byang chub sems dpa' sa dang po la chos kyi dbyings kun du khyab
[\[251a.4\]]pa'i don mthong bas/_yan lag bcu po 'di dag 'thob par 'gyur la/_yan lag de 'thob pa'i phyir sa dang po yongs su rdzogs pa yin no zhes bshad do/_/de la [#]sa bcu gcig pas sgrib pa gsum spang bar bya ba gang yin pa de ni mdo las ma rig pa nyi shu rtsa gnyis zhes gsungs
[\[251a.5\]]pa nyid do/_/gnas ngan len bcu gcig ni 'og nas rgya cher ston to/_/ltung ba phra mo'i 'khrul pa kun du 'byung ba dag shes bzhin du spyod par mi nus pas rgyu dang rkyen des yan lag de yongs su ma rdzogs pa yin te zhes bya ba la sogs pas [#]ni yan lag gnyis pas dri ma med pa bsdus
[\[251a.6\]]par ston to/_/'di yang rnam pa gnyis te/_snga ma la phyi ma'i spyod pa yongs su rdzogs par brtson pa bstan pa'o/_/'di ni dang po ste/_'di ltar yan lag dang po'i tshe ni ltung ba phra mo'i 'khrul [#]pa'i nyes pa dang bcas pa'i phyir 'khrul pa'i nyes pa yongs su bsal bar mi nus pas
[\[251a.7\]]na rgyu dang rkyen des yongs su rdzogs par mi 'gyur ro/_/yan lag de yongs su rdzogs par bya ba'i phyir 'bad de bsgoms pas de yang 'thob bo/_/byang chub sems dpa' de dag rgyu dang rkyen des yan lag de yongs su rdzogs pa yin zhes bya ba ni/_gnyis pa rang gi yan lag nan tan gyis
[\[251b\]]
[\[251b.1\]]yongs su rdzogs par bya ba'i phyir brtson par bstan pa'o/_/bstan bcos rnal 'byor spyod pa'i sa'i nang nas gnas pa'i le'u las/_de ltar gnas pa bcu po dag bdag nyid bcu po de dag bdag nyid che ba'i phyir dang /_yongs su rdzogs par bya ba'i phyir/_byang chub sems dpa'i
[\[251b.2\]]lhag pa'i tshul khrims kyi gnas pa nyid la 'jug cing gnon to/_/gnas de la rang bzhin gyis tshul khrims dang ldan pas log pa'i lam du gtogs pa'i 'chal ba'i tshul khrims chung ngu yang kun du mi spyod na/_'bring ngam chen po lta ci smos zhes 'byung ba lta bu ste/_rgya cher de nyid las
[\[251b.3\]]bstan pa bzhin no/_/rgyu dang rkyen des yan lag de yongs su rdzogs pa yin zhes bya ba ni/_bstan bcos theg pa chen po bsdus pa'i 'grel pa lang [#]gi tshe bsgyur ba las/_byang chub sems dpa'i sa dang po la nus pa khyad par du 'phags pa dang mi ldan pas byang chub sems dpa' [#]
[\[251b.4\]]tshul khrims las 'chal ba'i tshul khrims kyi nyes pa phra mo'i 'khrul pa kun du spyod pa mi rtogs so/_/de ltar mi nus pa yang sgrib pa gsum gyi phyir te/_ltung ba phra mo'i nyes pa'i ma rig pa dang /_las kyi rnam pa sna tshogs pa'i ma rig pa'o/_/ma rig pa 'di nyid kyi [#]sbyor ba las mngon
[\[251b.5\]]par grub pa'i 'khor ba gang yin pa de ni gnas ngan len rnam par smin pa zhes bya'o/_/sgrib pa gsum po dag spang ba'i phyir yang dag par brtson par byed do/_sgrib pa gsum po dag spangs nas sa gnyis pa la 'jug cing yon tan rnam par dag pa brgyad 'thob par 'gyur te/_bsam pa rnam par
[\[251b.6\]]dag pa dang /_byams pa dang snying rje rnam par dag pa dang /_pha rol tu phyin pa rnam par dag pa dang /_sangs rgyas kyi mdzad pa mdzad pa mthong ba rnam par dag pa dang /_sems can yongs su smin par byed pa rnam par dag pa dang /_mthu dang yon tan rnam par dag pa'o/_sa gong ma gong ma nas
[\[251b.7\]]sangs rgyas kyi sa'i bar dag ni yon tan brgyad po 'di dag ches mchog dang /_khyad par du 'phags par rig par bya ste/_yan lag des na sa gnyis pa yongs su rdzogs par 'gyur ba yin no zhes 'byung ste/_rnam par dag pa brgyad ni 'og nas phyis ston to//_//bam po lnga
[\[252a\]]
[\[252a.1\]]bcu gsum pa[#]/_'jig rten pa'i ting nge 'dzin dang /_snyoms par 'jug pa yongs su rdzogs pa dang /_thos pa'i gzungs yongs su rdzogs pa thob par mi nus pas/_rgyu dang rkyen des yan lag de yongs su ma [#]rdzogs pa yin te zhes bya ba la sogs pas ni
[\[252a.2\]]gsum pa ston to/_/'di yang rnam pa gnyis te/_sa gsum pa phyi ma'i spyod pa yongs su ma [#]rdzogs par bstan pa dang /_rang gi yan lag yongs su rdzogs pa thob par mi nus pas so/_/de lta ting nge 'dzin zhes bya ba ni bying rgod dang bral ba'i phyir ting nge 'dzin zhes bya'o/_/gzhan
[\[252a.3\]]yang rtse gcig pa nyid du gyur pa'i ting nge 'dzin zhes bya'o/_/snyoms par 'jug pa zhes bya ba la [#]ni bying rgod dang bral ba'i mthar thug pa'i phyir te/_'di ltar rab tu zhi zhing dben pa'i mtha'i gnas yin pa'i phyir [#]snyoms par 'jug pa zhes bya'o/_/rnam pa gnyis po 'di dag ni zag pa
[\[252a.4\]]dang bcas pa'i phyir dang 'jug par 'gyur ba'i phyir 'jig rten pa zhes bya'o/_/ting nge 'dzin de dag gi ming yang bstan bcos rnal 'byor spyod pa'i sa'i 'grel pa dang sbyar na ming yang rnam pa gsum yod de/_'di lta ste/_mnyam par gzhag pa dang /_ting nge 'dzin dang
[\[252a.5\]]snyoms par 'jug pa ste/_de'i phyir 'grel pa de nyid las mnyam par gzhag pa'i sa zhes bya ba ni/_'di lta ste/_ting nge 'dzin gyi mchog bying rgod dang bral bas mnyam pa nyid du gyur pa'am/_mnyam pa nyid du 'dres pa'am/_mnyam pa nyid kyis bskyed pa'i phyir mnyam
[\[252a.6\]]par gzhag pa'i sa zhes bya'o/_/kha cig na re ming 'di ni sems dang bcas pa'i ting nge 'dzin thams cad bsdus pa yin te/_thams cad kyang mnyam pa nyid du gyur cing /_yon tan rnams 'dres pa'i phyir ro/_/sems med pa dag ni mi bsdu ste/_'di ltar tshigs su bcad pa snga
[\[252a.7\]]ma las ting nge 'dzin dang lhan cig pa'i phyir ro zhes bstan pas so/_/ting nge 'dzin zhes bya ba ni yul so sor nges pa las sems las byung ba'i chos kyi [#]grangs gcig yin pa'i phyir dang /_sems med pa'i ting nge 'dzin gyis yon tan rnams 'dren par mi nus pa'i phyir mnyam par gzhag
[\[252b\]]
[\[252b.1\]]pa'i sa [#]yin no/_/gal te de lta na ci'i phyir mnyam par gzhag pa'i sa zhes bya zhe na/_mnyam par gzhag pa'i sa ni mdor bsdu na rnam pa bzhi yod pas/_'di lta ste/_bsam gtan dang /_rnam par thar pa dang /_ting nge 'dzin dang /_snyoms par 'jug pa'o/_/de la bsam
[\[252b.2\]]gtan bzhi zhes bya ba ni 'di lta ste/_bsam gtan bzhi pa dag go/_/rnam par thar pa zhes bya ba ni 'di lta ste/_rnam par thar pa brgyad po dag go/_/ting nge 'dzin zhes bya ba ni/_'di lta ste/_stong pa nyid kyi ting nge 'dzin dang /_smon pa med pa'i ting nge 'dzin dang /_mtshan ma med
[\[252b.3\]]pa'i ting nge 'dzin to/_/snyoms par 'jug pa [#]ni mthong ba lnga'i [#]snyoms par 'jug pa'o/_/de la mthong ba lnga'i [#]snyoms par 'jug pa ni nang gi lus kyi mi sdug pa la so sor rtog pa dang /_keng rus la rnam par shes pa der rgyu bar byed do zhes so sor rtog pa dang /_keng rus la rnam par shes pa
[\[252b.4\]]der 'dra ba dang /_ma 'ongs pa na gnas so zhes so sor [#]rtog pa dang /_keng rus la rnam par shes pa der rgyu bar byed kyang da ltar gyi la mi gnas kyi ma 'ongs pa la gnas pa kho na'o zhes bya ba so sor rtog pa dang /_keng rus la rnam par shes pa der rgyu bar byed kyang da ltar dang [#]/_ma 'ongs
[\[252b.5\]]pa la mi gnas pa'o zhes so sor rtog pa ste/_rgya cher ni bstan bcos bye brag tu bshad pa chen po las bstan pa bzhin no/_/bstan bcos rnal 'byor spyod pa'i sa las kyang /_zil gyis gnon pa'i skye mched brgyad kyi [#]snyoms par 'jug pa dang /_zad par gyi skye mched bcu'i snyoms
[\[252b.6\]]par 'jug pa dang /_gzugs med pa'i snyoms par 'jug pa dang /_'du shes med pa'i snyoms par 'jug pa dang /_'gog pa'i snyoms par 'jug pa'o zhes 'byung bas 'di la nyes pa med do/_/sems med pa'i snyoms par 'jug pa ni mnyam par gzhag pa'i skyon yin pa'i
[\[252b.7\]]phyir/_de yang dag par mnyam par gzhag pa ma yin no zhe'o/_/kha cig na re ming 'di ni sems dang bcas pa'i gnas skabs dang /_sems med pa'i gnas skabs la yod pa'i ting nge 'dzin gyi bdag nyid de/_sems dang bcas pa'i mnyam pa nyid du gyur pa gang yin pa de ni/_
[\[253a\]]
[\[253a.1\]]yon tan rnams 'dren pa'i phyir dang /_mnyam pa nyid kyi dbang po 'dren par yang phal cher mtshungs pa'i phyir dang /_bying rgod dang bral ba'i phyir dang /_'gyod pa med pa la sogs pa'i mnyam pa nyid kyi sbyor ba yang rab tu 'dren pa'i phyir mnyam par gzhag pa zhes
[\[253a.2\]]bya'o/_/sems med pa'i ting nge 'dzin gang yin pa de ni yon tan khyad par du 'phags pa 'dren par mi nus mod kyi/_mnyam pa nyid kyi dbang po 'dren par phal cher mtshungs pa'i phyir dang /_mnyam pa nyid kyi ting nge 'dzin gyis bskyed pa'i phyir/_de la yang mnyam par gzhag pa zhes
[\[253a.3\]]bya'o/_/gal te de lta na ci'i phyir tshigs su bcad pa snga ma las ting nge 'dzin dang lhan cig ces bshad kyang nyes pa med ce na/_tshigs su bcad pa las ldan pa zhes bya ba mi mngon par byas pas [#]de dang lhan cig ces bya ba smos pa yin te/_yang dag par na mnyam par gzhag pa ni
[\[253a.4\]]lhan cig par [#]yang ma yin la/_mnyam par gzhag pa'i sems med gtogs par bstan [#]pa'i phyir ro/_/yang dag pa'i don du na mnyam par gzhag pa'i sa'i ming ni kun du bsdus par gtogs pa yang yod/_spangs pa ma yin pa yang yod de/_sems yod pa dang med pa'i
[\[253a.5\]]gnas skabs gnyi ga bsdus pa'i phyir ni kun bsdu bar gtogs pa zhes bya'o/_/gzhan yang 'du shes med pa dang /_'gog pa'i snyoms par 'jug pa yang mnyam par gzhag pa'i sa'i bdag nyid yin par bstan pa'i phyir [#]zag pa dang bcas pa'i dang /_zag pa med pa'i
[\[253a.6\]]ting nge 'dzin khyad par du 'phags pa la bya'i/_'dod pa'i khams la sogs pa rnam par g.yeng ba'i sems thams cad la bya ba ni ma yin pa'i phyir spangs pa ma yin pa zhes bya'o zhe'o/_/ci'i phyir bsam gtan la sogs pa la mnyam par gzhag pa'i sa zhes bya ba la/_'dod
[\[253a.7\]]pa'i khams kyi sems rtse gcig pa nyid ni ma yin zhe na/_ting nge 'dzin de ni 'gyod pa med pa dang /_mchog tu dga' ba dang /_dga' ba dang /_shin tu sbyangs [#]pa dang /_bde [#]bas bsgrubs pa yin la 'dod pa na spyod pa na de lta ma yin no zhes 'byung ste/_'di dang sbyar na khams gong ma'i
[\[253b\]]
[\[253b.1\]]sems rnam par g.yeng ba yang mnyam par gzhag pa ma yin te/_'dod pa'i khams dang mtshungs pa'i phyir ro/_/de nas phan tshun ltos pa'i mu bzhir 'gyur te/_ting nge 'dzin dang lhan cig pa yin la mnyam par gzhag pa'i sems ma yin pa yang yod do/_/'di lta ste/_'dod pa'i
[\[253b.2\]]khams la sogs pa rnam par g.yeng ba'i sems kyi gnas skabs su ting nge 'dzin dang ldan pa'i sems dang /_sems las byung ba gang yin pa rnams so/_/mnyam par gzhag pa'i sa yin la ting nge 'dzin dang lhan cig pa ma yin pa yang yod de/_'di lta ste/_snyoms par 'jug pa'i
[\[253b.3\]]gnas skabs su ting nge 'dzin gyi bdag nyid dang /_'du shes med pa'i snyoms par 'jug pa'i gnas skabs la yod pa'i chos rnams gang yin pa'o/_/ting nge 'dzin dang lhan cig pa yang yin la/_mnyam par gzhag pa'i sa yin pa yang yod de/_'di lta ste/_bsam gtan
[\[253b.4\]]rnams dang gzugs med pa'i sems yod pa'i ting nge 'dzin gyi gnas skabs kyi [#]sems dang /_sems las byung ba la sogs pa gang yin pa ste/_ting nge 'dzin ma gtogs pa'o/_/gnyi ga ma yin pa yang yod de/_gong du bstan pa'i gnas skabs la ma gtogs pa'i chos
[\[253b.5\]]rnams gang yin pa'o/_/gzhan yang ting nge 'dzin dang /_snyoms par 'jug pa dang /_mnyam par gzhag pa la yang don ci yod ce na/_de la ting nge 'dzin zhes bya ba ni sems las byung ba'i chos kyi nang na ting nge 'dzin zhes bya ba chos gcig gi ming yin te/_sems yod pa'i
[\[253b.6\]]gnas skabs kyi sems rtse gcig pa nyid thams cad bsdus shing /_mnyam par gzhag pa dang /_rnam par g.yo [#]ba'i gnas skabs su yang gtogs pa yin yang /_mdo sde dang bstan bcos dag las ni gtso bo'i dbang du mdzad nas stong pa dang /_smon pa med pa la
[\[253b.7\]]sogs pa la [#]ting nge 'dzin zhes bstan to/_/snyoms par 'jug pa'i ming ni sems yod pa dang /_sems med pa'i ting nge 'dzin rnams kyi gnas skabs thams cad la yod pa'i ting nge 'dzin gyi bdag tu gtogs pa yin yang mdo sde dang bstan bcos dag las ni gtso bo'i
[\[254a\]]
[\[254a.1\]]dbang du mdzad nas mthong ba lnga la sogs pa dang ldan pa'i ting nge 'dzin rnams la snyoms par 'jug pa zhes bstan to/_/mnyam par gzhag pa'i sa zhes bya ba'i ming ni sems yod pa dang /_med pa'i ting nge 'dzin gyi gnas skabs kyi yon tan yin pa'i phyir/_sa
[\[254a.2\]]'dis ting nge 'dzin gyi gnas skabs thams cad yon tan thams cad bsdus te spyi yin pa'i phyir gcig pus [#]sa'i ming thob pa yin no/_/mdo 'di nyid las ni mdor bsdus nas ming gnyis bstan te/_mnyam par gzhag pa dang /_rnam par g.yeng ba dang /_sems yod pa dang /_sems
[\[254a.3\]]med pa rnams sdud pa'i phyir ro/_/de la gzungs zhes bya ba ni dran pa dang /_shes rab kyi bdag nyid do/_/gzungs de yang mdor bsdu na rnam pa bzhi ste/_bstan bcos rnal 'byor spyod pa'i sa las ji skad du/_de la byang chub sems dpa' rnams kyi gzungs dam pa gang zhe na/_de ni
[\[254a.4\]]mdor bsdu na rnam pa bzhir blta bar bya ste/_chos kyi gzungs dang /_don gyi gzungs dang /_gsang sngags kyi gzungs dang /_byang chub sems dpa'i bzod pa thob par byed pa'i gzungs so/_/de la byang chub sems dpa'i chos kyi gzungs gang zhe na/_'di lta ste/_de la byang chub
[\[254a.5\]]sems dpa' ni gang gis thos pa tsam kho nas goms shing kha don bya bar ma byas pa'i ming dang /_tshig dang yi ger gtogs pa'i rim bzhin du bsdebs shing rim bzhin du sbyar ba'i yi ge tshad med pa dag tu [#]tshad med par 'dzin par 'gyur ba de lta bu'i dran pa dang /_shes rab
[\[254a.6\]]kyi bskyed pa thob [#]par 'gyur ba de ni/_byang chub sems dpa'i chos kyi gzungs zhes bya'o/_/de la don gyi gzungs gang zhe na/_'di lta ste/_snga ma dang dran pa las de'i khyad par ni 'di yin no[#]/_/chos de bdag nyid kyi [#]don tshad med pa dag ma goms shing yid kyi bya bar ma byas pas dus tshad
[\[254a.7\]]med pa dag tu 'dzin cing brjed par mi [#]'gyur ba gang yin pa de ni/_byang chub sems dpa'i don gyi gzungs zhes bya'o/_de la byang chub sems dpa'i gsang sngags kyi gzungs gang zhe na/_'di lta ste/_'di la byang chub sems dpa' ni gang gi gsang sngags kyi gzhi gang dag
[\[254b\]]
[\[254b.1\]]sems can rnams yams kyi nad yang dag par zhi bar byed pa'i phyir byin gyis rlob [#]par byed/_yams kyi nad rnam pa du ma yang dag par zhi bar bya ba la de dag grub cing mchog tu grub la/_don yod pa de lta bu'i ting nge 'dzin gyi dbang 'thob par 'gyur te/_'di ni byang chub sems
[\[254b.2\]]dpa'i gsang sngags kyi gzungs zhes bya'o/_/de la byang chub sems dpa' rnams kyi byang chub sems dpa'i bzod pa thob par byed pa'i gzungs gang zhe na/_'di lta ste/_'di la byang chub sems dpa' bdag nyid kyi rgyu la shin tu spyad pa shes rab dang ldan pa dben pa la gnas
[\[254b.3\]]shing tshig kyang mi smra la/_su dang yang mi phud cing de bzhin du ran par za ba dang /_bab col du mi za ba dang /_kha zas sna gcig [#]za ba dang /_sems lhur byed pa dang /_mtshan mo yun thung ngu nyal zhing yun ring du mi nyal ba ni/_byang chub sems dpa'i bzod pa thob [#]par byed pa'i
[\[254b.4\]]gsang sngags bzhi [#]gang dag de bzhin gshegs pas gsungs pa de dag sems shing 'jal ba nye bar rtog ste zhes 'byung ba lta bu ste/_rgya cher de nyid las bstan pa bzhin no/_/zhib tu mtshan nyid bstan pa dag las 'byung ba bzhin du rig par bya'o/_/de ni 'di skad du/_ting nge 'dzin dang /_
[\[254b.5\]]snyoms par 'jug pa ni bsgoms pa'i shes rab kyi rgyu'o/_/gzungs ni thos pa dang bsams pa'i shes rab kyi rgyu yin te/_byang chub sems dpa'i ting nge 'dzin dang /_snyoms par 'jug pa la sogs pa'i shes rab rnam pa gsum bskyed pa'i rgyu thob pas/_rgyu dang rkyen des lhag
[\[254b.6\]]pa'i sems kyi yan lag de yongs su rdzogs par gyur par ston to zhes bstan par 'gyur ro/_/yan lag de yongs su rdzogs par bya ba'i phyir 'bad de bsgoms pas de yang 'thob bo/_/byang chub sems dpa' de dag rgyu dang rkyen des yan lag de yongs su rdzogs pa yin zhes bya ba ni
[\[254b.7\]]gnyis pa rang gi yan lag 'bad de bsgoms pas yongs su rdzogs par 'gyur ba ston to/_/'di ltar sa gsum pas ting nge 'dzin dang /_snyoms par 'jug pa dang /_gzungs thob pa'i rgyu dang rkyen gyi stobs kyis [#]yan lag de yongs su rdzogs par 'gyur ba'o/_/bstan bcos
[\[255a\]]
[\[255a.1\]]theg pa chen po bsdus pa'i 'grel ba lang [#]gi tshe bsgyur ba las/_byang chub sems dpa' sa gnyis pa la nus pa khyad par can dang mi ldan pas/_bsam gtan bzhi dang /_gzugs med pa'i snyoms par 'jug pa bzhi dang /_thos pa'i gzungs dran pa'i stobs
[\[255a.2\]]dang ldan par mi 'gyur ro/_/de ltar 'thob par mi 'gyur ba yang sgrib pa gsum gyi phyir te/_'dod pa la sred pa'i ma rig pa dang /_thos pa dang gzungs dang ldan pa'i ma rig pa'o/_/ma rig pa 'di nyid kyi sbyor ba las mngon par 'grub pa'i 'khor ba gang yin pa de ni gnas
[\[255a.3\]]ngan len rnam par smin pa zhes bya'o/_/sgrib pa gsum po de dag spang ba'i phyir yang dag par rtsol [#]ba'i rgyu sgrub par byed do/_/yang dag par rtsol [#]bas sgrib pa gsum po dag spangs nas sa gsum po [#]la 'jug cing rnam par dag pa khyad par du 'phags pa rnam pa brgyad dang /_
[\[255a.4\]]snyoms par 'jug pa bzhi la sogs pa yang 'thob la/_chos kyi dbyings rgyu mthun pa'i don du yang rtogs par 'gyur te/_yan lag des sa gsum pa yongs su rdzogs par 'gyur ba yin no zhes bshad do/_/byang chub kyi phyogs dang mthun pa'i chos ji ltar thob pa dag la lan mang
[\[255a.5\]]du bsgoms shing gnas par bya ba dang /_snyoms par 'jug pa la sred pa dang /_chos la sred pa las sems lhag par btang snyoms su 'jog mi nus pas/_rgyu dang rkyen des yan lag de yongs su ma [#]rdzogs pa yin te zhes bya ba la sogs pa ni bzhi pa yan lag bzhi pas sa
[\[255a.6\]]bzhi pa 'od 'phro ba can sdud pa ston to/_/'di yang rnam pa gnyis te/_sa gsum pa la phyi ma'i spyod pa yongs su ma rdzogs par bstan pa dang /_rang gis 'bad de bsgoms pas yongs su ma rdzogs par 'gyur ba bstan pa ste/_'di ni dang po'o/_/'di ltar byang chub sems dpa' de
[\[255a.7\]]rkyen rnam pa gnyis kyi phyir sa bzhi pa'i byang chub kyi phyogs yongs su rdzogs par mi 'gyur te/_byang chub kyi phyogs dang mthun pa'i chos ji ltar thos pa dag la lan mang du mi gnas pa dang /_snyoms par 'jug pa la sred pa dang /_chos la sred pa las lhag par btang snyoms su 'jog mi
[\[255b\]]
[\[255b.1\]]nus pa ste/_rkyen rnam pa de gnyis kyis yan lag de yongs su rdzogs par mi 'gyur ba'o/_/yan lag de yongs su rdzogs par bya ba'i phyir 'bad de bsgoms [#]pas de yang 'thob pa'o[#]/_/byang chub sems dpa' de dag rgyu dang rkyen des yan lag de yongs su rdzogs pa yin zhes
[\[255b.2\]]bya ba ni gnyis pa rang gis 'bad de bsgoms pas yongs su rdzogs par 'gyur ba ston to/_/'di yang sa bzhi pa dag gis byang chub kyi phyogs thob pa dang /_snyoms par 'jug pa dang /_chos la sred pa rnam pa gnyis spangs pa'i rgyu dang rkyen gyi stobs kyis yan lag de yongs su
[\[255b.3\]]rdzogs par 'gyur ba'o/_/bstan bcos theg pa chen po bsdus pa lang [#]gi tshe bsgyur ba las/_byang chub sems dpa' sa gsum pa la nus pa khyad par can dang mi ldan pas/_ji ltar bdag gis thob pa'i byang chub kyi phyogs la yid bzhin du gnas pa dang /_snyoms par 'jug pa
[\[255b.4\]]la sred pa dang /_chos la sred pa spangs nas sems yongs su dag par gnas par mi nus so/_/de ltar mi nus pa yang sgrib pa gsum gyi phyir te/_ting nge 'dzin dang /_snyoms par 'jug pa la sred pa'i ma rig pa dang /_chos la sred pa'i ma rig pa'o/_/ma rig pa 'di
[\[255b.5\]]gnyis kyi sbyor ba las mngon par 'grub pa'i 'khor ba gang yin pa de ni gnas ngan len rnam par [#]smin pa zhes bya'o/_/sgrib pa de dag spang ba'i phyir yang dag par rtsol ba'i rgyu sgrub par byed do/_/yang dag par rtsol bas sgrib pa gsum po spangs nas sa bzhi pa la 'jug cing rnam par
[\[255b.6\]]dag pa khyad par du 'phags pa [#]rnam pa brgyad dang /_byang chub kyi phyogs kyi chos la yun ring du gnas pa la sogs pa yang 'thob la/_chos kyi dbyings gzung ba med pa'i don du yang rtogs par 'gyur te/_yan lag des sa bzhi pa yang yongs su rdzogs par 'gyur ba yin no
[\[255b.7\]]zhes bshad do/_/bden pa rnams kyi rigs pa la rnam par dpyad par mi nus pa dang /_gzhan yang 'khor ba dang mya ngan las 'das pa dag la gcig tu mi phyogs pa dang /_mngon du phyogs pa nyid yin [#]la byed pa la [#]lhag par btang snyoms su bzhag par mi nus pa dang /_
[\[256a\]]
[\[256a.1\]]gzhan yang thabs kyis zin pa'i byang chub kyi phyogs dang mthun pa'i chos bsgom par mi nus pas rgyu dang rkyen des yan lag yongs su ma rdzogs pa yin te zhes bya ba la sogs pas ni lnga pa yan lag lnga pas sa [#]shin tu sbyang dka' ba bsdus [#]par ston to/_/'di
[\[256a.2\]]yang rnam pa gnyis te/_sa bzhi pa la phyi ma'i spyod pa yongs su ma rdzogs par bstan pa dang /_rang gi sa yongs su rdzogs par bya ba'i phyir bsgrub par bstan pa ste/_'di ni dang po'o/_/'di ltar sa bzhi pas byang chub kyi phyogs dang mthun pa'i chos thob par gyur kyang /_rkyen rnam pa
[\[256a.3\]]gsum gyi phyir sa lnga pa 'thob par mi 'gyur te/_sa dang po ni byang chub kyi chos sum cu rtsa bdun thob par gyur kyang bden pa rnams kyi rigs pa la yang dag pa ji lta ba bzhin du rnam par dpyad par mi nus pa'o/_/de la bden pa rnams zhes bya ba ni/_'phags pa sa bcu pa'i mdo
[\[256a.4\]]las/_'phags pa bden pa rnam pa bzhi dang /_bden pa rnam pa gnyis zhes bya ba la sogs pa ji skad du bstan pa lta bu ste/_zhib tu de nyid las bstan pa bzhin no/_/gnyis pa ni 'khor ba la gcig tu rgyab kyis phyogs shing /_mya ngan las 'das pa la mngon du phyogs pa nyid kyi
[\[256a.5\]]yid la byed pa rnam pa gnyis lhag par btang snyoms su gzhag par mi nus pa ste/_bstan bcos rnam par rig pa tsam du grub pa las ji skad du/_'khor ba dang mya ngan las 'das pa bye brag med pa'i lam ma thob pa'i phyir ro zhes pa [#]bstan pa lta bu'o/_/gsum pa ni thabs kyis zin
[\[256a.6\]]pa'i byang chub kyi phyogs dang mthun pa'i chos bsgom [#]par mi nus pa'o/_/sa bzhi pa ni byang chub kyi phyogs thob zin pa yin na/_ci'i phyir byang chub kyi phyogs kyi chos [#]bsgom par mi nus she na/_smras pa/_byang chub kyi chos ni rnam pa gnyis te/_dang po ni byang chub kyi
[\[256a.7\]]phyogs kyi chos sum cu rtsa bdun po dag ste/_sngar bshad pa bzhin no/_/gnyis pa ni thabs kyis zin pa'i byang chub kyi phyogs kyi chos rnam pa gsum ste/_'phags pa sa bcu'i mdo las/_sa lnga pa'i gnas nas ji skad du/_bsod nams nye bar rtsom pas ngoms mi shes pa yin/_ye
[\[256b\]]
[\[256b.1\]]shes kyi yongs su tshol bas brtson 'grus rgyun mi 'chad pa yin/_byams pa dang snying rje chen po'i tshogs yang dag par skyo ba med pa'i bsam pa dang ldan pa yin zhes gsungs pa lta bu ste/_de'i phyir snga phyir bshad pa la phan tshun 'gal ba med do/_/rkyen rnam pa gsum po des na/_
[\[256b.2\]]yan lag de yongs su rdzogs par mi 'gyur ba'o/_/yan lag de yongs su rdzogs par bya ba'i phyir 'bad de bsgoms [#]pas de yang 'thob bo/_/byang chub sems dpa' de dag rgyu dang rkyen des yan lag de yongs su rdzogs pa yin zhes bya ba ni [#]gnyis pa rang gis yongs su
[\[256b.3\]]rdzogs par bya ba'i phyir sgrub par byed par ston to/_/'di ltar byang chub sems dpa' sa lnga po de gong du bstan pa'i skye ba rnam pa gsum gyi stobs kyis yan lag de yongs su rdzogs par 'gyur ba'o/_/bstan bcos theg pa chen po bsdus pa lang [#]gi tshe bsgyur ba las/_byang chub
[\[256b.4\]]sems dpa'i sa bzhi pa las ni nus pa khyad par can bden pa bzhi bsgom par mi nus pa dang /_'khor ba dang mya ngan las 'das par lta zhing rgyab kyis phyogs shing mngon du phyogs pa yongs su ma spangs pa dang /_sems kyi thabs kyis zin pa'i byang chub kyi phyogs
[\[256b.5\]]rnams bsgom par mi nus te/_de ltar mi nus pa yang sgrib pa gsum gyi phyir te/_'khor ba dang mya ngan las 'das pa dag la gcig tu rgyab kyis [#]phyogs shing mngon du phyogs pa nyid yid la byed pa'i ma rig pa dang /_thabs kyis zin pa'i byang chub kyi phyogs kyi ma
[\[256b.6\]]rig pa'o/_/ma rig pa 'di gnyis kyi rgyu dang rkyen las mngon par grub pa gang yin pa de ni gnas ngan len rnam par smin pa zhes bya'o/_/sgrib pa gsum po de dag spang ba'i phyir yang dag par rtsol ba'i rgyu mngon par sgrub par byed do/_/yang dag par rtsol bas sgrib pa dag
[\[256b.7\]]spangs nas sa lnga pa la 'jug cing /_rnam par dag pa khyad par du 'phags pa rnam pa brgyad kyang 'thob la/_rgyab kyis phyogs pa dang mdun du phyogs pa'i sems la sogs pa spong bar 'gyur ro/_/chos kyi rgyun tha dad pa'i don gyi bar du yang rtogs par 'gyur te/_yan
[\[257a\]]
[\[257a.1\]]lag des sa lnga pa yongs su rdzogs par 'gyur ba yin no zhes bshad do/_/'khor bar 'jug pa la yang dag pa ji lta ba bzhin du so sor rtogs [#]par mi nus pa dang /_gzhan yang de la skyo ba mang ba'i phyir/_mtshan ma med pa yid la byed pas mang du
[\[257a.2\]]gnas par mi nus pas/_rgyu dang rkyen des yan lag de yongs su ma rdzogs pa yin te zhes bya ba la sogs pa ni drug pa yan lag drug pas mngon du gyur pa bsdus pa ston to/_/'di yang rnam pa gnyis te/_sa lnga pa la phyi ma'i spyod pa yongs su ma [#]rdzogs pa bstan pa
[\[257a.3\]]dang /_rang gi sa yongs su rdzogs par sgrub par byed pa bstan pa ste/_'di ni dang po'o/_/'di ltar sa lnga pas bden pa'i rnal 'byor thob mod kyi/_rgyu dang rkyen rnam pa gnyis kyis [#]sa drug pa 'thob par mi 'gyur te/_'khor bar 'jug pa la yang dag pa ji lta ba bzhin
[\[257a.4\]]du rten cing 'brel bar 'byung ba'i rigs pa so sor rtogs [#]par mi nus pa dang /_sdug bsngal ba dang /_kun 'byung ba'i nyon mongs pa la skyo [#]ba mang du skyes pa'i phyir/_mtshan ma med pa yid la byed pas mang du gnas par mi nus pa ste/_rkyen rnam pa gnyis po des sa drug pa'i yan
[\[257a.5\]]lag yongs su rdzogs par mi 'gyur ba yin no zhes bya ba'i tha tshig go/_/yan lag de yongs su rdzogs par bya ba'i phyir 'bad de bsgoms [#]pas de yang 'thob bo/_/byang chub sems dpa' de dag rgyu dang rkyen des yan lag de yongs su rdzogs pa yin zhes bya ba ni gnyis
[\[257a.6\]]pa rang gi sa'i chos yongs su rdzogs par sgrub pa ston to/_/'di ltar sa drug pa'i byang chub sems dpa' rten cing 'brel par 'byung ba mthong ba'i phyir/_yan lag de yongs su rdzogs par 'gyur ba'o/_/bstan bcos theg pa chen po bsdus pa'i 'grel ba lang gi tshe
[\[257a.7\]]bsgyur [#]ba las/_byang chub sems dpa' sa lnga pa la 'du byed kyi chos rnams rgyun mi 'chad par 'byung ba tshul bzhin du mngon du byed pa'i nus pa khyad par du 'phags pa dang mi ldan pa'i phyir/_'dus byas kyi chos la chos mang du bsgoms pas yun ring por yid bzhin du mtshan
[\[257b\]]
[\[257b.1\]]ma yid la byed pas gnas par mi nus pa'i phyir ro/_/de ltar mi nus pa yang sgrib pa gsum gyi phyir te/_'du byed kyi chos rnams rgyun mi 'chad pas 'jug pa mngon du bya ba'i ma rig pa dang /_mtshan ma mang po kun du 'byung ba'i ma rig pa'o/_/ma rig pa 'di gnyis kyi rgyu dang rkyen las
[\[257b.2\]]mngon par grub pa'i 'khor ba gang yin pa de ni gnas ngan len rnam par smin pa zhes bya'o/_/sgrib pa gsum po de dag spang ba'i phyir/_yang dag par rtsol ba'i rgyu mngon par sgrub par byed do/_/yang dag par rtsol bas sgrib pa gsum po dag spangs nas sa drug pa la
[\[257b.3\]]'jug cing /_rnam par dag pa khyad par du 'phags pa rnam pa brgyad kyang 'thob par 'gyur la/_'du byed rnams rgyun mi 'chad par 'byung [#]ba la sogs pa mngon du byed pa dang /_chos kyi dbyings kun nas nyon mongs pa dang /_rnam par byang ba med pa'i don kyang rab tu
[\[257b.4\]]rtogs par 'gyur bas yan lag des sa drug pa yang yongs su rdzogs par 'gyur ba yin no zhes bshad do/_/bar chad med pa dang /_rgyun mi 'chad par mtshan ma med pa'i yid la byed pa med pas rgyu dang rkyen des yan lag de yongs su ma rdzogs pa yin te zhes bya ba la sogs
[\[257b.5\]]pa ni/_bdun pa yan lag bdun pas ring du song ba'i sa gsum pa ston to/_/'di yang rnam pa gnyis te/_sa drug pa la phyi ma'i spyod pa yongs su ma rdzogs par bstan pa dang /_rang gi sa yongs su rdzogs par bstan pa ste/_'di ni dang po'o/_/'di ltar sa drug pas rten cing
[\[257b.6\]]'brel par 'byung ba sgom [#]pa thob kyang sa bdun pa ltar na [#]mtshan ma med pa 'ba' zhig tu bsgom par mi nus pas so/_/mtshan ma med par bsgom pa na rgyun chad pa med cing 'gag pa med pa'i phyir bar chad med pa zhes bya'o/_/mtshan mas bar du chod [#]pa ma yin pa'i phyir rgyun chad pa med
[\[257b.7\]]pa zhes bya ste/_de'i phyir bstan bcos rnam par rig pa tsam du grub pa las/_sa snga ma lnga po dag ni mtshan ma dang bcas pa'i bsgom pa ni mang la mtshan ma med pa'i bsgom pa ni nyung ngo /_/sa drug pa la ni mtshan ma med pa'i bsgom pa ni mang la/_mtshan ma dang bcas pa'i bsgom pa ni
[\[258a\]]
[\[258a.1\]]nyung ngo /_/sa bdun pa la ni gcig tu mtshan ma med pa 'ba' zhig tu bsgoms pas/_rgyu dang rkyen des yan lag de yongs su rdzogs par mi 'gyur ba'o/_/yan lag de yongs su rdzogs par bya ba'i phyir 'bad de bsgoms pas de yang 'thob bo/_/byang chub sems
[\[258a.2\]]dpa' de dag rgyu dang rkyen des yan lag de yongs su rdzogs pa yin no zhes bya ba ni gnyis pa rang gi sa yongs su rdzogs par bya ba bsgrub pa ston to/_/'di ltar sa bdun pa'i byang chub sems dpa' bar chad med pa dang /_rgyun chad pa med par mtshan ma med pa'i yid la byed pa mngon
[\[258a.3\]]du gyur pas na/_rgyu dang rkyen des yan lag de yongs su rdzogs par 'gyur ba'o/_/bstan bcos theg pa chen po bsdus pa'i 'grel pa lang [#]gi tshe bsgyur ba las/_byang chub sems dpa' sa drug pa la 'dus byas kyi [#]chos kyi mtshan ma med pa'i spyod pa phra mo kun du 'byung ba spong
[\[258a.4\]]ba'i nus pa khyad par du 'phags pa dang /_yun ring por yid bzhin du bar chad med pa dang /_rgyun chad pa [#]med par mtshan ma med pa'i yid la byed pa la gnas par mi nus so/_/de ltar mi nus pa yang sgrib pa gsum gyi phyir te/_mtshan ma phra mo kun du 'byung ba'i ma rig pa dang /_
[\[258a.5\]]mtshan ma med pa gcig tu thabs kyis ma rig pa'o/_/ma rig pa 'di gnyis kyi rgyu dang rkyen las mngon par grub pa'i 'khor ba gang yin pa de ni gnas ngan len rnam par smin pa zhes bya'o/_/sgrib pa gsum dag yang spong ba'i phyir yang dag par rtsol ba'i rgyu sgrub par byed de/_yang dag
[\[258a.6\]]par rtsol bas sgrib pa gsum spangs nas/_sa bdun pa la 'jug cing rnam par dag pa khyad par du 'phags pa rnam pa brgyad kyang 'thob par 'gyur la/_'dus byas kyi chos mtshan ma kun du 'byung ba phra mo yongs su spong bar 'gyur te/_chos kyi dbyings chos sna tshogs tha dad
[\[258a.7\]]pa med pa'i don kyang rab tu rtogs par 'gyur bas/_yan lag des sa bdun pa [#]yongs su rdzogs par 'gyur ba yin no zhes bshad do/_/mtshan ma med par gnas pa la rtsol ba lhag par btang snyoms su bzhag pa dang /_gzhan yang mtshan ma la dbang thob par mi nus pas
[\[258b\]]
[\[258b.1\]]rgyu dang rkyen des yan lag de yongs su ma rdzogs pa yin te zhes bya ba la sogs pa [#]ni brgyad pa yan lag brgyad pas mi g.yo ba'i sa bsdus pa ston to/_/'di yang rnam pa gnyis te/_yan lag de snga ma la phyi ma'i spyod pa yongs su ma rdzogs par bstan pa dang /_rang gi yan lag la 'bad
[\[258b.2\]]pas bsgrub par bstan pa ste/_'di ni dang po'o/_/'di ltar sa bdun pa'i byang chub sems dpa' de mtshan ma med par gnas pa la rtsol ba spang bar mi nus pa dang /_gzhan yang mtshan ma la dbang thob par mi nus pas/_rgyu dang rkyen des yan lag brgyad pa de [#]ma rdzogs par gyur
[\[258b.3\]]pa'o/_/yan lag de yongs su rdzogs par bya ba'i phyir 'bad [#]de bsgoms pas de yang 'thob bo/_/byang chub sems dpa' de dag rgyu dang rkyen des yan lag de yongs su rdzogs pa yin zhes pa ni/_gnyis pa rang gi sa'i chos 'bad pas yongs su sgrub pa ston to/_/'di ltar sa
[\[258b.4\]]brgyad pa'i byang chub sems dpa' de [#]mtshan ma med par gnas pa de la 'bad pa spong bar nus pa dang /_gzhan yang mtshan ma la dbang thob par nus pas/_rgyu dang rkyen des yan lag de yongs su rdzogs par 'gyur ba'o/_/bstan bcos theg pa chen po bsdus pa'i 'grel pa lang [#]gi tshe
[\[258b.5\]]bsgyur ba las/_byang chub sems dpa' sa bdun pa spangs nas/_mtshan ma med pa la gnas pa dang /_bdag la phan 'dogs pa dang /_gzhan la phan 'dogs pa'i mtshan ma la dbang thob pa'i nus pa khyad par du 'phags pa dang mi ldan te/_de ltar mi nus pa yang sgrib pa gsum gyi
[\[258b.6\]]phyir te/_mtshan ma med pa la sogs pa'i ma rig pa dang /_mtshan ma la dbang ma thob pa'i ma rig pa'o/_/ma rig pa 'di gnyis kyis mngon par bsgrub pa'i [#]'khor ba gang yin pa de ni gnas ngan len rnam par smin pa zhes bya'o/_/sgrib pa gsum po dag spang ba'i phyir yang dag
[\[258b.7\]]par rtsol ba'i rgyu sgrub par byed de/_/yang dag par rtsol bas sgrib pa gsum po spangs nas sa brgyad pa la 'jug cing /_rnam par dag pa khyad par du 'phags pa rnam pa brgyad kyang 'thob par 'gyur/_rtsol ba dang bral ba'i sems kyis mtshan ma med pa la gnas pa la sogs pa
[\[259a\]]
[\[259a.1\]]yang thob par 'gyur/_chos kyi dbyings 'phel ba dang 'grib pa med pa'i don kyang rab tu rtogs par 'gyur te/_yan lag de'i phyir sa brgyad pa [#]yongs su rdzogs par 'gyur ba yin no zhes bshad do/_/rnam grangs dang /_mtshan nyid mang po dang /_nges pa'i
[\[259a.2\]]tshig rab tu dbye ba dang /_rnam pa thams cad du chos ston pa la dbang thob par mi nus pas rgyu dang rkyen des yan lag de yongs su ma rdzogs pa yin te zhes bya ba la sogs pas ni/_dgu pa yan lag dgu pas sa legs pa'i blo gros bsdus pa ston to/_/'di yang rnam pa gnyis te/_
[\[259a.3\]]yan lag snga ma la phyi ma'i spyod pa yongs su ma rdzogs par bstan pa dang /_rang gi phyogs brtson 'grus kyis yongs su rdzogs par sgrub par byed pa bstan pa ste/_'di ni dang po'o/_/de la rnam grangs zhes bya ba ni chos so so yang dag par rig pa'i yul lo/_/mtshan nyid mang po
[\[259a.4\]]zhes bya ba ni don so so yang dag par rig pa'i yul lo/_/nges pa'i tshig rab tu dbye ba zhes bya ba ni[#]/_nges pa'i tshig so so yang dag par rig pa'i yul lo/_/rnam pa thams cad du ston pa la dbang thob pa zhes bya ba ni/_spobs pa so so yang dag par rig pa'i yul te[#]/_de'i phyir
[\[259a.5\]]bstan bcos rnal 'byor spyod pa'i sa las/_chos kyi rnam grangs la brten pa'i shes pa ni/_'di lta ste byang chub sems dpa'i thogs pa med pa'i shes rab gang yin pa'o/_/chos kyi mtshan nyid la brten [#]pa'i shes pa ni/_'di lta ste/_byang chub pa'i [#]don la thogs pa med
[\[259a.6\]]pa'i shes rab gang yin pa'o/_/nges pa'i tshig la brten pa'i shes pa ni/_'di lta ste/_byang chub sems dpa'i nges pa'i [#]tshig la thogs pa med pa'i shes rab gang yin pa'o/_/chos thams cad kyi [#]rnam pa rab tu dbye ba la brten pa'i shes pa ni/_'di lta ste/_byang chub sems dpa'i
[\[259a.7\]]spobs pa thogs pa med pa'i shes rab gang yin pa'o zhes bshad do/_/'di ltar sa brgyad pa'i byang chub sems dpa' sa dgu pa'i so so yang dag par rig pa bzhi ma thob pa'i phyir mi nus pa zhes bshad de/_/rgyu dang rkyen des yan lag dgu pa yongs su ma rdzogs par gyur pa'o/_/yan lag
[\[259b\]]
[\[259b.1\]]de yongs su rdzogs par bya ba'i [#]phyir 'bad de bsgoms pas de yang 'thob bo/_/byang chub sems dpa' de dag rgyu dang rkyen des yan lag de yongs su rdzogs pa yin zhes bya ba ni/_gnyis pa rang gi yan lag brtson 'grus kyis bsgrub [#]par bstan te/_'di ltar sa dgu pas so so
[\[259b.2\]]yang dag par rig pa bzhi thob pa'i phyir/_thob pa zhes bshad de/_rgyu dang rkyen des yan lag de yang yongs su rdzogs par 'gyur ba'o/_/bstan bcos theg pa chen po bsdus pa'i 'grel pa lang [#]gi tshe bsgyur ba las/_byang chub sems dpa'i sa brgyad pa la yang dag par
[\[259b.3\]]chos bstan pa phun sum tshogs pa'i mtshan nyid dang rnam grangs dang /_rnam pa la sogs pa la dbang thob pa'i nus pa khyad par du 'phags pa dang mi ldan pas legs par bshad pa'i gzungs 'thob par mi nus so/_/de ltar mi nus pa yang sgrib pa gsum gyi phyir te/_chos bstan
[\[259b.4\]]pa dpag tu med pa dang /_chos kyi tshig dang /_yi ge dpag tu med pa dang /_gong nas gong du shes rab dang /_spobs pa dang /_gzungs [(]gyi [,]kyi [)]dbang thob pa'i ma rig pa dang so so yang dag par rig pa bzhis the tshom bcad nas shes pa skye ba'i ma rig pa'o/_/ma rig pa 'di gnyis
[\[259b.5\]]kyis mngon par bsgrub [#]pa'i 'khor ba gang yin pa de ni gnas ngan len rnam par smin pa zhes bya'o/_/sgrib pa gsum po dag spang ba'i phyir yang dag par rtsol ba'i rgyu sgrub par byed do/_/yang dag par rtsol bas sgrib pa gsum po dag spangs nas sa dgu pa la 'jug cing rnam par dag
[\[259b.6\]]pa khyad par du 'phags pa rnam pa brgyad kyang 'thob bo/_/yang dag par chos bstan pa la phun sum tshogs pa'i dbang la sogs pa yang 'thob par 'gyur zhing /_chos kyi dbyings ye shes la dbang ba'i gnas kyi don kyang rab tu rtogs par 'gyur bas yan lag de'i phyir sa dgu
[\[259b.7\]]pa yang yongs su rdzogs par 'gyur ba yin no zhes bshad do/_/bstan bcos theg pa chen po bsdus pa'i 'grel pa lang [#]gi tshe bsgyur ba las bstan pa dang sbyar na ma rig pa gnyis kyis so so yang dag par rig pa bzhi [#]la sgrib par byed de/_'di lta ste/_ma rig pa dang pos ni
[\[260a\]]
[\[260a.1\]]so so yang dag par rig pa dang po gsum la sgrib par byed do/_/ma rig pa gnyis pas ni so so yang dag par rig pa bzhi pa la sgrib par byed do zhes bshad pa de yang bstan bcos rnal 'byor spyod pa'i sa dang /_mdo 'di nyid khungs su bzhag nas/_slob
[\[260a.2\]]dpon yang dag [#]bden pas rang nyid kyis bzhag pa yin gyi/_theg pa chen po bsdus pa'i 'grel pa/_rgya gar gyi dpe nyid las ni tshig [#]'di lta bu dang /_gtan tshigs 'di lta bu gtan med de/_ma rig pa gnyis pa ni mos pa so so yang dag par rig pa la sgrib par byed pa'i
[\[260a.3\]]phyir ro/_/chos kyi sku yongs su rdzogs pa mngon du bya ba dang /_rab tu myong ba 'thob par mi nus pas rgyu dang rkyen des yan lag de yongs su ma rdzogs pa yin te zhes bya ba la sogs pas ni/_bcu pa yan lag bcu pas sa chos kyi sprin sgrub pa ston to/_/'di yang rnam pa gnyis
[\[260a.4\]]te/_yan lag snga ma la sa snga ma'i spyod pa yongs su ma rdzogs par bstan pa dang /_rang gi yan lag 'bad de bsgrub par bstan pa ste/_'di ni dang po'o/_/'di ltar sa dgu pa rgyu yongs su ma rdzogs pa'i phyir chos kyi sku yongs su rdzogs pa mngon du bya bar mi nus pa'o/_/slob dpon
[\[260a.5\]]yang dag bden pa'i 'grel pa las/_'di ltar sa dgu pa [#]yongs su ma rdzogs pas sku gsum yongs su rdzogs pa mngon du bya bar mi nus te/_rgyu dang rkyen des yan lag de yongs su rdzogs par ma gyur to zhes bshad do/_/yan lag de yongs su rdzogs par bya ba'i phyir 'bad de bsgoms
[\[260a.6\]]pas de yang 'thob bo/_/byang chub sems dpa' de dag rgyu dang rkyen des yan lag de yongs su rdzogs pa yin zhes bya ba ni gnyis pa rang gi yan lag 'bad de bsgrub par bstan pa'o/_/'di ltar sa bcu pa de [#]yongs su rdzogs pa'i phyir chos kyi [#]sku yongs su rdzogs pa 'thob par 'gyur ba
[\[260a.7\]]ste/_rgyu dang rkyen des yan lag de yongs su rdzogs par 'gyur ba'o/_/bstan bcos theg pa chen po bsdus pa'i 'grel pa lang [#]gi tshe bsgyur ba las/_byang chub sems dpa' sa dgu pa la nus pa khyad par du 'phags pas yang dag par chos ston pa'i [#]chos kyi sku yongs su rdzogs pa dang /_
[\[260b\]]
[\[260b.1\]]ma chags ma thogs pa'i mngon par shes pa drug gi shes rab 'thob par mi nus te/_de ltar mi nus pa yang sgrib pa gsum gyi phyir te/_mngon par shes pa drug gi shes rab kyi ma rig pa dang /_sangs rgyas kyi chos shin tu gsang ba la 'jug pa'i ma rig pa'o/_/ma rig pa 'di gnyis
[\[260b.2\]]kyis mngon par bsgrub [#]pa'i 'khor ba gang yin pa de ni gnas ngan len rnam par smin pa zhes bya'o/_/sgrib pa gsum po de dag spang ba'i phyir yang dag par rtsol ba'i rgyu sgrub par byed do/_/yang dag par rtsol bas sgrib pa gsum po [#]spangs nas sa bcu pa la 'jug cing khyad par du
[\[260b.3\]]'phags pa'i rnam par dag pa [#]brgyad kyang 'thob par 'gyur la/_yang dag par chos bstan [#]pa'i chos kyi sku yongs su rdzogs pa la sogs pa yang 'thob par 'gyur te/_chos kyi dbyings la dbang ba'i gnas kyi don kyang rab tu rtogs par 'gyur bas/_yan lag de'i phyir/_sa
[\[260b.4\]]bcu pa yang yongs su rdzogs par 'gyur ba yin no zhes bshad do/_/slob dpon yang dag bden pa'i 'grel pa las/_sa dgu pa yongs su rdzogs nas thob pa'i sku gsum pa gang yin pa de ni chos kyi sku yongs su rdzogs pa zhes bya ste/_'di ni yang dag par chos ston pa'i chos kyi
[\[260b.5\]]sku'o/_/chos kyi sku las byung ba'i mngon par shes pa drug gi shes rab gang yin pa de [#]ni sprul pa'i sku yin te/_'di ltar las la dbang thob pas sprul pa'i sku mngon par 'grub pas so zhes bshad do/_/shes bya thams cad la chags pa med pa dang /_thogs pa med pa'i shes pa dam
[\[260b.6\]]pa dang /_mthong ba dam pa 'thob [#]pas rgyu dang rkyen des yan lag de yongs su [#]rdzogs pa yin te zhes bya ba la sogs pas ni/_yan lag bcu gcig pas sangs rgyas kyi [#]gsungs pa ston to/_/'di yang rnam pa gnyis te/_yan lag snga ma la phyi ma'i spyod pa yongs su ma rdzogs
[\[260b.7\]]par bstan pa dang /_rang gi yan lag 'bad de yongs su rdzogs par bsgrub pa ste/_'di ni dang po'o/_'di ltar sa bcu pas shes bya'i yul thams cad khyad par khong du chud cing chos ston pa nyid kyi chags pa med par shes pa dam pa dang mthong ba dam pa dang /_gang zag
[\[261a\]]
[\[261a.1\]]stong pa nyid kyi thogs pa med pa'i shes pa dam pa dang /_mthong ba dam pa thob par mi nus pas rgyu dang rkyen des yan lag de yongs su ma rdzogs par gyur pa'o/_/yan lag de yongs su rdzogs par bya ba'i phyir 'bad de bsgoms pas de yang 'thob ste/_rgyu dang rkyen
[\[261a.2\]]des yan lag de yongs su rdzogs pa'i phyir/_yan lag thams cad kyang yongs su rdzogs pa yin te zhes bya ba ni gnyis pa/_rang gi yan lag de 'bad de rdzogs par bsgrub pa ston to/_/'di ltar sangs rgyas kyi sa 'dir shes pa dang /_mthong ba thams cad yongs su thob pas
[\[261a.3\]]rgyu dang rkyen des sangs rgyas kyi sa yongs su rdzogs par gyur pa'o/_/sangs rgyas kyi sa yongs su rdzogs pa'i phyir/_yan lag bcu gcig pa thams cad kyang yongs su rdzogs par gyur pa'o/_/bstan bcos theg pa chen po bsdus pa'i 'grel pa lang [#]gi tshe bsgyur ba las/_byang
[\[261a.4\]]chub sems dpa' sa bcu pa yongs su rdzogs par gyur kyang /_nus pa khyad par du 'phags pa rnam par dag pa'i chos kyi sku yongs su rdzogs pa dang /_shes bya thams cad la chags pa med pa dang /_thogs pa med pa'i mthong ba dang /_shes pa thob par mi nus te/_de ltar
[\[261a.5\]]mi nus pa yang sgrib pa gsum gyi phyir te/_shes bya thams cad la chags pa shin tu phra mo'i ma rig pa dang /_shes bya thams cad la thogs pa shin tu phra mo'i ma rig pa'o/_/ma rig pa 'di gnyis kyis mngon par bsgrubs pa'i 'khor ba gang yin pa de ni/_gnas ngan len rnam
[\[261a.6\]]par smin pa zhes bya'o/_/sgrib pa gsum po de dag spang ba'i phyir yang dag par rtsol ba'i rgyu sgrub par byed do/_/yang dag pa'i rtsol bas sgrib pa gsum po de dag spangs nas bcu gcig pa de bzhin gshegs pa'i sa la 'jug cing khyad par du 'phags pa'i rnam par dag pa bdun dang /_
[\[261a.7\]]skye ba dang bral ba'i rnam par dag pa dang /_rnam par dag pa'i chos kyi sku yongs su rdzogs pa dang /_chags pa med pa dang /_thogs pa med pa'i mthong ba dang /_shes pa yang 'thob par 'gyur te/_yan lag de'i phyir sangs rgyas kyi sa yongs su rdzogs par 'gyur ba yin no
[\[261b\]]
[\[261b.1\]]zhes bshad do/_/kha cig na re yan lag bcu gcig gis sa bcu gcig bsdu ba yang rnam pa gsum du dbye bas de la dang po'i yan lag gcig kyang rnam pa gnyis su dbye ste/_gnas skabs snga ma la spyod pa yongs su ma rdzogs par bstan pa dang /_sa de las yang dag par 'das zhes bya ba
[\[261b.2\]]man chad kyis rang gi sa yongs su rdzogs par gyur pa bstan pa'o/_/gnyis pa ni byang chub sems dpa' de dag ces bya ba man chad yan lag dgu po dag ni re re yang [#]yan lag gsum gsum du dbye ste/_snga ma'i gnas skabs kyi yan lag yongs su rdzogs par bstan pa dang /_gnas skabs [#]phyi
[\[261b.3\]]ma yongs su ma rdzogs par bstan pa dang /_yan lag de yongs su rdzogs par bya ba'i phyir zhes bya ba man chad yongs su rdzogs par bya bar bsgrub par bstan pa'o/_/gsum pa ni byang chub sems dpa' de dag ces bya ba man chad kyi yan lag bcu gcig gis bstan te/_'di
[\[261b.4\]]yang rnam pa bzhir dbye ste/_gnas skabs snga ma yongs su rdzogs par bstan pa dang /_yan lag de yongs su rdzogs par bya ba'i phyir zhes bya ba man chad kyis yongs su rdzogs par bya ba [#]bsgrub par bstan pa dang /_yan lag de yongs su rdzogs par bya ba'i [#]phyir zhes bya ba man chad
[\[261b.5\]]kyis [#]yongs su rdzogs par gyur pa [#]bzlas te bstan pa'o zhes zer te/_de ltar rnam pa gnyis su bshad pa yod kyang bshad pa ni snga ma yang dag pa yin no/_/rigs kyi bu de ltar yan lag bcu gcig po de dag gis sa rnams ma lus par bsdus par [#]rig par bya'o zhes bya ba ni gnyis pa
[\[261b.6\]]spyi'i mjug bsdu ba yin par rig par bya'o//_//bam po lnga bcu bzhi pa/_byang chub sems dpa' spyan ras gzigs dbang phyug gis yang bcom ldan 'das la 'di skad ces gsol to/_/bcom ldan 'das de ci'i slad du sa dang po la rab tu dga' ba zhes bgyi/_/ci'i slad du
[\[261b.7\]]sangs rgyas kyi sa'i bar la sangs rgyas kyi sa zhes bgyi ba lags zhes bya ba 'di man chad ni gnyis pa sa'i ming gi don bstan pa zhes bya ba ston to/_/'di yang zhu ba gsol ba dang lan du gsungs pas bstan te/_'di ni dang po sa rnams kyi ming gi don zhus pa'o/_/bcom ldan
[\[262a\]]
[\[262a.1\]]'das kyis byang chub sems dpa' spyan ras gzigs dbang phyug la bka' stsal pa/_rigs kyi bu don chen po yongs su grub cing sngon ma 'dris pa 'jig rten las 'das pa'i sems thob nas dga' ba chen po skye bas de'i phyir dang po ni rab tu dga' ba'i sa zhes
[\[262a.2\]]bya'o zhes bya ba la sogs pas ni/_gnyis pa de bzhin gshegs pas yang dag par lan du gsungs pa ston to/_/'di yang sa bcu gcig bstan pa nyid kyis rnam pa bcu gcig tu dbye ste/_'di ni dang po sa rab tu dga' ba bshad pa'o/_/bshad pa 'di la yang don rnam pa gnyis yod
[\[262a.3\]]de/_bdag la phan 'dogs pa'i thob pa dang zag pa med pa'i sems thob pa ste/_de'i phyir 'phags pa sa bcu'i 'grel pa las/_bdag dang gzhan la phan 'dogs pa bla na med pa yongs su grub cing /_'phags pa'i gnas thog ma kho nar thob pa'i phyir rab tu dga' ba
[\[262a.4\]]zhes bshad do/_/de la 'phags pa'i gnas zhes bya ba ni zag pa med pa'i ye shes so/_/sa'i ming gi don rnam par bshad pa yang [#]bstan pa rnams las so so nas bshad pa mi mthun pas kha cig las ni don rnam pa gcig gis rab tu dga' ba'i ming ston pa yang yod de/_'phags
[\[262a.5\]]pa mi'i rgyal pos zhus pa'i mdo las ji skad du/_byang chub sems dpa' legs par rtogs pa dang /_lha'i rgyal po chen po bzhis bden pa gnyis kyi mnyam pa nyid kyi don cig car gsal bar mthong ba zhes gsungs pa lta bu'o/_/bstan bcos theg pa chen po bsdus pa las ni de thog ma kho
[\[262a.6\]]nar bdag dang gzhan gyi don sgrub par nus pa'i yon tan thob pa'i phyir ro zhes bshad do/_/slob dpon dbyig gnyen dang /_ngo bo nyid med kyis [#]'grel pa las kyang de skad du bshad do/_/bstan bcos rnam par bshad pa las ni gong na med pa'i mngon par rtogs pa yang dag par thob
[\[262a.7\]]nas lhag pa'i dga' ba la gnas pa'i phyir rab tu dga' ba la gnas pa bstan to/_/gnas pa bcu'i bshad pa las ni thog ma kho nar dge ba'i chos kyi ro thob pas sems kyi dga' ba mang ba'i ming ngo zhes bshad do/_/kha cig las ni [#]don rnam pa gnyis kyis rab tu dga' ba zhes ston to/_/
[\[262b\]]
[\[262b.1\]]mdo 'di nyid dang /_'phags pa sa bcu'i 'grel pa la sogs pa las ji skad bstan pa lta bu'o/_/don rnam pa gsum gyis ston pa yang yod do[#]/_'phags pa gser 'od dam pa'i mdo las ji skad du/_'di lta ste/_thog ma kho nar 'jig rten las 'das pa'i sems thob pa dang /_
[\[262b.2\]]sngon ma thob pa gdod thob pa dang /_bya ba dang nus pa chen po thob pas ji ltar smos pa bzhin du grub pa'i phyir rab tu dga' ba zhes bya'o zhes gsungs pa lta bu ste/_de la bya ba chen po ni bdag la phan 'dogs pa'o/_/bstan bcos rnam par rig pa tsam du grub pa las kyang /_thog ma
[\[262b.3\]]kho nar 'phags pa'i ngo bo nyid thob pa dang /_stong pa nyid rnam pa gnyis yongs su rdzogs pa mngon du gyur pa dang /_dga' ba [#]la phan 'dogs shing dga' ba rgya chen po skye ba'i [#]phyir ro zhes bshad do/_/dad pa mang ba la sogs pa dang sangs rgyas kyi rjes su dran pa rnam pa dgu la
[\[262b.4\]]sogs pa dang /_'jig rten gyi spyod yul yang dag par 'das pa rnam pa bcu la sogs pa dang /_dga' ba rnam pa bcu rgya cher rnam par 'byed pa ni/_'phags pa sa bcu'i 'grel pa las ji skad du bstan pa bzhin du rig par bya'o/_/'chal ba'i tshul khrims kyi nyes pa
[\[262b.5\]]thams cad yongs su spangs pas [#]de'i phyir gnyis pa ni dri ma med pa'i sa zhes bya'o zhes bya ba ni gnyis pa dri ma med pa'i sa rnam par bshad pa'o/_/mtshams rnam par dgrol ba'i mdo dang [#]/_dgongs pa zab mo rnam par dgrol [#]ba'i mdo las kyang 'di dang mthun par 'byung ngo /_/'phags
[\[262b.6\]]pa mi'i rgyal pos zhus pa'i mdo las ni bral ba dang /_rtog pa zhes 'byung ste/_de'i phyir tshigs su bcad par/_bral dang rtog pa rab phye skyes bu ni/_/rgyal rigs rnams su lus ni rab ston cing /_/'gro ba drug po rnams ni stong khams su/_/zhes 'byung ba yin no/_/'phags pa gser
[\[262b.7\]]'od dam pa'i mdo las ni/_ltung ba phra mo'i 'chal ba'i tshul khrims kyi nyes pa thams cad yongs su dag pa'i phyir dri ma dang bral ba'i sa zhes bya'o zhes gsungs so/_/'phags pa sa bcu'i mdo las ni/_ser sna dang /_phrag dog dang /_'chal ba'i tshul khrims kyi dri ma'i
[\[263a\]]
[\[263a.1\]]sems yongs su spang ba'i phyir dri ma dang bral ba'i sa zhes bya'o zhes gsungs so[#]/_/'phags pa ni 'khrul pa'i sems 'chal pa'i tshul khrims kyi nyes pa 'byung bar byed pa'i nyon mongs pa la sogs pa dang bral nas tshul khrims rnam par dag pa phun sum tshogs
[\[263a.2\]]par gyur pa'i phyir dri ma dang bral ba'i sa [#]zhes bstan to/_/bstan bcos theg pa chen po bsdus pa las ni 'chal ba'i tshul khrims kyi dri ma thag bsrings pa'i phyir ro zhes 'byung ngo /_/slob dpon dbyig gnyen gyis mdzad pa'i 'grel pa las ni/_rang bzhin gyis tshul khrims
[\[263a.3\]]phun sum tshogs pas sa dang po ltar bsams nas tshul khrims ma yin gyi[#]/_tshul khrims yongs su grub pa'i phyir dang /_'chal ba'i tshul khrims kyi dri ma rnams yongs su spangs pa'i [#]phyir ro zhes bshad do/_/slob dpon ngo bo nyid med kyis mdzad pa'i 'grel pa las kyang don gyis
[\[263a.4\]]slob dpon dbyig gnyen gyis mdzad pa'i 'grel pa dang mthun par bshad do/_/bstan bcos rnam par bshad pa las ni/_theg [#]pa gnyis kyi sa las yang dag par 'das shing /_tshul khrims rnam par dag pa thob nas 'chal ba'i tshul khrims kyi dri ma thams cad kyi gnyen por gyur
[\[263a.5\]]pa'o zhes bshad do/_/gnas pa bcu'i mdo las ni dge ba bcu'i las kyi lam gyi dri ma rnams dang bral ba'i phyir ro zhes gsungs so/_/bstan bcos rnam par rig pa tsam du grub pa las ni/_tshul khrims yongs su dag pa dang ldan zhing 'chal ba'i tshul khrims kyi nyes pa phra mo
[\[263a.6\]]'byung ba'i dri ma thag bsrings pa'i phyir dri ma dang bral ba'i sa zhes bya'o [#]zhes bshad do/_/de ting nge 'dzin dang /_thos pa'i gzungs thob pa dag gis shes pa'i snang ba tshad med pa'i gnas byed [#]pas/_de'i phyir gsum pa ni 'od byed pa'i sa zhes bya'o [#]zhes bya ba ni gsum pa
[\[263a.7\]]'od byed pa'i sa rnam par bshad pa'o[#]/_/'di ltar sa gsum pas ting nge 'dzin thob pa'i phyir ni bsgoms pa'i shes rab kyi snang ba skyed par byed la/_thos pa'i gzungs thob pa'i phyir ni thos pa dang bsams pa'i shes rab kyi snang ba bskyed pas de'i phyir gsum pa ni 'od byed
[\[263b\]]
[\[263b.1\]]pa'i sa zhes bya'o/_/yang na sa la ltos nas 'od skyed pa'i gnas byed pas 'od byed pa'i sa zhes bya'o/_/mtshams rnam par dgrol [#]ba'i mdo las ni snang ba'i sa zhes 'byung ngo /_/dgongs pa zab mo rnam par dgrol ba'i mdo las ni 'od kyi sa zhes 'byung ngo /_/'od byed pa'i sa zhes
[\[263b.2\]]'byung ba ni lo tsA ba dag gi [#]bsam pa tha dad pa'i phyir ro/_/'phags pa mi'i rgyal pos zhus pa'i mdo las ni/_shes rab gsal ba'i sa zhes 'byung ste/_de'i phyir de nyid kyi tshigs su bcad pa las/_shes rab gsal zhing stong nyid lta ba 'tha' [#]bral lha yi rgyal/_/zhing
[\[263b.3\]]khams mang por bdag nyid lus ston sems can 'dren par byed/_/ces gsungs so/_/'phags pa gser 'od dam pa'i mdo las ni/_shes rab snang ba'i ting nge 'dzin dpag tu med pa dag mi g.yo zhing /_gang gis kyang zil gyis gnon par mi nus pa dang /_thos pa'i
[\[263b.4\]]gzungs kyis gzhi byed pa'i phyir snang ba'i sa zhes bya'o zhes gsungs so/_/'phags pa sa bcu'i mdo las ni 'dod chags dang zhe sdang med pa la sogs pa'i dge ba'i rtsa ba gsum po dag gong nas [#]gong du gsal zhing yongs su dag par gyur pa'i phyir snang ba'i sa zhes bya'o zhes
[\[263b.5\]]gsungs so/_/'phags pa sangs rgyas phal po che'i mdo las gnas pa bcu bstan pa dang /_legs pa'i tshul khrims bstan pa'i mdo las kyang /_phal cher 'phags pa sa bcu'i mdo las gsungs pa dang mthun par ston to/_/bstan bcos theg pa chen po bsdus pa las ni ting nge 'dzin
[\[263b.6\]]dang /_snyoms par 'jug pa nyams pa med pa'i gnas su gyur pa'i phyir dang /_chos kyi snang ba chen po'i gnas su gyur pa'i phyir 'od byed pa'i sa zhes bya'o zhes 'byung ngo /_/slob dpon dbyig gnyen gyis mdzad pa'i theg pa chen po bsdus pa'i 'grel pa las ni/_sa 'dir ting nge 'dzin dang /_
[\[263b.7\]]snyoms par 'jug pa dang /_rtag tu mi 'bral zhing nyams pa med pa'i phyir dang /_theg pa chen po'i chos kyi snang ba byed pa'i phyir 'od byed pa'i sa zhes bya'o zhes bshad do/_/rgya cher rnam par 'byed pa ni/_slob dpon ngo bo nyid med kyis [#]'grel pa las bstan pa bzhin no/_/bstan bcos rnam par
[\[264a\]]
[\[264a.1\]]bshad pa las ni ting nge 'dzin shin tu rnam par dag pa'i phung po thob nas ye shes chen po'i snang ba gnas gyur pas 'od byed pa'i sa zhes bya'o/_/ting nge 'dzin mchog dang /_yon tan chen po'i gzungs yongs su grub nas shes rab dam pa'i 'od dpag tu med pa'i phyir yang 'od byed
[\[264a.2\]]pa'i sa zhes bya'o zhes bshad do/_/'phags pa shes rab kyi pha rol tu phyin pa'i 'grel pa las ni 'od dang bcas pa'i sa zhes 'byung ngo /_/de byang chub kyi phyogs kyi chos thob pa dag gis nyon mongs pa rnams sreg par byed pa'i ye shes me'i 'od 'phro ba lta bur gyur pas de'i phyir bzhi pa ni 'od
[\[264a.3\]]'phro ba can gyi sa zhes bya'o zhes bya ba ni bzhi pa 'od 'phro ba can rnam par bshad pa'o/_/'di ltar byang chub kyi phyogs kyi chos kyi ye shes kyi 'od kyis nyon mongs pa'i shing bsreg pa'i phyir 'od 'phro ba can zhes bya'o/_/mtshams rnam par dgrol [#]ba'i mdo dang /_dgongs pa zab mo rnam par dgrol ba'i mdo
[\[264a.4\]]las kyang /_mdo 'di nyid las gsungs pa dang mthun par bshad do/_/'phags pa mi'i rgyal pos zhus pa'i mdo las kyang 'od 'phro ba can zhes 'byung ste/_de'i phyir de nyid kyi tshigs su bcad pa las/_shes rab 'od 'phro snang ba dam pa brtson 'grus che/_/dga' ldan lha yi rgyal po stong khams mang po rgyu/_/
[\[264a.5\]]zhes gsungs so/_/'phags pa gser 'od dam pa'i mdo las ni/_nyon mongs pa nye bar zhi bar byed cing ye shes kyi mes snang ba 'phel bar byed pa dang /_byang chub kyi phyogs bsgom pa'i gnas su gyur pa'i phyir 'od 'phro ba can gyi sa zhes bya'o zhes gsungs so/_/'phags pa sa bcu'i mdo las ni/_rtag
[\[264a.6\]]par ye shes kyi 'od gtong ba dper na yid bzhin gyi nor bu rin po che gzhan dag gis mi 'phrogs pa dag dang mtshungs pa'i phyir 'od 'phro ba can zhes bya'o zhes bshad de/_/'phags pa sangs rgyas phal po che'i mdo'i nang nas gnas pa bcu bstan pa las kyang de skad du ston to/_/'phags pa sa bcu'i 'grel
[\[264a.7\]]pa las ni/_mi brjed pa'i nyon mongs pa'i shing ye shes kyi mes bsreg [#]pa'i phyir 'od 'phro ba can gyi sa zhes bya'o/_/de la mi brjed pa zhes bya ba ni lhan cig skyes pa'i nyon mongs pa rang gi ngang gis rgyun du 'byung ba'i phyir mi brjed pa zhes bya'o zhes bshad do/_/bstan bcos mdo sde'i rgyan las ni/_byang
[\[264b\]]
[\[264b.1\]]chub kyi phyogs kyi shes rab gang yin pa de ni 'od kyi ngo bo nyid do/_/nyon mongs pa dang shes bya'i sgrib pa gnyis ni shing gi ngo bo nyid de/_sa 'di'i byang chub sems dpa' shes rab kyi 'od bskyed nas sgrib pa gnyis kyi shing sreg par byed pas 'od 'phro ba can gyi sa zhes bshad de/_bstan bcos theg pa chen po
[\[264b.2\]]bsdus pa las ni byang chub kyi phyogs kyi chos rnams kyis sgrib pa thams cad bsreg [#]pa'i phyir 'od 'phro ba can zhes bya'o zhes bshad do/_/slob dpon dbyig gnyen gyis mdzad pa'i 'grel pa las ni sa 'dir byang chub kyi phyogs kyi chos khyad par du 'phags pa [#]gnas pas gnas 'di'i dbang gis [#]rtsa
[\[264b.3\]]ba'i nyon mongs pa dang /_nye ba'i nyon mongs pa thams cad bsregs nas thal bar brlags pas [#]shes rab 'od 'phro ba can gyi sa zhes bshad de/_slob dpon ngo bo nyid med kyis [#]'grel pa las kyang don gyis de skad du ston to/_/bstan bcos rnam par rig pa tsam du grub pa las kyang byang chub kyi phyogs
[\[264b.4\]]kyi chos khyad par du 'phags pa gnas pas nyon mongs pa'i shing bsregs nas shes rab kyi 'od 'phel bar byed pa'i phyir 'od 'phro ba can zhes 'byung ngo /_/'phags pa shes rab kyi pha rol tu phyin pa'i 'grel pa las ni 'od 'phel bar byed pa'i sa zhes 'byung ngo /_/bstan bcos mdo sde'i rgyan la sogs
[\[264b.5\]]pa las sgrib pa gnyis kyi shing bsregs pas shes rab 'od 'phro ba [#]can gyi sa zhes bshad pa dang /_slob dpon dbyig gnyen gyis mdzad pa'i 'grel pa las rtsa ba'i nyon mongs pa dang /_nye ba'i nyon mongs pa thams cad thal bar brlags nas zhes bstan pa 'di ni shes bya'i sgrib pa gtan [#]du spangs shing /_
[\[264b.6\]]nyon mongs pa rnam par gnon pa dang /_spangs pa thal bar brlags pa zhes bya'o/_/gal te de lta ma yin na ni bstan bcos theg pa chen po bsdus pa las/_ched du nyon mongs pa bzhag pa dang /_nyon mongs pa zad pa la sogs pa zhes bstan pa dang 'gal bar 'gyur bas so/_/byang chub kyi phyogs kyi chos de
[\[264b.7\]]dag nyid thabs kyis bsgom [#]pa la shin tu dka' bas gdod dbang thob pas de'i phyir lnga pa ni shin tu rgyal bar dka' ba'i sa zhes bya'o zhes bya ba ni lnga pa shin tu rgyal bar dka' ba'i sa bstan pa'o/_/'di ltar bsgom par dka' ba las dbang thob pa'i phyir shin tu rgyal bar dka' ba zhes bya'o/_/mtshams
[\[265a\]]
[\[265a.1\]]rnam par dgrol ba'i mdo las kyang /_mdo 'di nyid las gsungs pa dang mthun par 'byung ngo /_/dgongs pa zab mo rnam par dgrol ba'i mdo las ni/_byang chub kyi phyogs kyi chos thabs kyis bsgoms pa shin tu rgyal bar dka' ba zhes bya'o zhes 'byung ngo /_/'phags pa mi'i rgyal
[\[265a.2\]]pos zhus pa'i mdo las ni shes rab mchog tu gyur pa'i sa zhes bya'o zhes 'byung ste/_de'i phyir de nyid kyi tshigs su bcad pa las/_shes rab mchog gis bden pa gsum po gsal bar rtogs/_/'phrul dga' lha yi rgyal po [#]zhing ni 'bum phrag brgya/_/zhes gsungs pa yin no/_/'phags pa
[\[265a.3\]]gser 'od dam pa'i mdo las ni bsgom pa'i thabs kyi shes rab mchog la dbang thob pas shin tu rgyal bar dka' ba'i phyir dang /_mthong ba dang bsgom pas spang bar bya ba'i nyon mongs pa dag gis zil gyis gnon par mi nus pa'i phyir shin tu rgyal bar dka' ba'i sa zhes bya'o zhes gsungs pa'o[#]/_/
[\[265a.4\]]'phags pa sa bcu'i mdo las ni sa 'di la gnas pa'i dge ba'i rtsa ba thams cad dang /_shes rab dang ye shes dang sems kyis shin tu brtags pa dang /_ldan pa'i phyir ches gsal zhing yongs su dag pa dang /_sa 'og ma'i dge ba'i rtsa ba dang theg pa gnyis kyi dge ba'i rtsa bas mi 'phrogs pas shin
[\[265a.5\]]tu rgyal bar dka' ba'i sa zhes bya'o [#]zhes gsungs te/_'phags pa sangs rgyas phal po che'i nang nas gnas pa bcu bstan pa dang /_legs pa'i tshul khrims bstan pa'i mdo las kyang don gyis de skad du ston to/_/'phags pa sa bcu'i 'grel pa las ni 'jig rten las 'das pa'i ye shes dang /_thabs
[\[265a.6\]]mkhas pa thob pas shin tu rgyal bar dka' ba las rgyal [#]ba'i phyir shin tu rgyal bar dka' ba'i sa zhes bya'o zhes bshad do/_/bstan bcos rnal 'byor spyod pa'i sa las ni/_sa 'dir byang chub sems dpa'i 'phags pa'i bden pa rnams la rnam par nges pa'i shes pa'i mchog ston pas/_shin tu
[\[265a.7\]]rgyal bar dka' bas shin tu sbyang dka' ba'i sa zhes bya'o zhes bshad do/_/bstan bcos mdo sde'i rgyan las ni sa lnga pa ni dka' ba rnam pa gnyis yin te sems can yongs su smin par byed pa la brtson pa ni nyon mongs pa med par dka' ba dang /_rang gi [#]sems kyang srung [#]zhing nyon mongs pa med par dka' ba
[\[265b\]]
[\[265b.1\]]ste/_sa 'di'i byang chub sems dpa' ni dka' ba rnam pa gnyis las yang dag par 'das shing shin tu dka' ba las rgyal bar gyur pas shin tu rgyal bar dka' ba'i sa zhes bya'o zhes 'byung ngo /_/bstan bcos theg pa chen po bsdus pa las ni yang dag pa'i bden pa dang /_'jig rten pa'i shes pa gnyis phan tshun
[\[265b.2\]]mi mthun pas de bsgrub par dka' ba'i phyir shin tu sbyang dka' zhes bya'o zhes 'byung ste/_slob dpon dbyig gnyen dang ngo bo nyid med kyis [#]'grel pa las kyang don de skad du ston to/_/bstan bcos rnam par bshad pa las ni shin tu rnam par dag pa'i bden pa la dmigs pa'i shes bya mdo sde rnams
[\[265b.3\]]dang /_shes rab dam pa'i phung po shin tu bsgrub par dka' ba 'khor ba dang /_zhi ba la mi gnas pa'i 'phags pa'i lam thob pa gang yin pa de ni shin tu sbyang dka' ba zhes bya'o zhes bshad do/_/gnas pa bcu'i 'grel pa las ni sa lnga pa la yon tan gyi stobs brtas [#]pas bdud thams cad kyis
[\[265b.4\]]'jigs par mi nus pa'i phyir shin tu rgyal bar dka' ba'i sa zhes bya'o zhes bshad do/_/bstan bcos rnam par rig pa tsam du grub pa las ni don thams cad bstan bcos theg pa chen po bsdus pa las bstan pa dang mthun par bshad do/_/'du byed rnams kyi 'jug pa la so sor rtog pa mngon sum
[\[265b.5\]]du gyur pa nyid dang /_mtshan ma med pa lan mang du byed pa mngon du gyur pas de'i phyir drug pa ni mngon du gyur pa'i sa zhes bya'o zhes bya ba ni drug pa mngon du gyur pa'i sa rnam par bshad pa'o/_/'di ltar sa 'di la 'du byed rnams kyi 'jug pa la so sor rtog [#]pa mngon sum du gyur pa nyid dang /_
[\[265b.6\]]mtshan ma med pa lan mang du yid la byed pa'i don rnam pa gnyis dang ldan pa'i phyir mngon sum du gyur pa'i sa zhes bya'o/_/dgongs pa zab mo rnam par dgrol ba'i mdo las kyang /_mdo 'di nyid las gsungs pa dang mthun par 'byung ngo /_/'phags pa mi'i rgyal pos zhus pa'i mdo las ni
[\[265b.7\]]chos mngon du gyur pa zhes bshad de/_de'i phyir de nyid kyi tshigs su bcad pa las/_chos mngon gyur pa'i skyes bu de dag mi dbang rgyal po zhing ni 'bum phrag snang /_/zhes gsungs so/_/'phags pa gser 'od dam pa'i mdo las ni [#]mdo 'di nyid las gsungs pa dang mthun par 'byung ngo /_/
[\[266a\]]
[\[266a.1\]]'phags pa sa bcu'i mdo las ni sgrib pa med pa'i ye shes kyi sgo mngon sum du gyur pa thob pas shes rab kyi snang ba mngon du gyur pa zhes gsungs te/_'phags pa sangs rgyas phal po che'i nang nas gnas pa bcu bstan pa dang /_legs pa'i tshul khrims bstan pa'i
[\[266a.2\]]mdo las kyang don gyis 'phags pa sa bcu'i mdo las gsungs pa dang mthun par ston to/_/bstan bcos mdo sde'i rgyan las ni 'khor ba dang mya ngan las 'das pa la mi gnas par bsgom pa'i shes rab mngon sum du gyur pas mngon [#]du gyur pa'i sa zhes bya'o zhes bshad do/_/bstan bcos
[\[266a.3\]]theg pa chen po bsdus pa'i 'grel pa las ni rten cing 'brel par 'byung ba'i shes pa'i gnas yin pas shes rab kyi pha rol tu phyin pa la gnas pa mngon du byed pa'i phyir ro zhes bshad do/_/slob dpon dbyig gnyen gyis mdzad pa'i 'grel pa las ni 'di lta ste/_sa 'di la rten cing 'brel par
[\[266a.4\]]'byung ba'i shes pa la gnas pas shes pa 'di'i stobs kyis rnam par rtog pa med par shes rab kyi pha rol tu phyin pa mchog la gnas pa mngon du gyur nas chos thams cad kun nas nyon mongs pa dang /_rnam par byang ba med pa nyid du rtog [#]pas sa bdun pa la ni mngon par 'du byed pa dang bcas pa nyid
[\[266a.5\]]du 'gyur la/_sa brgyad pa [#]ni mngon par 'du byed pa nyid du 'gyur ro zhes bshad do[#]/_/slob dpon ngo bo nyid med kyis [#]'grel pa las kyang don gyis de skad du ston to/_/gnas pa bcu'i 'grel pa las ni bdun gyi dngos po rnams dka' [#]nas byang chub sems dpa' rnams kyi lam gyi chos mngon du gyur pas
[\[266a.6\]]so zhes bshad do/_/bstan bcos rnam par rig [#]pa tsam du grub pa las kyang theg pa chen po bsdus pa las bstan pa dang mthun par byung [#]ngo /_/'phags pa shes rab kyi pha rol tu phyin pa'i 'grel pa las ni mngon du gyur pa'i sa zhes 'byung ngo /_/mtshan ma med pa'i yid la byed pa bar chad med cing rgyun
[\[266a.7\]]mi 'chad par ring du rjes su zhugs shing rnam par dag pa'i sa dang rjes su 'brel pas de'i phyir bdun pa ni ring du song ba'i sa zhes bya'o zhes bya ba ni bdun pa ring du song ba'i sa rnam par bshad pa'o/_/'di ltar sa 'di la bar chad med cing rgyun chad pa med par [#]mtshan ma med pa'i rjes su zhugs pas na sa
[\[266b\]]
[\[266b.1\]]drug pa ltar re zhig tsam du mngon du gyur pa ma yin pa dang /_gzhan yang brgyad pa rnam par dag pa'i sa dang nye bar gyur pas don rnam pa gnyis po 'di dang ldan pa'i phyir ring du song ba'i sa zhes bya'o/_/mtshams rnam par dgrol [#]ba'i mdo dang /_dgongs pa zab mo rnam par dgrol ba'i mdo
[\[266b.2\]]las kyang don gyis mdo 'di nyid las gsungs pa dang mthun par ston to/_/mi'i rgyal pos zhus pa'i mdo las ni ring du rtog [#]pa'i sa zhes bshad de/_de'i phyir de nyid kyi tshigs su bcad pa las/_ring du rtog [#]pa mi skye bsam gtan dang po'i rgyal/_/rtag par zhing ni 'bum phrag du mar
[\[266b.3\]]sems can sgrol/_/zhes gsungs so/_/'phags pa gser 'od dam pa'i mdo las ni zag pa med cing bar chad med par mtshan ma med pa'i yid la byed pas rnam par thar pa dang /_ting nge 'dzin ring du bsgom pa'i phyir sa de rnam par dag cing sgrib pa med pa dang /_thogs pa med pas ring du song
[\[266b.4\]]ba'i sa zhes bya'o zhes gsungs so/_/'phags pa sa bcu'i mdo las ni lus dang ngag dang yid kyi las zab cing dben la rgyu ba med pa dang ldan pa yang rab tu thob pa yin te/_khyad par gong du btsal ba'i brtson 'grus kyang yongs su mi gtong ngo /_/gzhan yang de bas kyang sems can la
[\[266b.5\]]phan gdags pa'i phyir chos kyi bzod pa rnam par dag par 'gyur bas [#]ring du song ba'i sa zhes bya'o zhes gsungs so/_/'phags pa sangs rgyas phal po che'i mdo'i nang nas gnas pa bcu bstan pa dang /_legs pa'i tshul khrims bstan pa'i mdo las kyang don gyis 'phags pa sa
[\[266b.6\]]bcu'i mdo las gsungs pa dang mthun par ston to/_/'phags pa sa bcu'i 'grel pa las ni mtshan ma med pa'i bar bsgoms pa'i rtsol ba mthar phyin pas 'jig rten pa dang /_theg pa pa gnyis kyi 'jig rten las 'das pa'i lam las yang dag par 'das pa'i phyir ring du song ba'i sa
[\[266b.7\]]zhes bya'o zhes 'byung ngo /_/bstan bcos mdo sde'i rgyan [#]las ni byang chub sems dpa' ni sa bdun pa la theg pa gcig gi lam dang nye bar gyur pas ring du song ba'i sa zhes bya'o zhes bshad do/_/ring du song ba su yin zhe na/_smras pa/_rtsol ba'i sbyor ba mthar phyin pas [#]des ring du 'gro
[\[267a\]]
[\[267a.1\]]bas na ring du 'gro ba de'i phyir ring du song ba zhes bya'o/_/bstan bcos theg pa chen po bsdus pa las ni sbyor ba las byung ba'i [#]spyod pa'i mtha' yin pa'i phyir ro zhes 'byung ngo /_/slob dpon dbyig gnyen gyis mdzad pa'i 'grel pa las ni 'di ltar sa 'di la sbyor ba'i spyod pa'i [#]
[\[267a.2\]]mthar phyin cing mtshan ma thams cad dang [#]bral bas mi g.yo ba yin yang mtshan ma med pa la da dung rtsol ba dang bcas pa zhes bya'o zhes bshad de/_slob dpon ngo bo nyid med kyis [#]'grel pa las kyang don gyis de skad du ston to/_/gnas pa bcu'i 'grel pa las ni khams gsum pa las
[\[267a.3\]]thag ring por gyur cing chos kyi rgyal po'i gnas dang nye bar gyur pa'i phyir ring du song ba'i sa [#]zhes bshad do/_/bstan bcos rnam par rig [#]pa tsam du grub pa las ni mtshan ma med pa'i gnas pa mthar phyin cing /_sbyor ba'i mthar phyin pa yin pas 'jig rten pa dang theg pa pa gnyis kyi lam las
[\[267a.4\]]yang dag par 'das pa'i phyir ring du song ba'i sa zhes 'byung ngo /_/mtshan ma med pa la rtsol ba med pa thob pas mtshan ma rnams las kun du byung ba'i nyon mongs pas mi bskyod pas de'i phyir brgyad pa ni mi g.yo ba'i sa zhes bya'o zhes bya ba ni brgyad pa mi g.yo ba'i sa rnam par bshad pa'o/_/'di
[\[267a.5\]]ltar sa 'di la rtsol ba'i nyon mongs pa dag gis mi bskyod pas na mi g.yo ba'i sa zhes bya'o/_/bstan bcos theg pa chen po bsdus pa'i 'grel pa lang [#]gi tshe bsgyur ba las/_mdo'i tshig 'di la don rnam pa gsum gyis ston te/_de'i phyir 'grel pa 'di [#]nyid las mtshan ma dang /_nyon mongs
[\[267a.6\]]pa dang /_rtsol ba dag gis mi g.yo ba'i phyir te/_'di ltar sa 'di yul rnam pa gnyis yod pas dang po ni de kho na'i yul te/_mtshan ma med pa zhes bya'o/_/byang chub sems dpas [#]yul de la gnas shing mtshan ma rtsol ba thams cad kyis mi bskyod pas so/_/gnyis pa ni kun rdzob kyi
[\[267a.7\]]yul te/_de ni mtshan ma thams cad ces bya'o/_/byang chub sems dpa' yul de la gnas kyang nyon mongs pa thams cad kyis mi bskyod pa'i phyir/_mi g.yo ba'i sa zhes bya'o zhes 'byung ngo /_/mtshan ma rnam par dgrol [#]ba'i mdo las kyang mdo 'di las gsungs pa dang mthun par 'byung ngo /_/
[\[267b\]]
[\[267b.1\]]mi'i rgyal pos zhus pa'i mdo las ni mnyam pa nyid du bsgom zhes bshad de/_de'i phyir de nyid kyi tshigs su bcad pa las/_mnyam bsgom byang chub sems dpa' bsam gtan gnyis pa'i rgyal/_/gang gA'i zhing la 'jug cing sems can thams cad sgrol/_/zhes gsungs so/_/'phags
[\[267b.2\]]pa gser 'od dam pa'i mdo las ni mtshan ma med pa'i yid la byed pa bsgom pa la dbang thob pas nyon mongs pa rnams kyi kun du spyod pas mi bskyod pa'i sa zhes bya'o zhes gsungs so/_/rgya cher rnam par 'byed pa ni 'phags pa sa bcu'i mdo dang /_sangs rgyas phal po che la sogs pa las bstan pa
[\[267b.3\]]bzhin du rig par bya'o/_/'phags pa sa bcu'i mdo'i 'grel pa las ni rnam par smin pa'i mdo spyod pa yongs su byang zhing mtshan ma med pa la bar chad med pas mi g.yo ba zhes bya'o zhes 'byung ngo /_/bstan bcos mdo sde'i rgyan las ni sa brgyad pa la ni mtshan ma dang bcas pa'i 'du shes dang /_
[\[267b.4\]]mtshan ma med pa'i rtsol ba'i 'du shes gnyi gas mi bskyod pas de'i phyir mi g.yo ba'i sa zhes bya'o zhes 'byung ngo /_/bstan bcos theg pa chen po bsdus pa las ni mtshan ma dang rtsol [#]ba'i mngon par 'du byed pa thams cad kyis mi g.yo ba'i phyir ro zhes 'byung ngo /_/slob dpon dbyig gnyen
[\[267b.5\]]gyis mdzad pa'i 'grel pa las ni sa 'dir mtshan ma ji snyed yod pa rnams dang /_mngon par 'du byed pa thams cad kyis mi g.yos shing rnam par mi rtog pa'i ye shes rang gi ngang gis 'jug pas so zhes bshad do/_/slob dpon ngo bo nyid med kyis [#]'grel pa las ni 'di ltar mtshan ma thams
[\[267b.6\]]cad dang mngon par 'du byed pa thams cad kyis de'i sems g.yo bar mi nus pa'i phyir dang /_sa bdun pa la mtshan ma thams cad kyis mi g.yo zhing kun du mi 'byung mod kyi/_'on kyang rang gi ngang gis 'jug pa la dbang ma thob cing sbyor ba dang bcas pa'i phyir dang /_sa brgyad pa la ni
[\[267b.7\]]rang gi ngang gis 'jug cing sbyor ba'i rtsol ba med pa'i phyir te/_'di ni sa bdun pa dang brgyad pa'i bye brag go zhes 'byung ngo /_/bstan bcos theg pa chen po bsdus pa'i 'grel pa lang [#]gi tshe bsgyur ba las ni rnam grangs gnyis kyis ston te/_dang po ni mdo 'di nyid las gsungs pa dang mthun no/_/
[\[268a\]]
[\[268a.1\]]gnyis pa ni theg pa chen po bsdus pa'i 'grel pa slob dpon ngo bo nyid med kyis mdzad pa las bstan pa dang mthun no/_/gnas pa bcu'i 'grel pa las ni lha dang bdud dang tshangs pa [#]dang dge sbyong dang /_bram ze gang gis kyang de'i yi dam las bskyod par mi nus pa'i phyir/_mi
[\[268a.2\]]g.yo ba'i sa zhes bya'o zhes 'byung ngo /_/bstan bcos rnam par rig pa tsam du grub pa las ni rnam par mi rtog pa'i ye shes rang gi ngang gis rgyun mi 'chad cing mtshan ma'i rtsol ba'i nyon mongs pas mi bskyod pa'i phyir ro zhes 'byung ngo /_/rnam pa thams cad du chos ston pa'i dbang la kha
[\[268a.3\]]na ma tho ba med pa'i blo gros shin tu yangs shing rgya che ba thob pas de'i phyir dgu pa ni legs pa'i blo gros kyi sa zhes bya'o zhes bya ba ni dgu pa legs pa'i blo gros kyi sa rnam par bshad pa'o/_/kha na ma tho ba zhes bya ba ni nyes pa dang thogs pa dang rmongs pa la bya'o/_/'di
[\[268a.4\]]ltar sa 'di la rnam pa thams cad du chos sna tshogs ston pa la dbang thob pas thogs pa med cing yangs shing rgya che ba'i blo gros thob pa de yang shin tu dge ba'i phyir legs pa'i blo gros zhes bya'o/_/mtshams rnam par dgrol [#]ba'i mdo dang /_dgongs pa zab mo rnam par dgrol ba'i mdo las kyang /_
[\[268a.5\]]mdo 'di nyid las gsungs pa dang mthun par 'byung ngo /_/'phags pa mi'i rgyal pos zhus pa'i mdo las ni shes rab snang ba dang bcas pa zhes bshad de/_de'i phyir de nyid kyi tshigs su bcad pa las/_shes rab snang byed skyes bu bsam gtan gsum pa'i rgyal/_/gang dag stong
[\[268a.6\]]phrag zhing rnams su ni [#]cig car snang /_/zhes gsungs so/_/'phags pa gser 'od dam pa'i mdo las ni/_yang dag pa ji lta ba bzhin du sems can gyi phung po gsum rab tu shes shing ye shes de'i rjes su 'brang bas legs pa'i blo gros zhes bshad de/_'phags pa sangs
[\[268a.7\]]rgyas phal po che'i mdo las kyang de skad du ston to/_/'phags pa sa bcu'i 'grel pa las ni so so yang dag par rig pa'i stobs kyis chos bstan pa yongs su grub nas gzhan la phan 'dogs pa'i phyir ro zhes bshad do/_/bstan bcos mdo sde'i rgyan las ni sa dgu pa la ni so so
[\[268b\]]
[\[268b.1\]]yang dag par rig pa bzhi'i shes rab khyad par du 'phags pas skad cig ma gcig la stong gsum gyi stong chen po'i 'jig rten gyi khams na lha dang mi la sogs pa rnam pa tha dad pas skad cig [#]tha dad pa dag gis don tha dad pa dag byang chub sems dpa' de la dris pas na sgra skad gcig
[\[268b.2\]]gis dris pa mang po la lan cig car 'debs shing mang po'i the tshom rnams gcod pas des na legs pa'i blo gros kyis zhes bya'o zhes bshad do/_/bstan bcos theg pa chen po bsdus pa las ni so so yang dag par rig pa'i shes pa khyad par du 'phags pa thob pa'i phyir ro zhes 'byung ngo /_/
[\[268b.3\]]slob dpon dbyig gnyen gyis mdzad pa'i 'grel pa las ni sa 'di'i so so yang dag par rig pa'i shes pa gang yin pa de la blo gros zhes bya ste/_blo gros shin tu dge ba'i phyir legs pa'i blo gros zhes bya'o zhes 'byung ngo /_/slob dpon ngo bo nyid med kyis [#]'grel pa las ni 'di ltar so so
[\[268b.4\]]yang dag par rig pa bzhi'i shes pa khyad par du 'phags pa thob pas so so yang dag par rig pa rnams kyi nang nas mchog tu gyur cing /_shes pa nyid blo gros yin pa'i phyir legs pa'i blo gros zhes bya'o/_/de la so so yang dag par rig pa bzhi ni spobs pa so so yang dag par rig pa la
[\[268b.5\]]sogs pa'o/_/de la chos so so yang dag par rig pa la dbang thob pas ni ming dang tshig thams cad khong du chud par 'gyur ro/_/don so so yang dag par rig pa la dbang thob pas ni/_don thams cad kyi tshul rab tu rtogs par 'gyur ro/_/nges pa'i tshig [#]so so yang dag par rig pa la
[\[268b.6\]]dbang thob pas ni sgra skad thams cad rnam par 'byed pa la mkhas par 'gyur ro/_/spobs pa so so yang dag par rig pas ni phyogs bcu thams cad du dbang thob pa'i spobs pas ston par byed do/_/sa 'di la sngon ma thob pa'i so so yang dag par rig pa thog mar thob pa'i phyir legs
[\[268b.7\]]pa'i blo gros zhes bya'o zhes 'byung ngo /_/'phags pa gnas bcu'i 'grel pa las ni shes rab de gong nas gong du cher gsal zhing shin tu dul ba nyid du gyur pas legs pa'i blo gros zhes bya'o zhes bshad do/_/bstan bcos rnam par rig pa tsam du grub pa las ni shin tu gya nom pa'i so
[\[269a\]]
[\[269a.1\]]so yang dag par rig pa bzhi [#]yongs su grub pas phyogs bcu kun du legs par chos ston pa'i phyir ro zhes 'byung ngo /_/'phags pa shes rab kyi pha rol tu phyin pa'i 'grel pa las ni mtshan nyid la mkhas pa'i shes pa zhes 'byung ngo /_/gnas ngan len gyi lus nam mkha'
[\[269a.2\]]lta bu la chos kyi sku yongs su rdzogs pa sprin chen po lta bus khyab cing khebs pas de'i phyir bcu pa ni chos kyi sprin gyi sa zhes bya'o zhes bya ba ni bcu pa chos kyi sprin rnam par bshad pa'o/_/'di ltar bdag dang chos su 'dzin pas yongs su bsgos [#]pa'i sa bon gang yin pa de ni las su mi rung ba'i phyir
[\[269a.3\]]gnas ngan len zhes bya'o/_/stong pa nyid rnam pa gnyis dang /_bdag med pa'i don la sgrib pa'i phyir mdo las nam mkha' lta bu'o zhes gsungs so/_/sa bcu po de la chos kyi dbyings rnam pa bcu'i chos kyi [#]sku yongs su rdzogs pa ni sprin chen po dang mtshungs te/_chos kyi dbyings mngon
[\[269a.4\]]du gyur pa ni chos kyi sku yongs su rdzogs pa dang /_bsgoms [#]pa las byung ba'i chos kyi sku gnas ngan len nam mkha' lta bu la khebs pa'i phyir chos kyi sprin zhes bya'o/_/mtshams rnam par dgrol [#]ba'i mdo las ni nam mkha' lta bu'i nyes pa dag la ni sprin chen po lta bu'i chos kyi skus
[\[269a.5\]]kun du khyab pas zhes 'byung ngo /_/dgongs pa zab mo rnam par dgrol ba'i mdo las ni sems can nyon mongs pa'i nyes pa las byung ba'i lus gang yin pa de ni nam mkha' dang mtshungs la/_de bzhin gshegs pa'i chos kyi sku ni sprin chen po ltar sems can gyi khams la khyab cing
[\[269a.6\]]chos ston par snang ngo zhes gsungs so/_/'phags pa mi'i rgyal pos zhus pa'i mdo las ni dbang bskur ba'i sa zhes bshad do/_/de'i phyir de nyid kyi tshigs su bcad pa las/_dbang bskur byang chub sems dpa' bsam gtan bzhi pa'i rgyal/_/zhing ni gang gA'i 'bum phrag dag
[\[269a.7\]]tu sems can mang po sgrol/_/zhes gsungs pa yin no/_/'phags pa gser 'od dam pa'i mdo las ni chos kyi sku nam mkha' lta bu dang /_shes rab sprin chen po lta bus thams cad kun la khebs shing khyab pa'i phyir ro zhes gsungs pa ste/_slob dpon yang dag bden pa'i brjed byang
[\[269b\]]
[\[269b.1\]]las/_nam mkha' lta bu zhes bya ba ni de bzhin nyid rnam pa gsum gyi dper bstan pa'o/_/'di ltar nam mkha' yang don rnam pa gsum dang ldan te/_dang po kun rdzob gang yin pa de ni ngo bo nyid kyi chos kyi sku'i dper bstan te/_'khor ba mi sgrib pa'i phyir ro/_/gnyis pa mtha' med pa ni [#]rab tu gsal
[\[269b.2\]]ba'i chos kyi sku'i dper bstan te/_rab tu gsal bar gyur [#]mod kyi 'on kyang mthar phyin pa ma yin pas nam mkha' ltar yongs su dag pa'i gnas kyang yod/_rdul dang khug rna la sogs pa dang bcas pa'i gnas kyang yod de/_dper na lam la yod pa'i chos kyi sku lta bu'am/_yang na dbu ma'i lam
[\[269b.3\]]shes pa lta bu'o/_/gsum pa ni yongs su dag cing rdul dang khug rna med pa ni 'phags pa'i 'bras bu chos kyi sku'i ye shes kyi dper bstan pa'o/_/de la sprin chen po lta bu zhes bya ba ni de bzhin nyid dang ye shes kyi dper bstan pa'o/_/'di yang rnam pa gsum te[#]/_lam gyi mdun rol du ngo bo nyid kyis
[\[269b.4\]]thob pa dang /_lam du zhugs te bsgoms nas thob pa dang /_lam gyi 'og tu mthar phyin pa'i gnas thob pa'o/_/kun la zhes bya ba ni ngo bo nyid kyis thob pa'i de bzhin nyid dang /_ye shes de bzhin nyid kyi don kun la khyab par gyur pa'o/_/khebs shing zhes bya ba ni bsgoms nas thob pa'i de bzhin nyid do/_/
[\[269b.5\]]khyab pa zhes bya ba ni mthar phyin nas thob pa'i de bzhin nyid dang ye shes te/_de bzhin nyid kyi don la khyab par gyur pas yul dang shes pa gnyis phan tshun khyab cing 'tsham [#]par gyur pa'o/_/de la sprin zhes bya ba ni char pa nyid yin pas char pa yang don rnam pa gsum dang ldan te/_dang po ni rdul mi
[\[269b.6\]]ldang bar byed pa de bzhin du lam gyi mdun rol gyi ngo bo nyid kyi shes pa yang rnam par dag cing kun nas nyon mongs pa med pa'i don dang ldan pas so/_/gnyis pa ni dri ma 'khru bar byed pa de bzhin du lam du zhugs pa yang nyon mongs pa spong zhing nyes pa spong ba'i don dang ldan pas so/_/gsum pa ni
[\[269b.7\]]myu gu skyed par byed pa de bzhin du lam gyi 'og tu yang myu gu skyed par byed pas so/_/gzhan yang chos kyi sku ni nam mkha' [(]sta [,]lta [)]bu'o/_/longs spyod rdzogs pa'i sku ni sprin lta bu'o zhes 'byung ngo /_/'phags pa sa bcu'i mdo las ni dper na rgya mtsho'i klu'i rgyal po ni sprin las rnam par bkye [#]ba'i chu'i phung
[\[270a\]]
[\[270a.1\]]po chen po ni/_rgya mtsho chen po ma gtogs par [#]sa'i phyogs gzhan gyis bzod pa'am/_bdag gir bya ba'i bla ma'am gzung bar mi nus so/_/kye rgyal ba'i sras dag de bzhin du de bzhin gshegs pa thams cad kyi de bzhin gshegs pa'i gsang ba la 'jug pa dang /_chos kyi snang ba chen po
[\[270a.2\]]dang chos kyi 'od chen po dang /_chos kyi sprin chen po de dag ni sems can thams cad dang /_nyan thos dang rang sangs rgyas thams cad dang sa dang po nye bar gzung ba yan chad sa dgu'i bar la gnas pa'i byang chub sems dpa' dag gis kyang bzod pa'am/_bla ma'am/_yang dag par gzung ba'am/_bdag gir bya
[\[270a.3\]]ba ma yin pa'i phyir chos kyi sprin gyi sa zhes bya'o/_/kye rgyal ba'i sras gzhan yang byang chub sems dpa'i sa chos kyi sprin la gnas pa'i byang chub sems dpa' ni rang gi smon lam gyi stobs dang shugs kyis snying brtse ba dang /_snying rje chen po'i sprin chos kyi snang ba chen po rab tu sgrogs pa 'brug sgra shin tu
[\[270a.4\]]sgrogs [#]pa mngon par shes pa dang /_rig pa dang /_mi 'jigs [#]pa'i glog rnam par 'gyur [#]ba/_'od zer chen po'i rlung gis shin tu bskyod pa/_bsod nams dang ye shes kyi sprin gyi dra ba stug pos kun nas khebs pa/_lus sna tshogs kyi glog yang dag par ston pa/_chos kyi sprin chen po rab tu sgrol ba/_
[\[270a.5\]]bdud kyi 'khor thams cad shin tu tshar gcod pa/_skad cig yud tsam thang cig tu phyogs bcu'i 'jig rten snga ma de dag rdul shin tu phra ba ji snyed pa de snyed kyi 'jig rten gyi khams kyang dge ba'i [#]bdud rtsi'i rgyun gyi char chen po bsam pa ji lta ba bzhin du sems can rnams mi shes pa las langs pa'i
[\[270a.6\]]nyon mongs pa'i rdul gyi me lce thams cad rab tu zhi bar byed pa dang /_gzhan yang mtshan nyid rnam pa brgyad kyis mngon par rdzogs par 'tshang rgya bar ston cing sems can rnams yongs su sgrol ba'i phyir chos kyi sprin zhes bya'o [#]zhes gsungs te/_zhib tu de nyid las bstan pa bzhin tu rig par bya'o/_/
[\[270a.7\]]bstan bcos mdo sde'i rgyan las ni sa bcu pa la ni ting nge 'dzin nas gzungs kyi sgo thos pas yongs su bsgos pa'i rgyu thams cad [#]gzhi rnam par shes pa la khebs shing khyad par bsdus pas ji ltar sprin nam mkha' kun du khebs shing gang ba lta bur thos pas yongs su bsgos pa'i sprin gyis skad cig
[\[270b\]]
[\[270b.1\]]ma gcig la [#]mtshan re re dang /_spu'i khung bu re re nas chos kyi char tshad med dpag tu med pa dag 'bebs shing 'dul bar 'os pa'i sems can rnams tshim par byed pa sprin gyi chos dang mtshungs pa'i phyir chos kyi sprin gyis zhes bya'o zhes bshad do/_/chos kyi sku yongs su rdzogs par byed pa'i phyir ro zhes
[\[270b.2\]]'byung ngo /_/slob dpon dbyig gnyen gyis mdzad pa'i 'grel pa las ni sa 'di la 'dres pa'i chos thams cad la dmigs pa'i shes pa ni sprin chen po lta bu'o/_/gzungs kyi sgo dang /_ting nge 'dzin gyi sgo ni yongs su dang ba lta bu dag [#]shes pa 'dis yongs su skyed par byed de/_dper na sprin gyis
[\[270b.3\]]chu yongs su sbed pa ji lta ba bzhin no/_/gzhan yang dper na sprin chen pos nam mkha' khebs par byed pa de bzhin du 'dres pa'i chos thams cad la dmigs pa'i shes pas kyang rgya che ba'i sgrib pa rnams 'gegs shing nye bar zhi bar byed do/_/chos kyi sku yongs su rdzogs par byed ces bya ba ni ji
[\[270b.4\]]ltar sprin chen po 'khrigs nas nam mkha' kun du khyab par byed pa de bzhin du shes pa 'dis kyang byang chub sems dpa' rnams kyi gnas su gyur pa'i chos kyi sku yongs su rdzogs par byed cing kun du khyab par byed do/_/'dis yongs su rdzogs pa zhes bya ba ni kun du khyab pa la bya bar dgongs so
[\[270b.5\]]zhes 'byung ngo /_/slob dpon ngo bo nyid med kyis [#]'grel pa las ni 'dres pa la dmigs pa yin pas 'dres pa la dmigs pa yang ma yin la/_chos thams cad shes pa yang ma yin par 'dres pa [#]dmigs pas chos thams cad shes pa ste/_de nyid las gzhan ma yin pas mdo'i sde la sogs pa chos
[\[270b.6\]]thams cad bsdus pa la dmigs te/_chos thams cad kyi spyi'i mtshan nyid kyi yul shes pa de ni sprin lta bu'o/_/ting nge 'dzin dang gzungs kyi sgo rnams ni chu gtsang ma lta bu'o/_/ye shes kyis de sbed par nus pas dper na sprin gyis chu sbed par byed pa bzhin no/_/de'i nus pa khyad par can skyed
[\[270b.7\]]par byed pa'i phyir ro/_/gzhan yang ji ltar sprin gyis nam mkha' la sgrib par byed khebs par byed pa de bzhin du chos thams cad bsdus pa la dmigs pa'i shes pa des kyang nyon mongs pa dang shes bya'i sgrib pa chen po nam mkha' lta bu rgya che zhing mu med pa la sgrib par byed khebs par byed de/_de
[\[271a\]]
[\[271a.1\]]la sgrib par byed khebs par byed ces bya ba ni gcod pa dang spong bar byed ces bya ba'i tha tshig go/_/gzhan yang ji ltar sprin gyis nam mkha' la chus kun du 'gengs pa de bzhin du ye shes des kyang yon tan gyi [#]tshogs kyi 'byung gnas chos kyi sku yongs su rdzogs par byed do zhes
[\[271a.2\]]'byung ngo /_/bstan bcos theg pa chen po bsdus pa'i 'grel pa lang [#]gi tshe bsgyur ba las tshig mi mthun yang don tha dad par 'gyur ba ni med do/_/bstan bcos rnam par rig pa tsam du grub pa las ni/_chos chen po'i ye shes kyi sprin yon tan mang po'i chu sbed pa dang nam mkha' lta bu'i gnas ngan
[\[271a.3\]]len 'gegs [#]pa dang /_chos kyi sku yongs su rdzogs par byed pa'i phyir chos kyi sprin zhes bya'o zhes 'byung ste/_'di la yang don rnam pa gsum yod de/_/dang po ni chos chen po'i ye shes kyi sprin yon tan sna tshogs kyi chu sbed pas na dper na sprin chen po lta bu'o/_/de la 'dres [#]pa'i chos
[\[271a.4\]]thams cad la dmigs pa'i shes pa ni sprin chen po lta bu'o/_/gzungs dang ting nge 'dzin gyi sgo ni chu lta bu ste/_ye shes de sbed par nus pas dper na sprin gyis chu sbed par byed pa bzhin no/_/gnyis pa ni nam mkha' lta bu'i gnas ngan len 'gebs par byed pa ste/_dper na sprin chen pos nam
[\[271a.5\]]mkha' la sgrib par byed 'gebs par byed pa de bzhin du 'dres pa'i chos thams cad la mi gnas pa'i shes pa des kyang nam mkha' lta bur rgya che zhing dpag tu med pa'i nyon mongs pa dang /_shes bya'i sgrib pa gnyis la sgrib par byed/_khebs par byed pas so/_/de la sgrib par byed khebs
[\[271a.6\]]par byed ces bya ba ni bar du gcod pa'i don dang spong bar byed pa'i don to/_/gsum pa ni chos kyi sku yongs su rdzogs par byed pa'i phyir te/_dper na sprin chen po las nam mkha' chus shin tu bsil bar 'gengs par byed pa de bzhin du 'dres pa'i chos thams cad la dmigs pa'i ye shes
[\[271a.7\]]kyis kyang yon tan khyad par du 'phags pa tshad med pa dag gi 'byung gnas su gyur pa chos kyi sku yongs su rdzogs par byed pa'o/_/nyon mongs pa dang shes bya'i sgrib pa shin tu phra mo gtan du spangs pas chags pa med cing thogs pa med par rnam pa thams cad du shes bya'i spyod yul las mngon
[\[271b\]]
[\[271b.1\]]par rdzogs par byang chub pa nyid kyi phyir bcu gcig pa ni sangs rgyas kyi sa zhes bya'o zhes bya ba ni bcu gcig pa sangs rgyas kyi sa rnam par bshad pa'o/_/'di ltar skad cig ma dang po [#]rdo rje lta bu'i ting nge 'dzin bar chad med pa'i lam du gyur pas cig car sgrib pa gnyis kyi sa bon shin tu phra ba
[\[271b.2\]]dag spangs pa'o/_/nyon mongs pa'i sgrib pa spangs pa'i phyir ni chags pa med pa zhes bya'o/_/shes bya'i sgrib pa spangs pa'i phyir ni thogs pa med pa zhes bya'o/_/skad cig ma gnyis pa ni rnam par grol ba'i lam du gyur nas rnam pa thams cad du shes bya'i spyod yul las mngon par rdzogs par
[\[271b.3\]]byang chub pa gang yin pa de ni ye shes bzhi dang mtshungs par ldan pa'i sems kyi phyogs yin pas mngon par rdzogs par byang chub pa zhes bya'o/_/de la sangs rgyas kyi sa zhes bya ba la sangs rgyas ni don rnam pa lnga dang ldan no/_/sa ni don rnam pa gsum dang ldan te/_de'i phyir [#]sangs rgyas kyi sa'i 'grel
[\[271b.4\]]pa las/_de la sangs rgyas kyi sa zhes bya ba ni rnam pa thams cad mkhyen pa'i ye shes dang ldan pa [#]nyon mongs pa dang /_shes bya'i sgrib pa dang bral ba'i chos thams cad dang /_mtshan nyid rnam pa thams cad las bdag nyid blo bye ba/_sems can thams cad gnyid log pa dang 'dra ba las
[\[271b.5\]]pad+ma kha bye ba lta bur gyur pa'i phyir sangs rgyas zhes bya'o/_/sa ni gnas pa [#]dang spyod yul dang bsdus pa ste/_de ni chos kyi dbyings rnam par dag pa dang /_me long lta bu'i ye shes dang /_mnyam pa nyid kyi ye shes dang /_so sor rtog pa'i ye shes dang /_bya ba grub pa'i ye shes rdzogs par
[\[271b.6\]]longs spyod pas dgongs pa ro gcig pa 'dres pa la sogs pa gang yin pa de ni sangs rgyas kyi gnas dang spyod yul dang bsdus pa yin pa'i phyir sangs rgyas kyi sa zhes bya'o zhes 'byung ste/_de la [#]don rnam pa lnga ni [#]don dam pa dang /_kun rdzob kyi mkhyen pa dang ldan pa dang /_don dam pa dang
[\[271b.7\]]kun rdzob kyi yul rab tu rtogs pa dang /_bdag dang gzhan sad par mdzad pa dang /_ma rig pa dang bral ba'i phyir ro/_/shes rab rnam par grol ba brnyes pas gnyid log pa las sad pa dang mtshungs ste/_'dod pa'i 'dod chags spangs pa'i phyir ro/_/sems rnam par grol ba [#]brnyes
[\[272a\]]
[\[272a.1\]]pas pad+ma kha bye ba dang mtshungs te/_don rnam pa lnga po de dag dang ldan pa'i phyir sangs rgyas zhes bya'o/_/'dir mdo 'di nyid las ni don rnam pa bzhi dang ldan par bstan te/_dang po ni sgrib pa dang bral ba ste/_nyon mongs pa dang /_shes bya'i sgrib pa shin tu phra mo gnas su
[\[272a.2\]]spangs pas zhes gang gsungs pa'o/_/gnyis pa ni ye shes gnyis dang ldan pa 'di lta ste/_sems can stong pa nyid dang chos stong pa nyid kyi ye shes te/_chags pa med pa dang thogs pa med pa zhes gang gsungs pa'o/_/gsum pa ni don dam pa dang kun rdzob kyi yul rab tu rtogs pa ste/_
[\[272a.3\]]rnam pa thams cad du shes par bya ba'i spyod yul zhes gang gsungs pa'o/_/bzhi pa ni bdag dang gzhan sad par mdzad pa dang ldan pa ste/_mngon par rdzogs par byang chub pa nyid kyi phyir zhes gang gsungs pa'o/_/de la don rnam pa gsum ni thams cad kyi gnas dang spyod yul dang bsdus par gyur pa ste/_
[\[272a.4\]]sngar gong du bstan pa bzhin du rig par bya'o/_/gzhan yang 'phags pa sangs rgyas kyi sa'i mdo las sangs rgyas kyi sa ni chos rnam pa lngas bsdus te 'di lta ste/_chos kyi dbyings rnam par dag pa dang /_ye shes bzhi po dag go zhes gsungs te/_rgya cher de nyid las bstan pa bzhin no/_/'dir mjug
[\[272a.5\]]bsdu ba'i phyir bcu gcig pa ni sangs rgyas kyi sa zhes bya'o zhes gsungs so/_/mtshams rnam par dgrol [#]ba'i mdo las ni/_nyon mongs pa dang shes bya'i sgrib pa shin tu phra mo spangs nas/_chags pa med cing thogs pa med pa [#]shes bya'i sgrib pa rnam pa thams cad las mngon par rdzogs par
[\[272a.6\]]byang chub pa brnyes pa'i phyir bcu gcig pa ni sangs rgyas kyi sa zhes bya'o zhes gsungs so/_/dgongs pa zab mo rnam par dgrol ba'i mdo las ni bag chags shin tu phra ba thams cad dang /_yul thams cad shes bya'i sgrib pa'i bag chags dang bral nas chags pa med cing thogs pa med par chos thams cad
[\[272a.7\]]la mnga' brnyes pa'i phyir bcu gcig pa ni sangs rgyas kyi sa zhes bya'o zhes 'byung ngo /_/rgya cher rnam par 'byed pa ni 'phags pa sa bcu'i 'grel pa dang /_theg pa chen po bsdus pa'i 'grel pa lang gi tshe [#]bsgyur ba dang /_rnal 'byor spyod pa'i sa las bstan pa bzhin du rig par bya'o//_//[#]